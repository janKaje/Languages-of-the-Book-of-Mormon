{"title-page 0": "[center][font_size=26]Mormonova knjiga[/font_size][/center]\n\nše ena zaveza Jezusa Kristusa\n\nIzdala Cerkev Jezusa Kristusa svetih iz poslednjih dni,\n\nSalt Lake City, Utah, ZDA.\n\nPrva angleška izdaja, objavljena v Palmyri v zvezni državi New York v ZDA leta 1830.\n\n© 2018 by Intellectual Reserve, Inc. All rights reserved. Source: 2015/03/24\n\n", "bofm-title 0": "[center][font_size=26]Mormonova knjiga[/font_size][/center]\n\nPoročilo, ki ga je Mormon zapisal na plošče, vzete z Nefijevih plošč.\n\nZatorej je to okrajšava zapisa o Nefijevem ljudstvu in tudi o Lamancih. — Zapisana Lamancem, ki so ostanek Izraelove hiše; in tudi Judom in drugim narodom. — Zapisana po zapovedi in tudi po duhu preroštva in razodetja. — Zapisana in zapečatena in skrita za Gospoda, da ne bodo uničene. — Da bo prišla na dan z Božjim darom in močjo za tolmačenje le-tega. — Moroni jo je zapečatil in skril za Gospoda, da bo v določenem času prišla na dan po drugih narodih. — Tolmačenje le-teh z Božjim darom.\n\nGre tudi za okrajšavo Etrove knjige, ki je zapis o Jeredovem ljudstvu, ki je bilo razkropljeno v času, ko je Gospod zmešal jezik ljudi, ko so gradili stolp, da bi prišli do nebes. — Ki naj bi ostanku Izraelove hiše pokazala, kakšne velike stvari je Gospod napravil za njihove očete; in da bodo lahko poznali Gospodove zaveze, da niso za vekomaj izvrženi. — In da bi tudi prepričala Jude in druge narode, da Jezus je Kristus, Večni Bog, ki se razodeva vsem narodom. — In sedaj, če so napake, so to človeške zmote; zatorej ne obsojajte Božjih stvari, da boste pred Kristusovim sodnim stolom lahko spoznani za brezmadežne.\n\nIzvirnik je s plošč v angleščino prevedel Joseph Smith ml.\n\n", "introduction 0": "[center][font_size=26]Uvod[/font_size][/center]\n\nMormonova knjiga je knjiga svetih spisov, primerljiva s Svetim pismom. Je zapis o Božjih ravnanjih s starodavnimi prebivalci Amerike in vsebuje polnost večnega evangelija.\n\nKnjigo je po duhu preroštva in razodetja zapisovalo veliko starodavnih prerokov. Njihove besede, zapisane na zlate plošče, je navedel in okrajšal prerok-zgodovinopisec po imenu Mormon. Zapis poroča o dveh velikih civilizacijah. Ena je prišla iz Jeruzalema leta 600 pr. Kr. in jo, kasneje razdeljeno na dva naroda, poznamo kot Nefijce in Lamance. Druga je prišla veliko prej, ko je Gospod pri babilonskem stolpu zmešal jezike. To skupino poznamo kot Jeredovce. Po več tisoč letih so bili pobiti vsi, razen Lamancev in ti so med predniki ameriških Indijancev.\n\nOsrednji dogodek, zapisan v Mormonovi knjigi, je osebno delovanje Gospoda Jezusa Kristusa med Nefijci kmalu po njegovem vstajenju. Knjiga izpostavi evangelijske nauke, opiše načrt odrešitve in ljudem pove, kaj morajo storiti, da bodo dosegli mir v tem življenju in večno odrešitev v življenju, ki pride.\n\nKo je Mormon končal z zapisovanjem, je poročilo izročil svojemu sinu Moroniju, ki je dodal nekaj svojih besed in plošče skril na hribu Kumora. 21. septembra 1823 se je isti Moroni, tedaj že poveličano, vstalo bitje, prikazal preroku Josephu Smithu in ga poučil o starodavnem zapisu in nameravanem prevodu le-tega v angleški jezik.\n\nSlednjič so bile plošče izročene Josephu Smithu, ki jih je prevedel z Božjim darom in močjo. Zapis je sedaj objavljen v številnih jezikih kot novo in dodatno pričevanje, da je Jezus Kristus Sin živega Boga in da bodo vsi, ki bodo prišli k njemu in bodo poslušni njegovim evangelijskim zakonom in uredbam, lahko odrešeni.\n\nPrerok Joseph Smith je o tem zapisu rekel: »Bratom sem povedal, da je Mormonova knjiga najpravilnejša od vseh knjig na zemlji in sklepnik naše veroizpovedi, in če bo človek živel po njenih naukih, se bo Bogu približal bolj kot s katero koli drugo knjigo.«\n\nGospod je poleg Josepha Smitha priskrbel enajst drugih, da so sami videli zlate plošče in da so posebne priče o resnici in božanskosti Mormonove knjige. Njihovi zapisani pričevanji sta semkaj vključeni kot »Pričevanje treh prič« in »Pričevanje osmih prič«.\n\nVse ljudi vsepovsod vabimo, naj berejo Mormonovo knjigo, naj v srcu premišljujejo sporočilo, ki ga vsebuje, in naj potem vprašajo Boga, Večnega Očeta, v Kristusovem imenu, ali knjiga izpričuje resnico. Tisti, ki bodo sledili tej poti in vprašali v veri, bodo z močjo Svetega Duha pridobili pričevanje o njeni resnici in božanskosti (gl. Mor 10:3–5).\n\nTisti, ki bodo po Svetem Duhu pridobili to božansko pričevanje, bodo z isto močjo prav tako spoznali, da je Jezus Kristus Odrešenik sveta, da je Joseph Smith njegov razodevalec in prerok v teh poslednjih dneh in da je Cerkev Jezusa Kristusa svetih iz poslednjih dni Gospodovo kraljestvo, ponovno ustanovljeno na zemlji kot priprava na drugi Mesijev prihod.\n\n", "three 0": "[center][font_size=26]Pričevanje treh prič[/font_size][/center]\n\nBodi znano vsem narodom, rodovom, jezikom in ljudstvom, h katerim bo to delo prišlo, da smo preko milostljivosti Boga Očeta in našega Gospoda Jezusa Kristusa videli plošče, ki vsebujejo ta zapis, ki je zapis o Nefijevem ljudstvu in tudi o Lamancih, njihovih bratih, in tudi o Jeredovem ljudstvu, ki je prišlo od stolpa, o katerem je bilo govora. In vemo tudi, da so bile prevedene z Božjim darom in močjo, kajti to nam je razglasil njegov glas; zatorej zagotovo vemo, da je to delo pristno. In pričujemo tudi, da smo videli gravure, ki so na ploščah; in pokazala nam jih je Božja moč in ne človek. In z besedami treznosti razglašamo, da je iz nebes prišel Božji angel in jih prinesel in nam jih položil pred oči, da smo plošče in gravure na njih gledali in videli; in vemo, da je z milostljivostjo Boga Očeta in našega Gospoda Jezusa Kristusa, da smo videli in pričujemo, da so te stvari resnične. In to je v naših očeh čudovito. Vendar nam je Gospodov glas zapovedal, naj o tem pričujemo; da bi zatorej bili poslušni Božjim zapovedim, o teh stvareh pričujemo. In vemo, da bomo, če bomo zvesti v Kristusu, s svojih oblačil očistili kri vseh ljudi in bomo pred Jezusovim sodnim stolom spoznani za brezmadežne in bomo večno prebivali z njim v nebesih. In čast bodi Očetu in Sinu in Svetemu Duhu, kar je en Bog. Amen.\n\nOliver Cowdery\n\nDavid Whitmer\n\nMartin Harris\n\n", "eight 0": "[center][font_size=26]Pričevanje osmih prič[/font_size][/center]\n\nBodi znano vsem narodom, rodovom, jezikom in ljudstvom, h katerim bo to delo prišlo, da nam je Joseph Smith ml., prevajalec tega dela, pokazal plošče, o katerih je bilo govora, ki so videti kot zlato; in kolikor listov je omenjeni Smith prevedel, toliko smo jih imeli v rokah; in na njih smo tudi videli gravure, ki so vse videti kot starodavno delo in prefinjene izdelave. In to pričujemo z besedami treznosti, da nam jih je omenjeni Smith pokazal, kajti videli smo jih in jih potežkali in zagotovo vemo, da ima omenjeni Smith plošče, o katerih smo govorili. In naša imena dajemo svetu, da bi svetu pričevali o tem, kar smo videli. In ne lažemo, o tem pričuje Bog.\n\nChristian Whitmer\n\nJacob Whitmer\n\nPeter Whitmer ml.\n\nJohn Whitmer\n\nHiram Page\n\nJoseph Smith st.\n\nHyrum Smith\n\nSamuel H. Smith\n\n", "js 0": "[center][font_size=26]Pričevanje preroka Josepha Smitha[/font_size][/center]\n\nBesede preroka Josepha Smitha samega o prihodu Mormonove knjige na dan so:\n\n»Na večer enaindvajsetega septembra [1823] /…/ sem se zatekel k molitvi in ponižni prošnji vsemogočnemu Bogu. /…/\n\nKo sem tako klical k Bogu, sem opazil, da se je v moji sobi pojavila svetloba, ki je postajala vse močnejša, dokler soba ni bila svetlejša kot opoldan, ko se je nenadoma poleg moje postelje pojavila neka oseba, ki je stala v zraku, kajti njegova stopala se niso dotikala tal.\n\nNa sebi je imel ohlapno oblačilo nadvse izjemne beline. Ta belina je presegala vse zemeljsko, kar sem kdaj videl; niti ne verjamem, da bi kaj zemeljskega lahko bilo prikazano tako silno belo in sijajno. Njegove roke do zapestij in nekoliko od zapestij navzgor so bile gole; tudi njegove noge do gležnjev in nekoliko nad gležnji so bile gole. Gola sta bila tudi njegova glava in vrat. Opazil sem, da na sebi ni imel drugega oblačila kot to oblačilo, saj je bilo odprto, tako da sem lahko videl njegovo oprsje.\n\nSilno belo pa ni bilo samo njegovo oblačilo, ampak je bila nepopisno veličastna vsa njegova podoba, njegovo obličje pa je bilo resnično kot blisk. Soba je bila silno svetla, a ne tako svetla kakor neposredno okrog njega. Ko sem se ozrl nanj, me je bilo sprva strah, toda strah me je kmalu zapustil.\n\nPoklical me je po imenu in mi rekel, da je glasnik, poslan k meni iz Božje navzočnosti, in da mu je ime Moroni; da ima Bog zame delo, ki ga moram opraviti, in da bo moje ime za dobro in za slábo med vsemi narodi, rodovi in jeziki oziroma da se bo o njem med vsemi ljudmi govorilo tako dobro kot slábo.\n\nRekel je, da je nekje shranjena knjiga, napisana na zlate plošče, ki poroča o prejšnjih prebivalcih te celine in navaja vir, iz kje izvirajo. Rekel je tudi, da vsebuje polnost večnega evangelija, kakor ga je starodavnim prebivalcem predal Odrešenik;\n\nda obstajata tudi dva kamna v srebrnih okvirih — in ta kamna, pritrjena na naprsnik, sestavljata to, kar se imenuje urím in tumím — ki sta shranjena s ploščami, in posedovanje ter uporaba teh kamnov je bilo tisto, kar je določalo ‛vidce’ v starodavnih oziroma prejšnjih časih; in da ju je Bog namenoma pripravil za prevajanje knjige. /…/\n\nPonovno mi je rekel, naj takrat, ko bom dobil tiste plošče, o katerih je govoril — kajti čas, da bi jih prejel, se še ni izpolnil — slednjih ne pokažem nikomur; niti naprsnika z urímom in tumímom, samo tistim, katerim mi jih bo zapovedano pokazati, če pa bom, bom umrl. Ko se je z menoj pogovarjal o ploščah, se mi je pred očmi odprlo videnje, da sem videl kraj, kjer so bile plošče shranjene, in to tako jasno in razločno, da sem kraj takoj prepoznal, ko sem tja prišel.\n\nPo tem sporočilu sem videl, da se je svetloba v sobi začela zbirati neposredno okrog njega, ki je z menoj govoril, in tako se je nadaljevalo, dokler se v sobi ni spet stemnilo, razen le okrog njega, ko sem v trenutku videl nekaj takega kakor pot, ki se je odpirala naravnost v nebesa, in dvigal se je, dokler ni docela izginil, in soba je bila, kakor preden se je pojavila ta nebeška svetloba.\n\nLežal sem zamišljen nad neverjetnim dogodkom in se močno čudil temu, kar mi je povedal ta nenavadni glasnik, ko sem sredi premišljevanja nenadoma opazil, da se je v sobi spet začela pojavljati svetloba, in nekako v trenutku je bil isti nebeški glasnik spet pri moji postelji.\n\nSpet je začel pripovedovati prav tisto, kar je bil storil ob prvem prihodu, brez najmanjše spremembe; ko je s tem končal, me je obvestil o velikih sodbah, ki prihajajo nad zemljo, z velikimi opustošenji zaradi lakote, meča in kuge; in da bodo te bridke sodbe na zemljo prišle v tem rodu. Ko mi je to povedal, se je spet dvignil, kakor je bil storil prej.\n\nDo sedaj so bili vtisi v meni tako globoki, da me je spanec zapustil, in ležal sem osupel nad tem, kar sem tako videl kot slišal. A kolikšno je bilo moje presenečenje, ko sem ob svoji postelji spet zagledal istega glasnika in ga slišal pripovedovati oziroma spet ponavljati isto od začetka kakor prej; in dodatno me je posvaril, govoreč mi, da me bo Satan poskusil skušati (zaradi revščine v družini mojega očeta), da bi dobil plošče, da bi obogatel. To mi je prepovedal, rekoč, da ne smem imeti drugega namena, ko bom plošče dobil, kakor slaviti Boga, in ne smem pustiti, da bi name vplival kakršen koli drug motiv kakor le gradnja Božjega kraljestva; sicer jih ne bom mogel dobiti.\n\nPo tem tretjem prihodu se je spet dvignil v nebesa kakor prej in spet sem premišljeval o nenavadnosti tega, kar sem bil pravkar izkusil, ko je skoraj takoj potem, ko se je bil nebeški glasnik od mene dvignil v tretje, zakikirikal petelin, in spoznal sem, da se dani, tako da so morali najini pogovori trajati vso tisto noč.\n\nKmalu potem sem vstal iz postelje in kot ponavadi šel po potrebnih dnevnih opravilih, toda ko sem poskusil delati kakor sicer, sem ugotovil, da so mi tako zelo pošle moči, da sem postal popolnoma nemočen. Moj oče, ki je delal z menoj, je opazil, da je z menoj nekaj narobe, in mi rekel, naj grem domov. Krenil sem z namenom, da pojdem proti hiši, a ko sem s polja, kjer sva bila, poskusil priti preko ograje, sem ostal povsem brez moči in nemočen sem padel po tleh ter se nekaj časa nisem ničesar zavedal.\n\nPrvo, česar se spomnim, je bil glas, ki mi je govoril, ko me je poklical po imenu. Pogledal sem navzgor in videl istega glasnika, ki je stal nad mojo glavo, obdan s svetlobo kakor prej. Potem mi je spet povedal vse, kar mi je povedal prejšnjo noč, in mi zapovedal, naj grem k očetu in mu povem o videnju in zapovedih, ki sem jih prejel.\n\nUbogal sem; vrnil sem se k očetu na polje in mu povedal celotno zadevo. Odvrnil mi je, da je bilo to od Boga, in mi rekel, naj grem in storim, kakor mi je glasnik zapovedal. Odšel sem s polja in šel na kraj, kjer so bile plošče shranjene, kakor mi je povedal glasnik; in zahvaljujoč jasnosti videnja, ki sem ga o tem imel, sem kraj v hipu prepoznal, ko sem tja prispel.\n\nNedaleč od vasi Manchester v okraju Ontario v New Yorku se nahaja hrib precejšnjega obsega in je najvišji od vseh v okolici. Na zahodni strani tega hriba nedaleč od vrha so pod kamnom precejšnje velikosti ležale plošče, shranjene v kamnitem zaboju. Ta kamen je bil v sredi na zgornji strani debel in okroglast ter tanjši na robovih, tako da se je srednji del videl iznad tal, rob pa je vse naokrog prekrivala zemlja.\n\nKo sem zemljo odstranil, sem si priskrbel vzvod, ki sem ga zataknil pod rob kamna in ga z malo napora dvignil. Pogledal sem noter in tam sem resnično zagledal plošče, urím in tumím ter naprsnik, kakor je navedel glasnik. Zaboj, v katerem so ležali, je bil oblikovan s polaganjem kamnov skupaj v nekakšno malto. Na dnu zaboja sta počez ležala dva kamna, na teh kamnih pa so ležale plošče in z njimi druge stvari.\n\nPoskusil sem jih vzeti ven, toda glasnik mi je prepovedal in me spet spomnil, da čas, da bi prišle na dan, še ni napočil, niti ne bo, dokler od takrat ne minejo štiri leta, rekel pa mi je, naj na tisti kraj pridem natanko čez eno leto od takrat, da se bo tam sestal z menoj, in naj tako nadaljujem, dokler ne bo prišel čas, ko bom plošče prejel.\n\nZatorej sem, kot mi je bilo zapovedano, tja šel konec vsakega leta in vsakič našel istega glasnika in od njega prejel navodila in znanje ob vsakem od najinih pogovorov v zvezi s tem, kar je nameraval Gospod in kako ter na kakšen način bo v poslednjih dneh vodeno njegovo kraljestvo. /…/\n\nNaposled je napočil čas, ko sem prejel plošče, urím in tumím in naprsnik. Dvaindvajsetega dne septembra tisoč osemsto sedemindvajset, ko sem šel kot ponavadi ob koncu še enega leta na kraj, kjer so bile shranjene, mi jih je isti nebeški glasnik izročil z naročilom, naj odgovorno skrbim zanje, da bom, če jih bom brezskrbno pustil iz rok oziroma zavoljo svojega zanemarjanja, odrezan; če pa bom uporabil vsa svoja prizadevanja, da jih bom ohranil, dokler on, glasnik, ne bo prišel ponje, bodo zaščitene.\n\nKmalu sem odkril razlog, zakaj sem prejel tako stroga navodila, naj jih varno hranim, in zakaj je bilo, da je glasnik rekel, da bo, ko bom naredil, kar se je od mene zahtevalo, prišel ponje. Kajti brž ko se je razvedelo, da jih imam, so vložili najprizadevnejše napore, da bi mi jih vzeli. V ta namen so uporabili vsako zvijačo, ki so si jo lahko izmislili. Preganjanje je postalo bridkejše in hujše kot prej in množice so bile v stalni pripravljenosti, da bi mi jih vzele, če bi bilo mogoče. Z Božjo modrostjo pa so ostale varno v mojih rokah, dokler nisem bil z njimi dovršil, kar se je od mene zahtevalo. Ko je, kakor je bilo dogovorjeno, glasnik prišel ponje, sem mu jih izročil; in v oskrbi jih ima do današnjega dne, ki je drugi dan v maju tisoč osemsto osemintridesetega leta.«\n\nPopolnejše poročilo se nahaja v delu Joseph Smith — Življenjska zgodba v Dragocenem biseru.\n\nStarodavni zapis, ki je bil tako prinešen iz zemlje kot glas ljudstva, ki govori iz prahu, in preveden v današnji govor z Božjim darom in močjo, kot izpričuje Božja potrditev, je bil svetu prvič objavljen v angleščini leta 1830 kot The Book of Mormon.\n\n", "explanation 0": "[center][font_size=26]Kratko pojasnilo o Mormonovi knjigi[/font_size][/center]\n\nMormonova knjiga je sveti zapis o ljudstvih v starodavni Ameriki in je bil vgraviran na kovinske plošče. Viri, s katerih je bil zbran ta zapis, vsebujejo naslednje:\n\nNefijeve plošče, ki so bile dveh vrst: male plošče in velike plošče. Prve so bile podrobneje posvečene duhovnim zadevam in delovanju ter naukom prerokov, medtem ko so bile slednje v večini zapolnjene s posvetno zgodovino zadevajočih ljudstev (1 Ne 9:2–4). Vendar so od Mozijevega časa velike plošče vsebovale tudi odlomke velike duhovne pomembnosti.\n\nMormonove plošče, ki se sestojijo iz okrajšave velikih Nefijevih plošč, ki jo je napravil Mormon, s številnimi pripombami. Te plošče vsebujejo tudi nadaljevanje zgodovine, ki jo je zapisal Mormon, dopolnil pa njegov sin Moroni.\n\nEtrove plošče, ki predstavijo zgodovino Jeredovcev. Ta zapis je okrajšal Moroni, ki je vnesel svoje lastne pripombe in vključil zapis s splošno zgodovino z naslovom »Etrova knjiga«.\n\nMedeninaste plošče, ki jih je Lehijevo ljudstvo leta 600 pr. Kr. prineslo iz Jeruzalema. Te so vsebovale »pet Mojzesovih knjig /…/ in tudi zapis Judov od začetka /…/ do začetka vladavine Sedekíja, Judovega kralja; in tudi prerokbe svetih prerokov« (1 Ne 5:11–13). V Mormonovi knjigi se pojavlja veliko navedkov, ki navajajo Izaija in druge svetopisemske ter nesvetopisemske preroke.\n\nMormonova knjiga vključuje petnajst glavnih delov oziroma delitev, ki jih poznamo, z eno izjemo, kot knjige; običajno so označene z imenom svojega glavnega avtorja. Prvi del (prvih šest knjig, ki se končajo z Omnijem) je prevod z malih Nefijevih plošč. Med Omnijevo in Mozijevo knjigo je vrinek, imenovan Mormonove besede. Ta vrinek povezuje zapis, vgraviran na male plošče, z Mormonovimi okrajšavami velikih plošč.\n\nNajdaljši del, od Mozija do sedmega poglavja Mormona, je prevod Mormonove okrajšave velikih Nefijevih plošč. Zaključni del, od osmega poglavja do konca Mormonove knjige, je vgraviral Mormonov sin Moroni, ki je, potem ko je končal zapis o očetovem življenju, okrajšal jeredovski zapis (kot Etrovo knjigo) in kasneje dodal dele, poznane kot Moronijeva knjiga.\n\nV ali okrog leta 421 po Kr. je Moroni, zadnji nefijski prerok-zgodovinopisec, zapečatil sveti zapis in ga skril za Gospoda, da bo obelodanjen v poslednjih dneh, kakor je Božji glas napovedal po svojih starodavnih prerokih. Leta 1823 po Kr. se je ta isti Moroni, tedaj že vstalo bitje, prikazal preroku Josephu Smithu in mu kasneje izročil gravirane plošče.\n\nO tej izdaji: Izvirnik naslovnice, ki je tik pred stranjo z vsebino, je vzet s plošč in je del svetega besedila. Uvodi v neležečem tisku, kot je v Prvem Nefiju in tik pred devetim poglavjem Mozija, so prav tako del svetega besedila. Uvodi v ležečem tisku, kot so glave poglavij, niso del izvirnika, ampak so učni pripomoček, vključen za pomoč pri branju.\n\nV preteklih izdajah Mormonove knjige, objavljenih v angleščini, so ostale nekatere manjše napake v besedilu. Ta izdaja vsebuje popravke, ki se zdijo ustrezni, da bi gradivo uskladili s predobjavljenimi rokopisi in prvimi izdajami, ki jih je uredil Joseph Smith.\n\n", "1-ne 1": "[center][font_size=26]Prva Nefijeva knjiga[/font_size][/center]\n\nNjegovo vladanje in delovanje\n\nPoročilo o Lehiju in njegovi ženi Sariji in njegovih štirih sinovih, ki se imenujejo (začenši pri najstarejšem) Laman, Lemuel, Sam in Nefi. Gospod Lehija posvari, naj odide iz jeruzalemske dežele, ker ljudem prerokuje glede njihove krivičnosti in si prizadevajo, da bi mu pokončali življenje. Z družino se odpravi na tridnevno pot v divjino. Nefi s seboj vzame svoje brate in se vrne v jeruzalemsko deželo po zapis Judov. Poročilo o njihovem trpljenju. Za žene vzamejo Izmaelove hčere. S seboj vzamejo svoje družine in odidejo v divjino. Njihovo trpljenje in stiske v divjini. Smer njihovih potovanj. Pridejo do velikih vodá. Nefiju se bratje uprejo. Zmede jih in zgradi ladjo. Kraj poimenujejo Izobilje. Čez velike vode gredo v obljubljeno deželo in tako naprej. To je glede na Nefijevo poročilo; oziroma drugače rečeno: Jaz, Nefi, sem zapisal ta zapis.\n\n[center][font_size=26]1. poglavje[/font_size][/center]\n\n[i]Nefi začne zapisovati o svojem ljudstvu. — Lehi v videnju vidi ognjen steber in bere iz preroške knjige. — Slavi Boga, napove Mesijev prihod in prerokuje uničenje Jeruzalema. — Judje ga preganjajo. Okrog leta 600 pr. Kr.[/i]\n\n1 Jaz, Nefi, sem se rodil dobrim staršem, zato sem bil nekoliko poučen v vsej učenosti svojega očeta; in ker sem v teku svojih dni videl veliko stisk, vendar ker sem bil vse svoje dni močno priljubljen pri Gospodu, da, ker imam veliko spoznanje o Božji dobroti in skrivnostih, zato napravim zapis o svojih ravnanjih v svojih dneh.\n\n2 Da, zapis napravim v jeziku mojega očeta, ki se sestoji iz judovskega učenja in egipčanskega jezika.\n\n3 In vem, da zapis, ki ga delam, izpričuje resnico; in delam ga s svojo lastno roko; in delam ga glede na svoje znanje.\n\n4 Kajti zgodilo se je na začetku prvega leta vladavine Sedekíja, Judovega kralja (moj oče, Lehi, je vse svoje dni prebival v Jeruzalemu); in v tistem letu je prišlo veliko prerokov, prerokujoč ljudstvu, da se morajo pokesati, ali pa mora biti veliko mesto Jeruzalem uničeno.\n\n5 Zatorej se je zgodilo, da je moj oče, Lehi, ko je šel, molil h Gospodu, da, in sicer z vsem srcem, za dobro svojega ljudstva.\n\n6 In zgodilo se je, da se je, ko je molil h Gospodu, pojavil ognjen steber in ostal nad skalo pred njim; in veliko je videl in slišal; in zaradi tega, kar je videl in slišal, se je silno tresel in trepetal.\n\n7 In zgodilo se je, da se je vrnil v svojo lastno hišo v Jeruzalemu; in vrgel se je na svojo posteljo, prevzet z Duhom in s tem, kar je videl.\n\n8 In ker je bil tako prevzet z Duhom, je bil odnešen v videnju, in sicer da je videl nebesa, ki so se odprla, in mislil je, da vidi Boga, ki sedi na svojem prestolu, obdan z neštetimi zbori angelov, ki so peli in hvalili svojega Boga.\n\n9 In zgodilo se je, da je videl Enega, ki se je spuščal s srede neba, in videl je, da je bil njegov sij nad tistim od sonca opoldan.\n\n10 In videl je tudi dvanajst drugih, ki so mu sledili, in njihov sijaj je prekašal tega od zvezd na nebesnem svodu.\n\n11 In prišli so dol in šli po obličju zemlje; in prišel je prvi in stopil pred mojega očeta in mu dal knjigo in ga pozval, naj bere.\n\n12 In zgodilo se je, da ga je, ko je bral, navdal Gospodov Duh.\n\n13 In bral je, rekoč: Gorje, gorje, Jeruzalemu, kajti videl sem tvoje gnusobe! Da, in moj oče je glede Jeruzalema prebral veliko stvari — da bo uničen in prebivalci le-tega; veliko jih bo pokončanih z mečem in veliko jih bo odpeljanih v ujetništvo v Babilon.\n\n14 In zgodilo se je, da je oče, ko je prebral in videl veliko velikih in čudovitih stvari, Gospodu zaklical veliko stvari, kot so: Velika in čudovita so tvoja dela, o Gospod Bog Vsemogočni! Tvoj prestol je visoko v nebesih in tvoja moč in dobrota in milost so nad vsemi prebivalci zemlje; in ker si milosten, ne boš dopustil, da bodo ti, ki pridejo k tebi, pogubljeni!\n\n15 In takole je oče govoril, ko je hvalil svojega Boga; kajti njegova duša se je radostila in vse njegovo srce je bilo navdano zaradi stvari, ki jih je videl, da, ki mu jih je Gospod pokazal.\n\n16 In sedaj jaz, Nefi, ne poročam o vseh stvareh, ki jih je oče zapisal, kajti zapisal je veliko stvari, ki jih je videl v videnjih in v sanjah; in zapisal je tudi veliko stvari, ki jih je prerokoval in govoril svojim otrokom, o čemer ne bom poročal v celoti.\n\n17 Ampak bom napravil poročilo o svojih ravnanjih v svojih dneh. Glejte, očetov zapis bom okrajšal na plošče, ki sem jih napravil s svojimi lastnimi rokami; zatorej bom potem, ko bom očetov zapis okrajšal, napravil poročilo o svojem življenju.\n\n18 Zato bi želel, da bi vedeli, da je potem, ko je Gospod mojemu očetu Lehiju pokazal toliko čudovitih stvari, da, glede uničenja Jeruzalema, glejte, šel med ljudi in jim začel prerokovati in jim razglašati glede tega, kar je tako videl kot slišal.\n\n19 In zgodilo se je, da so ga Judje zasmehovali zaradi tega, o čemer je pričeval o njih; kajti resnično je pričeval o njihovi hudobiji in njihovih gnusobah; in pričeval je, da je to, kar je videl in slišal, in tudi to, kar je bral v knjigi, jasno razodelo Mesijev prihod in tudi odkupitev sveta.\n\n20 In ko so Judje to slišali, so se nanj razjezili; da, prav kakor na starodavne preroke, ki so jih izgnali in kamenjali in pobili; in stregli so mu tudi po življenju, da bi mu ga vzeli. Toda glejte, jaz, Nefi, vam bom pokazal, da so Gospodove blage milosti nad vsemi tistimi, ki jih je izvolil, zaradi njihove vere, da jih bo napravil mogočne prav do moči za rešitev.\n\n", "1-ne 2": "[center][font_size=26]2. poglavje[/font_size][/center]\n\n[i]Lehi odvede svojo družino v divjino ob Rdečem morju. — Pustijo svoje imetje. — Lehi Gospodu daruje žrtev in sinove uči izpolnjevati zapovedi. — Laman in Lemuel godrnjata nad očetom. — Nefi je poslušen in moli v veri; Gospod mu govori in izvoljen je, da vlada bratom. Okrog leta 600 pr. Kr.[/i]\n\n1 Kajti glejte, zgodilo se je, da je Gospod očetu spregovoril, da, in sicer v sanjah, in mu rekel: Blagoslovljen si, Lehi, zaradi tega, kar si storil; in ker si bil zvest in si temu ljudstvu razglasil, kar sem ti zapovedal, glej, si prizadevajo, da bi ti vzeli življenje.\n\n2 In zgodilo se je, da je Gospod očetu zapovedal, in sicer v sanjah, naj s seboj vzame svojo družino in odide v divjino.\n\n3 In zgodilo se je, da je bil poslušen Gospodovi besedi, zatorej je storil, kot mu je Gospod zapovedal.\n\n4 In zgodilo se je, da je odšel v divjino. In zapustil je hišo in deželo svoje dediščine in svoje zlato in svoje srebro in svoje dragocenosti in s seboj ni vzel nič drugega, razen svoje družine in živeža in šotorov ter odšel v divjino.\n\n5 In spustil se je ob mejah blizu obale Rdečega morja; in po divjini je potoval v mejah, ki so bliže Rdečemu morju; in po divjini je potoval s svojo družino, ki so jo sestavljali moja mati, Sarija, in moji starejši bratje, ki so Laman, Lemuel in Sam.\n\n6 In zgodilo se je, da si je, ko je po divjini potoval tri dni, v dolini na bregu vodne reke postavil šotor.\n\n7 In zgodilo se je, da je postavil oltar iz kamnov in daroval Gospodu in se Gospodu, našemu Bogu, zahvalil.\n\n8 In zgodilo se je, da je reko poimenoval Laman in izlivala se je v Rdeče morje; in dolina je bila v mejah blizu njenega ustja.\n\n9 In ko je oče videl, da so se rečne vode izlivale v vode Rdečega morja, je spregovoril Lamanu, rekoč: O, da bi bil ti kot ta reka, nenehno tekoč v studenec vse pravičnosti!\n\n10 In spregovoril je tudi Lemuelu: O, da bi bil ti kot ta dolina, trden in stanoviten, in neomajno izpolnjeval Gospodove zapovedi!\n\n11 To je torej govoril zaradi Lamanove in Lemuelove trdovratnosti; kajti glejte v mnogočem sta godrnjala nad očetom, ker je bil jasnovidec in vodil jih je iz jeruzalemske dežele, da so zapustili deželo svoje dediščine in svoje zlato in svoje srebro in svoje dragocenosti, da bi v divjini pomrli. In rekla sta, da je to storil zaradi neumnih domišljanj svojega srca.\n\n12 In tako sta Laman in Lemuel, ki sta bila najstarejša, godrnjala nad očetom. In godrnjala sta, ker nista poznala ravnanj tistega Boga, ki ju je ustvaril.\n\n13 Niti nista verjela, da bi bil lahko Jeruzalem, to veliko mesto, uničen glede na besede prerokov. In bila sta kakor Judje, ki so bili v Jeruzalemu, ki so si prizadevali, da bi mojemu očetu vzeli življenje.\n\n14 In zgodilo se je, da jima je oče v dolini Lemuel govoril z močjo, ker ga je navdal Duh, dokler se njuni telesi pred njim nista tresli. In zmedel ju je, da si nista drznila govoriti proti njemu; zatorej sta napravila, kot jima je zapovedal.\n\n15 In moj oče je prebival v šotoru.\n\n16 In zgodilo se je, da sem jaz, Nefi, ki sem bil silno mlad, vendar sem bil velike postave in sem prav tako imel veliko željo, da bi vedel za Božje skrivnosti, zatorej klical h Gospodu; in glejte, obiskal me je in mi omehčal srce, da sem verjel vsem besedam, ki jih je oče govoril; zatorej se mu nisem uprl kakor moja brata.\n\n17 In spregovoril sem Samu in mu razkril stvari, ki mi jih je Gospod razodel po svojem Svetem Duhu. In zgodilo se je, da je mojim besedam verjel.\n\n18 Toda, glejte, Laman in Lemuel nista hotela prisluhniti mojim besedam; in potrt zaradi njune trdosrčnosti sem zanju klical h Gospodu.\n\n19 In zgodilo se je, da mi je Gospod spregovoril, rekoč: Blagor ti, Nefi, zaradi tvoje vere, kajti marljivo si me iskal s ponižnostjo srca.\n\n20 In če boste izpolnjevali moje zapovedi, boste uspevali in vodeni boste v obljubljeno deželo; da, in sicer v deželo, ki sem jo pripravil za vas; da, deželo, ki je izvoljena nad vsemi drugimi deželami.\n\n21 In če se ti bodo bratje uprli, bodo ločeni od Gospodove navzočnosti.\n\n22 In če boš izpolnjeval moje zapovedi, boš postavljen za vladarja in učitelja nad svojimi brati.\n\n23 Kajti glej, tisti dan, ko se mi bodo uprli, jih bom preklel, in sicer s hudim prekletstvom, in nad tvojim potomstvom ne bodo imeli moči, razen če se mi bodo uprli tudi oni.\n\n24 In če bo tako, da se mi bodo uprli, bodo bič za tvoje potomstvo, da jih bodo spodbudili na pot spomina.\n\n", "1-ne 3": "[center][font_size=26]3. poglavje[/font_size][/center]\n\n[i]Lehijevi sinovi se vrnejo v Jeruzalem, da bi dobili medeninaste plošče. — Laban se ploščam noče odreči. — Nefi svoje brate opominja in spodbuja. — Laban jim ukrade imetje in jih poskuša ubiti. — Laman in Lemuel udarjata Nefija in Sama in angel ju ošteje. Med letoma 600 in 592 pr. Kr.[/i]\n\n1 In zgodilo se je, da sem se jaz, Nefi, potem ko sem govoril z Gospodom, vrnil v očetov šotor.\n\n2 In zgodilo se je, da mi je spregovoril, rekoč: Glej, sanjal sem sanje, v katerih mi je Gospod zapovedal, naj se ti in tvoji bratje vrnete v Jeruzalem.\n\n3 Kajti glej, Laban ima zapis Judov in tudi rodoslovje mojih prednikov in vgravirana sta na medeninastih ploščah.\n\n4 Zatorej mi je Gospod zapovedal, naj greste ti in tvoji bratje v Labanovo hišo in si izprosite zapise in jih prinesite semkaj v divjino.\n\n5 In sedaj, glej, tvoja brata godrnjata, rekoč, da je to, kar sem zahteval od njiju, težko; toda glej, tega od njiju nisem zahteval jaz, ampak je to Gospodova zapoved.\n\n6 Zato pojdi, sin moj, in Gospod ti bo naklonjen, ker nisi godrnjal.\n\n7 In zgodilo se je, da sem jaz, Nefi, očetu rekel: Šel bom in storil to, kar je Gospod zapovedal, kajti vem, da Gospod človeškim otrokom ne da nobenih zapovedi, ne da bi jim pripravil pot, da lahko izvršijo to, kar jim zapove.\n\n8 In zgodilo se je, da se je moj oče, ko je te besede slišal, silno razveselil, kajti vedel je, da me je Gospod blagoslovil.\n\n9 In jaz, Nefi, in moji bratje smo se s šotori odpravili na pot v divjino proti jeruzalemski deželi.\n\n10 In zgodilo se je, da smo se bratje, ko smo odšli v jeruzalemsko deželo, med seboj posvetovali.\n\n11 In žrebali smo — kdo od nas bo šel v Labanovo hišo. In zgodilo se je, da je žreb določil Lamana; in Laman je šel v Labanovo hišo in je govoril z njim, ko je sedel v svoji hiši.\n\n12 In od Labana je želel zapise, ki so bili vgravirani na medeninastih ploščah, ki so vsebovali rodoslovje mojega očeta.\n\n13 In glejte, zgodilo se je, da se je Laban razjezil in ga vrgel iz svoje navzočnosti; in ni hotel, da bi imel zapise. Zatorej mu je rekel: Glej, ti si ropar in ubil te bom.\n\n14 Laman pa je zbežal iz njegove navzočnosti in to, kar je Laban storil, povedal nam. In silno smo se razžalostili in moji bratje so bili na tem, da se vrnejo k očetu v divjino.\n\n15 Toda glejte, rekel sem jim, da: Kakor živí Gospod in kakor živimo mi, ne bomo šli k očetu v divjino, dokler ne bomo dovršili tega, kar nam je Gospod zapovedal.\n\n16 Zatorej zvesto izpolnjujmo Gospodove zapovedi; zato pojdimo v deželo očetove dediščine, kajti glejte, pustil je zlato in srebro in vsakovrstno bogastvo. In vse to je storil zaradi Gospodovih zapovedi.\n\n17 Kajti vedel je, da mora biti Jeruzalem zaradi človeške hudobije uničen.\n\n18 Kajti glejte, zavrnili so besede prerokov. Če bi zatorej oče prebival v deželi, potem ko mu je bilo zapovedano, naj iz dežele pobegne, glejte, bi prav tako umrl. Zatorej mora biti, da iz dežele pobegne.\n\n19 In glejte, to je v Bogu modrost, da bomo dobili te zapise, da bomo jezik naših očetov lahko ohranili za naše otroke;\n\n20 in da bi prav tako zanje lahko ohranili besede, ki so jih govorila usta vseh svetih prerokov, katere so jim bile predane z Božjim Duhom in močjo, odkar se je začel svet prav do tega sedanjega časa.\n\n21 In zgodilo se je, da sem s takim govorjenjem brata prepričeval, naj zvesto izpolnjujeta Božje zapovedi.\n\n22 In zgodilo se je, da smo šli v deželo svoje dediščine in zbrali smo svoje zlato in svoje srebro in svoje dragocenosti.\n\n23 In potem ko smo te stvari zbrali, smo šli ponovno v Labanovo hišo.\n\n24 In zgodilo se je, da smo šli k Labanu in od njega želeli, da bi nam dal zapise, ki so bili vgravirani na medeninastih ploščah, za katere bi mu dali svoje zlato in svoje srebro in vse svoje dragocenosti.\n\n25 In zgodilo se je, da je Laban, ko je videl naše imetje in da je bilo silno veliko, tako zelo poželel po njem, da nas je vrgel ven in poslal služabnike, da bi nas pobili, da bi dobil naše imetje.\n\n26 In zgodilo se je, da smo zbežali pred Labanovimi služabniki in bili smo primorani pustiti svoje imetje in padlo je v Labanove roke.\n\n27 In zgodilo se je, da smo zbežali v divjino in Labanovi služabniki nas niso dohiteli in skrili smo se v skalno votlino.\n\n28 In zgodilo se je, da je bil Laman jezen name in tudi na mojega očeta; in tudi Lemuel je bil, kajti prisluhnil je Lamanovim besedam. Zatorej sta Laman in Lemuel nama, mlajšima bratoma, izrekla veliko hudih besed in udarjala sta naju, in sicer s palico.\n\n29 In zgodilo se je, da je, ko sta naju udarjala s palico, glejte, prišel Gospodov angel in stopil prednju in jima spregovoril, rekoč: Zakaj s palico udarjata mlajšega brata? Mar ne vesta, da ga je Gospod izvolil za vladarja nad vama in to zaradi vajinih krivičnosti? Glejta, ponovno boste šli v Jeruzalem in Gospod vam bo Labana izročil v roke.\n\n30 In potem ko nam je angel govoril, je odšel.\n\n31 In potem ko je angel odšel, sta Laman in Lemuel spet začela godrnjati, rekoč: Kako je mogoče, da nam bo Gospod izročil Labana v roke? Glej, mogočen mož je in ukaže lahko petdesetim, da, celo pobije jih lahko petdeset; zakaj potem ne nas?\n\n", "1-ne 4": "[center][font_size=26]4. poglavje[/font_size][/center]\n\n[i]Nefi na Gospodovo zapoved ubije Labana in potem z zvijačo zaščiti medeninaste plošče. — Zoram se odloči, da se bo pridružil Lehijevi družini v divjini. — Med letoma 600 in 592 pr. Kr.[/i]\n\n1 In zgodilo se je, da sem bratoma spregovoril, rekoč: Pojdimo spet v Jeruzalem in zvesto izpolnjujmo Gospodove zapovedi; kajti, glejta, mogočnejši je od vse zemlje, zakaj potem ne bi bil mogočnejši od Labana in njegovih petdesetih, da, ali celo bolj kot na deset tisoče njegovih?\n\n2 Zato pojdimo tja, bodimo močni kakor Mojzes; kajti resnično je spregovoril vodam Rdečega morja in razdelile so se semkaj in tjakaj in naši očetje so iz ujetništva prišli čez po suhem in sledile so faraonove čete in so v vodah Rdečega morja utonile.\n\n3 Torej glejta, vesta, da je to res; in vesta tudi, da vama je govoril angel; zatorej, mar lahko dvomita? Pojdimo tja; Gospod nas lahko reši prav kakor naše očete in Labana pokonča prav kakor Egipčane.\n\n4 Ko sem torej te besede govoril, sta bila še besna in sta še vedno godrnjala; vendar sta mi sledila, dokler nismo prišli pred jeruzalemsko obzidje.\n\n5 In bilo je ponoči; in naročil sem, naj se poskrijejo zunaj obzidja. In ko so se poskrili, sem se jaz, Nefi, splazil v mesto in šel proti Labanovi hiši.\n\n6 In Duh me je vodil, ne da bi jaz vnaprej vedel, kaj naj storim.\n\n7 Vendar sem šel in ko sem se približal Labanovi hiši, sem zagledal nekega moškega in predme je padel na zemljo, kajti bil je pijan od vina.\n\n8 In ko sem prišel do njega, sem ugotovil, da je Laban.\n\n9 In zagledal sem njegov meč in izvlekel sem ga iz nožnice le-tega; in ročaj le-tega je bil iz čistega zlata in izdelava le-tega je bila silno izvrstna in videl sem, da je bilo rezilo le-tega iz najdragocenejšega jekla.\n\n10 In zgodilo se je, da mi je Duh prigovarjal, naj Labana ubijem; a v srcu sem si rekel: Nikoli nikdar nisem prelil človeške krvi. In obotavljal sem se in želel, da mi ga ne bi bilo treba ubiti.\n\n11 In Duh mi je spet rekel: Glej, Gospod ti ga je izročil v roke. Da, in vedel sem tudi, da si je prizadeval, da bi mi vzel življenje, da, in ni hotel prisluhniti Gospodovim zapovedim; in odvzel nam je tudi imetje.\n\n12 In zgodilo se je, da mi je Duh spet rekel: Ubij ga, kajti Gospod ti ga je izročil v roke;\n\n13 glej, Gospod ubije hudobne, da izpolni svoje pravične namene. Bolje je, da umre en človek, kakor da bi narod hiral in se pogubil v neveri.\n\n14 In sedaj, ko sem jaz, Nefi, te besede slišal, sem se spomnil Gospodovih besed, ki mi jih je govoril v divjini, rekoč, da: Če bo tvoje potomstvo izpolnjevalo moje zapovedi, bodo v obljubljeni deželi uspevali.\n\n15 Da, in pomislil sem tudi, da ne bodo mogli izpolnjevati Gospodovih zapovedi glede na Mojzesovo postavo, če postave ne bodo imeli.\n\n16 In vedel sem tudi, da je postava vgravirana na medeninastih ploščah.\n\n17 In spet, vedel sem, da mi je Gospod izročil Labana v roke zaradi tega, da bi dobil zapise glede na njegove zapovedi.\n\n18 Zato sem bil poslušen glasu Duha in Labana prijel za lase in mu z njegovim lastnim mečem odsekal glavo.\n\n19 In potem ko sem mu z njegovim lastnim mečem odsekal glavo, sem vzel Labanova oblačila in si jih nadel na svoje lastno telo; da, in sicer vsak kos, in okrog ledij sem si opasal njegov oklep.\n\n20 In potem ko sem to storil, sem šel do Labanove zakladnice. In ko sem šel proti Labanovi zakladnici, glejte, sem zagledal Labanovega služabnika, ki je imel ključe zakladnice. In z Labanovim glasom sem mu ukazal, naj gre z menoj v zakladnico.\n\n21 In predpostavljal je, da sem njegov gospodar Laban, kajti videl je oblačila in tudi meč, opasan okrog mojih ledij.\n\n22 In govoril mi je glede judovskih starešin, ker je vedel, da je njegov gospodar, Laban, ponoči zunaj med njimi.\n\n23 In govoril sem mu, kakor če bi bil Laban.\n\n24 In govoril sem mu tudi, da bom gravure, ki so na medeninastih ploščah, nesel svojim starejšim bratom, ki so zunaj obzidja.\n\n25 In pozval sem ga tudi, naj mi sledi.\n\n26 In predpostavljajoč, da sem govoril o bratih iz cerkve in da sem resnično tisti Laban, ki sem ga ubil, mi je zatorej sledil.\n\n27 In večkrat mi je spregovoril glede judovskih starešin, ko sem šel k bratom, ki so bili zunaj obzidja.\n\n28 In zgodilo se je, da se je Laman, ko me je zagledal, strašno prestrašil, in tudi Lemuel in Sam. In zbežali so izpred moje navzočnosti; kajti predpostavljali so, da je Laban in da me je ubil in da si prizadeva, da bi tudi njim vzel življenje.\n\n29 In zgodilo se je, da sem zaklical za njimi in slišali so me; zatorej so prenehali bežati iz moje navzočnosti.\n\n30 In zgodilo se je, da je Labanov služabnik, ko je zagledal moje brate, začel trepetati in bil na tem, da pred menoj zbeži in se vrne v mesto Jeruzalem.\n\n31 In sedaj sem jaz, Nefi, ker sem bil človek velike postave in ker sem od Gospoda prejel tudi veliko moči, zato zgrabil Labanovega služabnika in ga držal, da ne bi zbežal.\n\n32 In zgodilo se je, da sem govoril z njim, da ga bomo, če bo prisluhnil mojim besedam, kakor živí Gospod in kakor živim sam, prav tako, da če bo prisluhnil našim besedam, pustili pri življenju.\n\n33 In govoril sem mu, in sicer s prisego, da se mu ni treba bati; da bo svoboden človek kakor mi, če bo šel z nami v divjino.\n\n34 In govoril sem mu tudi, rekoč: Gospod nam je zagotovo zapovedal, naj to napravimo; in mar ne bomo marljivo izpolnjevali Gospodovih zapovedi? Če boš torej šel v divjino k mojemu očetu, boš imel mesto med nami.\n\n35 In zgodilo se je, da se je Zoram opogumil ob besedah, ki sem jih izgovoril. Služabniku je bilo torej ime Zoram; in obljubil je, da bo šel v divjino k našemu očetu. Da, in prisegel nam je tudi, da bo odtlej ostal z nami.\n\n36 Želeli smo si torej, da bi ostal z nami zato, da Judje ne bi vedeli glede našega pobega v divjino, da nas ne bi zasledovali in nas pokončali.\n\n37 In zgodilo se je, da se, ko nam je Zoram prisegel, glede njega nismo nič več bali.\n\n38 In zgodilo se je, da smo s seboj vzeli medeninaste plošče in Labanovega služabnika in odšli v divjino in potovali k očetovemu šotoru.\n\n", "1-ne 5": "[center][font_size=26]5. poglavje[/font_size][/center]\n\n[i]Sarija se pritožuje nad Lehijem. — Oba se radostita zaradi vrnitve svojih sinov. — Darujejo žrtve. — Medeninaste plošče vsebujejo zapise Mojzesa in prerokov. — Plošče dokažejo, da je Lehi Jožefov potomec. — Lehi prerokuje glede svojega potomstva in ohranitve plošč. Med letoma 600 in 592 pr. Kr.[/i]\n\n1 In zgodilo se je, da je mojega očeta, potem ko smo prišli k njemu v divjino, glejte, navdala radost in tudi moja mati, Sarija, se je silno razveselila, kajti resnično je žalovala zaradi nas.\n\n2 Kajti predpostavljala je, da smo v divjini umrli; in pritoževala se je tudi nad mojim očetom, govoreč mu, da je jasnovidec; rekoč: Glej, odpeljal si nas iz dežele naše dediščine in mojih sinov ni več in mi v divjini umiramo.\n\n3 In s takim govorjenjem se je mati pritoževala nad očetom.\n\n4 In zgodilo se je, da ji je oče spregovoril, rekoč: Vem, da sem jasnovidec, kajti če v videnju ne bi videl Božjih stvari, ne bi poznal Božje dobrote, ampak bi ostal v Jeruzalemu in bi umrl s svojimi brati.\n\n5 Toda glejte, prejel sem obljubljeno deželo, v čemer se radostim; da, in vem, da bo Gospod moje sinove rešil iz Labanovih rok in jih spet pripeljal k nama v divjino.\n\n6 In s takim govorjenjem je moj oče, Lehi, tolažil mojo mater, Sarijo, glede nas, medtem ko smo po divjini potovali v jeruzalemsko deželo, da bi dobili zapis Judov.\n\n7 In ko smo se vrnili k očetovemu šotoru, glejte, je bila njuna radost popolna in moja mati je bila potolažena.\n\n8 In spregovorila je, rekoč: Sedaj zagotovo vem, da je Gospod mojemu možu zapovedal, naj zbeži v divjino; da, in zagotovo tudi vem, da je Gospod moje sinove zaščitil in jih rešil iz Labanovih rok in jim dal moč, s katero so lahko izvršili to, kar jim je Gospod zapovedal. In s takim govorjenjem je govorila.\n\n9 In zgodilo se je, da sta se silno radostila in Gospodu darovala žrtev in žgalne daritve; in zahvalila sta ste Izraelovemu Bogu.\n\n10 In potem ko sta se zahvalila Izraelovemu Bogu, je moj oče, Lehi, vzel zapise, ki so bili vgravirani na medeninastih ploščah, in jih pregledal od začetka.\n\n11 In videl je, da so vsebovali pet Mojzesovih knjig, ki so poročale o stvarjenju sveta in tudi o Adamu in Evi, ki sta bila naša prva starša;\n\n12 in tudi zapis Judov od začetka prav do začetka vladavine Sedekíja, Judovega kralja;\n\n13 in tudi prerokbe svetih prerokov od začetka prav do začetka Sedekíjeve vladavine; in tudi veliko prerokb, ki so jih govorila Jeremijeva usta.\n\n14 In zgodilo se je, da je moj oče, Lehi, na medeninastih ploščah našel tudi rodoslovje svojih očetov, zatorej je vedel, da je Jožefov potomec; da, in sicer od tistega Jožefa, ki je bil Jakobov sin, ki so ga prodali v Egipt in ki ga je Gospodova roka obvarovala, da bi svojega očeta Jakoba in vso njegovo hišo obvaroval pred smrtjo zavoljo lakote.\n\n15 In taisti Bog, ki jih je obvaroval, jih je tudi vodil iz ujetništva in iz egiptovske dežele.\n\n16 In tako je moj oče, Lehi, odkril rodoslovje svojih očetov. In tudi Laban je bil Jožefov potomec, zatorej so on in njegovi očetje vodili zapise.\n\n17 In ko je torej oče vse to videl, ga je navdal Duh in začel je prerokovati glede svojega potomstva —\n\n18 da bodo te medeninaste plošče šle k vsem narodom, rodovom, jezikom in ljudstvom, ki so od njegovega potomstva.\n\n19 Zatorej je rekel, da te medeninaste plošče ne bodo nikoli uničene; niti jih čas ne bo več zabrisal. In prerokoval je veliko stvari glede svojega potomstva.\n\n20 In zgodilo se je, da sva doslej jaz in oče izpolnjevala zapovedi, s katerimi nama je Gospod zapovedal.\n\n21 In dobila sva zapise, ki nama jih je Gospod zapovedal, in jih pregledala in spoznala, da so dobri; da, in sicer velike vrednosti za nas, tako da smo Gospodove zapovedi lahko ohranili za svoje otroke.\n\n22 Zatorej je bila v Gospodu modrost, da smo jih nesli s seboj, ko smo po divjini potovali proti obljubljeni deželi.\n\n", "1-ne 6": "[center][font_size=26]6. poglavje[/font_size][/center]\n\n[i]Nefi piše o Božjih stvareh. — Nefijev namen je ljudi prepričati, naj pridejo k Abrahamovemu Bogu in bodo odrešeni. Med letoma 600 in 592 pr. Kr.[/i]\n\n1 In sedaj jaz, Nefi, v tem delu svojega zapisa ne podajam rodoslovja mojih očetov; niti ga ne bom kdaj po tem podal na plošče, na katere zapisujem; kajti podano je v zapisu, ki ga je vodil oče, zatorej ga ne zapisujem v to delo.\n\n2 Kajti zadostuje mi, če rečem, da smo Jožefovi potomci.\n\n3 In ni mi mar, ali sem izčrpen pri celotnem poročanju o vseh očetovih stvareh, kajti ne morem jih zapisati na te plošče, kajti želim prostor, da bom lahko zapisoval o Božjih stvareh.\n\n4 Kajti ves moj namen je, da bi ljudi lahko prepričal, naj pridejo k Abrahamovemu Bogu in Izakovemu Bogu in Jakobovemu Bogu in bodo odrešeni.\n\n5 Zatorej tega, kar je povšeči svetu, ne zapisujem, ampak to, kar je povšeči Bogu in tistim, ki niso od sveta.\n\n6 Zatorej bom svojemu potomstvu zapovedal, naj teh plošč ne zapolni s tem, kar za človeške otroke nima vrednosti.\n\n", "1-ne 7": "[center][font_size=26]7. poglavje[/font_size][/center]\n\n[i]Lehijevi sinovi se vrnejo v Jeruzalem in Izmaela in njegovo hišo povabijo, naj se jim pridružijo na poti. — Laman in drugi se uprejo. — Nefi svoja brata opominja, naj verujeta v Gospoda. — Zvežeta ga z vrvmi in načrtujeta njegovo smrt. — Osvobodi se z močjo vere. — Njegova brata prosita odpuščanja. — Lehi in njegova skupina darujejo žrtev in žgalne daritve. Med letoma 600 in 592 pr. Kr.[/i]\n\n1 In želel bi torej, da bi vedeli, da se je, potem ko je moj oče, Lehi, prenehal prerokovati glede svojega potomstva, zgodilo, da mu je Gospod spet spregovoril, rekoč, da zanj, Lehija, ni primerno, da bi s seboj v divjino vzel samo svojo družino; ampak naj njegovi sinovi vzamejo hčere za žene, da bodo v obljubljeni deželi Gospodu lahko vzgojili potomstvo.\n\n2 In zgodilo se je, da mu je Gospod zapovedal, naj se jaz, Nefi, in moji bratje ponovno vrnemo v jeruzalemsko deželo in v divjino pripeljemo Izmaela in njegovo družino.\n\n3 In zgodilo se je, da sem jaz, Nefi, z brati ponovno odšel v divjino, da bi šli v Jeruzalem.\n\n4 In zgodilo se je, da smo šli v Izmaelovo hišo in si pridobili naklonjenost v Izmaelovih očeh, tako da smo mu govorili Gospodove besede.\n\n5 In zgodilo se je, da je Gospod omehčal srce Izmaelu in tudi njegovi hiši, tako da so se z nami odpravili na pot v divjino k očetovemu šotoru.\n\n6 In zgodilo se je, da so se nam, ko smo potovali po divjini, glejte, Laman in Lemuel in dve Izmaelovi hčeri in dva Izmaelova sinova in njuni družini uprli; da, meni, Nefiju, in Samu in njihovemu očetu, Izmaelu, in njegovi ženi in njegovim drugim trem hčeram.\n\n7 In zgodilo se je, da so se v tem uporu želeli vrniti v jeruzalemsko deželo.\n\n8 In sedaj sem jim jaz, Nefi, ker sem bil potrt zavoljo njihove trdosrčnosti, spregovoril, rekoč, da, in sicer Lamanu in Lemuelu: Glejta, moja starejša brata sta in kako to, da sta tako trdosrčna in tako slepomiselna, da je potrebno, da vama jaz, vajin mlajši brat, govorim, da, in sem vama zgled?\n\n9 Kako to, da nista prisluhnila Gospodovi besedi?\n\n10 Kako to, da sta pozabila, da sta videla Gospodovega angela?\n\n11 Da, in kako to, da sta pozabila, kakšne velike stvari je za nas storil Gospod, ko nas je rešil iz Labanovih rok in tudi da smo dobili zapis?\n\n12 Da, in kako to, da sta pozabila, da je Gospod za človeške otroke zmožen narediti vse glede na svojo voljo, če je tako, da udejanjajo vero vanj? Zatorej mu bodimo zvesti.\n\n13 In če bo tako, da mu bomo zvesti, bomo prejeli obljubljeno deželo; in v nekem kasnejšem obdobju bosta vedela, da se bo Gospodova beseda glede uničenja Jeruzalema izpolnila; kajti vse, kar je Gospod govoril glede uničenja Jeruzalema, se mora izpolniti.\n\n14 Kajti glejta, Gospodov Duh se kmalu preneha truditi z njimi; kajti glejta, zavrnili so preroke in Jeremija so vrgli v ječo. In prizadevali so si, da bi življenje vzeli mojemu očetu, tako da so ga pregnali iz dežele.\n\n15 Sedaj glejta, povem vama, da bosta, če se bosta vrnila v Jeruzalem, prav tako umrla z njimi. In sedaj, če se tako odločita, pojdita v deželo in pomnita besede, ki vama jih govorim, da bosta, če bosta šla, prav tako umrla; kajti tako mi prigovarja Gospodov Duh, naj govorim.\n\n16 In zgodilo se je, da sta se brata, ko sem jima jaz, Nefi, te besede govoril, name razjezila. In zgodilo se je, da sta name položila roke, kajti glejte, bila sta silno besna in zvezala sta me z vrvmi, kajti prizadevala sta si, da bi mi vzela življenje, da bi me pustila v divjini, da bi me požrle divje živali.\n\n17 Toda zgodilo se je, da sem molil h Gospodu, rekoč: O Gospod, glede na mojo vero vate, reši me iz rok mojih bratov; da, in sicer, daj mi moč, da bom lahko pretrgal te vezi, s katerimi sem zvezan.\n\n18 In zgodilo se je, da so se mi, ko sem te besede izrekel, glejte, vezi na rokah in nogah razvezale in stal sem pred bratoma in jima spet govoril.\n\n19 In zgodilo se je, da sta se spet razjezila name in si name prizadevala položiti roke; toda glejte, ena od Izmaelovih hčera, da, in tudi njena mati in eden od Izmaelovih sinov so prosili pri mojih bratih, tako da so jima omehčali srce; in nič več si nista prizadevala, da bi mi vzela življenje.\n\n20 In zgodilo se je, da sta bila zaradi svoje hudobije žalostna, tako da sta se pred menoj priklonila in me prosila, naj jima odpustim to, kar sta mi storila.\n\n21 In zgodilo se je, da sem jima odkritosrčno odpustil vse, kar sta storila, in opomnil sem ju, naj Gospoda, svojega Boga, prosita za odpuščanje. In zgodilo se je, da sta tako storila. In potem ko sta prenehala moliti h Gospodu, smo spet potovali po poti proti očetovemu šotoru.\n\n22 In zgodilo se je, da smo prišli do očetovega šotora. In potem ko smo jaz in moji bratje in vsa Izmaelova hiša prišli do očetovega šotora, so se zahvalili Gospodu, svojemu Bogu; in njemu so darovali žrtev in žgalne daritve.\n\n", "1-ne 8": "[center][font_size=26]8. poglavje[/font_size][/center]\n\n[i]Lehi vidi videnje o drevesu življenja. — Jé od njegovega sadu in želi, da bi enako storila tudi njegova družina. — Vidi železni drog, tesno in ozko pot in temne megle, ki zastirajo ljudi. — Sarija, Nefi in Sam jedo od sadu, Laman in Lemuel pa odklonita. Med letoma 600 in 592 pr. Kr.[/i]\n\n1 In zgodilo se je, da smo zbrali vsakovrstna semena vseh vrst, tako zrnje vsake vrste kot tudi semena sadežev vseh vrst.\n\n2 In zgodilo se je, da nam je oče, medtem ko je ostal v divjini, govoril, rekoč: Glejte, sanjal sem sanje; oziroma drugače rečeno, videl sem videnje.\n\n3 In glejte, zaradi tega, kar sem videl, se upravičeno radostim v Gospodu zaradi Nefija in tudi Sama; kajti upravičeno predpostavljam, da bosta onadva, in tudi veliko njunih potomcev, odrešena.\n\n4 Toda glejta, Laman in Lemuel, strašno se bojim zaradi vaju; kajti glejta, zdi se mi, da sem v sanjah videl temno in turobno divjino.\n\n5 In zgodilo se je, da sem videl moža in oblečen je bil v belo oblačilo; in prišel je in stopil predme.\n\n6 In zgodilo se je, da mi je spregovoril in me pozval, naj mu sledim.\n\n7 In zgodilo se je, da sem, ko sem mu sledil, zagledal sebe, da sem v temni in turobni pustoti.\n\n8 In potem ko sem v temi potoval veliko ur, sem začel moliti h Gospodu, da bi se me usmilil glede na množico svojih blagih milosti.\n\n9 In zgodilo se je, da sem potem, ko sem molil h Gospodu, zagledal veliko in obsežno polje.\n\n10 In zgodilo se je, da sem zagledal drevo, katerega sad je bil zaželen, da človeka osreči.\n\n11 In zgodilo se je, da sem šel in jedel od sadu le-tega; in opazil sem, da je bil najslajši od vsega, kar sem kdaj prej okusil. Da, in opazil sem, da je bil sad le-tega bel, da je presegalo vso belino, ki sem jo kdaj videl.\n\n12 In ko sem jedel od sadu le-tega, mi je dušo navdalo s silno veliko radostjo, zatorej sem si zaželel, da bi od tega jedla tudi moja družina, kajti vedel sem, da je med vsemi drugimi sadovi najbolj zaželen.\n\n13 In ko sem se ozrl z očmi naokrog, da bi morda videl tudi svojo družino, sem zagledal vodno reko; in tekla je vzdolž in bila je blizu drevesa, katerega sad sem jedel.\n\n14 In pogledal sem, da bi videl, od kod je prišla; in malce stran sem videl izvir le-te in pri izviru le-te sem zagledal vašo mater Sarijo in Sama in Nefija; in stali so, kot da ne bi vedeli, kam naj gredo.\n\n15 In zgodilo se je, da sem jim pomahal; in prav tako sem jim z glasnim glasom rekel, naj pridejo k meni in jedo od sadu, ki je med vsemi drugimi sadovi najbolj zaželen.\n\n16 In zgodilo se je, da so prišli k meni in prav tako jedli od sadu.\n\n17 In zgodilo se je, da sem si želel, da bi tudi Laman in Lemuel prišla in jedla od sadu; zatorej sem se ozrl z očmi proti izviru reke, da bi ju morda zagledal.\n\n18 In zgodilo se je, da sem ju zagledal, toda nista hotela priti k meni in jesti od sadu.\n\n19 In videl sem železni drog in potekal je vzdolž rečnega brega in vodil k drevesu, pri katerem sem stal.\n\n20 In videl sem tudi tesno in ozko pot, ki je potekala vzdolž železnega droga, in sicer do drevesa, pri katerem sem stal; in prav tako je vodila ob začetku izvira na veliko in obsežno polje, kakor če bi bilo to svet.\n\n21 In videl sem neštete zbore ljudi, od katerih se jih je veliko prebijalo naprej, da bi dosegli pot, ki je vodila k drevesu, pri katerem sem stal.\n\n22 In zgodilo se je, da so prišli in začeli na poti, ki je vodila k drevesu.\n\n23 In zgodilo se je, da je nastala temna megla, da, in sicer silno gosta temna megla, tako da so ti, ki so začeli na poti, pot izgubili, da so odtavali stran in se izgubili.\n\n24 In zgodilo se je, da sem videl druge, ki so se prebijali naprej, in prišli so in zgrabili za konec železnega droga; in prebijali so se skozi temno meglo, oprijemajoč se železnega droga, prav dokler niso prišli in jedli od sadu z drevesa.\n\n25 In potem ko so jedli od sadu z drevesa, so se ozrli z očmi naokrog, kot da bi jih bilo sram.\n\n26 In tudi sam sem se ozrl z očmi naokrog in na drugi strani vodne reke zagledal ogromno in prostorno zgradbo; in stala je, kakor da bi bila v zraku visoko nad zemljo.\n\n27 In polna je bila ljudi, tako starih kot mladih, tako moških kot žensk; in njihov način obleke je bil silno izvrsten; in s svojim obnašanjem so zasmehovali in kazali s prstom na tiste, ki so prišli in jedli od sadu.\n\n28 In potem ko so sad okusili, jih je bilo sram zaradi tistih, ki so se jim rogali, in odpadli so na prepovedane poti in se izgubili.\n\n29 In sedaj jaz, Nefi, ne govorim vseh očetovih besed.\n\n30 Da pa bom kratek z zapisovanjem, glejte, videl je druge množice, ki so se prebijale naprej; in prišli so in zgrabili za konec železnega droga; in prebijali so se po poti naprej, nenehno trdno držeč se železnega droga, dokler niso prišli in padli na kolena in jedli od sadu z drevesa.\n\n31 In videl je tudi druge množice, ki so šle tipajoč po poti proti ogromni in prostorni zgradbi.\n\n32 In zgodilo se je, da jih je veliko utonilo v globinah izvira; in veliko se mu jih je izgubilo izpred oči in zatavali so na stranpoti.\n\n33 In velika je bila množica, ki je vstopila v tisto čudno zgradbo. In potem ko so v tisto zgradbo vstopili, so s prstom zaničevanja kazali name in na tiste, ki so prav tako jedli od sadu, ampak mi se zanje nismo zmenili.\n\n34 To so besede mojega očeta: Kajti toliko, kolikor jim jih je prisluhnilo, jih je odpadlo.\n\n35 In Laman in Lemuel nista jedla od sadu, je rekel oče.\n\n36 In zgodilo se je, da nam je oče, potem ko je izgovoril vse besede o svojem videnju oziroma sanjah, ki jih je bilo veliko, rekel, da se je zaradi tega, kar je v videnju videl, strašno bal za Lamana in Lemuela; da, bal se je, da ne bi bila izvržena iz Gospodove navzočnosti.\n\n37 In potem ju je opominjal z vsem občutjem nežnega starša, da bi prisluhnila njegovim besedam, da bi bil Gospod morda milosten z njima in ju ne bi izvrgel; da, oče jima je pridigal.\n\n38 In potem ko jima je pridigal in jima tudi prerokoval o veliko stvareh, ju je pozval, naj izpolnjujeta Gospodove zapovedi; in prenehal jima je govoriti.\n\n", "1-ne 9": "[center][font_size=26]9. poglavje[/font_size][/center]\n\n[i]Nefi napravi dve vrsti zapisov. — Vsak se imenuje Nefijeve plošče. — Večje plošče vsebujejo posvetno zgodovino; manjše prvenstveno obravnavajo svete stvari. Med letoma 600 in 592 pr. Kr.[/i]\n\n1 In vse to je moj oče videl in slišal in govoril, ko je prebival v šotoru v dolini Lemuel, in tudi silno veliko več, česar ni moč zapisati na te plošče.\n\n2 In sedaj, kakor sem govoril glede teh plošč, glejte, to niso plošče, na katere v celoti poročam o zgodovini mojega ljudstva; kajti ploščam, na katere v celoti poročam o svojem ljudstvu, sem dal Nefijevo ime; zatorej se imenujejo Nefijeve plošče, z mojim lastnim imenom; in tudi te plošče se imenujejo Nefijeve plošče.\n\n3 Vendar sem prejel Gospodovo zapoved, naj te plošče napravim za poseben namen, da bo na njih vgravirano poročilo o delovanju mojega ljudstva.\n\n4 Na drugih ploščah naj bo vgravirano poročilo o vladavini kraljev in o vojnah in prepirih mojega ljudstva; zatorej so te plošče v večjem delu o delovanju; in druge plošče so v večjem delu o vladavini kraljev in o vojnah in prepirih mojega ljudstva.\n\n5 Zatorej mi je Gospod zapovedal, naj te plošče napravim zaradi modrega namena v njem, namena, ki ga ne poznam.\n\n6 Toda Gospod ve vse od začetka; zatorej pripravi pot za dovršitev vseh svojih del med človeškimi otroki; kajti glejte, ima vso moč, da izpolni vse svoje besede. In tako je. Amen.\n\n", "1-ne 10": "[center][font_size=26]10. poglavje[/font_size][/center]\n\n[i]Lehi napove, da bodo Babilonci zajeli Jude. — Pove o prihodu Mesija, Odrešenika, Odkupitelja med Jude. — Lehi pove tudi o prihodu tega, ki bo krstil Božje Jagnje. — Lehi pove o Mesijevi smrti in vstajenju. — Izraelovo razkropitev in zbiranje primerja z oljko. — Nefi govori o Božjem Sinu, o daru Svetega Duha in o potrebi po pravičnosti. Med letoma 600 in 592 pr. Kr.[/i]\n\n1 In sedaj jaz, Nefi, na teh ploščah nadaljujem s poročanjem o svojih ravnanjih in svojem vladanju in delovanju; da bi zatorej nadaljeval s svojim poročilom, moram nekoliko govoriti o očetovih stvareh in tudi o svojih bratih.\n\n2 Kajti glejte, zgodilo se je, da jim je oče, potem ko je prenehal govoriti besede o svojih sanjah in jih prav tako opominjati k vsej marljivosti, govoril glede Judov —\n\n3 da se bodo potem, ko bodo pokončani, in sicer to veliko mesto Jeruzalem, in jih bo veliko odpeljanih v ujetništvo v Babilon, ob Gospodovem lastnem času, spet vrnili, da, privedeni bodo, in sicer iz ujetništva; in potem ko bodo privedeni iz ujetništva, bodo spet posedovali deželo svoje dediščine.\n\n4 Da, in sicer šeststo let od časa, ko je moj oče zapustil Jeruzalem, bo Gospod Bog med Judi vzgojil preroka — in sicer Mesija, oziroma drugače rečeno, Odrešenika sveta.\n\n5 In govoril je tudi glede prerokov, kako veliko število jih je pričevalo o teh stvareh, glede tega Mesija, o katerem je govoril, oziroma o tem Odkupitelju sveta.\n\n6 Zatorej je bilo vse človeštvo v izgubljenem in v padlem stanju in vedno bo, če se ne bodo oprli na tega Odkupitelja.\n\n7 In govoril je tudi glede preroka, ki bo pred Mesijem prišel pripravit Gospodovo pot —\n\n8 da, in sicer bo šel in v divjini klical: Pripravite Gospodovo pot in zravnajte njegove steze, kajti med vami stoji nekdo, ki ga ne poznate, in mogočnejši je od mene in nisem vreden, da bi mu odvezal jermen na sandali. In oče je glede tega veliko govoril.\n\n9 In oče je rekel, da bo krščeval v Betaniji onkraj Jordana; in rekel je tudi, da bo krščeval z vodo; in sicer da bo z vodo krstil Mesija.\n\n10 In potem ko bo z vodo krstil Mesija, bo videl in pričeval, da je krstil Božje Jagnje, ki bo odvzelo grehe sveta.\n\n11 In zgodilo se je, da je oče, ko je te besede izgovoril, mojim bratom govoril glede evangelija, ki se ga bo pridigalo med Judi, in tudi glede hiranja Judov v neveri. In potem ko bodo ubili Mesija, ki bo prišel, in potem ko ga bodo ubili, bo vstal od mrtvih in se bo po Svetem Duhu prikazal drugim narodom.\n\n12 Da, in sicer je oče veliko govoril glede drugih narodov in tudi glede Izraelove hiše, da jih bodo primerjali z oljko, veje katere bodo odlomljene in bodo razkropljene po vsem obličju zemlje.\n\n13 Zatorej je rekel, da mora biti, da bomo vsi skupaj vodeni v obljubljeno deželo, da se izpolni Gospodova beseda, da bomo razkropljeni po vsem obličju zemlje.\n\n14 In potem ko bo Izraelova hiša razkropljena, bodo spet zbrani; oziroma skratka, potem ko bodo drugi narodi prejeli polnost evangelija, bodo oljkine naravne veje, oziroma ostanki Izraelove hiše, spet vcepljene oziroma spoznale resničnega Mesija, svojega Gospoda in svojega Odkupitelja.\n\n15 In s takim govorjenjem je oče prerokoval in govoril mojima bratoma in tudi veliko več, česar ne zapisujem v to knjigo; kajti kolikor se mi je zdelo potrebno, sem zapisal v svoji drugi knjigi.\n\n16 In vse to, o čemer sem govoril, je bilo storjeno, ko je oče prebival v šotoru v dolini Lemuel.\n\n17 In zgodilo se je, ko sem jaz, Nefi, slišal vse očetove besede glede tega, kar je videl v videnju, in tudi tega, kar je govoril z močjo Svetega Duha, z močjo, ki jo je prejel po veri v Božjega Sina — in Božji Sin je bil Mesija, ki bo prišel — sem si jaz, Nefi, prav tako želel, da bi to videl in slišal in vedel z močjo Svetega Duha, ki je Božji dar vsem tistim, ki ga marljivo iščejo, tako v starodavnih časih prav kakor v času, ko se bo prikazal človeškim otrokom.\n\n18 Kajti isti je včeraj, danes in za vekomaj; in pot je pripravljena za vse ljudi od osnovanja sveta, če bo tako, da se pokesajo in pridejo k njemu.\n\n19 Kajti ta, ki marljivo išče, bo našel; in Božje skrivnosti se jim bodo razkrile z močjo Svetega Duha, tako v teh časih kakor v starodavnih časih in tako v starodavnih časih kakor v časih, ki pridejo; zatorej je Gospodova smer eno večno kroženje.\n\n20 Zato pomni, o človek, za vsa svoja dejanja boš pripeljan pred sodbo.\n\n21 Če si si zatorej v dneh svoje preizkušnje prizadeval delati húdo, potem boš pred Božjim sodnim stolom spoznan za nečistega; in z Bogom ne more prebivati nič nečistega; zatorej moraš biti za vekomaj izvržen.\n\n22 In Sveti Duh mi daje polnomočje, naj te stvari govorim in jih ne zamolčim.\n\n", "1-ne 11": "[center][font_size=26]11. poglavje[/font_size][/center]\n\n[i]Nefi vidi Gospodovega Duha in v videnju mu je pokazano drevo življenja. — Vidi mater Božjega Sina in izve o Božji blagohotnosti. — Vidi krst, delovanje in križanje Božjega Jagnjeta. — Vidi tudi imenovanje in delovanje dvanajstih Jagnjetovih apostolov. Med letoma 600 in 592 pr. Kr.[/i]\n\n1 Kajti zgodilo se je, potem ko sem želel vedeti to, kar je videl oče, in verjel, da mi bo to Gospod lahko razkril, ko sem v srcu premišljujoč sedel, sem bil v Gospodovem Duhu vzet, da, na silno visoko goro, ki je nikoli prej nisem videl in na katero nikoli prej ni stopila moja noga.\n\n2 In Duh mi je rekel: Glej, kaj želiš?\n\n3 In rekel sem: Želim videti stvari, ki jih je videl moj oče.\n\n4 In Duh mi je rekel: Ali verjameš, da je oče videl drevo, o katerem je govoril?\n\n5 In rekel sem: Da, ti veš, da verjamem vsem očetovim besedam.\n\n6 In ko sem te besede izgovoril, je Duh zaklical z glasnim glasom, rekoč: Hozána Gospodu, najvišjemu Bogu; kajti on je Bog nad vso zemljo, da, in sicer nad vsem. In blagor ti, Nefi, ker verjameš v Sina najvišjega Boga; zatorej boš videl to, kar si želel.\n\n7 In glej, to ti bo dano za znamenje, da boš potem, ko boš videl drevo, ki je obrodilo sad, ki ga je okusil tvoj oče, prav tako videl človeka, ki se bo spuščal z neba, in njega boš videl; in potem ko ga boš videl, boš pričeval, da je Božji Sin.\n\n8 In zgodilo se je, da mi je Duh rekel: Poglej! In pogledal sem in videl drevo; in bilo je kakor drevo, ki ga je videl oče; in lepota le-tega je bila zdaleč najlepša, da, presegajoč vso lepoto; in belina le-tega je presegala belino sveže zapadlega snega.\n\n9 In zgodilo se je, da sem potem, ko sem drevo videl, Duhu rekel: Vidim, da si mi pokazal drevo, ki je nadvse dragoceno.\n\n10 In rekel mi je: Kaj želiš?\n\n11 In rekel sem mu: Poznati razlago le-tega — kajti z njim sem govoril, kakor govori človek; kajti opazil sem, da je bil v človeški podobi; pa vendar sem vedel, da je to Gospodov Duh; in govoril mi je, kakor človek govori z drugim.\n\n12 In zgodilo se je, da mi je rekel: Poglej! In pogledal sem, kot bi pogledal nanj, in nisem ga videl; kajti izginil je izpred moje navzočnosti.\n\n13 In zgodilo se je, da sem pogledal in videl veliko mesto Jeruzalem in tudi druga mesta. In videl sem mesto Nazaret; in v mestu Nazaret sem videl devico in bila je silno lepa in bela.\n\n14 In zgodilo se je, da sem videl nebesa, ki so se odprla; in angel je prišel dol in stopil predme; in rekel mi je: Nefi, kaj vidiš?\n\n15 In rekel sem mu: Devico, nadvse lepo in najkrepostnejšo med vsemi drugimi devicami.\n\n16 In rekel mi je: Mar poznaš Božjo blagohotnost?\n\n17 In rekel sem mu: Vem, da ljubi svoje otroke; vendar ne poznam pomena vsega.\n\n18 In rekel mi je: Glej, devica, ki jo vidiš, je mati Božjega Sina po mesu.\n\n19 In zgodilo se je, da sem videl, da je bila odnešena v Duhu; in potem ko je bila v Duhu odnešena za nekaj časa, mi je angel spregovoril, rekoč: Poglej!\n\n20 In pogledal sem in spet zagledal devico, nesočo otroka v rokah.\n\n21 In angel mi je rekel: Glej, Božje Jagnje, da, in sicer Sin Večnega Očeta! Mar poznaš pomen drevesa, ki ga je tvoj oče videl?\n\n22 In odgovoril sem mu, rekoč: Da, to je Božja ljubezen, ki se pretaka v srcih človeških otrok; zatorej je od vsega najbolj zaželena.\n\n23 In spregovoril mi je, rekoč: Da, in v njej se duša najbolj radosti.\n\n24 In potem ko je te besede izrekel, mi je rekel: Poglej! In pogledal sem in videl Božjega Sina, ki je šel med človeške otroke; in veliko sem jih videl popadati k njegovim nogam in ga častiti.\n\n25 In zgodilo se je, da sem videl, da je bil železni drog, ki ga je oče videl, Božja beseda, ki je vodila k izviru živih vodá oziroma k drevesu življenja; katerega vode so prikaz Božje ljubezni; in videl sem tudi, da je bilo drevo življenja prikaz Božje ljubezni.\n\n26 In angel mi je spet rekel: Poglej in glej Božjo blagohotnost!\n\n27 In pogledal sem in videl Odkupitelja sveta, o katerem je govoril oče; in videl sem tudi preroka, ki bo pred njim pripravil pot. In Božje Jagnje je šlo in on ga je krstil; in potem ko je bil krščen, sem videl nebesa, ki so se odprla, in Svetega Duha, ki je prišel iz nebes in ostal nad njim v podobi goloba.\n\n28 In videl sem, da je v moči in veliki slavi šel in poučeval ljudi; in množice so se zbrale, da bi ga poslušale; in videl sem, da so ga izgnali iz svoje srede.\n\n29 In videl sem tudi dvanajst drugih, ki so mu sledili. In zgodilo se je, da so bili v Duhu odnešeni izpred mojega obraza in nisem jih videl.\n\n30 In zgodilo se je, da mi je angel spet spregovoril, rekoč: Poglej! In pogledal sem in spet videl nebesa, ki so se odprla, in videl sem angele, ki so se spuščali nad človeške otroke; in služili so jim.\n\n31 In spet mi je spregovoril, rekoč: Poglej! In pogledal sem in videl Božje Jagnje, ki je šlo med človeške otroke. In videl sem množice ljudi, ki so bili bolni in ki so jih prizadele vsakovrstne bolezni in demoni in nečisti duhovi; in angel je govoril in mi vse to pokazal. In z močjo Božjega Jagnjeta so bili ozdravljeni; in demoni in nečisti duhovi so bili izgnani.\n\n32 In zgodilo se je, da mi je angel spet spregovoril, rekoč: Poglej! In pogledal sem in videl Božje Jagnje, da so ga ljudje prijeli; da, Sinu večnega Boga je sodil svet; in videl sem in pričujem.\n\n33 In jaz, Nefi, sem videl, da je bil vzdignjen na križ in umorjen za grehe sveta.\n\n34 In potem ko je bil umorjen, sem videl zemeljske množice, ki so se zbrale, da se bodo bojevale zoper Jagnjetove apostole; kajti tako je dvanajstere imenoval Gospodov angel.\n\n35 In zemeljska množica se je zbrala; in videl sem, da so bili v veliki in prostorni zgradbi, podobni zgradbi, ki jo je videl oče. In Gospodov angel mi je spet spregovoril, rekoč: Glej svet in modrost le-tega; da, glej, Izraelova hiša se je zbrala, da se bo bojevala zoper dvanajst Jagnjetovih apostolov.\n\n36 In zgodilo se je, da sem videl in pričujem, da je bila ogromna in prostorna zgradba ponos sveta; in padla je in padec le-te je bil silno velik. In Gospodov angel mi je spet spregovoril, rekoč: Táko bo uničenje vseh narodov, rodov, jezikov in ljudstev, ki se bodo bojevali zoper dvanajst Jagnjetovih apostolov.\n\n", "1-ne 12": "[center][font_size=26]12. poglavje[/font_size][/center]\n\n[i]Nefi v videnju vidi obljubljeno deželo; pravičnost, krivičnost in padec njenih prebivalcev; prihod Božjega Jagnjeta mednje; kako bo dvanajst učencev in dvanajst apostolov sodilo Izraelu; in ostudno in umazano stanje tistih, ki hirajo v neveri. Med letoma 600 in 592 pr. Kr.[/i]\n\n1 In zgodilo se je, da mi je angel rekel: Poglej in glej svoje potomstvo in tudi potomstvo tvojih bratov. In pogledal sem in videl obljubljeno deželo; in videl sem množice ljudi, da, in sicer kakor da bi jih bilo po številu toliko, kolikor je morskega peska.\n\n2 In zgodilo se je, da sem videl množice, zbrane, da se bodo bojevale druga proti drugi; in med svojim ljudstvom sem videl vojne in govorice o vojnah in velike pokole z mečem.\n\n3 In zgodilo se je, da sem videl veliko rodov preiti v vojnah in prepirih v deželi; in videl sem veliko mest, da, in sicer da jih nisem preštel.\n\n4 In zgodilo se je, da sem na obličju obljubljene dežele videl temno meglo; in videl sem bliske in slišal sem grome in potrese in vsakovrsten bučen hrup; in videl sem tla in skale, ki so se razklale; in videl sem gore, kako so se raztreščile na kose; in videl sem zemeljske planjave, ki so razpokale; in videl sem veliko mest, ki so potonila; in videl sem jih veliko, ki so bila požgana z ognjem; in videl sem jih veliko, ki so se zrušila na zemljo zaradi tresenja le-te.\n\n5 In zgodilo se je, da sem potem, ko sem to videl, videl temno meglico, ki se je dvignila z obličja zemlje; in glej, videl sem množice, ki niso padle zaradi velikih in strašnih Gospodovih sodb.\n\n6 In videl sem nebesa, ki so se odprla, in Božje Jagnje, ki se je spuščalo iz nebes; in prišlo je dol in se jim pokazalo.\n\n7 In videl sem tudi in pričujem, da se je Sveti Duh spustil na dvanajst drugih; in Bog jih je posvetil in izvolil.\n\n8 In angel mi je spregovoril, rekoč: Glej dvanajst Jagnjetovih učencev, ki so izvoljeni, da služijo tvojemu potomstvu.\n\n9 In rekel mi je: Se spomniš dvanajstih Jagnjetovih apostolov? Glej, to so tisti, ki bodo sodili dvanajstim Izraelovim rodovom; zatorej bodo sodili dvanajstim služabnikom iz tvojega potomstva; kajti iz Izraelove hiše ste.\n\n10 In teh dvanajst služabnikov, ki jih vidiš, bo sodilo tvojemu potomstvu. In glej, vekomaj so pravični; kajti zaradi njihove vere v Božje Jagnje so njihova oblačila postala bela v njegovi krvi.\n\n11 In angel mi je rekel: Poglej! In pogledal sem in v pravičnosti videl preiti tri rodove; in njihova oblačila so bila bela prav kakor Božje Jagnje. In angel mi je rekel: Ti so postali beli v Jagnjetovi krvi zaradi svoje vere vanj.\n\n12 In jaz, Nefi, sem jih videl tudi veliko iz četrtega rodu, ki so preminili v pravičnosti.\n\n13 In zgodilo se je, da sem videl zbrane zemeljske množice.\n\n14 In angel mi je rekel: Glej tvoje potomstvo in tudi potomstvo tvojih bratov.\n\n15 In zgodilo se je, da sem pogledal in videl ljudstva svojega potomstva, zbrana v množicah zoper potomstvo mojih bratov; in zbrali so se za boj.\n\n16 In angel mi je spregovoril, rekoč: Glej izvir umazane vode, ki ga je videl tvoj oče; da, in sicer reko, o kateri je govoril; in globine le-te so globine pekla.\n\n17 In temne megle so hudičeve skušnjave, ki slepijo oči in povzročajo, da človeški otroci postanejo trdosrčni in jih vodijo proč na široke poti, da se pogubijo in so izgubljeni.\n\n18 In velika in prostorna zgradba, ki jo je videl tvoj oče, so puhla domišljanja in ponos človeških otrok. In loči jih velik in strašen prepad; da, in sicer beseda pravice večnega Boga in Mesija, ki je Božje Jagnje, o katerem pričuje Sveti Duh od začetka sveta do tega časa in odslej in za vekomaj.\n\n19 In ko je angel te besede govoril, sem gledal in videl, da se je potomstvo mojih bratov borilo zoper moje potomstvo glede na angelovo besedo; in opazil sem, da je zaradi ponosa mojega potomstva in hudičevih skušnjav potomstvo mojih bratov premagalo ljudstvo mojega potomstva.\n\n20 In zgodilo se je, da sem zagledal in videl ljudstvo, ki je bilo potomstvo mojih bratov, kako so porazili moje potomstvo; in v množicah so šli po obličju dežele.\n\n21 In videl sem jih zbrane v množice; in med njimi sem videl vojne in govorice o vojnah; in v vojnah in govoricah o vojnah sem videl preiti veliko rodov.\n\n22 In angel mi je rekel: Glej, ti bodo hirali v neveri.\n\n23 In zgodilo se je, da sem videl, da so potem, ko so shirali v neveri, postali temno in ostudno in umazano ljudstvo, polno brezdelja in vsakovrstnih gnusob.\n\n", "1-ne 13": "[center][font_size=26]13. poglavje[/font_size][/center]\n\n[i]Nefi v videnju vidi hudičevo cerkev, ustanovljeno med drugimi narodi, odkritje in poseljevanje Amerike, kako je bilo izgubljeno veliko preprostih in dragocenih delov Svetega pisma, stanje, ki je sledilo odpadu drugih narodov, evangelijsko obnovo, obelodanjenje svetih spisov poslednjih dni in gradnjo Siona. Med letoma 600 in 592 pr. Kr.[/i]\n\n1 In zgodilo se je, da mi je angel spregovoril, rekoč: Poglej! In pogledal sem in videl številne narode in kraljestva.\n\n2 In angel mi je rekel: Kaj vidiš? In rekel sem: Vidim številne narode in kraljestva.\n\n3 In rekel mi je: To so narodi in kraljestva drugih narodov.\n\n4 In zgodilo se je, da sem med ljudstvi drugih narodov videl ustanavljanje mogočne cerkve.\n\n5 In angel mi je rekel: Glej ustanavljanje cerkve, ki je najnagnusnejša od vseh drugih cerkva, ki mori Božje svete, da, in jih muči in jih veže k tlom in jih podjarmlja z železnim jarmom in jih odpelje v ujetništvo.\n\n6 In zgodilo se je, da sem videl to mogočno in nagnusno cerkev; in videl sem hudiča, ki je bil ustanovitelj le-te.\n\n7 In videl sem tudi zlato in srebro in svile in škrlate in tanko tkano platno in vsakovrstna dragocena oblačila; in videl sem veliko vlačug.\n\n8 In angel mi je spregovoril, rekoč: Glej, zlato in srebro in svile in škrlati in tanko tkano platno in dragocena oblačila in vlačuge so poželenja te mogočne in nagnusne cerkve.\n\n9 In prav tako za hvalo sveta pobijajo Božje svete in jih odpeljejo v ujetništvo.\n\n10 In zgodilo se je, da sem pogledal in videl številne vode; in druge narode so ločevale od potomstva mojih bratov.\n\n11 In zgodilo se je, da mi je angel rekel: Glej, Božji srd je nad potomstvom tvojih bratov.\n\n12 In pogledal sem in med drugimi narodi videl človeka, ki so ga številne vode ločile od potomstva mojih bratov; in videl sem Božjega Duha, ki je prišel dol in deloval na tega človeka; in šel je preko številnih vodá, in sicer k potomstvu mojih bratov, ki so bili v obljubljeni deželi.\n\n13 In zgodilo se je, da sem videl Božjega Duha, da je deloval na druge narode; in iz ujetništva so šli preko številnih vodá.\n\n14 In zgodilo se je, da sem v obljubljeni deželi videl veliko množic drugih narodov; in videl sem, da je bil Božji srd nad potomstvom mojih bratov; in bili so razkropljeni pred drugimi narodi in bili so udarjeni.\n\n15 In videl sem, da je bil Gospodov Duh nad drugimi narodi in uspevali so in prejeli deželo za svojo dediščino; in videl sem, da so bili beli in silno zali in lepi kakor moje ljudstvo, preden je bilo pobito.\n\n16 In zgodilo se je, da sem jaz, Nefi, videl, da so drugi narodi, ki so prišli iz ujetništva, postali ponižni pred Gospodom; in z njimi je bila Gospodova moč.\n\n17 In videl sem, da so se matere drugih narodov zbrale na vodah in tudi na kopnem, da se bodo bojevale zoper njih.\n\n18 In videl sem, da je bila z njimi Božja moč in tudi da je bil Božji srd nad vsemi tistimi, ki so se zbrali, da se bodo bojevali zoper njih.\n\n19 In jaz, Nefi, sem videl, da so bili drugi narodi, ki so prišli iz ujetništva, z Božjo močjo rešeni iz rok vseh drugih narodov.\n\n20 In zgodilo se je, da sem jaz, Nefi, videl, da so v deželi uspevali; in videl sem knjigo in med njimi se je prenašala naprej.\n\n21 In angel mi je rekel: Mar poznaš pomen knjige?\n\n22 In rekel sem mu: Ne poznam.\n\n23 In rekel je: Glej, pride iz Judovih ust. In jaz, Nefi, sem jo videl; in rekel mi je: Knjiga, ki jo vidiš, je zapis Judov, ki vsebuje Gospodove zaveze, ki jih je sklenil z Izraelovo hišo; in vsebuje tudi številne od prerokb svetih prerokov; in je zapis kakor gravure, ki so na medeninastih ploščah, le da jih ni toliko; vendar vsebujejo Gospodove zaveze, ki jih je sklenil z Izraelovo hišo; zatorej so za druge narode velike vrednosti.\n\n24 In Gospodov angel mi je rekel: Videl si, da je knjiga prišla iz Judovih ust; in ko je prišla iz Judovih ust, je vsebovala polnost Gospodovega evangelija, o katerem pričuje dvanajst apostolov; in pričujejo glede na resnico, ki je v Božjem Jagnjetu.\n\n25 Zatorej gredo te stvari od Judov v čistosti k drugim narodom glede na resnico, ki je v Bogu.\n\n26 In potem ko gredo po roki dvanajstih Jagnjetovih apostolov od Judov k drugim narodom, vidiš ustanavljanje tiste mogočne in nagnusne cerkve, ki je najnagnusnejša od vseh drugih cerkva; kajti glej, iz Jagnjetovega evangelija so odvzeli veliko delov, ki so preprosti in nadvse dragoceni; in odvzeli so tudi veliko Gospodovih zavez.\n\n27 In vse to so storili, da bi izkrivljali prava Gospodova pota, da bi človeškim otrokom zaslepili oči in da bi ti postali trdosrčni.\n\n28 Zatorej vidiš, da je bilo potem, ko je šla knjiga skozi roke mogočne in nagnusne cerkve, veliko preprostih in dragocenih stvari odvzetih iz te knjige, ki je knjiga Božjega Jagnjeta.\n\n29 In potem ko so bile te preproste in dragocene stvari odvzete, gre k vsem ljudstvom drugih narodov; in potem ko gre k vsem ljudstvom drugih narodov, da, in sicer preko številnih vodá, ki si jih videl, z drugimi narodi, ki so prišli iz ujetništva, vidiš — zaradi veliko preprostih in dragocenih stvari, ki so bile iz knjige odvzete, ki so bile preproste, da so jih človeški otroci razumeli, glede na jasnost, ki je v Božjem Jagnjetu — zaradi teh stvari, ki so iz Jagnjetovega evangelija odvzete, se jih izredno silno veliko opoteka, da, tako da ima Satan nad njimi veliko moč.\n\n30 Vendar vidiš, da so drugi narodi, ki so prišli iz ujetništva in so bili z Božjo močjo dvignjeni nad vse druge narode po obličju dežele, ki je izvoljena nad vsemi drugimi deželami, ki je dežela, za katero se je Gospod Bog s tvojim očetom zavezal, da jo bo njegovo potomstvo imelo za deželo svoje dediščine; zatorej vidiš, da Gospod Bog ne bo dopustil, da bodo drugi narodi povsem pokončali mešanico tvojega potomstva, ki je med tvojimi brati.\n\n31 Niti ne bo dopustil, da bodo drugi narodi pokončali potomstvo tvojih bratov.\n\n32 Niti Gospod Bog ne bo dopustil, da bodo drugi narodi za vekomaj ostali v tistem strašnem stanju slepote, v katerem vidiš, da so zaradi preprostih in nadvse dragocenih delov Jagnjetovega evangelija, ki jih je zadržala tista nagnusna cerkev, katere ustanavljanje si videl.\n\n33 Zatorej Božje Jagnje govori: Milosten bom z drugimi narodi, tako da bom z veliko sodbo obiskal ostanek Izraelove hiše.\n\n34 In zgodilo se je, da mi je Gospodov angel spregovoril, rekoč: Glej, govori Božje Jagnje, potem ko bom obiskal ostanek Izraelove hiše — in ta ostanek, o katerem govorim, je potomstvo tvojega očeta — zatorej, potem ko jih bom obiskal v sodbi in jih udaril po roki drugih narodov in potem ko se bodo drugi narodi silno opotekali zaradi najpreprostejših in najdragocenejših delov Jagnjetovega evangelija, ki jih je zadržala tista nagnusna cerkev, ki je mati vlačug, govori Jagnje — bom tisti dan milosten z drugimi narodi, tako da jim bom v svoji moči obelodanil veliko svojega evangelija, ki bo preprost in dragocen, govori Jagnje.\n\n35 Kajti glej, govori Jagnje, prikazal se bom tvojemu potomstvu, da bodo zapisali veliko stvari, ki jih bom poučeval, ki bodo preproste in dragocene; in potem ko bo tvoje potomstvo pokončano in bo shiralo v neveri in tudi potomstvo tvojih bratov, glej, bodo te stvari skrite, da bodo prišle k drugim narodom z Jagnjetovim darom in močjo.\n\n36 In v njih bo zapisan moj evangelij, govori Jagnje, in moja skala in moja odrešitev.\n\n37 In blagor tistim, ki si bodo tistega dne prizadevali graditi moj Sion, kajti imeli bodo dar in moč Svetega Duha; in če bodo vztrajali do konca, bodo poslednji dan povzdignjeni in bodo odrešeni v večno Jagnjetovo kraljestvo; in kdor bo oznanjal mir, da, novice o veliki radosti, kako lepi bodo ti na gorah!\n\n38 In zgodilo se je, da sem videl ostanek potomstva mojih bratov in tudi knjigo Božjega Jagnjeta, ki je prišla iz Judovih ust, da je šla od drugih narodov k ostanku potomstva mojih bratov.\n\n39 In potem ko je pri njih prišla na dan, sem videl druge knjige, ki so z Jagnjetovo močjo prišle k njim od drugih narodov, da bi druge narode in ostanek potomstva mojih bratov in tudi Jude, ki so bili razkopljeni po vsem obličju zemlje, prepričale, da zapisi prerokov in dvanajstih Jagnjetovih apostolov izpričujejo resnico.\n\n40 In angel mi je spregovoril, rekoč: Ti zadnji zapisi, ki si jih videl med drugimi narodi, bodo potrdili resnico prvih, ki so od dvanajstih Jagnjetovih apostolov, in po njih bodo razkrite preproste in dragocene stvari, ki so jim bile odvzete; in po njih bo vsem rodovom, jezikom in ljudstvom razkrito, da je Božje Jagnje Sin Večnega Očeta in Odrešenik sveta; in da morajo vsi ljudje priti k njemu, ali pa ne morejo biti odrešeni.\n\n41 In priti morajo glede na besede, ki jih bodo potrdila Jagnjetova usta; in Jagnjetove besede bodo razkrite v zapisih tvojega potomstva, prav kakor v zapisih dvanajstih Jagnjetovih apostolov; zatorej bodo oboji potrjeni v enem; kajti en Bog je in en Pastir nad vso zemljo.\n\n42 In prišel bo čas, ko se bo prikazal vsem narodom, tako Judom kot tudi drugim narodom; in potem ko se bo prikazal Judom in tudi drugim narodom, potem se bo prikazal drugim narodom in tudi Judom in zadnji bodo prvi in prvi bodo zadnji.\n\n", "1-ne 14": "[center][font_size=26]14. poglavje[/font_size][/center]\n\n[i]Angel pove Nefiju o blagoslovih in prekletstvih, ki bodo doletela druge narode. — Samo dve cerkvi sta: Cerkev Božjega Jagnjeta in cerkev hudiča. — Mogočna in nagnusna cerkev preganja Božje svete med vsemi narodi. — Apostol Janez bo pisal glede konca sveta. Med letoma 600 in 592 pr. Kr.[/i]\n\n1 In zgodilo se bo, da se jim bo, če bodo drugi narodi tisti dan prisluhnili Božjemu Jagnjetu, v besedi in tudi v moči pokazal v vsakem dejanju, da bo odstranil njihove kamne spotike —\n\n2 in če ne bodo trdosrčni do Božjega Jagnjeta, bodo prišteti med potomstvo tvojega očeta; da, prišteti bodo k Izraelovi hiši; in v obljubljeni deželi bodo za vekomaj blagoslovljeno ljudstvo; ne bodo več odpeljani v ujetništvo; in Izraelova hiša ne bo več pomešana.\n\n3 In tista velika jama, ki jo je zanje izkopala tista mogočna in nagnusna cerkev, ki so jo ustanovili hudič in njegovi otroci, da bi človeške duše odvedel v pekel — da, tista velika jama, ki so jo izkopali za pogubljenje ljudi, bo napolnjena s tistimi, ki so jo kopali, v njihovo popolno pogubljenje, govori Božje Jagnje; ne v pogubljenje duše, razen če bo le-ta vržena v pekel, ki nima konca.\n\n4 Kajti glej, to je glede na hudičevo ujetništvo in tudi glede na Božjo pravico do vseh tistih, ki bodo pred njim delali hudobije in gnusobe.\n\n5 In zgodilo se je, da je angel spregovoril meni, Nefiju, rekoč: Videl si, da bo, če se bodo drugi narodi pokesali, z njimi dobro; in veš tudi glede Gospodovih zavez z Izraelovo hišo; in slišal si tudi, da mora biti, kdor se ne pokesa, pogubljen.\n\n6 Zato gorje drugim narodom, če bo tako, da bodo trdosrčni do Božjega Jagnjeta.\n\n7 Kajti prišel bo čas, govori Božje Jagnje, ko bom med človeškimi otroki delal mogočno in čudovito delo; delo, ki bo večno bodisi po eni ali po drugi strani — bodisi za prepričanje teh o miru in večnem življenju bodisi o izročitvi teh njihovi trdosrčnosti in njihovi slepomiselnosti, da bodo odpeljani v ujetništvo in tudi v pogubljenje, tako posvetno kot duhovno, glede na hudičevo ujetništvo, o čemer sem govoril.\n\n8 In zgodilo se je, da mi je angel, ko je te besede izgovoril, rekel: Ali se spomniš Očetovih zavez z Izraelovo hišo? Rekel sem mu: Da.\n\n9 In zgodilo se je, da mi je rekel: Poglej in glej tisto mogočno in nagnusno cerkev, ki je mati gnusob, katere ustanovitelj je hudič.\n\n10 In rekel mi je: Glej, le dve cerkvi sta; ena je cerkev Božjega Jagnjeta in druga je cerkev hudiča; zatorej, kdor ne pripada cerkvi Božjega Jagnjeta, pripada tisti mogočni cerkvi, ki je mati gnusob; in ta je vlačuga vse zemlje.\n\n11 In zgodilo se je, da sem pogledal in videl vlačugo vse zemlje in sedela je na številnih vodah; in gospodovala je vsej zemlji, med vsemi narodi, rodovi, jeziki in ljudstvi.\n\n12 In zgodilo se je, da sem videl cerkev Božjega Jagnjeta in bila je maloštevilna zaradi hudobije in gnusob vlačuge, ki je sedela na številnih vodah; vendar sem opazil, da je bila Jagnjetova cerkev, katere člani so bili Božji sveti, prav tako po vsem obličju zemlje; in njihova gospostva na obličju zemlje so bila majhna zaradi hudobije mogočne vlačuge, ki sem jo videl.\n\n13 In zgodilo se je, da sem videl, da je mogočna mati gnusob zbrala množice po vsem obličju zemlje, med vsemi ljudstvi drugih narodov, da se bodo bojevali zoper Božje Jagnje.\n\n14 In zgodilo se je, da sem jaz, Nefi, videl moč Božjega Jagnjeta, da se je spustila na svete v Jagnjetovi cerkvi in na Gospodovo ljudstvo zaveze, ki je bilo razkropljeno po vsem obličju zemlje; in oboroženi so bili s pravičnostjo in z močjo Boga v veliki slavi.\n\n15 In zgodilo se je, da sem videl, da se je Božji srd izlil na tisto mogočno in nagnusno cerkev, tako da so bile vojne in govorice o vojnah med vsemi narodi in rodovi na zemlji.\n\n16 In ker so se vojne in govorice o vojnah začele med vsemi narodi, ki so pripadali materi gnusob, mi je angel spregovoril, rekoč: Glej, Božji srd je nad materjo vlačug; in glej, vse to vidiš —\n\n17 in ko bo prišel dan, da se bo Božji srd izlil na mater vlačug, ki je po vsej zemlji mogočna in nagnusna cerkev, katere ustanovitelj je hudič, potem se bo tistega dne začelo Očetovo delo, da bo pripravljena pot za izpolnitev njegovih zavez, ki jih je sklenil s svojim ljudstvom, ki so iz Izraelove hiše.\n\n18 In zgodilo se je, da mi je angel spregovoril, rekoč: Poglej!\n\n19 In pogledal sem in videl moža in oblečen je bil v belo oblačilo.\n\n20 In angel mi je rekel: Glej enega od dvanajstih Jagnjetovih apostolov.\n\n21 Glej, videl bo in preostanek teh stvari zapisal; da, in tudi veliko tega, kar je bilo.\n\n22 In pisal bo tudi glede konca sveta.\n\n23 Zatorej so stvari, ki jih bo zapisal, pravične in zanesljive; in glej, zapisane so v knjigi, ki si jo videl prihajati iz Judovih ust; in takrat, ko so prišle iz Judovih ust, oziroma takrat, ko je knjiga prišla iz Judovih ust, so bile stvari, ki so bile zapisane, preproste in popolne in nadvse dragocene in vsem ljudem lahko razumljive.\n\n24 In glej, stvari, ki jih bo ta Jagnjetov apostol zapisal, so številne stvari, ki si jih videl; in glej, preostanek boš videl.\n\n25 Toda stvari, ki jih boš videl po temle, ne boš zapisal; kajti Gospod Bog je posvetil apostola Božjega Jagnjeta, naj jih zapiše.\n\n26 In tudi drugim, ki so bili, je pokazal vse stvari in zapisali so jih; in zapečatene so, da bodo prišle na dan v svoji čistosti glede na resnico, ki je v Jagnjetu, v Izraelovo hišo ob Gospodovem lastnem času.\n\n27 In jaz, Nefi, sem slišal in pričujem, da se je Jagnjetov apostol imenoval Janez glede na angelovo besedo.\n\n28 In glejte, meni, Nefiju, je prepovedano, da bi zapisal preostale stvari, ki sem jih videl in slišal; zatorej mi to, kar sem zapisal, zadostuje; in zapisal sem le majhen del tega, kar sem videl.\n\n29 In pričujem, da sem videl stvari, ki jih je videl moj oče, in razkril mi jih je Gospodov angel.\n\n30 In sedaj preneham govoriti glede tega, kar sem videl, ko sem bil odnešen v Duhu; in če vse to, kar sem videl, ni zapisano, je to, kar sem zapisal, res. In tako je. Amen.\n\n", "1-ne 15": "[center][font_size=26]15. poglavje[/font_size][/center]\n\n[i]Lehijevo potomstvo bo v poslednjih dneh prejelo evangelij od drugih narodov. — Zbiranje Izraela je podobno oljki, katere naravne veje bodo spet vcepljene. — Nefi razloži videnje o drevesu življenja in govori o Božji pravici, ko bo hudobne ločil od pravičnih. Med letoma 600 in 592 pr. Kr.[/i]\n\n1 In zgodilo se je, da sem se potem, ko sem bil jaz, Nefi, odnešen v Duhu in sem vse to videl, vrnil k očetovemu šotoru.\n\n2 In zgodilo se je, da sem videl brate in med seboj so se sporekali glede tega, kar jim je oče govoril.\n\n3 Kajti resnično jim je govoril veliko velikih stvari, ki jih je bilo težko razumeti, če človek ni vprašal Gospoda; in ker so bili trdosrčni, se torej niso ozirali h Gospodu, kakor bi se morali.\n\n4 In sedaj sem bil jaz, Nefi, potrt zaradi njihove trdosrčnosti in tudi zaradi tega, kar sem videl, in vedel sem, da se bo to neizogibno zgodilo zaradi velike hudobije človeških otrok.\n\n5 In zgodilo se je, da so me moje stiske upognile, kajti menil sem, da so bile moje stiske zaradi propada mojega ljudstva hujše od vsega drugega, kajti videl sem njihov padec.\n\n6 In zgodilo se je, da sem potem, ko sem prejel moč, spregovoril svojim bratom in od njih želel izvedeti za vzrok njihovih sporov.\n\n7 In rekli so: Glej, ne moremo razumeti besed, ki jih je oče govoril glede oljkinih naravnih vej in tudi glede drugih narodov.\n\n8 In rekel sem jim: Ali ste vprašali Gospoda?\n\n9 In rekli so mi: Nismo, kajti Gospod nam ne razkriva nič takšnega.\n\n10 Glejte, rekel sem jim: Kako to, da ne izpolnjujete Gospodovih zapovedi? Kako to, da boste pogubljeni zaradi svoje trdosrčnosti?\n\n11 Mar ne pomnite tega, kar je rekel Gospod? — Če ne boste postali trdosrčni in me boste prosili v veri, verujoč, da boste prejeli, in boste marljivo izpolnjevali moje zapovedi, vam bo to zagotovo razkrito.\n\n12 Glejte, povem vam, da je Gospodov Duh, ki je bil v očetu, Izraelovo hišo primerjal z oljko; in glejte, mar nismo odlomljeni od Izraelove hiše in mar nismo veja Izraelove hiše?\n\n13 In sedaj, to, kar oče méni glede vcepljanja naravnih vej preko polnosti drugih narodov, je, da bo v poslednjih dneh, ko bo naše potomstvo shiralo v neveri, da, za razdobje veliko let in veliko rodov, potem ko se bo Mesija v telesu prikazal človeškim otrokom, takrat bo prišla polnost Mesijevega evangelija k drugim narodom in od drugih narodov k ostanku našega potomstva —\n\n14 in tistega dne bo ostanek našega potomstva vedel, da so iz Izraelove hiše in da so Gospodovo ljudstvo zaveze; in takrat bodo vedeli in izvedeli za svoje prednike in izvedeli bodo tudi za evangelij svojega Odkupitelja, o katerem je poučeval njihove očete; zatorej bodo spoznali svojega Odkupitelja in vse točke njegovega nauka, da bodo lahko vedeli, kako priti k njemu in biti odrešeni.\n\n15 In mar se potem tistega dne ne bodo radostili in slavili svojega večnega Boga, svojo skalo in svojo odrešitev? Da, mar tistega dne ne bodo prejeli moči in hrane od prave trte? Da, mar ne bodo prišli v pravo Božjo čredo?\n\n16 Glejte, povem vam, da; spet se jih bodo spomnili v Izraelovi hiši; vcepljeni bodo, ker so oljkina naravna veja, v pravo oljko.\n\n17 In to je, kar méni oče; in méni, da se to ne bo zgodilo, dokler jih drugi narodi ne bodo razkropili; in méni, da se bo to zgodilo po drugih narodih, da bo Gospod drugim narodom lahko pokazal svojo moč zavoljo prav istega vzroka, zaradi katerega ga bodo Judje oziroma Izraelova hiša zavrnili.\n\n18 Zatorej oče ni govoril samo o našem potomstvu, ampak tudi o vsej Izraelovi hiši, pokazujoč na zavezo, ki se bo izpolnila v poslednjih dneh; zavezo, ki jo je Gospod sklenil z našim očetom Abrahamom, rekoč: V tvojem potomstvu bodo blagoslovljeni vsi rodovi na zemlji.\n\n19 In zgodilo se je, da sem jim jaz, Nefi, veliko govoril glede teh stvari; da, govoril sem jim glede obnove Judov v poslednjih dneh.\n\n20 In pripovedoval sem jim besede Izaija, ki je govoril glede obnove Judov oziroma Izraelove hiše; in potem ko bodo obnovljeni, ne bodo nikoli več zmedeni, niti ne bodo več razkropljeni. In zgodilo se je, da sem bratom govoril veliko besed, da so se pomirili in postali ponižni pred Gospodom.\n\n21 In zgodilo se je, da so mi spet spregovorili, rekoč: Kaj pomeni to, kar je oče videl v sanjah? Kaj pomeni drevo, ki ga je videl?\n\n22 In rekel sem jim: To je bil prikaz drevesa življenja.\n\n23 In rekli so mi: Kaj pomeni železni drog, ki ga je oče videl, ki je vodil k drevesu?\n\n24 In rekel sem jim, da je to Božja beseda; in kdor bo Božji besedi prisluhnil in se je bo trdno držal, se ne bo nikoli pogubil; niti jih ne bodo premagale skušnjave in nasprotnikove ognjene puščice, da bi jih zaslepile, da bi jih odvedle v pogubo.\n\n25 Zatorej sem jih jaz, Nefi, opominjal, naj prisluhnejo Gospodovi besedi; da, opominjal sem jih z vso vnemo svoje duše in z vso sposobnostjo, ki sem jo posedoval, da bi prisluhnili Božji besedi in vselej v vsem pomnili izpolnjevati njegove zapovedi.\n\n26 In rekli so mi: Kaj pomeni vodna reka, ki jo je videl oče?\n\n27 In rekel sem jim, da je voda, ki jo je videl oče, umazanija; in v mislih je bil tako zatopljen v druge stvari, da umazanije vode ni videl.\n\n28 In rekel sem jim, da je to strašen prepad, ki hudobne loči od drevesa življenja in tudi od Božjih svetih.\n\n29 In rekel sem jim, da je prikaz tistega strašnega pekla, za katerega mi je angel rekel, da je pripravljen za hudobne.\n\n30 In rekel sem jim, da je oče tudi videl, da je Božja pravica prav tako ločevala hudobne od pravičnih; in sijaj le-teh je bil kakor sijaj plamtečega ognja, ki se dviga k Bogu na veke vekov in nima konca.\n\n31 In rekli so mi: Ali to pomeni mučenje telesa v dneh preizkušnje ali to pomeni končno stanje duše po smrti posvetnega telesa, ali to govori o tem, kar je posvetno?\n\n32 In zgodilo se je, da sem jim rekel, da je to prikaz tako posvetnih kot duhovnih stvari; kajti prišel bo dan, ko se jim mora soditi po njihovih delih, da, in sicer po delih, ki so jih storili v posvetnem telesu v svojih dneh preizkušnje.\n\n33 Če bodo zatorej umrli v svoji hudobiji, morajo biti prav tako izvrženi glede na to, kar je duhovno, kar zadeva pravičnost; zatorej morajo biti privedeni, da bodo stali pred Bogom, da se jim bo sodilo po njihovih delih; in če so njihova dela umazanija, morajo biti zagotovo umazani; in če so umazani, mora biti, da ne morejo prebivati v Božjem kraljestvu; sicer mora biti Božje kraljestvo prav tako umazano.\n\n34 Toda glejte, povem vam, Božje kraljestvo ni umazano in v Božje kraljestvo ne more vstopiti nič nečistega; zatorej mora biti za tisto, kar je umazano, pripravljen kraj umazanije.\n\n35 In kraj je pripravljen, da, in sicer tisti strašni pekel, o katerem sem govoril, in pripravljalec le-tega je hudič; zatorej je končno stanje človeških duš, da prebivajo v Božjem kraljestvu, ali pa bodo izvržene zaradi tiste pravice, o kateri sem govoril.\n\n36 Zatorej so hudobni odvrnjeni od pravičnih in tudi od tistega drevesa življenja, katerega sad je med vsemi drugimi sadovi najbolj dragocen in najbolj zaželen; da, in je največji od vseh Božjih darov. In tako sem govoril svojim bratom. Amen.\n\n", "1-ne 16": "[center][font_size=26]16. poglavje[/font_size][/center]\n\n[i]Hudobni resnico težko sprejemajo. — Lehijevi sinovi se poročijo z Izmaelovimi hčerami. — Liahona vodi njihovo pot v divjini. — Od časa do časa se na liahoni izpišejo Gospodova sporočila. — Izmael umre; njegova družina godrnja zaradi stisk. Med letoma 600 in 592 pr. Kr.[/i]\n\n1 In sedaj se je zgodilo, da so mi, potem ko sem jaz, Nefi, bratom prenehal govoriti, glejte, rekli: Razglasil si nam težke stvari, bolj kot smo jih zmožni prenesti.\n\n2 In zgodilo se je, da sem jim rekel, da vem, da sem zoper hudobne govoril težke stvari glede na resnico; in pravične sem opravičil in pričeval, da bodo poslednji dan povzdignjeni; zatorej krivični težko sprejemajo resnico, kajti zadene jih v samo bistvo.\n\n3 In sedaj, bratje moji, če bi bili pravični in bi bili voljni poslušati resnico in ji prisluhniti, da bi pred Bogom hodili pokončno, potem ne bi godrnjali zaradi resnice in rekli: Zoper nas govoriš težke stvari.\n\n4 In zgodilo se je, da sem jaz, Nefi, svoje brate z vso marljivostjo opominjal, naj izpolnjujejo Gospodove zapovedi.\n\n5 In zgodilo se je, da so postali ponižni pred Gospodom; tako da sem se radostil zanje in močno upal, da bodo hodili po poteh pravičnosti.\n\n6 Torej, vse to je bilo rečeno in storjeno, ko je moj oče prebival v šotoru v dolini, ki jo je poimenoval Lemuel.\n\n7 In zgodilo se je, da sem jaz, Nefi, za ženo vzel eno od Izmaelovih hčera; in tudi moji bratje so za žene vzeli Izmaelove hčere; in tudi Zoram je za ženo vzel najstarejšo Izmaelovo hčer.\n\n8 In tako je moj oče izpolnil vse Gospodove zapovedi, ki so mu bile dane. In tudi mene, Nefija, je Gospod izjemno blagoslovil.\n\n9 In zgodilo se je, da je Gospodov glas ponoči spregovoril očetu in mu zapovedal, naj se naslednji dan odpravi na pot v divjino.\n\n10 In zgodilo se je, da je oče, ko se je zjutraj dvignil in šel k vhodu šotora, na svoje veliko začudenje videl na tleh okroglo kroglo prefinjene izdelave; in bila je iz žlahtne medenine. In znotraj krogle sta bili dve kazalki in ena je kazala smer, kam naj gremo v divjini.\n\n11 In zgodilo se je, da smo zbrali vse, kar naj bi odnesli v divjino, in ves preostali živež, ki nam ga je dal Gospod; in vzeli smo seme vsake vrste, da bi ga nesli v divjino.\n\n12 In zgodilo se je, da smo vzeli šotore in odšli v divjino čez reko Laman.\n\n13 In zgodilo se je, da smo potovali kake štiri dni skoraj v smeri jugo-jugovzhod in spet smo si postavili šotore; in kraj smo poimenovali Šazer.\n\n14 In zgodilo se je, da smo vzeli svoje loke in svoje puščice in šli v divjino, da bi ubili hrano za svoje družine; in potem ko smo ubili hrano za svoje družine, smo se spet vrnili k svojim družinam v divjino na kraj Šazer. In spet smo šli v divjino, sledeč isti smeri, držeč se najrodovitnejših delov divjine, ki so bili v mejah blizu Rdečega morja.\n\n15 In zgodilo se je, da smo potovali veliko dni, spotoma ubijajoč hrano z loki in puščicami in kamni in pračami.\n\n16 In sledili smo smeri krogle, ki nas je vodila v rodovitnejše dele divjine.\n\n17 In potem ko smo potovali veliko dni, smo si za nekaj časa postavili šotore, da bi se spet odpočili in priskrbeli hrano za svoje družine.\n\n18 In zgodilo se je, da sem jaz, Nefi, ko sem šel, da bi ubil hrano, glejte, zlomil svoj lok, ki je bil narejen iz žlahtnega jekla; in potem ko sem svoj lok zlomil, glejte, so bili moji bratje name jezni, ker smo izgubili moj lok, kajti nismo priskrbeli hrane.\n\n19 In zgodilo se je, da smo se k družinam vrnili brez hrane in ker so bili zaradi potovanja zelo utrujeni, so zavoljo pomanjkanja hrane zelo trpeli.\n\n20 In zgodilo se je, da so Laman in Lemuel in Izmaelovi sinovi začeli strašno godrnjati zaradi svojih trpljenj in stisk v divjini; in prav tako je nad Gospodom, svojim Bogom, začel godrnjati moj oče; in vsi so bili silno žalostni, in sicer da so začeli godrnjati nad Gospodom.\n\n21 Sedaj se je zgodilo, da sem jaz, Nefi, z brati trpel zaradi izgube mojega loka, in ker so njihovi loki izgubili prožnost, je postajalo silno težko, da, tako da nismo mogli priskrbeti hrane.\n\n22 In zgodilo se je, da sem jaz, Nefi, veliko govoril svojim bratom, ker so spet postali trdosrčni, da so se pritoževali celo nad Gospodom, svojim Bogom.\n\n23 In zgodilo se je, da sem jaz, Nefi, iz lesa napravil lok in iz ravne palice puščico; zatorej sem se opremil z lokom in s puščico, s pračo in s kamni. In očetu sem rekel: Kam naj grem, da priskrbim hrano?\n\n24 In zgodilo se je, da je vprašal Gospoda, kajti zaradi mojih besed so postali ponižni; kajti v vnemi svoje duše sem jim rekel veliko stvari.\n\n25 In zgodilo se je, da je k očetu prišel Gospodov glas; in resnično je bil okaran zaradi svojega godrnjanja nad Gospodom, tako da je zapadel v globine žalosti.\n\n26 In zgodilo se je, da mu je Gospodov glas rekel: Poglej na kroglo in glej to, kar je napisano.\n\n27 In zgodilo se je, da se je oče, ko je videl to, kar je bilo napisano na krogli, strašno zbal in trepetal in prav tako moji bratje in Izmaelovi sinovi in naše žene.\n\n28 In zgodilo se je, da sem jaz, Nefi, videl kazalca, ki sta bila v krogli, ki sta delovala glede na vero in marljivost in pozornost, ki smo jima jo izkazovali.\n\n29 In na njih je bilo napisano tudi novo pisanje, ki je bilo jasno za branje, ki nam je dalo razumevanje glede Gospodovih poti; in bilo je napisano in od časa do časa spremenjeno glede na vero in marljivost, ki smo ji izkazovali. In tako vidimo, da Gospod po majhnih stvareh lahko uresniči velike stvari.\n\n30 In zgodilo se je, da sem šel jaz, Nefi, na vrh gore glede na smernice, ki so bile dane na krogli.\n\n31 In zgodilo se je, da sem ubil divje živali, tako da sem priskrbel hrano za naše družine.\n\n32 In zgodilo se je, da sem se vrnil k našim šotorom, nesoč živali, ki sem jih ubil; in ko so torej videli, da sem priskrbel hrano, kako velika je bila njihova radost! In zgodilo se je, da so postali ponižni pred Gospodom in se mu zahvaljevali.\n\n33 In zgodilo se je, da smo se spet odpravili na pot, potujoč skoraj v isti smeri kot na začetku; in potem ko smo potovali veliko dni, smo si spet postavili šotore, da bi ostali za nekaj časa.\n\n34 In zgodilo se je, da je Izmael umrl in pokopali smo ga na kraju, ki se je imenoval Nahom.\n\n35 In zgodilo se je, da so Izmaelove hčere silno žalovale zaradi izgube svojega očeta in zaradi svojih stisk v divjini; in godrnjale so nad mojim očetom, ker jih je izpeljal iz jeruzalemske dežele, rekoč: Naš oče je mrtev; da, in veliko smo tavali po divjini in trpeli smo veliko stisko, lakoto, žejo in utrujenost; in po vsem tem trpljenju moramo v divjini od lakote pomreti.\n\n36 In tako so godrnjale nad mojim očetom in tudi nad menoj; in spet so se želele vrniti v Jeruzalem.\n\n37 In Laman je Lemuelu in tudi Izmaelovim sinovom rekel: Glejte, ubijmo našega očeta in tudi našega brata Nefija, ki se ima za vladarja in učitelja nam, ki smo njegovi starejši bratje.\n\n38 Pravi torej, da je z njim govoril Gospod in tudi da so mu služili angeli. Toda glejte, vemo, da nam laže; in to nam govori in veliko dela s svojimi prekanjenimi zvijačnostmi, da bi lahko prevaral naše oči, misleč, da nas morda odpelje v neko tujo divjino; in potem ko nas odpelje, se misli postaviti za kralja in vladarja nad nami, da bi z nami delal glede na svojo voljo in zadovoljstvo. In tako je moj brat Laman podžigal njihova srca k jezi.\n\n39 In zgodilo se je, da je bil Gospod z nami, da, celo Gospodov glas je prišel in jim rekel veliko besed in jih zelo okaral; in potem ko jih je Gospodov glas okaral, so se odvrnili od svoje jeze in se pokesali svojih grehov, tako da nas je Gospod spet blagoslovil s hrano, da nismo pomrli.\n\n", "1-ne 17": "[center][font_size=26]17. poglavje[/font_size][/center]\n\n[i]Nefiju je zapovedano, naj zgradi ladjo. — Brata mu nasprotujeta. — Opominja ju s pripovedovanjem zgodovine o Božjih ravnanjih z Izraelom. — Nefija navdaja Božja moč. — Bratoma je prepovedano, da bi se ga dotaknila, da se ne bi posušila kakor suho trsje. Med letoma 592 in 591 pr. Kr.[/i]\n\n1 In zgodilo se je, da smo se v divjini spet odpravili na pot; in odtlej smo potovali skoraj vzhodno. In po divjini smo potovali in se prebijali skozi veliko stisko; in naše ženske so v divjini rojevale otroke.\n\n2 In tako veliki so bili Gospodovi blagoslovi nad nami, da so, medtem ko smo v divjini živeli od surovega mesa, naše ženske imele obilo mleka za svoje otroke in so bile močne, da, prav kakor moški; in potovanja so začele prenašati brez godrnjanja.\n\n3 In tako vidimo, da se Božje zapovedi morajo izpolniti. In če je tako, da človeški otroci izpolnjujejo Božje zapovedi, jih on hrani in jih krepi in priskrbi način, da lahko izvršijo to, kar jim je zapovedal; zatorej nam je priskrbel način, medtem ko smo bivali v divjini.\n\n4 In bivali smo veliko let, da, in sicer osem let v divjini.\n\n5 In prišli smo v deželo, ki smo jo poimenovali Izobilje, ker je bilo tam veliko sadja in tudi divjega medu; in vse to je Gospod pripravil, da ne bi pomrli. In zagledali smo morje, ki smo ga poimenovali Ireantum, kar v prevodu pomeni številne vode.\n\n6 In zgodilo se je, da smo si šotore postavili ob morski obali; in navkljub temu, da smo pretrpeli veliko stisk in veliko težav, da, in sicer toliko, da jih vseh ne moremo zapisati, smo se silno vzradostili, ko smo prišli na morsko obalo; in kraj smo poimenovali Izobilje, ker je bilo tam veliko sadja.\n\n7 In zgodilo se je, da je k meni, potem ko sem bil jaz, Nefi, v deželi Izobilje veliko dni, prišel Gospodov glas, rekoč: Vstani in pojdi na goro! In zgodilo se je, da sem vstal in šel na goro in klical h Gospodu.\n\n8 In zgodilo se je, da mi je Gospod spregovoril, rekoč: Zgrádi ladjo na način, ki ti ga bom pokazal, da bom tvoje ljudi lahko pripeljal čez te vode.\n\n9 In rekel sem: Gospod, kam naj grem, da bom lahko našel rudo, ki jo bom stalil, da bom lahko napravil orodje, da bom zgradil ladjo na način, ki si mi ga pokazal?\n\n10 In zgodilo se je, da mi je Gospod povedal, kam naj grem, da bom našel rudo, da bom napravil orodje.\n\n11 In zgodilo se je, da sem jaz, Nefi, iz živalskih kož napravil meh, s katerim se razpihuje ogenj; in potem ko sem napravil meh, da bi imel s čim razpihovati ogenj, sem z dvema kamnoma udarjal skupaj, da bi napravil ogenj.\n\n12 Kajti Gospod doslej ni dopustil, da bi pogosto napravili ogenj, ko smo potovali po divjini; kajti rekel je: Napravil bom, da bo vaša hrana postala okusna, da je ne boste kuhali;\n\n13 in prav tako bom v divjini vaša luč; in pred vami bom pripravil pot, če bo tako, da boste izpolnjevali moje zapovedi; če boste torej izpolnjevali moje zapovedi, boste vodeni v obljubljeno deželo; in vedeli boste, da sem jaz tisti, ki vas vodi.\n\n14 Da, in Gospod je prav tako rekel, da: Potem ko boste prispeli v obljubljeno deželo, boste vedeli, da sem jaz, Gospod, Bog; in da sem vas jaz, Gospod, rešil pred pogubljenjem; da, da sem vas izpeljal iz jeruzalemske dežele.\n\n15 Zatorej sem si jaz, Nefi, prizadeval izpolnjevati Gospodove zapovedi in sem svoje brate opominjal k zvestobi in marljivosti.\n\n16 In zgodilo se je, da sem orodje napravil iz rude, ki sem jo stalil iz skale.\n\n17 In ko sta brata videla, da sem na tem, da zgradim ladjo, sta začela godrnjati nad menoj, rekoč: Naš brat je nor, kajti misli, da lahko zgradi ladjo; da, in misli tudi, da gre lahko čez te velike vode.\n\n18 In tako sta se brata pritoževala nad menoj in sta želela, da jima ne bi bilo treba delati, kajti nista verjela, da lahko zgradim ladjo; niti nista verjela, da me je Gospod poučil.\n\n19 In sedaj se je zgodilo, da sem bil jaz, Nefi, silno žalosten zaradi njune trdosrčnosti; in ko sta torej videla, da sem se razžalostil, sta bila v srcu zadovoljna, tako da sta se nad mano radostila, rekoč: Vedela sva, da ne znaš zgraditi ladje, kajti vedela sva, da ti manjka presoje; zatorej ne moreš dovršiti tako velikega dela.\n\n20 In tak si kot naš oče, ki so ga zapeljala neumna domišljanja njegovega srca; da, vodil nas je iz jeruzalemske dežele in vsa ta številna leta smo tavali po divjini; in naše ženske so garale, ko so bile noseče; in v divjini so rojevale otroke in pretrpele vse, razen smrti; in bolje bi bilo, da bi umrle, preden so prišle iz Jeruzalema, kot da so trpele te stiske.\n\n21 Glej, ta številna leta smo trpeli v divjini, v času, ko bi lahko uživali v svojem imetju in deželi naše dediščine; da, in lahko bi bili srečni.\n\n22 In veva, da je bilo ljudstvo, ki je bilo v jeruzalemski deželi, pravično ljudstvo; kajti izpolnjevali so Gospodove predpise in sodbe in vse njegove zapovedi glede na Mojzesovo postavo; zatorej veva, da so pravično ljudstvo; in naš oče jim je sodil in nas vodil stran, ker smo prisluhnili njegovim besedam; da, in naš brat je tak kot on. In s takim govorjenjem sta moja brata godrnjala in se pritoževala nad nama.\n\n23 In zgodilo se je, da sem jima jaz, Nefi, spregovoril, rekoč: Ali verjameta, da bi bili naši očetje, ki so bili Izraelovi otroci, vodeni iz rok Egipčanov, če ne bi prisluhnili Gospodovim besedam?\n\n24 Da, mar predpostavljata, da bi bili vodeni iz suženjstva, če Gospod Mojzesu ne bi zapovedal, naj jih vodi iz suženjstva?\n\n25 Vesta torej, da so bili Izraelovi otroci v suženjstvu; in vesta, da so bili obteženi s težkimi deli, ki jih je bilo bridko prenašati; zatorej vesta, da mora biti to zanje zagotovo dobro, da so bili izpeljani iz suženjstva.\n\n26 Vesta torej, da je Gospod Mojzesu zapovedal, naj napravi tisto veliko delo; in vesta, da so se na njegovo besedo vode Rdečega morja razdelile semkaj in tjakaj in čez so prišli po suhem.\n\n27 Ampak vidva vesta, da so Egipčani, ki so bili faraonove čete, utonili v Rdečem morju.\n\n28 In vesta tudi, da so se v divjini hranili z mano.\n\n29 Da, in vesta tudi, da je Mojzes s svojo besedo glede na Božjo moč, ki je bila v njem, udaril po skali in pritekla je voda, da so si Izraelovi otroci lahko potešili žejo.\n\n30 In navkljub temu, da so bili vodeni, da je Gospod, njihov Bog, njihov Odkupitelj, šel pred njimi, jih vodil podnevi in jim dajal luč ponoči in zanje napravil vse, kar človek mora prejeti, so postali trdosrčni in slepomiselni in žalili so Mojzesa in pravega in živega Boga.\n\n31 In zgodilo se je, da jih je glede na svojo besedo pokončal; in glede na svojo besedo jih je vodil; in glede na svojo besedo je zanje storil vse; in nič ni bilo storjenega, kar ne bi bilo po njegovi besedi.\n\n32 In potem ko so prišli čez reko Jordan, jih je napravil mogočne, da so otroke tiste dežele pregnali, da, da so jih razkropili in pokončali.\n\n33 In sedaj, mar predpostavljata, da so otroci te dežele, ki so bili v obljubljeni deželi, ki so jih naši očetje pregnali, mar predpostavljata, da so bili pravični? Glejte, povem vama, ne.\n\n34 Mar predpostavljata, da bi bili naši očetje večji izvoljenci kakor oni, če bi bili pravični? Povem vama, ne.\n\n35 Glejta, pred Gospodom je vse meso enako; ta, ki je pravičen, je pri Bogu priljubljen. Toda glejta, to ljudstvo je zavrnilo vsako Božjo besedo in bili so zreli v krivičnosti; in nad njimi je bila polnost Božjega srda; in Gospod je deželo zanje preklel in jo blagoslovil za naše očete; da, preklel jim jo je v njihovo pogubo in blagoslovil jo je za naše očete, da so nad njo pridobili oblast.\n\n36 Glejta, Gospod je ustvaril zemljo, da bi bila poseljena; in ustvaril je svoje otroke, da bi jo posedovali.\n\n37 In vzdigne pravičen narod in pokonča narode hudobnih.\n\n38 In pravične odpelje v dragocene dežele, hudobne pa pokonča in zavoljo njih jim deželo prekolne.\n\n39 Vlada visoko v nebesih, kajti njegov prestol so in ta zemlja je njegov podnožnik.\n\n40 In ljubi tiste, ki ga bodo imeli za svojega Boga. Glejta, ljubil je naše očete in z njimi se je zavezal, da, in sicer z Abrahamom, Izakom in Jakobom; in spomnil se je zavez, ki jih je sklenil; zatorej jih je izpeljal iz egiptovske dežele.\n\n41 In v divjini jih je pokoril s palico; kajti postali so trdosrčni, prav kakor sta vidva; in Gospod jih je pokoril zaradi njihove krivičnosti. Mednje je poslal ognjene leteče kače; in potem ko so jih pičile, je pripravil pot, da bi bili lahko ozdravljeni; in vse, kar so morali narediti, je bilo, da so pogledali; in zaradi preprostosti načina oziroma ker je bilo to lahko, jih je bilo veliko, ki so pomrli.\n\n42 In od časa do časa so postali trdosrčni in žalili so Mojzesa in tudi Boga; vendar vesta, da jih je njegova neprimerljiva moč vodila v obljubljeno deželo.\n\n43 In sedaj, po vsem tem je napočil čas, da so postali hudobni, da, skoraj do polne mere; in mislim da je možno, da bodo na ta dan kmalu pokončani; kajti vem, da mora tisti dan zagotovo priti, da morajo biti pokončani, razen le nekateri, ki bodo odpeljani v ujetništvo.\n\n44 Zatorej je Gospod mojemu očetu zapovedal, naj odide v divjino; in Judje so si prav tako prizadevali, da bi mu vzeli življenje; da, in tudi vidva sta si prizadevala, da bi mu vzela življenje; zatorej sta v srcu morilca in sta kakor oni.\n\n45 Hitro delata krivico, počasi pa pomnita Gospoda, svojega Boga. Videla sta angela in govoril vama je; da, od časa do časa sta slišala njegov glas; in govoril vama je z mirnim tihim glasom, vidva pa sta bila brezčutna, da nista mogla začutiti njegovih besed; zatorej vama je govoril kakor z glasom groma, kar je povzročilo, da se je zatresla zemlja, kakor če bi se razdvojila.\n\n46 In vesta tudi, da lahko z močjo svoje vsemogočne besede napravi, da bo zemlja preminila; da, in vesta, da lahko po svoji besedi napravi, da se bodo težko prehodni kraji zravnali in ravni kraji bodo razpokali. O, potem, zakaj je tako, da sta tako trdosrčna?\n\n47 Glejta, duša se mi trga od tesnobe zaradi vaju in v srcu me boli; bojim se, da ne bosta za vekomaj izvržena. Glejta, poln sem Božjega Duha, tako da moje telo nima moči.\n\n48 In sedaj se je zgodilo, da sta se, potem ko sem te besede izgovoril, name razjezila in želela sta me vreči v morske globine; in ko sta pristopila, da bi name položila roke, sem jima spregovoril, rekoč: V imenu vsemogočnega Boga vama zapovedujem, da se me ne dotikata, kajti navdaja me Božja moč, prav da mi izčrpava meso; in kdor bo name položil roke, se bo posušil prav kakor suho trsje; in kakor nič bo pred Božjo močjo, kajti Bog ga bo udaril.\n\n49 In zgodilo se je, da sem jima jaz, Nefi, rekel, naj nič več ne godrnjata nad svojim očetom; niti naj mi ne odrečeta svoje pomoči, kajti Bog mi je zapovedal, naj zgradim ladjo.\n\n50 In rekel sem jima: Če bi mi Bog zapovedal, naj naredim vse, bi to lahko naredil. Če bi mi zapovedal, naj tej vodi rečem, bodi zemlja, bi bila zemlja; in če bi to rekel, bi bilo storjeno.\n\n51 In sedaj, če ima Gospod tako veliko moč in je med človeškimi otroki naredil toliko čudežev, kako to, da ne more poučiti mene, da zgradim ladjo?\n\n52 In zgodilo se je, da sem jaz, Nefi, svojima bratoma rekel veliko stvari, tako da sta bila zmedena in se nista mogla prepirati z menoj; niti si nista drznila name položiti rok niti se me dotakniti s prstom, in sicer veliko dni. Tega si sedaj nista drznila storiti, da se ne bi posušila pred menoj, tako močan je bil Božji Duh; in tako je deloval nanju.\n\n53 In zgodilo se je, da mi je Gospod rekel: Spet iztegni roko k svojima bratoma in ne bosta se posušila pred teboj, ampak ju bom stresel, govori Gospod, in to bom storil, da bosta lahko vedela, da sem jaz Gospod, njun Bog.\n\n54 In zgodilo se je, da sem iztegnil roko k svojima bratoma in pred menoj se nista posušila; toda Gospod ju je stresel, in sicer glede na besedo, ki jo je izgovoril.\n\n55 In rekla sta torej: Zagotovo veva, da je Gospod s teboj, kajti veva, da je Gospodova moč tista, ki naju je stresla. In padla sta predme in bila na tem, da me častita, ampak tega nisem dopustil, rekoč: Vajin brat sem, da, in sicer vajin mlajši brat; zatorej častita Gospoda, svojega Boga, in spoštujta očeta in mater, da bodo vajini dnevi dolgi v deželi, ki vama jo bo dal Gospod, vajin Bog.\n\n", "1-ne 18": "[center][font_size=26]18. poglavje[/font_size][/center]\n\n[i]Ladja je končana. — Omenjeno je Jakobovo in Jožefovo rojstvo. — Skupina se vkrca za obljubljeno deželo. — Izmaelovi sinovi in njihove žene se pridružijo veseljačenju in uporu. — Nefija zvežejo in strašen divji vihar potiska ladjo nazaj. — Nefija osvobodijo in z njegovo molitvijo se nevihta poleže. — Ljudje prispejo v obljubljeno deželo. Med letoma 591 in 589 pr. Kr.[/i]\n\n1 In zgodilo se je, da so častili Gospoda in šli z menoj; in delali smo gredje prefinjene izdelave. In Gospod mi je od časa do časa pokazal, kako naj delam ladijsko gredje.\n\n2 Jaz, Nefi, gredja torej nisem delal tako, kakor so učili ljudje, niti nisem ladje gradil tako, kot je med ljudmi navada; ampak sem jo gradil na način, ki mi ga je pokazal Gospod; zatorej ni bilo, kot je med ljudmi navada.\n\n3 In jaz, Nefi, sem često šel na goro in često sem molil h Gospodu; zatorej mi je Gospod pokazal velike stvari.\n\n4 In zgodilo se je, da so potem, ko sem ladjo končal glede na Gospodovo besedo, moji bratje videli, da je dobra in da je izdelava le-te silno izvrstna; zatorej so spet postali ponižni pred Gospodom.\n\n5 In zgodilo se je, da je k očetu prišel Gospodov glas, naj vstanemo in gremo v ladjo.\n\n6 In zgodilo se je, da smo naslednji dan, potem ko smo vse pripravili, veliko sadja in mesa iz divjine in medu v obilju in živeža glede na to, kar nam je Gospod zapovedal, šli v ladjo z vsem tovorom in s semeni in z vsem, kar smo prinesli s seboj, vsak glede na starost; zatorej smo vsi šli v ladjo s svojo ženo in svojimi otroki.\n\n7 In sedaj, mojemu očetu sta se v divjini rodila dva sinova; starejši se je imenoval Jakob, mlajši pa Jožef.\n\n8 In zgodilo se je, da smo, potem ko smo vsi šli v ladjo in smo s seboj vzeli živež in to, kar nam je bilo zapovedano, odrinili na morje in veter nas je gnal pred seboj proti obljubljeni deželi.\n\n9 In potem ko nas je veter gnal pred seboj veliko dni, glejte, so se moji bratje in Izmaelovi sinovi in njihove žene začeli zabavati, tako da so začeli plesati in peti in zelo osorno govoriti, da, in sicer da so pozabili, katera moč jih je pripeljala tjakaj; da, bili so vzvišeni do silne osornosti.\n\n10 In jaz, Nefi, sem se začel strašno bati, da se Gospod na nas ne bi razjezil in nas udaril zaradi naše krivičnosti, da bi nas pogoltnile morske globine; zatorej sem jim jaz, Nefi, začel zelo trezno govoriti; toda glejte, jezili so se name, rekoč: Nočemo, da bi bil naš mlajši brat vladar nad nami.\n\n11 In zgodilo se je, da sta me Laman in Lemuel prijela in me zvezala z vrvmi in z mano sta ravnala zelo osorno; vendar je Gospod to dopustil, da bi pokazal svojo moč, da bi se izpolnila njegova beseda, ki jo je izgovoril glede hudobnih.\n\n12 In zgodilo se je, da je, potem ko sta me zvezala, tako da se nisem mogel premakniti, kompas, ki ga je pripravil Gospod, prenehal delovati.\n\n13 Zatorej niso vedeli, kam naj krmarijo ladjo, tako da je nastala huda nevihta, da, hud in strašen divji vihar, in po vodah nas je potiskalo nazaj kake tri dni; in strašno so se prestrašili, da bodo v morju utonili; vendar me niso odvezali.\n\n14 In na četrti dan, ko nas je potiskalo nazaj, se je divji vihar silno poslabšal.\n\n15 In zgodilo se je, da smo bili tik pred tem, da nas pogoltnejo morske globine. In potem ko nas je po vodah potiskalo nazaj kake štiri dni, so moji bratje sprevideli, da so bile nad njimi Božje sodbe in da morajo umreti, če se ne bodo pokesali svojih krivičnosti; zatorej so prišli k meni in mi razvezali vezi, ki sem jih imel na zapestjih, in glejte, strašno so mi otekla; in tudi gležnji so mi zelo otekli in velika je bila bolečina zavoljo le-tega.\n\n16 Vendar sem se ozrl k svojemu Bogu in slavil sem ga ves dan; in zaradi svojih stisk nisem godrnjal nad Gospodom.\n\n17 Moj oče, Lehi, je torej rekel veliko stvari njim in tudi Izmaelovim sinovom; toda, glejte, izrekli so veliko groženj vsakomur, ki bi govoril meni v prid; in moje starše je pod težo let in ker so zaradi svojih otrok pretrpeli veliko gorje, potolklo prav na bolniško posteljo.\n\n18 Zaradi njunega gorja in velike žalosti in krivičnosti mojih bratov sta bila skoraj na tem, in sicer da bi ju odneslo iz tega časa, da bi se srečala s svojim Bogom; da, njuni sivi lasje naj bi kmalu legli globoko v prah; da, in sicer sta bila skoraj na tem, da bi bila s potrtostjo vržena v vodni grob.\n\n19 In tudi Jakob in Jožef, ker sta bila majhna in sta potrebovala veliko hranila, sta bila potrta zaradi materinih stisk; in tudi moja žena s svojimi solzami in molitvami in tudi moji otroci niso omehčali src mojim bratom, da bi me odvezali.\n\n20 In nič drugega ni bilo, razen Božje moči, ki jim je grozila s pogubljenjem, kar bi jim omehčalo srce; ko so zatorej videli, da so tik pred tem, da jih pogoltnejo morske globine, so se pokesali za to, kar so storili, tako da so me odvezali.\n\n21 In zgodilo se je, da sem, potem ko so me odvezali, glej, vzel kompas in deloval je, kakor sem želel. In zgodilo se je, da sem molil h Gospodu; in potem ko sem molil, so se vetrovi polegli in nevihta se je polegla in bilo je veliko zatišje.\n\n22 In zgodilo se je, da sem jaz, Nefi, vodil ladjo, da smo spet pluli proti obljubljeni deželi.\n\n23 In zgodilo se je, da smo potem, ko smo pluli veliko dni, prispeli v obljubljeno deželo; in šli smo po deželi in si postavili šotore; in poimenovali smo jo obljubljena dežela.\n\n24 In zgodilo se je, da smo začeli obdelovati zemljo in začeli smo saditi seme; da, v zemljo smo dali vsako seme, ki smo ga prinesli iz jeruzalemske dežele. In zgodilo se je, da je silno raslo; zatorej smo bili obilno blagoslovljeni.\n\n25 In zgodilo se je, da smo v obljubljeni deželi, ko smo potovali po divjini, odkrili, da so bile v gozdovih živali vsake vrste, tako krave kot bivoli in osli in konji in koze in divje koze in vsakovrstne divje živali, ki so bile za uporabo človeku. In našli smo vsakovrstno rudo, tako zlato kot srebro kot baker.\n\n", "1-ne 19": "[center][font_size=26]19. poglavje[/font_size][/center]\n\n[i]Nefi iz rude napravi plošče in zapisuje zgodovino svojega ljudstva. — Izraelov Bog bo prišel šeststo let od časa, ko je Lehi zapustil Jeruzalem. — Nefi pove o Jezusovem trpljenju in križanju. — Judje bodo prezirani in razkropljeni do poslednjih dni, ko se bodo vrnili h Gospodu. Med letoma 588 in 570 pr. Kr.[/i]\n\n1 In zgodilo se je, da mi je Gospod zapovedal, zatorej sem iz rude napravil plošče, da bi nanje vgraviral zapis o mojem ljudstvu. In na plošče, ki sem jih napravil, sem vgraviral zapis mojega očeta in tudi naša potovanja po divjini in prerokbe mojega očeta; in nanje sem vgraviral tudi veliko svojih lastnih prerokb.\n\n2 In takrat, ko sem jih napravil, nisem vedel, da mi bo Gospod zapovedal, naj te plošče napravim; zatorej je zapis mojega očeta in rodoslovje njegovih očetov in večji del vseh naših ravnanj v divjini vgravirano na tistih prvih ploščah, o katerih sem govoril; zatorej je to, kar se je zgodilo, preden sem napravil te plošče, v resnici podrobneje omenjeno na prvih ploščah.\n\n3 In potem ko sem te plošče napravil po zapovedi, sem jaz, Nefi, prejel zapoved, naj bodo delovanje in prerokbe, preprostejši in dragocenejši deli teh, zapisani na te plošče; in naj se to, kar je zapisano, ohranja za poučevanje mojega ljudstva, ki bo posedovalo deželo, in tudi v druge modre namene, namene, ki jih pozna Gospod.\n\n4 Zatorej sem jaz, Nefi, na druge plošče napravil zapis, ki poroča oziroma ki obširneje poroča o vojnah in prepirih in propadanju mojega ljudstva. In to sem storil in svojemu ljudstvu zapovedal, kaj naj delajo, potem ko me ne bo več; in naj se te plošče predajajo iz roda v rod oziroma od enega preroka drugemu do nadaljnjih Gospodovih zapovedi.\n\n5 In poročilo o mojem izdelovanju teh plošč bo dano po temle; in potem, glejte, nadaljujem glede na to, kar sem govoril; in to delam, da se bodo svetejše stvari lahko ohranile, da bo moje ljudstvo vedelo zanje.\n\n6 Vendar na plošče ne pišem ničesar, razen če mislim, da je sveto. In sedaj, če se motim, celo starodavni so se motili; ne da bi se opravičeval zaradi drugih ljudi, ampak zaradi šibkosti, ki je v meni po mesu, bi se opravičil.\n\n7 Kajti to, čemur nekateri ljudje pripisujejo veliko vrednost, tako za telo kot za dušo, drugi omalovažujejo in teptajo pod svojimi nogami. Da, ljudje teptajo pod svojimi nogami celo samega Izraelovega Boga; pravim, teptajo pod svojimi nogami, toda povedal bi drugače — omalovažujejo ga in ne prisluhnejo glasu njegovih nasvetov.\n\n8 In glejte, prišel bo, glede na angelove besede, šeststo let od časa, ko je moj oče zapustil Jeruzalem.\n\n9 In svet ga bo zaradi svojih krivičnosti presodil za ničevega; zatorej ga bičajo in on to trpi; in udarjajo ga in on to trpi. Da, pljuvajo nanj in on to trpi zaradi svoje ljubeče prijaznosti in svojega velikega potrpljenja s človeškimi otroki.\n\n10 In Bog naših očetov, ki jih je vodil iz Egipta iz suženjstva in jih prav tako obvaroval v divjini, da, Abrahamov Bog in Izakov in Jakobov Bog se prepusti, glede na angelove besede, kot človek v roke hudobnežev, da bo vzdignjen, glede na Zenokove besede, in da bo križan, glede na Neumove besede, in pokopan v grobnici, glede na Zenosove besede, ki jih je govoril glede treh dni teme, kar bo znamenje, dano o njegovi smrti, tem, ki bodo poseljevali morske otoke, bolj natančno, dano tistim, ki so iz Izraelove hiše.\n\n11 Kajti tako je govoril prerok: Gospod Bog bo tistega dne zagotovo obiskal vso Izraelovo hišo, nekatere s svojim glasom zaradi njihove pravičnosti v njihovo veliko radost in odrešitev, druge pa z gromi in bliski svoje moči, z divjim viharjem, z ognjem in z dimom in temno meglico in z odprtjem zemlje in z gorami, katere bo dvignilo.\n\n12 In vse to se mora zagotovo zgoditi, govori prerok Zenos. In zemeljske skale se morajo razklati; in zaradi zemljinega ječanja bo na številne kralje morskih otokov deloval Božji Duh, da bodo vzkliknili: Bog narave trpi!\n\n13 In tiste, ki so v Jeruzalemu, govori prerok, bodo bičala vsa ljudstva, zato ker križajo Izraelovega Boga in srca obračajo stran in zavračajo znamenja in čudesa in moč in slavo Izraelovega Boga.\n\n14 In ker srca obračajo stran, govori prerok, in prezirajo Izraelovega Svetega, bodo tavali v mesu in pomrli in postali žrtev in tarča posmeha in bodo osovraženi med vsemi narodi.\n\n15 Vendar ko bo prišel tisti dan, govori prerok, da svojega srca ne bodo več obračali od Izraelovega Svetega, potem se bo spomnil zavez, ki jih je sklenil z njihovimi očeti.\n\n16 Da, potem se bo spomnil morskih otokov; da, in vsa ljudstva, ki so iz Izraelove hiše, bom zbral, govori Gospod, glede na besede preroka Zenosa, s štirih strani zemlje.\n\n17 Da, in vsa zemlja bo videla Gospodovo odrešitev, govori prerok; blagoslovljen bo vsak narod, rod, jezik in ljudstvo.\n\n18 In jaz, Nefi, sem te stvari zapisal za svoje ljudstvo, da bi jih morda prepričal, naj pomnijo Gospoda, svojega Odkupitelja.\n\n19 Zatorej govorim vsej Izraelovi hiši, če bo tako, da bodo te stvari prejeli.\n\n20 Kajti glej, v duhu me skrbi, kar me utruja, in sicer da so šibki vsi moji sklepi, za tiste, ki so v Jeruzalemu; kajti če Gospod ne bi bil milosten, da mi je pokazal glede njih prav kakor starodavnim prerokom, bi moral umreti tudi sam.\n\n21 In zagotovo je starodavnim prerokom pokazal vse glede njih; in prav tako je številnim pokazal glede nas; zatorej mora biti, da vemo glede njih, kajti to je zapisano na medeninaste plošče.\n\n22 Sedaj se je zgodilo, da sem jaz, Nefi, svoje brate učil o teh stvareh; in zgodilo se je, da sem jim bral veliko tega, kar je bilo vgravirano na medeninastih ploščah, da bi vedeli glede Gospodovih dejanj v drugih deželah med starodavnimi ljudstvi.\n\n23 In bral sem jim veliko tega, kar je bilo zapisano v Mojzesovih knjigah; da pa bi jih lahko bolje prepričal, naj verjamejo v Gospoda, svojega Odkupitelja, sem jim bral to, kar je zapisal prerok Izaija; kajti poistovetil sem nas z vsemi svetimi spisi, da bi nam bilo v korist in učenje.\n\n24 Zatorej sem jim spregovoril, rekoč: Poslušajte prerokove besede, vi, ki ste ostanek Izraelove hiše, veja, ki se je odlomila; poslušajte prerokove besede, ki so bile zapisane za vso Izraelovo hišo, in se poistovetite z njimi, da boste lahko imeli upanje prav tako kakor vaši bratje, od katerih ste bili odlomljeni; kajti tako je zapisal prerok.\n\n", "1-ne 20": "[center][font_size=26]20. poglavje[/font_size][/center]\n\n[i]Gospod razodene svoje namene Izraelu. — Izrael je bil izvoljen v topilnici trpljenja in šel bo iz Babilona. — Primerjajte z oseminštiridesetim poglavjem Izaija. Med letoma 588 in 570 pr. Kr.[/i]\n\n1 Prisluhnite in poslušajte to, o Jakobova hiša, ki se imenujete z Izraelovim imenom in ste prišli iz Judovih vodá oziroma iz vodá krsta, ki zaprisegate pri Gospodovem imenu in omenjate Izraelovega Boga, vendarle ne zaprisegajo ne v resnici ne v pravičnosti!\n\n2 Vendar se imenujejo po svetem mestu, ne opirajo pa se na Izraelovega Boga, ki je Gospod nad vojskami; da, Gospod nad vojskami mu je ime.\n\n3 Glejte, prejšnje stvari sem razglasil od začetka; in izšle so iz mojih ust in pokazal sem jih. Nenadoma sem jih pokazal.\n\n4 In to sem naredil, ker sem vedel, da si trmast in tvoj vrat je železna kita in tvoje čelo bron;\n\n5 in prav od začetka sem ti razglasil; preden se je zgodilo, sem ti jih pokazal; in pokazal sem jih zavoljo strahu, da ne bi mogel reči — moj malik jih je napravil in moja rezana podoba in moja ulita podoba jim je ukazala.\n\n6 Vse to si videl in slišal; in ali jih ne boš razglašal? In da sem ti odslej pokazal nove stvari, in sicer skrite stvari, in nisi jih poznal.\n\n7 Sedaj so ustvarjene in ne od začetka, in sicer pred dnem, ko jih nisi slišal, so ti bile razglašene, da ne bi mogel reči: Glej, poznal sem jih.\n\n8 Da, in ne slišiš; da, ne veš; da, od takrat se tvoje uho ni odprlo; kajti vedel sem, da boš ravnal zelo sleparsko in od materinega telesa so te klicali prestopnik.\n\n9 Vendar bom zavoljo svojega imena odložil svojo jezo in za svoje slavljenje se bom držal od tebe, da te ne ločim od sebe.\n\n10 Kajti glej, izpopolnil sem te, izvolil sem te v topilnici trpljenja.\n\n11 Zavoljo sebe, da, zavoljo sebe bom to storil, kajti ne bom dopustil, da bo moje ime omadeževano, in svoje slave ne bom dal drugemu.\n\n12 Prisluhni mi, o Jakob in Izrael moj poklicani, kajti jaz sem ta; jaz sem prvi in jaz sem tudi zadnji.\n\n13 Moja roka je prav tako položila temelje zemlje in moja desnica je razpela nebo. Pokličem ju in stojita skupaj.\n\n14 Vsi vi, zberite se in poslušajte; kdo med tistimi jim je to razglasil? Gospod ga je ljubil; da, in izpolnil bo svojo besedo, ki jo je po njih razglasil; in z Babilonom bo napravil po svojem zadovoljstvu in njegova roka bo prišla nad Kaldejce.\n\n15 Prav tako govori Gospod; jaz, Gospod, da, sem govoril; da, poklical sem ga, naj razglasi, pripeljal sem ga in napravil bo svojo pot uspešno.\n\n16 Pridite bliže k meni; nisem govoril na skrivnem; od začetka, od časa, ko je bilo razglašeno, sem govoril; in Gospod Bog in njegov Duh sta me poslala.\n\n17 In tako govori Gospod, tvoj Odkupitelj, Izraelov Sveti; jaz sem ga poslal, Gospod, tvoj Bog, ki te uči, kar ti koristi, ki te vodi po poti, po kateri bi moral iti, je to naredil.\n\n18 O, da bi prisluhnil mojim zapovedim — potem bi bil tvoj mir kot reka in tvoja pravičnost kot morski valovi!\n\n19 Prav tako je bilo tvojega potomstva kot peska; potomcev tvojega telesa kot proda le-tega; njegovo ime naj ne bi bilo odrezano niti uničeno pred menoj.\n\n20 Pojdi iz Babilona, zbeži pred Kaldejci, s pojočim glasom razglasi, tole povej, izjavi na konec zemlje; reci: Gospod je odkupil svojega služabnika Jakoba.\n\n21 In niso bili žejni; vodil jih je skozi puščave; napravil je, da so zanje iz skale pritekle vode; prav tako je razlomil skalo in ven so pridrle vode.\n\n22 In navkljub temu, da je naredil vse to in še več, za hudobne ni miru, govori Gospod.\n\n", "1-ne 21": "[center][font_size=26]21. poglavje[/font_size][/center]\n\n[i]Mesija bo luč za druge narode in bo osvobodil jetnike. — Izrael bo zbran z močjo v poslednjih dneh. — Kralji bodo njihovi skrbniki. — Primerjajte z devetinštiridesetim poglavjem Izaija. Med letoma 588 in 570 pr. Kr.[/i]\n\n1 In spet: Prisluhni, o Izraelova hiša, vsi vi, ki ste odlomljeni in pregnani zaradi hudobije pastorjev mojega ljudstva; da, vsi vi, ki ste odlomljeni, ki ste razkropljeni, ki ste od mojega ljudstva, o Izraelova hiša! Poslušajte me, o otoki, in prisluhnite, vi ljudstva od daleč; Gospod me je poklical v materinem telesu; iz notranjosti moje matere je omenil moje ime.\n\n2 In moja usta je napravil kakor oster meč; v senco svoje roke me je skril in me napravil za zloščeno strelico; v svoj tul za puščice me je skril;\n\n3 in mi rekel: Moj služabnik si, o Izrael, v katerem bom poveličan.\n\n4 Potem sem rekel, zaman sem delal, v nič in zaman sem zapravil svojo moč; moja sodba je zagotovo pri Gospodu in moje delo pri mojem Bogu.\n\n5 In sedaj, govori Gospod — ki me je oblikoval v materinem telesu, da bom njegov služabnik, da bom Jakoba spet pripeljal k njemu — čeprav Izrael ne bo zbran, bom vendarle veličasten v Gospodovih očeh in moj Bog bo moja moč.\n\n6 In rekel je: Láhka stvar je to, da boš moj služabnik, da boš vzdignil Jakobove rodove in obnovil Izraelove obvarovane. Napravil te bom tudi za luč drugim narodom, da boš lahko moja odrešitev za konce zemlje.\n\n7 Tako govori Gospod, Izraelov Odkupitelj, njegov Sveti, njemu, ki ga človek prezira, njemu, ki ga narodi sovražijo, služabniku vladarjev: Kralji bodo videli in se dvignili, princi bodo prav tako častili zaradi Gospoda, ki je zvest.\n\n8 Tako govori Gospod: V sprejemljivem času sem vas slišal, o morski otoki, in na dan odrešitve sem vam pomagal; in obvaroval vas bom in vam dal svojega služabnika za zavezo ljudem, da utrdite zemljo, da bom napravil, da bodo podedovali zapuščene dediščine;\n\n9 da boste jetnikom lahko rekli: Pojdite; k njim, ki sedijo v temi: Pokažite se. Hranili se bodo ob poteh in njihovi pašniki bodo na vseh visokih krajih.\n\n10 Ne bodo ne lačni ne žejni, niti jih ne bosta mučila ne vročina ne sonce; kajti ta, ki se jih usmili, jih bo vodil, prav z vodnim izvirom jih bo usmerjal.\n\n11 In vse svoje gore bom napravil za pot in moje glavne ceste bodo vzdignjene.\n\n12 In potem, o Izraelova hiša, glej, tile bodo prišli od daleč; in glej, tile s severa in z zahoda; in tile iz sinimske dežele.\n\n13 Pojte, o nebesa; in bodi radostna, o zemlja, kajti noge tistih, ki so na vzhodu, se bodo utrdile; in planite v petje, o gore, kajti ne bodo več udarjeni, kajti Gospod je potolažil svoje ljudstvo in usmilil se bo svojih trpečih.\n\n14 Toda, glejte, Sion je rekel: Gospod me je zapustil in moj Gospod me je pozabil — toda pokazal bo, da ni.\n\n15 Kajti mar lahko ženska pozabi svojega dojenca, da se ne bi usmilila sina svojega telesa? Da, lahko pozabijo, vendarle te jaz ne bom pozabil, o Izraelova hiša.\n\n16 Glej, vrezal sem te v dlani svojih rok; tvoje stene so nenehno pred menoj.\n\n17 Tvoji otroci se bodo podvizali pred tvojimi pokončevalci; in tisti, ki te pustošijo, bodo odšli od tebe.\n\n18 Povzdigni oči naokrog in glej: vsi ti se zbirajo in prišli bodo k tebi. In kakor živim, govori Gospod, se boš zagotovo ovesila z vsemi temi kot z okrasjem in si jih navezala prav kakor nevesta.\n\n19 Kajti tvoji opusteli in zapuščeni kraji in dežela tvojega pogubljenja bo zaradi prebivalcev celo sedaj pretesna; in tisti, ki so te uničili, bodo daleč stran.\n\n20 Otroci, ki jih boš imel, potem ko boš izgubil prvega, ti bodo spet rekli v ušesa: Kraj je pretesen zame, napravi mi prostor, da bom lahko prebival.\n\n21 Potem si boš v srcu rekel: Kdo mi je té rodil, videč, da sem izgubil svoje otroke in sem zapuščen, ujetnik, in se premikam sem ter tja? In kdo je té vzgojil? Glej, ostal sem sam, tile, kje so bili?\n\n22 Tako govori Gospod Bog: Glejte, dvignil bom svojo roko k drugim narodom in ljudem postavil svoje merilo; in na rokah bodo nosili tvoje sinove in na ramenih bodo nosili tvoje hčere.\n\n23 In kralji bodo tvoji skrbniki in njihove kraljice tvoje dojilje; priklonili se ti bodo z obrazom proti zemlji in ti lizali prah z nog; in vedel boš, da sem jaz Gospod, kajti ne bo jih sram, ki čakajo name.\n\n24 Kajti mar bo mogočnemu plen odvzet oziroma bodo po zakonu ujetniki izročeni?\n\n25 Toda tako govori Gospod, celo ujetniki mogočnega bodo odpeljani in plen strašnega bo rešen, kajti prepiral se bom z njim, ki se prepira s teboj, in rešil bom tvoje otroke.\n\n26 In hranil jih bom, ki te zatirajo, z njihovim lastnim mesom; pijani bodo od svoje lastne krvi kakor od sladkega vina; in vse meso bo vedelo, da sem jaz, Gospod, tvoj Odrešenik in tvoj Odkupitelj, Jakobov Mogočni.\n\n", "1-ne 22": "[center][font_size=26]22. poglavje[/font_size][/center]\n\n[i]Izrael bo razkropljen po vsem obličju zemlje. — V poslednjih dneh bodo drugi narodi Izrael negovali in hranili z evangelijem. — Izrael bo zbran in odrešen in hudobni bodo zgoreli kot strnje. — Hudičevo kraljestvo bo uničeno in Satan bo zvezan. Med letoma 588 in 570 pr. Kr.[/i]\n\n1 In sedaj se je zgodilo, da so bratje, potem ko sem jaz, Nefi, prebral to, kar je bilo vgravirano na medeninastih ploščah, prišli k meni in mi rekli: Kaj pomeni to, kar si prebral? Glej, ali naj to razumemo glede na to, kar je duhovno, kar se bo zgodilo glede na duha in ne po mesu?\n\n2 In jaz, Nefi, sem jim rekel: Glejte, preroku je bilo razodeto po glasu Duha, kajti prerokom je po Duhu razkrito vse, kar bo prišlo nad človeške otroke po mesu.\n\n3 Zatorej to, o čemer sem bral, zadeva tako posvetno kot duhovno, kajti zdi se, da bo Izraelova hiša prej ali slej razkropljena po vsem obličju zemlje in tudi med vse narode.\n\n4 In glejte, veliko jih je, za katere tisti, ki so v Jeruzalemu, ne vedó. Da, večji del vseh rodov je bil odpeljan; in razkropljeni so sem ter tja po morskih otokih; in kje so, ne ve nihče od nas, vemo le, da so bili odpeljani.\n\n5 In ker so bili odpeljani, se je to prerokovalo glede njih in tudi glede vseh tistih, ki bodo po temle razkropljeni in bodo zmedeni zaradi Izraelovega Svetega, kajti do njega bodo postali trdosrčni; zatorej bodo razkropljeni med vse narode in vsi ljudje jih bodo sovražili.\n\n6 Vendar ko jih bodo drugi narodi nahranili in bo Gospod dvignil svojo roko nad druge narode in jih postavil za merilo in njihove otroke bodo nosili na rokah in njihove hčere bodo nosili na ramenih, glejte, to, o čemer je govora, je časovno, kajti takšne so Gospodove zaveze z našimi očeti; in to pomeni nas v prihodnjih dneh in tudi vse naše brate, ki so iz Izraelove hiše.\n\n7 In to pomeni, da bo prišel čas, ko bo Gospod Bog, potem ko bo vsa Izraelova hiša razkropljena in zmedena, med drugimi narodi vzdignil mogočen narod, da, prav na obličju te dežele; in ti bodo razkropili naše potomstvo.\n\n8 In potem ko bo naše potomstvo razkropljeno, bo Gospod Bog med drugimi narodi še naprej opravljal čudovito delo, ki bo za naše potomstvo velike vrednosti; zatorej je rečeno, da jih bodo drugi narodi hranili in nosili na rokah in na ramenih.\n\n9 In prav tako bo precejšnje vrednosti za druge narode; in ne samo za druge narode, ampak za vso Izraelovo hišo za razkrivanje zavez nebeškega Očeta z Abrahamom, rekoč: V tvojem potomstvu bodo blagoslovljeni vsi rodovi na zemlji.\n\n10 In želel bi, bratje moji, da bi vedeli, da vsi rodovi na zemlji ne morejo biti blagoslovljeni, če ne bo razkril svoje roke v očeh narodov.\n\n11 Zatorej bo Gospod Bog še naprej razkrival svojo roko v očeh vseh narodov, ko bo svoje zaveze in svoj evangelij prinesel tistim, ki so iz Izraelove hiše.\n\n12 Zatorej jih bo spet privedel iz ujetništva in zbrani bodo v deželah svoje dediščine; in privedeni bodo iz mraka in iz teme; in vedeli bodo, da je Gospod njihov Odrešenik in njihov Odkupitelj, Izraelov Mogočni.\n\n13 In kri tiste mogočne in nagnusne cerkve, ki je vlačuga vse zemlje, se bo obrnila na njihove lastne glave, kajti med seboj se bodo vojskovali in meč njihovih lastnih rok bo padel na njihove lastne glave in pijani bodo od svoje lastne krvi.\n\n14 In vsak narod, ki se bo vojskoval proti tebi, o Izraelova hiša, se bo obrnil drug proti drugemu in padli bodo v jamo, ki so jo kopali, da bi vanjo ujeli Gospodovo ljudstvo. In vsi, ki se bojujejo s Sionom, bodo pokončani in tista mogočna vlačuga, ki je izkrivljala prava Gospodova pota, da, tista mogočna in nagnusna cerkev se bo sesula v prah in padec te bo velik.\n\n15 Kajti glejte, govori prerok, naglo bo prišel čas, ko Satan ne bo več imel moči nad srci človeških otrok, kajti kmalu pride dan, ko bodo vsi ponosneži in ti, ki delajo húdo, kot strnje; in prišel bo dan, ko morajo zgoreti.\n\n16 Kajti kmalu bo prišel čas, ko se bo polnost Božjega srda izlila na vse človeške otroke, kajti ne bo dopustil, da bodo hudobni pokončali pravične.\n\n17 Zatorej bo pravične obvaroval s svojo močjo, četudi bo tako, da mora priti polnost njegovega srda in pravični bodo obvarovani, in sicer da bodo njihovi sovražniki pokončani z ognjem. Zatorej se pravičnim ni treba bati, kajti, tako govori prerok, rešeni bodo, četudi bo tako kot po ognju.\n\n18 Glejte, bratje moji, povem vam, da mora to kmalu priti; da, in sicer kri in ogenj in dimna meglica morajo priti; in mora biti na obličju te zemlje; in to pride k ljudem po mesu, če bo tako, da bodo postali trdosrčni do Izraelovega Svetega.\n\n19 Kajti glej, pravični ne bodo pogubljeni, kajti zagotovo bo prišel čas, da bodo vsi, ki se bojujejo s Sionom, odrezani.\n\n20 In Gospod bo za svoje ljudstvo zagotovo pripravil pot, da se izpolnijo Mojzesove besede, ki jih je govoril, rekoč: Gospod, vaš Bog, vam bo vzgojil preroka, prav kakor mene, njega poslušajte v vsem, kar vam bo rekel. In zgodilo se bo, da bodo vsi tisti, ki tega preroka ne bodo poslušali, odrezani od ljudstva.\n\n21 In sedaj vam jaz, Nefi, razglašam, da je ta prerok, o katerem je govoril Mojzes, Izraelov Sveti, zatorej bo pravično izvrševal sodbo.\n\n22 In pravičnim se ni treba bati, kajti ti so tisti, ki ne bodo zmedeni. Toda hudičevo kraljestvo je tisto, ki bo zgrajeno med človeškimi otroki, kraljestvo, ki je ustanovljeno med njimi, ki so v mesu —\n\n23 kajti naglo bo prišel čas, ko bodo vse cerkve, ki so zgrajene, da bi se okoristile, in vse tiste, ki so zgrajene, da bi pridobile moč nad mesom, in tiste, ki so zgrajene, da bi postale priljubljene v očeh sveta, in tiste, ki si prizadevajo za poželenji mesa in stvarmi sveta in da bi delale vsakovrstno krivičnost; da, skratka, vse tiste, ki pripadajo hudičevemu kraljestvu, so te, ki se morajo bati in trepetati in se tresti; te so tiste, ki morajo postati ponižne do prahu; te so tiste, ki morajo biti požgane kot strnje; in to je glede na prerokove besede.\n\n24 In čas pride naglo, ko morajo biti pravični vodeni kakor teleta iz staje in Izraelov Sveti bo kraljeval v gospostvu in moči in polnomočju in veliki slavi.\n\n25 In zbere svoje otroke s štirih strani zemlje; in prešteje svoje ovce in te ga poznajo; in ena čreda bo in en pastir; in hranil bo svoje ovce in v njem bodo našle pašo.\n\n26 In zaradi pravičnosti njegovega ljudstva Satan nima moči, zatorej ne more biti spuščen za razdobje veliko let, kajti nima moči nad srci ljudi, kajti živijo pravično in Izraelov Sveti kraljuje.\n\n27 In sedaj glejte, vam jaz, Nefi, povem, da mora vse to priti po mesu.\n\n28 Toda, glejte, vsi narodi, rodovi, jeziki in ljudstva bodo varno prebivali v Izraelovem Svetem, če bo tako, da se bodo pokesali.\n\n29 In sedaj, jaz, Nefi, končam, kajti več kot to si glede teh stvari ne drznem govoriti.\n\n30 Zatorej bi želel, bratje moji, da bi upoštevali, da je to, kar je zapisano na medeninaste plošče, res; in pričuje, da mora biti človek poslušen Božjim zapovedim.\n\n31 Zatorej vam ni treba predpostavljati, da sva jaz in moj oče edina, ki sva pričevala in to tudi učila. Če boste zatorej poslušni zapovedim in vztrajali do konca, boste poslednji dan odrešeni. In tako je. Amen.\n\n", "2-ne 1": "[center][font_size=26]Druga Nefijeva knjiga[/font_size][/center]\n\nPoročilo o Lehijevi smrti. Nefiju se bratje uprejo. Gospod Nefija posvari, naj odide v divjino. Njegova potovanja po divjini in tako naprej.\n\n[center][font_size=26]1. poglavje[/font_size][/center]\n\n[i]Lehi prerokuje o deželi svobode. — Njegovo potomstvo bo razkropljeno in udarjeno, če bodo zavrnili Izraelovega Svetega. — Svoje sinove opominja, naj si nadenejo oklep pravičnosti. Med letoma 588 in 570 pr. Kr.[/i]\n\n1 In sedaj se je zgodilo, da jim je, potem ko sem jaz, Nefi, svoje brate prenehal učiti, veliko govoril tudi naš oče, Lehi, in jim povedal, kako velike stvari je zanje storil Gospod, ko jih je izpeljal iz jeruzalemske dežele.\n\n2 In spregovoril jim je glede njihovih uporov na vodah in milostih Boga, ki jih je ohranil pri življenju, da jih morje ni pogoltnilo.\n\n3 In spregovoril jim je tudi glede obljubljene dežele, ki so jo prejeli — kako milosten je bil Gospod, ko nas je svaril, naj pobegnemo iz jeruzalemske dežele.\n\n4 Kajti glejte, je rekel, videl sem videnje, zavoljo katerega vem, da je Jeruzalem uničen; in če bi ostali v Jeruzalemu, bi tudi mi pomrli.\n\n5 Ampak, je rekel, navkljub stiskam smo prejeli obljubljeno deželo, deželo, ki je izvoljena nad vsemi drugimi deželami; deželo, glede katere se je Gospod Bog zavezal z menoj, da bo dedna dežela mojega potomstva. Da, Gospod se je glede te dežele za vekomaj zavezal z menoj in z mojimi otroki in tudi z vsemi tistimi, ki jih bo Gospodova roka privedla iz drugih dežel.\n\n6 Zatorej jaz, Lehi, prerokujem glede na delovanje Duha, ki je v meni, da nihče ne bo prišel v to deželo, če ga ne bo privedla Gospodova roka.\n\n7 Zatorej je ta dežela posvečena njemu, ki ga bo privedel. In če bo tako, da mu bodo služili glede na zapovedi, ki jih je dal, bo to zanje dežela svobode; zatorej ne bodo nikoli odpeljani v ujetništvo; če bo temu tako, bo zaradi krivičnosti; kajti če bo krivičnosti v obilju, bo dežela zavoljo njih prekleta, za pravične pa bo za vekomaj blagoslovljena.\n\n8 In glejte, modro je, da za to deželo drugi narodi doslej niso vedeli; kajti glejte, deželo bi preplavili številni narodi, da ne bi bilo prostora za dediščino.\n\n9 Zatorej sem jaz, Lehi, prejel obljubo, da bodo, če bodo tisti, ki jih bo Gospod Bog izpeljal iz jeruzalemske dežele, izpolnjevali njegove zapovedi, uspevali na obličju te dežele; in ohranjeni bodo pred vsemi drugimi narodi, da bodo lahko sami posedovali to deželo. In če bo tako, da bodo izpolnjevali njegove zapovedi, bodo blagoslovljeni na obličju te dežele in ne bo ga, ki bi jih nadlegoval, niti ki bi jim odvzel deželo njihove dediščine; in varno bodo prebivali za vekomaj.\n\n10 Toda glejte, ko bo prišel čas, ko bodo hirali v neveri, potem ko bodo po Gospodovi roki prejeli tako velike blagoslove — ko bodo imeli znanje o stvarjenju zemlje in vseh ljudi, vedoč za Gospodova mogočna in čudovita dela od stvarjenja zemlje; ko jim bo dana moč, da bodo z vero naredili vse; ko bodo od začetka prejeli vse zapovedi in ko jih bo njegova neskončna dobrota privedla v to dragoceno obljubljeno deželo — glejte, pravim, če bo prišel dan, da bodo zavrnili Izraelovega Svetega, pravega Mesija, svojega Odkupitelja in svojega Boga, glejte, bodo sodbe njega, ki je pravičen, ostale nad njimi.\n\n11 Da, k njim bo pripeljal druge narode in dal jim bo moč in odvzel jim bo dežele njihove posesti in napravil bo, da bodo razkropljeni in udarjeni.\n\n12 Da, ko bo en rod prešel v drugega, bodo med njimi prelivanje krvi in velika obiskanja; zatorej bi želel, sinovi moji, da bi pomnili; da, želel bi, da bi prisluhnili mojim besedam.\n\n13 O, da bi se prebudili, prebudili iz trdnega spanca, da, in sicer iz spanja pekla, in se otresli strašnih verig, s katerimi ste zvezani, ki so verige, ki zvežejo človeške otroke, da so odpeljani v ujetništvo v večni prepad bede in gorja.\n\n14 Prebudite se in se dvignite iz prahu in poslušajte besede trepetajočega starša, čigar ude morate kmalu položiti v hladni in tihi grob, od koder se popotnik ne more vrniti; še nekaj dni in grem po poti vsega zemeljskega.\n\n15 Toda glejte, Gospod je odkupil mojo dušo iz pekla; videl sem njegovo slavo in roke njegove ljubezni me za večno obdajajo.\n\n16 In želim si, da bi pomnili izpolnjevati Gospodove predpise in sodbe; glejte, to je bila zaskrbljenost moje duše od začetka.\n\n17 Od časa do časa mi je potrtost težila srce, kajti bal sem se, da bi zavoljo vaše trdosrčnosti Gospod, vaš Bog, ne prišel nad vas v polnosti svojega srda, da bi bili za vekomaj odrezani in pokončani;\n\n18 oziroma da bi nad vas prišlo prekletstvo v razdobju veliko rodov; in doletita vas meč in lakota in osovraženi ste in vodeni glede na voljo in ujetništvo hudiča.\n\n19 O sinovi moji, da to ne bi prišlo nad vas, ampak da bi bili Gospodovo izvoljeno in priljubljeno ljudstvo. Toda glejte, zgôdi se njegova volja; kajti njegove poti so vekomaj pravične.\n\n20 In rekel je, da: Če boste izpolnjevali moje zapovedi, boste v deželi uspevali; če pa mojih zapovedi ne boste izpolnjevali, boste ločeni od moje navzočnosti.\n\n21 In sedaj, da bi se moja duša nad vami lahko radostila in da bi moje srce lahko zaradi vas ta svet zapustilo z veseljem, da me v grob ne bosta spravila gorje in žalost, se dvignite iz prahu, sinovi moji, in bodite možje in bodite enih misli in enega srca, zedinjeni v vsem, odločeni, da ne boste padli v ujetništvo;\n\n22 da ne boste prekleti s hudim prekletstvom; in tudi, da si v pogubo ne boste nakopali nezadovoljstva pravičnega Boga, da, v večno pogubo tako duše kot telesa.\n\n23 Prebudite se, sinovi moji, nadenite si oklep pravičnosti! Otresite se verig, s katerimi ste zvezani, in pridite iz mraka in se dvignite iz prahu!\n\n24 Ne upirajte se več svojemu bratu, ki je videl veličastne stvari in ki je izpolnjeval zapovedi od časa, ko smo zapustili Jeruzalem; in ki je bil orodje v Božjih rokah, ko nas je peljal v obljubljeno deželo; kajti če ne bi bilo njega, bi morali v divjini od lakote pomreti; vendar ste si prizadevali, da bi mu vzeli življenje; da, in zaradi vas je utrpel veliko gorja.\n\n25 In zaradi vas se strašno bojim in trepečem, da bi on spet ne trpel; kajti glejte, obtožili ste ga, da si prizadeva za moč in oblast nad vami, toda vem, da si ne prizadeva ne za moč ne za oblast nad vami, ampak si prizadeva za Božjo slavo in vašo lastno večno blaginjo.\n\n26 In godrnjali ste, ker je bil jasen z vami. Pravite, da je uporabil ostrino; pravite, da se je na vas jezil; toda glejte, njegova ostrina je bila ostrina moči Božje besede, ki je bila v njem; in to, kar imenujete jeza, je bila resnica glede na to, kar je v Bogu, ki je ni mogel zadržati, in smelo je razodeval vaše krivičnosti.\n\n27 In mora biti, da je z njim Božja moč, in sicer da vam zapove, da morate biti poslušni. Toda glejte, ni bil on, ampak Gospodov Duh, ki je bil v njem, ki mu je odprl usta, da je govoril, da jih ni mogel zapreti.\n\n28 In sedaj moj sin, Laman, in tudi Lemuel in Sam in tudi moji sinovi, ki ste Izmaelovi sinovi, glejte, če boste prisluhnili Nefijevemu glasu, ne boste pogubljeni. In če mu boste prisluhnili, vam bom pustil blagoslov, da, in sicer svoj prvi blagoslov.\n\n29 Če pa mu ne boste prisluhnili, vam svoj prvi blagoslov odvzamem, da, in sicer moj blagoslov, in ostal bo na njem.\n\n30 In sedaj, Zoram, govorim tebi: Glej, Labanov služabnik si; vendar smo te izpeljali iz jeruzalemske dežele in vem, da si za vekomaj pravi prijatelj mojega sina Nefija.\n\n31 Zatorej, ker si bil zvest, bo tvoje potomstvo blagoslovljeno z njegovim potomstvom, da bodo na obličju te dežele dolgo uspevali; in vekomaj se jim ne bo zgodilo nič slabega oziroma nič ne bo zmotilo njihovega blagostanja na obličju te dežele, razen če bo med njimi krivičnost.\n\n32 Če boste zatorej izpolnjevali Gospodove zapovedi, je Gospod to deželo posvetil, da bo tvoje potomstvo s potomstvom mojega sina v njej varno.\n\n", "2-ne 2": "[center][font_size=26]2. poglavje[/font_size][/center]\n\n[i]Odkupitev pride preko Svetega Mesija. — Svoboda izbire (svobodna volja) je bistvena za obstoj in napredovanje. — Adam je padel, da bi ljudje bili. — Ljudje se svobodno odločajo za svobodo in večno življenje. Med letoma 588 in 570 pr. Kr.[/i]\n\n1 In sedaj, Jakob, govorim tebi: Ti si moj prvorojenec v dneh moje stiske v divjini. In glej, v otroštvu si pretrpel stiske in veliko gorja zaradi osornosti svojih bratov.\n\n2 Vendar Jakob, moj prvorojenec v divjini, ti poznaš Božjo veličino; in tvoje stiske bo posvetil v tvojo korist.\n\n3 Zatorej bo tvoja duša blagoslovljena in varno boš prebival z bratom Nefijem; in svoje dneve boš preživljal v služenju svojemu Bogu. Zatorej vem, da si odkupljen zaradi pravičnosti svojega Odkupitelja, kajti videl si, da pride v polnosti časa, da ljudem prinese odrešitev.\n\n4 In v mladosti si videl njegovo slavo, zatorej si blagoslovljen prav kakor tisti, katerim bo služil v mesu; kajti Duh je isti včeraj, danes in za vekomaj. In pot je pripravljena od človekovega padca in odrešitev je brezplačna.\n\n5 In ljudje so zadosti poučeni, da prepoznavajo dobro od hudega. In ljudem je dana postava. In postava mesa ne opravičuje; oziroma so ljudje odrezani po postavi. Da, po posvetni postavi so bili odrezani; in tudi po duhovni postavi umrejo za to, kar je dobro, in postanejo za vekomaj nesrečni.\n\n6 Zatorej odkupitev pride po in preko Svetega Mesija; kajti navdajata ga milostljivost in resnica.\n\n7 Glejte, daruje se kot žrtev za greh, da izpolni namene postave za vse tiste, ki so strtega srca in skesanega duha; in za nikogar drugega se nameni postave ne morejo izpolniti.\n\n8 Kako zelo pomembno je zatorej, da se to razkrije prebivalcem zemlje, da bodo lahko vedeli, da ni mesa, ki lahko prebiva v Božji navzočnosti, kakor le po zaslugah in milosti in milostljivosti Svetega Mesija, ki da svoje življenje po mesu in ga spet vzame z močjo Duha, da bo lahko uresničil vstajenje mrtvih in on sam bo prvi, ki bo vstal.\n\n9 Zatorej je prvi sad Bogu, saj bo posredoval za vse človeške otroke; in tisti, ki vanj verjamejo, bodo odrešeni.\n\n10 In zaradi posredovanja za vse, vsi ljudje pridejo k Bogu; zatorej stojijo v njegovi navzočnosti, da jim bo sodil glede na resnico in svetost, ki je v njem. Zatorej so nameni postave, ki jo je dal Sveti za izvrševanje kazni, ki je pripisana, kazen pa, ki je pripisana, je v nasprotju s srečo, ki je pripisana, da se izpolnijo nameni odkupne daritve —\n\n11 kajti mora biti, da je v vsem nasprotje. Če ne bi bilo tako, moj prvorojenec v divjini, se pravičnost ne bi mogla uresničevati, niti hudobija, niti svetost, niti beda, niti dobro, niti slábo. Zatorej se mora vse sestavljati v eno; če je zatorej potrebno eno telo, mora ostati kot mrtvo, ker nima ne življenja, ne smrti, ne propadljivosti, ne nepropadljivosti, sreče ne bede, ne smisla, ne nesmisla.\n\n12 Zatorej je moralo biti ustvarjeno zaman; zatorej v namenu tega stvarjenja ne bi bilo smisla. Zatorej mora to uničiti Božjo modrost in njegove večne namene in prav tako Božjo moč in milost in pravico.\n\n13 In če boste rekli, da ni postave, boste rekli tudi, da ni greha. Če boste rekli, da ni greha, boste rekli tudi, da ni pravičnosti. In če ni pravičnosti, ni sreče. In če ni pravičnosti ne sreče, ni kazni ne bede. In če tega ni, ni Boga. In če Boga ni, ni nas niti zemlje; kajti ne bi bilo stvarjenja niti tega, kar bi delovalo, ne tega, na kar bi se delovalo; zatorej bi se vse razblinilo.\n\n14 In sedaj, sinovi moji, to vam govorim v vašo korist in učenje; kajti Bog je in on je ustvaril vse stvari, tako nebo kot zemljo, in vse, kar je v njiju, tako to, kar deluje, kot to, na kar se deluje.\n\n15 In da bi uresničil svoje večne namene v nameri s človekom, potem ko je ustvaril naša prva starša in živali na polju in ptice neba in skratka, vse, kar je ustvarjeno, mora biti, da je bilo v tem nasprotje; in sicer prepovedani sad v nasprotju z drevesom življenja; eden je sladak in drugi grenak.\n\n16 Zatorej je Gospod Bog prepustil človeku, naj deluje sam od sebe. Zatorej človek sam od sebe ne bi mogel delovati, razen če ga ni eno ali drugo privlačilo.\n\n17 In jaz, Lehi, moram glede na to, kar sem bral, predpostavljati, da je Božji angel, glede na to, kar je zapisano, padel iz nebes; zatorej je postal hudič, ker si je prizadeval za to, kar je pred Bogom húdo.\n\n18 In ker je padel iz nebes in je postal za vekomaj nesrečen, si je prizadeval, da bi bilo nesrečno tudi vse človeštvo. Zatorej je Evi rekel, da, in sicer tista stara kača, ki je hudič, ki je oče vseh laži, zatorej je rekel: Jej od prepovedanega sadu in ne boš umrla, ampak boš kot Bog, prepoznavajoč dobro in húdo.\n\n19 In potem ko sta Adam in Eva jedla od prepovedanega sadu, sta bila izgana iz edenskega vrta, da bi obdelovala zemljo.\n\n20 In rodili so se jima otroci; da, in sicer družina vse zemlje.\n\n21 In dnevi človeških otrok so se podaljšali glede na Božjo voljo, da bi se lahko pokesali, ko so v mesu; zatorej je njihovo stanje postalo stanje preizkušnje in čas se jim je podaljšal glede na zapovedi, ki jih je Gospod Bog dal človeškim otrokom. Kajti zapovedal je, da se morajo vsi ljudje pokesati; kajti vsem ljudem je pokazal, da so bili zaradi prestopka svojih staršev izgubljeni.\n\n22 In sedaj, glejte, če se Adam ne bi pregrešil, ne bi padel, ampak bi ostal v edenskem vrtu. In vse, kar je bilo ustvarjeno, bi moralo ostati v istem stanju, v katerem je bilo, potem ko je bilo ustvarjeno; in tako bi moralo ostati za vekomaj in ne bi imelo konca.\n\n23 In ne bi imela otrok; zatorej bi ostala v stanju nedolžnosti, ne bi imela radosti, kajti nista poznala bede; ne bi delala dobrega, kajti nista poznala greha.\n\n24 Toda glejte, vse je bilo storjeno v modrosti njega, ki ve vse.\n\n25 Adam je padel, da bi ljudje bili; in ljudje so, da bi se radostili.\n\n26 In Mesija bo prišel v polnosti časa, da bo človeške otroke lahko odkupil od padca. In ker so odkupljeni od padca, so postali za vekomaj svobodni, prepoznavajoč dobro od hudega; da delujejo sami in ne da se deluje nanje, razen glede na kaznovanje po postavi na veliki in poslednji dan, glede na zapovedi, ki jih je dal Bog.\n\n27 Zatorej so ljudje po mesu svobodni; in dano jim je vse, kar je potrebno človeku. In svobodno se odločajo za svobodo in večno življenje preko velikega Posrednika vseh ljudi oziroma se odločajo za ujetništvo in smrt glede na ujetništvo in moč hudiča; kajti prizadeva si, da bi bili vsi ljudje nesrečni, kakor je on sam.\n\n28 In sedaj, sinovi moji, bi želel, da bi se ozirali k velikemu Posredniku in prisluhnili njegovim velikim zapovedim; in bili zvesti njegovim besedam in se odločili za večno življenje glede na voljo njegovega Svetega Duha;\n\n29 in se ne odločili za večno smrt glede na voljo mesa in zla, ki je v njem, kar daje hudičevemu duhu moč, da vas ujame, da vas privede v pekel, da vam lahko vlada v svojem lastnem kraljestvu.\n\n30 Teh nekaj besed sem govoril vsem vam, sinovi moji, v zadnjih dneh svoje preizkušnje; in glede na prerokove besede sem izbral dobro stran. In nimam drugega namena kakor večne blaginje vaših duš. Amen.\n\n", "2-ne 3": "[center][font_size=26]3. poglavje[/font_size][/center]\n\n[i]Jožef v Egiptu je v videnju videl Nefijce. — Prerokoval je o Josephu Smithu, vidcu iz poslednjih dni, o Mojzesu, ki bo rešil Izrael, in o prihodu Mormonove knjige na dan. Med letoma 588 in 570 pr. Kr.[/i]\n\n1 In sedaj govorim tebi, Jožef, moj poslednjerojeni. Rodil si se v divjini mojih stisk; da, mati te je rodila v dneh moje največje potrtosti.\n\n2 In naj tudi zate Gospod posveti to deželo, ki je nadvse dragocena dežela, da bo tvoja dediščina in dediščina tvojega potomstva s tvojimi brati, da boš za vekomaj varen, če bo tako, da boš izpolnjeval zapovedi Izraelovega Svetega.\n\n3 In sedaj, Jožef, moj poslednjerojeni, katerega sem pripeljal iz divjine svojih stisk, naj te Gospod za vekomaj blagoslovi, kajti tvoje potomstvo ne bo povsem pokončano.\n\n4 Kajti glej, sad mojih ledij si; in sem potomec Jožefa, ki so ga ujetega odpeljali v Egipt. In velike so bile Gospodove zaveze, ki jih je sklenil z Jožefom.\n\n5 Zatorej je Jožef resnično videl naš dan. In prejel je Gospodovo obljubo, da bo iz sadu njegovih ledij Gospod Bog Izraelovi hiši vzdignil pravično vejo; ne Mesija, ampak vejo, ki se bo odlomila, vendar pa naj se v Gospodovih zavezah pomni, da se jim bo Mesija prikazal v poslednjih dneh, v duhu moči, da jih bo iz teme privedel na svetlo — da, iz skrite teme in iz ujetništva v svobodo.\n\n6 Kajti Jožef je resnično pričeval, rekoč: Vidca bo Gospod, moj Bog, vzdignil, ki bo izvoljeni videc za sad mojih ledij.\n\n7 Da, Jožef je resnično rekel: Tako mi govori Gospod: Izvoljenega vidca bom vzdignil iz sadu tvojih ledij; in visoko ga bodo cenili med sadom tvojih ledij. In zapovedal mu bom, da bo opravljal delo za sad tvojih ledij, svojih bratov, ki bo zanje velike vrednosti, in sicer da jih bo privedlo k spoznanju o zavezah, ki sem jih sklenil s tvojimi očeti.\n\n8 In zapovedal mu bom, da ne bo opravljal drugega dela, razen dela, ki mu ga bom zapovedal. In napravil ga bom mogočnega v svojih očeh; kajti opravljal bo moje delo.\n\n9 In velik bo kakor Mojzes, za katerega sem rekel, da vam ga bom vzdignil, da bo rešil moje ljudstvo, o Izraelova hiša.\n\n10 In Mojzesa bom vzdignil, da bo tvoje ljudstvo rešil iz egiptovske dežele.\n\n11 Iz sadu tvojih ledij pa bom vzdignil vidca; in dal mu bom moč, da bo mojo besedo obelodanil za potomstvo tvojih ledij — in moje besede ne bo samo obelodanil, govori Gospod, ampak jih bo o moji besedi, ki se bo že širila med njimi, prepričal.\n\n12 Zatorej bo sad tvojih ledij zapisoval; in sad Judovih ledij bo zapisoval; in to, kar bo zapisal sad tvojih ledij, in tudi to, kar bo zapisal sad Judovih ledij, bo zraslo skupaj, da bo zmedlo lažne nauke in pomirilo prepire in vzpostavilo mir med sadom tvojih ledij in jih v poslednjih dneh privedlo k spoznanju o njihovih očetih in tudi k spoznanju o mojih zavezah, govori Gospod.\n\n13 In v šibkosti bo postal močan tisti dan, ko se bo moje delo začelo med vsem mojim ljudstvom, da boš obnovljena, o Izraelova hiša, govori Gospod.\n\n14 In tako je prerokoval Jožef, rekoč: Glejte, tistega vidca bo Gospod blagoslovil; in tisti, ki si ga bodo prizadevali pokončati, bodo zmedeni; kajti obljuba, ki sem jo prejel od Gospoda, o sadu mojih ledij, se bo izpolnila. Glejte, prepričan sem, da se bo ta obljuba izpolnila;\n\n15 in imenoval se bo po meni; in po očetovem imenu. In bo kakor jaz; kajti to, kar bo Gospod po njegovi roki obelodanil z Gospodovo močjo, bo moje ljudstvo privedlo v odrešitev.\n\n16 Da, tako je prerokoval Jožef: O tem sem prepričan, prav kakor sem prepričan o Mojzesovi obljubi; kajti Gospod mi je rekel: Tvoje potomstvo bom ohranil za vekomaj.\n\n17 In Gospod je rekel: Vzdignil bom Mojzesa; in dal mu bom moč v palici; in sodbo mu bom dal v pisanju. Vendarle njegovega jezika ne bom razvezal, da bo veliko govoril, kajti ne bom ga napravil mogočnega v govoru. Toda s prstom lastne roke mu bom napisal svojo postavo; in napravil mu bom govornika.\n\n18 In Gospod mi je prav tako rekel: Za sad tvojih ledij ga bom vzgojil; in napravil mu bom govornika. In glej, zapovedal mu bom, da bo zapisal zapis sadu tvojih ledij za sad tvojih ledij; in govornik tvojih ledij bo to razglasil.\n\n19 In besede, ki jih bo zapisal, bodo besede, ki so v moji modrosti potrebne, da bodo šle k sadu tvojih ledij. In tako bo, kakor če bi jim sad tvojih ledij klical iz prahu; kajti poznam njihovo vero.\n\n20 In klicali bodo iz prahu; da, in sicer svoje brate h kesanju, in sicer ko bo za njimi prešlo veliko rodov. In zgodilo se bo, da bo njihov klic šel, in sicer glede na preprostost njihovih besed.\n\n21 Zaradi njihove vere bodo njihove besede šle iz mojih ust k njihovim bratom, ki so sad tvojih ledij; in šibkost njihovih besed bom po njihovi veri napravil močno v spomin na zavezo, ki sem jo sklenil s tvojimi očeti.\n\n22 In sedaj, glej, moj sin Jožef, tako je prerokoval moj očak.\n\n23 Zatorej si zaradi te zaveze blagoslovljen; kajti tvoje potomstvo ne bo pokončano, kajti prisluhnili bodo besedam knjige.\n\n24 In med njimi bo vstal mogočni, ki bo napravil veliko dobrega tako v besedi kot v dejanju in bo orodje v Božjih rokah, silne vere, da bo delal velika čudesa in bo naredil tisto, kar je veliko v Božjih očeh, da bo izvêdel veliko obnovo v Izraelovi hiši in med potomstvom tvojih bratov.\n\n25 In sedaj, blagor ti, Jožef. Glej, majhen si; zatorej prisluhni besedam svojega brata Nefija in zgodilo se ti bo, in sicer glede na besede, ki sem jih govoril. Pomni besede svojega umirajočega očeta. Amen.\n\n", "2-ne 4": "[center][font_size=26]4. poglavje[/font_size][/center]\n\n[i]Lehi svetuje svojemu potomstvu in ga blagoslovi. — Umre in pokopljejo ga. — Nefi slavi v Božji dobroti. — Nefi vekomaj zaupa v Gospoda. Med letoma 588 in 570 pr. Kr.[/i]\n\n1 In sedaj jaz, Nefi, govorim glede prerokb, o katerih je govoril oče glede Jožefa, ki so ga odpeljali v Egipt.\n\n2 Kajti glejte, resnično je prerokoval glede vsega svojega potomstva. In prerokb, ki jih je zapisal, ni veliko večjih. In prerokoval je glede nas in naših prihodnjih rodov; in zapisane so na medeninaste plošče.\n\n3 Zatorej je oče, ko je prenehal govoriti glede Jožefovih prerokb, poklical Lamanove otroke, njegove sinove in njegove hčere, in jim rekel: Glejte, sinovi moji in hčere moje, ki ste sinovi in hčere mojega prvorojenca, želel bi, da bi nastavili uho mojim besedam.\n\n4 Kajti Gospod Bog je rekel, da: Če boste izpolnjevali moje zapovedi, boste v deželi uspevali, če pa mojih zapovedi ne boste izpolnjevali, boste ločeni od moje navzočnosti.\n\n5 Toda glejte, sinovi moji in hčere moje, ne morem v grob, če vam ne pustim blagoslova; kajti glejte, vem da ne boste skrenili, če boste vzgojeni tako, kot bi morali biti.\n\n6 Če ste zatorej prekleti, glejte, vam puščam svoj blagoslov, da vam bo prekletstvo lahko odvzeto in bodo zanj odgovarjali vaši starši.\n\n7 Zatorej zaradi mojega blagoslova Gospod Bog ne bo dopustil, da se boste pogubili; zatorej bo za vekomaj milosten z vami in z vašim potomstvom.\n\n8 In zgodilo se je, da je oče, ko je prenehal govoriti Lamanovim sinovom in hčeram, dal predse privesti Lemuelove sinove in hčere.\n\n9 In spregovoril jim je, rekoč: Glejte, sinovi moji in hčere moje, ki ste sinovi in hčere mojega drugorojenega sina; glejte, puščam vam isti blagoslov, kakršnega sem pustil Lamanovim sinovom in hčeram; zatorej ne boste povsem pokončani; ampak bo vaše potomstvo nazadnje blagoslovljeno.\n\n10 In zgodilo se je, da je oče, ko jim je prenehal govoriti, glej, spregovoril Izmaelovim sinovom, da, in sicer vsej njegovi hiši.\n\n11 In ko jim je prenehal govoriti, je spregovoril Samu, rekoč: Blagor tebi in tvojemu potomstvu; kajti deželo boš podedoval kakor tvoj brat Nefi. In tvoje potomstvo bo prišteto k njegovemu potomstvu; in prav kakor tvoj brat boš in tvoje potomstvo kakor njegovo potomstvo; in v vseh svojih dneh boš blagoslovljen.\n\n12 In zgodilo se je, da se je moj oče, Lehi, potem ko je govoril vsej svoji hiši glede na občutke svojega srca in Gospodovega Duha, ki je bil v njem, postaral. In zgodilo se je, da je umrl in bil pokopan.\n\n13 In zgodilo se je, da so se ne veliko dni po njegovi smrti Laman in Lemuel in Izmaelovi sinovi razjezili name zaradi Gospodovih opominjanj.\n\n14 Kajti jaz, Nefi, sem jim bil primoran govoriti glede na njegovo besedo; kajti veliko sem jim govoril in pred svojo smrtjo tudi moj oče; veliko teh besed je zapisanih na moje druge plošče; kajti bolj zgodovinski del je zapisan na moje druge plošče.\n\n15 In na te zapisujem stvari svoje duše in veliko od svetih spisov, ki so vgravirane na medeninastih ploščah. Kajti duša se mi radosti nad svetimi spisi in moje srce jih premišljuje in jih zapisuje za učenje in v korist mojih otrok.\n\n16 Glejte, duša se mi radosti v Gospodovih stvareh; in moje srce nenehno premišljuje o tem, kar sem videl in slišal.\n\n17 Vendar mi navkljub Gospodovi veliki dobroti, ko mi je pokazal svoja velika in čudovita dela, srce vzklika: O kako beden človek sem! Da, srce se mi žalosti zaradi mojega mesa; moja duša je potrta zaradi mojih krivičnosti.\n\n18 Obdan sem zaradi skušnjav in grehov, ki me tako zlahka oblegajo.\n\n19 In ko se želim radostiti, mi srce ječí zaradi mojih grehov; vendar vem, v koga zaupam.\n\n20 Moj Bog je bil moja opora; vodil me je skozi moje stiske v divjini; in obvaroval me je na vodah velike globočine.\n\n21 Navdal me je s svojo ljubeznijo, prav da mi izčrpava meso.\n\n22 Zmedel je moje sovražnike, tako da je napravil, da so se pred menoj tresli.\n\n23 Glejte, podnevi je slišal moj klic in ponoči mi je v videnjih dajal spoznanje.\n\n24 In podnevi sem postal neustrašen v goreči molitvi pred njim; da, glas sem poslal na višave; in angeli so prišli dol in mi služili.\n\n25 In na krilih njegovega Duha je bilo moje telo odvedeno na silno visoke gore. In moje oči so videle velike stvari, da, in sicer prevelike za človeka; zato mi je bilo ukazano, naj jih ne zapišem.\n\n26 O potem, če sem videl tako velike stvari, če je Gospod v svoji blagohotnosti do človeških otrok obiskal ljudi v tolikšni milosti, zakaj bi zaradi mojih stisk moje srce jokalo in se moja duša mudila v dolini žalosti in se moje meso trošilo in moje moči pešale?\n\n27 In zakaj bi zaradi svojega mesa podlegel grehu? Da, zakaj bi se vdal skušnjavam, da bi imel zlodej mesto v mojem srcu, da bi mi skalil mir in mi prizadel dušo? Zakaj sem jezen zaradi svojega sovražnika?\n\n28 Prebudi se, duša moja! Nič več ne hiraj v grehu! Raduj se, o srce moje, in ne dajaj več prostora sovražniku moje duše!\n\n29 Ne jezi se spet zaradi mojih sovražnikov! Ne pešaj mojih moči zaradi mojih stisk!\n\n30 Raduj se, o srce moje, in kliči h Gospodu in reci: O Gospod, vekomaj te bom slavil; da, duša se mi bo radostila v tebi, moj Bog in skala moje odrešitve.\n\n31 O Gospod, mar boš odkupil mojo dušo? Mar me boš rešil iz rok mojih sovražnikov? Mar boš napravil, da se bom lahko tresel pred pojavo greha?\n\n32 Naj bodo vrata pekla nenehno zaprta pred menoj, ker je moje srce strto in je moj duh skesan! O Gospod, ne zapri vrat svoje pravičnosti pred menoj, da bom lahko hodil po poti globoke doline, da bom lahko čvrsto na ravni cesti!\n\n33 O Gospod, ogrni me z ogrinjalom svoje pravičnosti! O Gospod, pripravi mi pot za pobeg pred mojimi sovražniki! Zravnaj pot pred menoj! Ne postavljaj mi kamna spotike na pot — ampak pot pred menoj očisti in ne oviraj moje poti, ampak poti mojega sovražnika.\n\n34 O Gospod, zaupal sem vate in vate bom vekomaj zaupal. Ne bom zaupal v roko iz mesa, kajti vem, da je preklet, ki zaupa v roko iz mesa. Da, preklet je, ki zaupa v človeka oziroma se opira na roko iz mesa.\n\n35 Da, vem da bo Bog obilno dal temu, ki ga prosi. Da, moj Bog mi bo dal, če ga ne bom prosil neprimerno; zato bom povzdignil svoj glas k tebi; da, klical bom k tebi, moj Bog, skala moje pravičnosti. Glej, moj glas se bo vekomaj dvigal k tebi, moja skala in moj večni Bog. Amen.\n\n", "2-ne 5": "[center][font_size=26]5. poglavje[/font_size][/center]\n\n[i]Nefijci se ločijo od Lamancev, izpolnjujejo Mojzesovo postavo in zgradijo tempelj. — Lamanci so zaradi svoje nevere ločeni od Gospodove navzočnosti, so prekleti in postanejo bič za Nefijce. Med letoma 588 in 559 pr. Kr.[/i]\n\n1 Glejte, zgodilo se je, da sem jaz, Nefi, veliko klical h Gospodu, svojemu Bogu, zaradi jeze mojih bratov.\n\n2 Toda glejte, v njiju je jeza do mene rasla, tako da sta si prizadevala, da bi mi vzela življenje.\n\n3 Da, nad menoj sta godrnjala, rekoč: Najin mlajši brat nama misli vladati; in zaradi njega smo imeli hude preizkušnje; zatorej ga sedaj ubijva, da naju njegove besede ne bodo več prizadele. Kajti glejte, ne bomo ga imeli za vladarja; kajti nama, ki sva starejša brata, pripada, da vladava tem ljudem.\n\n4 Na te plošče torej ne zapisujem vseh besed, ki sta jih godrnjala nad menoj. Vendar mi zadostuje, če rečem, da sta si prizadevala, da bi mi vzela življenje.\n\n5 In zgodilo se je, da me je Gospod posvaril, naj jaz, Nefi, odidem od njiju in zbežim v divjino, in vsi tisti, ki želijo z menoj.\n\n6 Zatorej se je zgodilo, da sem jaz, Nefi, s seboj vzel svojo družino in tudi Zorama in njegovo družino in Sama, svojega starejšega brata, in njegovo družino in Jakoba in Jožefa, svoja mlajša brata, in tudi svoje sestre in vse tiste, ki so hoteli z menoj. In vsi tisti, ki so hoteli z menoj, so bili tisti, ki so verjeli v Božja svarila in razodetja; zatorej so prisluhnili mojim besedam.\n\n7 In vzeli smo šotore in vse, kar smo lahko, in po divjini potovali veliko dni. In potem ko smo potovali veliko dni, smo si postavili šotore.\n\n8 In moji ljudje so želeli, da bi kraj poimenovali Nefi; zatorej smo ga poimenovali Nefi.\n\n9 In vsi tisti, ki so bili z menoj, so se odločili, da se bodo imenovali Nefijevo ljudstvo.\n\n10 In glede na Mojzesovo postavo smo si v vsem prizadevali izpolnjevati Gospodove sodbe in predpise in zapovedi.\n\n11 In Gospod je bil z nami; in silno smo uspevali; kajti sejali smo seme in spet želi v obilju. In začeli smo gojiti drobnico in govedo in živali vsake vrste.\n\n12 In jaz, Nefi, sem prinesel tudi zapise, ki so bili vgravirani na medeninastih ploščah; in tudi kroglo oziroma kompas, ki ga je za mojega očeta pripravila Gospodova roka, glede na to, kar je zapisano.\n\n13 In zgodilo se je, da smo v deželi začeli silno uspevati in se množiti.\n\n14 In jaz, Nefi, sem vzel Labanov meč in sem po zgledu tega naredil veliko mečev, da bi ljudstvo, ki se je sedaj imenovalo Lamanci, kakor koli ne prišlo nad nas in nas pokončalo; kajti vedel sem za njihovo sovraštvo do mene in mojih otrok in tistih, ki so se imenovali moje ljudstvo.\n\n15 In svoje ljudstvo sem učil graditi zgradbe in delati z vsakovrstnim lesom in železom in bakrom in bronom in jeklom in zlatom in srebrom in dragocenimi rudami, ki jih je bilo v velikem obilju.\n\n16 In jaz, Nefi, sem zgradil tempelj; in zgradil sem ga po zgledu Salomonovega templja, le da ni bil zgrajen iz toliko dragocenosti; kajti v deželi jih ni bilo najti, zatorej ga ni bilo moč zgraditi tako kot Salomonov tempelj. Način gradnje pa je bil kakor pri Salomonovem templju; in izdelava le-tega je bila silno izvrstna.\n\n17 In zgodilo se je, da sem jaz, Nefi, svojemu ljudstvu naročil, naj bodo delavni in naj delajo s svojimi rokami.\n\n18 In zgodilo se je, da so hoteli, da bi bil jaz njihov kralj. Ampak jaz, Nefi, sem si želel, da ne bi imeli kralja; vendar sem zanje naredil glede na to, kar je bilo v moji moči.\n\n19 In glejte, mojim bratom so se izpolnile Gospodove besede, ki jih je govoril glede njih, da bom njihov vladar in učitelj. Zatorej sem jim bil glede na Gospodove zapovedi za vladarja in učitelja do tedaj, ko so si prizadevali, da bi mi vzeli življenje.\n\n20 Zatorej se je izpolnila Gospodova beseda, ki mi jo je govoril, rekoč, da: Če ne bodo prisluhnili tvojim besedam, bodo ločeni od Gospodove navzočnosti. In glejte, bili so ločeni od njegove navzočnosti.\n\n21 In napravil je, da je zaradi njihove krivičnosti nadnje prišlo prekletstvo, da, in sicer hudo prekletstvo. Kajti glejte, do njega so bili trdosrčni, da so postali kakor kremen; zatorej je, ker so bili beli in silno zali in očarljivi, da ne bi privlačili mojega ljudstva, Gospod Bog napravil, da je nadnje prišla temna koža.\n\n22 In tako govori Gospod Bog: Napravil bom, da bodo tvojemu ljudstvu ostudni, razen če se bodo svojih krivičnosti pokesali.\n\n23 In prekleto bo potomstvo njega, ki se bo pomešal z njihovim potomstvom; kajti prekleti bodo, in sicer z istim prekletstvom. In Gospod je govoril in bilo je storjeno.\n\n24 In zaradi prekletstva, ki je bilo nad njimi, so postali brezdelno ljudstvo, polni objestnosti in prekanjenosti, in v divjini so lovili roparske zveri.\n\n25 In Gospod Bog mi je rekel: Ti bodo bič za tvoje potomstvo, da bodo v njih obudili spomin name; in če se me ne bodo spominjali in prisluhnili mojim besedam, jih bodo bičali prav do propada.\n\n26 In zgodilo se je, da sem jaz, Nefi, posvetil Jakoba in Jožefa, da bosta duhovnika in učitelja v deželi mojega ljudstva.\n\n27 In zgodilo se je, da smo živeli srečno.\n\n28 In od časa, ko smo zapustili Jeruzalem, je minilo trideset let.\n\n29 In jaz, Nefi, sem na ploščah, ki sem jih doslej naredil, vodil zapise o svojem ljudstvu.\n\n30 In zgodilo se je, da mi je Gospod Bog rekel: Napravi druge plošče; in nanje boš vgraviral veliko tega, kar je dobro v mojih očeh, v korist svojega ljudstva.\n\n31 Zatorej sem jaz, Nefi, da bi bil poslušen Gospodovim zapovedim, šel in napravil te plošče, na katere sem to vgraviral.\n\n32 In vgraviral sem to, kar je povšeči Bogu. In če je moje ljudstvo zadovoljno z Božjimi stvarmi, bodo zadovoljni z mojimi gravurami, ki so na teh ploščah.\n\n33 In če si moje ljudstvo želi poznati podrobnejši del zgodovine mojega ljudstva, morajo raziskati moje druge plošče.\n\n34 In zadostuje mi, če rečem, da je minilo štirideset let in že smo imeli vojne in prepire s svojimi brati.\n\n", "2-ne 6": "[center][font_size=26]6. poglavje[/font_size][/center]\n\n[i]Jakob pripoveduje o judovski zgodovini: babilonsko ujetništvo in vrnitev; delovanje in križanje Izraelovega Svetega; pomoč, ki pride od drugih narodov; in obnova Judov v poslednjih dneh, ko bodo verjeli v Mesija. Med letoma 559 in 545 pr. Kr.[/i]\n\n1 Besede Jakoba, Nefijevega brata, ki jih je govoril Nefijevemu ljudstvu:\n\n2 Glejte, moji ljubljeni bratje, jaz, Jakob, ki me je Bog poklical in sem bil posvečen po svetem redu in me je posvetil moj brat Nefi, na katerega gledate kot na kralja oziroma zaščitnika in od katerega ste odvisni, kar zadeva varnost, glejte, veste, da sem vam silno veliko govoril.\n\n3 Vendar vam spet govorim; kajti vašim dušam želim blaginjo. Da, velika je moja zaskrbljenost zavoljo vas; in sami veste, da je bilo vedno tako. Kajti opominjal sem vas z vso marljivostjo; in učil sem vas besede mojega očeta; in govoril sem vam glede vsega, kar je zapisano od stvarjenja sveta.\n\n4 In sedaj, glejte, govoril bi vam glede tega, kar je in kar bo prišlo; zatorej vam bom bral Izaijeve besede. In to so besede, ki jih je moj brat želel, naj vam jih govorim. In govorim zavoljo vas, da se boste lahko učili in poveličevali ime vašega Boga.\n\n5 In sedaj, besede, ki jih bom bral, so te, ki jih je Izaija govoril glede vse Izraelove hiše; zatorej se boste z njimi lahko poistovetili, kajti iz Izraelove hiše ste. In veliko je tega, o čemer je govoril Izaija, s čimer se lahko poistovetite, ker ste iz Izraelove hiše.\n\n6 In to so torej besede: Tako govori Gospod Bog: Glejte, dvignil bom svojo roko k drugim narodom in ljudem postavil svoje merilo; in na rokah bodo nosili tvoje sinove in na ramenih bodo nosili tvoje hčere.\n\n7 In kralji bodo tvoji skrbniki in njihove kraljice tvoje dojilje; priklonili se ti bodo z obrazom proti zemlji in ti lizali prah z nog; in vedel boš, da sem jaz Gospod; kajti ne bo jih sram, ki čakajo name.\n\n8 In sedaj bi jaz, Jakob, želel nekoliko govoriti glede teh besed. Kajti glejte, Gospod mi je pokazal, da so bili tisti, ki so bili v Jeruzalemu, od koder smo prišli, pobiti in odpeljani v ujetništvo.\n\n9 Vendar mi je Gospod pokazal, da se bodo spet vrnili. In pokazal mi je tudi, da se jim bo Gospod Bog, Izraelov Sveti, prikazal v mesu; in potem ko se jim bo prikazal, ga bodo bičali in ga križali glede na besede angela, ki mi je to govoril.\n\n10 In potem ko bodo postali trdosrčni in trdovratni do Izraelovega Svetega, glejte, jih bodo doletele sodbe Izraelovega Svetega. In prišel bo dan, ko bodo udarjeni in prizadeti.\n\n11 Zatorej bodo številni, potem ko bodo preganjani sem ter tja, kajti tako govori angel, trpeli v mesu in zaradi molitev zvestih jim ne bo dopuščeno umreti; razkropljeni bodo in udarjeni in osovraženi; vendar bo Gospod z njimi milosten, da bodo, ko bodo spoznali svojega Odkupitelja, spet zbrani v deželah svoje dediščine.\n\n12 In blagor drugim narodom, tistim, o katerih je prerok zapisal; kajti glejte, če bo tako, da se bodo pokesali in se ne bodo bojevali s Sionom in se ne bodo pridružili tisti mogočni in nagnusni cerkvi, bodo odrešeni; kajti Gospod Bog bo izpolnil svoje zaveze, ki jih je sklenil s svojimi otroki; in zaradi tega je prerok to zapisal.\n\n13 Zatorej jim bodo tisti, ki se bojujejo s Sionom in Gospodovim ljudstvom zaveze, lizali prah z nog; in Gospodovo ljudstvo se ne bo sramovalo. Kajti Gospodovo ljudstvo so ti, ki ga čakajo; kajti še vedno čakajo Mesijev prihod.\n\n14 In glejte, glede na prerokove besede si bo Mesija spet v drugo zadal, da jih bo obnovil; zatorej se jim bo prikazal v moči in veliki slavi, da bo pokončal njihove sovražnike, ko bo prišel tisti dan, ko bodo verjeli vanj; in nikogar ne bo pokončal, ki bo verjel vanj.\n\n15 In tisti, ki vanj ne bodo verjeli, bodo pokončani tako z ognjem kot z divjim viharjem in s potresi in s prelivanjem krvi in s kugo in z lakoto. In vedeli bodo, da Gospod je Bog, Izraelov Sveti.\n\n16 Kajti mar bo mogočnemu plen odvzet oziroma bo po zakonu ujetnik izročen?\n\n17 Toda tako govori Gospod: Celo ujetniki mogočnega bodo odpeljani in plen strašnega bo rešen; kajti mogočni Bog bo rešil svoje ljudstvo zaveze. Kajti tako govori Gospod: Prepiral se bom z njimi, ki se prepirajo s teboj —\n\n18 in hranil jih bom, ki te zatirajo, z njihovim lastnim mesom; in pijani bodo od svoje lastne krvi kakor od sladkega vina; in vse meso bo vedelo, da sem jaz, Gospod, tvoj Odrešenik in tvoj Odkupitelj, Jakobov Mogočni.\n\n", "2-ne 7": "[center][font_size=26]7. poglavje[/font_size][/center]\n\n[i]Jakob nadaljuje z branjem iz Izaije: Izaija govori mesijansko. — Mesija bo imel jezik učenih. — Hrbet bo nastavil tistim, ki ga bodo udarjali. — Ne bodo ga zmedli. — Primerjajte s petdesetim poglavjem Izaija. Med letoma 559 in 545 pr. Kr.[/i]\n\n1 Da, kajti tako govori Gospod: Sem te mar odslovil oziroma sem te za vekomaj izvrgel? Kajti tako govori Gospod: Kje je ločitveni list tvoje matere? Komu sem te odslovil oziroma kateremu svojih upnikov sem te prodal? Da, komu sem te prodal? Glej, zavoljo svojih krivičnosti si se prodal in zavoljo tvojih prestopkov je tvoja mati odslovljena.\n\n2 Zatorej, ko sem prišel, ni bilo nikogar; ko sem klical, da, ni bilo nikogar, ki bi odgovoril. O Izraelova hiša, ali je moja roka res prekratka, da ne morem odkupiti, oziroma mar nimam moči rešiti? Glejte, s svojo grajo izsušujem morje, njihove reke spreminjam v divjino in njihove ribe, da zaudarjajo, ker so vode usahnile, in umirajo zaradi žeje.\n\n3 Nebo obláčim v črnino in raševnik mu napravim za ogrinjalo.\n\n4 Gospod Bog mi je dal jezik učenih, da bom vedel, kako ti ob pravem času govoriti besedo, o Izraelova hiša. Ko si utrujena, te prebuja jutro za jutrom. Prebuja mi uho, da slišim kakor učeni.\n\n5 Gospod Bog mi je odprl uho in nisem bil uporniški, niti nisem obrnil hrbta.\n\n6 Hrbet sem nastavil tistemu, ki me je udarjal, in lica tem, ki so mi pulili brado. Obraza nisem skril pred sramotenjem in pljuvanjem.\n\n7 Kajti Gospod Bog mi bo pomagal, zato se ne bom zmedel. Zato je moj obraz postal trd kakor kremen in vem, da ne bom osramočen.\n\n8 In Gospod je blizu in opravičuje me. Kdo se bo prepiral z menoj? Stopiva skupaj. Kdo je moj nasprotnik? Naj se mi približa in udaril ga bom z močjo svojih ust.\n\n9 Kajti Gospod Bog mi bo pomagal. In vsi ti, ki me bodo obsojali, glejte, vsi ti se bodo postarali kot oblačilo in razjedel jih bo molj.\n\n10 Kdo je med vami, ki se boji Gospoda, ki je poslušen glasu njegovega služabnika, ki hodi v temi in nima luči?\n\n11 Glejte, vsi vi, ki netite ogenj, ki vas bo zaobjel z iskrami, hodite v luči svojega ognja in v iskrah, ki ste jih zanetili. To boste prejeli iz moje roke — legli boste v potrtosti.\n\n", "2-ne 8": "[center][font_size=26]8. poglavje[/font_size][/center]\n\n[i]Jakob nadaljuje z branjem iz Izaije: V poslednjih dneh bo Gospod tolažil Sion in zbral Izrael. — Odkupljeni bodo v Sion prišli sredi velike radosti. — Primerjajte z Izaijem 51 in 52:1–2. Med letoma 559 in 545 pr. Kr.[/i]\n\n1 Prisluhnite mi, vi, ki sledite pravičnosti. Poglejte k skali, iz katere ste izklesani, in na odprto jamo, iz katere ste izkopani.\n\n2 Poglejte k Abrahamu, svojemu očetu, in k Sari, k njej, ki vas je rodila, kajti samo njega sem poklical in ga blagoslovil.\n\n3 Kajti Gospod bo tolažil Sion, tolažil bo vse njegove opustele kraje in njegovo divjino bo napravil kot Eden in njegovo puščavo kot Gospodov vrt. Tamkaj bo najti radost in veselje, zahvaljevanje in glas napeva.\n\n4 Prisluhni mi, ljudstvo moje; in nastavi mi uho, o narod moj; kajti od mene bo prišla postava in svoje sodbe bom postavil za luč ljudem.\n\n5 Moja pravičnost je blizu; moja odrešitev se je razširila in moja roka bo sodila ljudem. Otoki me bodo čakali in v mojo roko bodo zaupali.\n\n6 Povzdigni oči proti nebu in poglej na zemljo spodaj; kajti nebo bo izginilo kot dim in zemlja se bo postarala kot oblačilo; in tisti, ki prebivajo na njej, bodo umrli na enak način. Toda moja odrešitev bo za vekomaj in moja pravičnost ne bo odpravljena.\n\n7 Prisluhnite mi, vi, ki poznate pravičnost, ljudstvo, v čigar srce sem zapisal svojo postavo, ne bojte se očitkov ljudi, niti se ne bojte njihovih žalitev.\n\n8 Kajti molj jih bo razjedel kakor oblačilo in črv jih bo razjedel kakor volno. Toda moja pravičnost bo za vekomaj in moja odrešitev iz roda v rod.\n\n9 Prebudi se, prebudi se! Nadeni si moč, o Gospodova roka, prebudi se kot v starodavnih dneh! Mar nisi ti ta, ki je razsekal Rahaba in ranil zmaja?\n\n10 Mar nisi ti ta, ki je posušil morje, vode velike globočine; ki je morske globine napravil za pot odkupljenim, da so šli čez?\n\n11 Zato se bodo Gospodovi odkupljeni vrnili in prepevajoč prišli v Sion; in nad njihovimi glavami bosta večna radost in svetost; in dosegli bodo veselje in radost; potrtost in žalovanje bosta zbežala.\n\n12 Jaz sem ta; da, jaz sem ta, ki vas tolaži. Glej, kdo si, da bi se moral bati človeka, ki bo umrl, in sina človekovega, ki bo postal kakor trava?\n\n13 In pozabljaš Gospoda, svojega stvarnika, ki je razprostrl nebo in položil temelje zemlje, in vsak dan si se nenehno bal zaradi zatiralčevega besa, kot da bi bil on pripravljen uničevati? In kje je zatiralčev bes?\n\n14 Izgnanec v ujetništvu hiti, da bo lahko kmalu osvobojen in da ne bo umrl v jami, niti mu ne bo zmanjkalo kruha.\n\n15 Toda jaz sem Gospod, tvoj Bog, čigar valovi so bučali; Gospod nad vojskami mi je ime.\n\n16 In svoje besede sem ti položil v usta in te skril v senco svoje roke, da lahko zasadim nebesa in položim temelje zemlje in rečem Sionu: Glej, ti si moje ljudstvo.\n\n17 Prebudi se, prebudi se, vstani, o Jeruzalem, ki si iz Gospodove roke pil iz čaše njegovega besa — izpil si zadnje ostanke ožete čaše trepeta —\n\n18 in med vsemi sinovi, ki so se mu rodili, ni nikogar, ki bi ga vodil; niti ga od vseh sinov, ki jih je vzgojil, ni, ki bi ga prijel za roko.\n\n19 Ta dva sinova sta prišla k tebi, kdo bo žaloval za teboj — tvoje opustošenje in tvoje uničenje in lakota in meč — in po kom te bom tolažil?\n\n20 Tvoji sinovi so omedleli, razen teh dveh; ležijo na vogalih vseh ulic; kot divji bik v mreži so polni Gospodovega besa, Božje graje.\n\n21 Zato sedaj poslušaj tole, ti, ki trpiš in si pijan in ne od vina:\n\n22 Tako govori tvoj Gospod, Gospod in tvoj Bog zastopa stvar svojega ljudstva; glej, iz roke sem ti vzel čašo trepeta, ostanke čaše svojega besa; nikoli več ga ne boš spet pil.\n\n23 Ampak jo bom položil v roke teh, ki ti prizadejajo bolečino; ki so tvoji duši rekli: Prikloni se, da bomo lahko šli čez — in svoje telo si polegel kakor tla in kakor ulico za te, ki so šli čez.\n\n24 Prebudi se, prebudi se, nadeni si svojo moč, o Sion, nadeni si svoja lepa oblačila, o Jeruzalem, sveto mesto, kajti odslej neobrezani in nečisti ne bodo več prihajali k tebi.\n\n25 Otresi si prah, vstani, sedi, o Jeruzalem, odveži si vezi z vratu, o ujeta sionska hči!\n\n", "2-ne 9": "[center][font_size=26]9. poglavje[/font_size][/center]\n\n[i]Jakob pojasni, da bodo Judje zbrani v vseh svojih obljubljenih deželah. — Odkupna daritev človeka odkupi od padca. — Telo umrlih bo vstalo iz groba in njihov duh iz pekla in iz raja. — Sodilo se jim bo. — Odkupna daritev odreši od smrti, iz pekla, pred hudičem in iz neskončnega mučenja. — Pravični bodo odrešeni v Božje kraljestvo. — Podane so kazni za greh. — Izraelov Sveti je varuh pri vratih. Med letoma 559 in 545 pr. Kr.[/i]\n\n1 In sedaj, moji ljubljeni bratje, to sem prebral, da bi vi lahko vedeli glede Gospodovih zavez, s katerimi se je zavezal z vso Izraelovo hišo —\n\n2 ki jih je po ustih svojih svetih prerokov govoril Judom, in sicer od začetka, iz roda v rod, dokler ne bo prišel čas, ko se bodo vrnili v pravo cerkev in Božjo čredo; ko bodo zbrani doma v deželah svoje dediščine in se bodo naselili v vseh svojih obljubljenih deželah.\n\n3 Glejte, moji ljubljeni bratje, to vam govorim, da se boste lahko radostili in za vekomaj dvignili glavo zaradi blagoslovov, ki jih bo Gospod Bog podelil vašim otrokom.\n\n4 Kajti vem, da ste številni od vas veliko raziskovali, da bi izvedeli o tem, kar bo prišlo; zatorej vem, da veste, da se mora naše meso iztrošiti in umreti; vendar bomo Boga videli v svojem telesu.\n\n5 Da, vem, da veste, da se bo v telesu prikazal tistim v Jeruzalemu, od koder smo prišli; kajti potrebno je, da bo med njimi; kajti nujno je, da veliki Stvarnik dopusti, da bo v mesu pokoren človeku in bo umrl za vse ljudi, da bi mu bili vsi ljudje pokorni.\n\n6 Kajti ker je nad vse ljudi prišla smrt, da bi se izpolnil milostni načrt velikega Stvarnika, mora biti moč vstajenja in vstajenje mora priti k človeku zaradi padca; in do padca je prišlo zaradi prestopka; in ker je človek padel, so bili ločeni od Gospodove navzočnosti.\n\n7 Zatorej mora biti neskončna odkupna daritev — če neskončne odkupne daritve ne bi bilo, si ta propadljivost ne bi mogla nadeti nepropadljivosti. Zatorej bi moralo biti, da bi prva sodba, ki je doletela človeka, trajala neskončno. In če bi bilo tako, bi se to meso moralo uleči v mater zemljo h gnitju in razpadanju, da ne bi več vstalo.\n\n8 O Božja modrost, njegova milost in milostljivost! Kajti glejte, če meso ne bi več vstalo, bi naš duh moral postati podvržen tistemu angelu, ki je padel izpred navzočnosti večnega Boga in postal hudič, da ne bo več vstal.\n\n9 In naš duh bi neizogibno postal kakor on in postali bi hudiči, angeli hudiču, izključeni iz navzočnosti našega Boga in ostali bi z očetom laži, v bedi, kakor je on sam; da, s tem bitjem, ki je preslepil naša prva starša, ki se preobraža kakor v angela luči in človeške otroke hujska k tajnim morilskim zvezam in vsakovrstnim tajnim delom teme.\n\n10 O kako velika je dobrota našega Boga, ki nam pripravi pot za pobeg iz primeža te strašne pošasti; da, tiste pošasti smrti in pekla, ki jo imenujem telesna smrt in tudi duhovna smrt.\n\n11 In zaradi načina rešitve našega Boga, Izraelovega Svetega, bo smrt, o kateri sem govoril, ki je telesna, izročila mrtve; smrt, ki je grob.\n\n12 In ta smrt, o kateri sem govoril, ki je duhovna smrt, bo izročila mrtve; ta duhovna smrt, ki je pekel; zatorej morata smrt in pekel izročiti mrtve in pekel mora izročiti ujete duhove in grob mora izročiti ujeta telesa in človeško telo in duh se bosta združila eno z drugim; in to je z močjo vstajenja Izraelovega Svetega.\n\n13 O kako velik je načrt našega Boga! Kajti po drugi strani mora Božji raj izročiti duhove pravičnih in grob izročiti telesa pravičnih; in duh in telo se ponovno združita in vsi ljudje postanejo nepropadljivi in nesmrtni in so žive duše s popolnim spoznanjem tako kot mi v mesu, le da bomo imeli popolno spoznanje.\n\n14 Zatorej bomo imeli popolno spoznanje o vsej svoji krivdi in svoji nečistosti in svoji goloti; in pravični bodo imeli popolno spoznanje o svoji radosti in svoji pravičnosti, oblečeni v čistost, da, in sicer v oblačilo pravičnosti.\n\n15 In zgodilo se bo, da se bodo morali vsi ljudje, potem ko bodo šli skozi to prvo smrt v življenje, ker bodo postali nesmrtni, pojaviti pred sodnim stolom Izraelovega Svetega; in potem pride sodba in potem se jim mora soditi glede na sveto Božjo sodbo.\n\n16 In zagotovo kakor živí Gospod, kajti to je govoril Gospod Bog in to je njegova večna beseda, ki ne more preiti, da bodo ti, ki so pravični, še vedno pravični, in ti, ki so umazani, bodo še vedno umazani; zatorej so ti, ki so umazani, hudič in njegovi angeli; in šli bodo v večni ogenj, pripravljen zanje; in njihovo mučenje je kakor jezero ognja in žvepla, katerega plamen se dviga na veke vekov in nima konca.\n\n17 O veličina in pravica našega Boga! Kajti izvršuje vse svoje besede in izšle so iz njegovih ust in njegova postava se mora izpolniti.\n\n18 Toda, glejte, pravični, sveti Izraelovega Svetega, ti, ki so verjeli v Izraelovega Svetega, ti, ki so prenašali križe sveta in prezirali njegovo sramoto, bodo podedovali Božje kraljestvo, ki je bilo zanje pripravljeno od osnovanja sveta, in njihova radost bo za vekomaj polna.\n\n19 O veličina milosti našega Boga, Izraelovega Svetega! Kajti svoje svete reši pred tisto strašno pošastjo, hudičem, in smrtjo in peklom in tistim jezerom ognja in žvepla, ki je neskončno mučenje.\n\n20 O kako velika je svetost našega Boga! Kajti vse ve in ničesar ni, česar ne bi vedel.\n\n21 In prišel bo na svet, da bo odrešil vse ljudi, če bodo prisluhnili njegovemu glasu; kajti glejte, prenaša bolečine vseh ljudi, da, bolečine vsakega živega bitja, tako moških, žensk kot otrok, ki pripadajo Adamovi družini.\n\n22 In to prenaša, da bi vstajenje prišlo na vse ljudi, da bi vsi stali pred njim na veliki in sodni dan.\n\n23 In vsem ljudem zapove, da se morajo pokesati in se krstiti v njegovem imenu in imeti popolno vero v Izraelovega Svetega ali pa ne morejo biti odrešeni v Božje kraljestvo.\n\n24 In če se ne bodo pokesali in verjeli v njegovo ime in se krstili v njegovem imenu in vztrajali do konca, morajo biti prekleti; kajti tako je govoril Gospod Bog, Izraelov Sveti.\n\n25 Zatorej je dal postavo; in kjer postava ni bila dana, tam ni kazni; in kjer ni kazni, tam ni obsodbe; in kjer ni obsodbe, tam zaradi odkupne daritve zanje veljajo milosti Izraelovega Svetega, kajti rešeni so z njegovo močjo.\n\n26 Kajti odkupna daritev zadosti zahtevam njegove pravice za vse tiste, ki jim postava ni bila dana, da so rešeni tiste strašne pošasti, smrti in pekla in hudiča in jezera ognja in žvepla, ki je neskončno mučenje; in povrnejo se k tistemu Bogu, ki jim je dal dih, ki je Izraelov Sveti.\n\n27 Toda gorje mu, ki mu je bila postava dana, da, ki ima vse Božje zapovedi kakor mi in ki jih krši in ki zapravlja dneve svoje preizkušnje, kajti njegovo stanje je strašno!\n\n28 O prekanjeni zlodejev načrt! O človeška nečimrnost in šibkost in nespametnost! Če so učeni, mislijo, da so modri, in ne prisluhnejo Božjemu nasvetu, kajti zapostavljajo ga, predpostavljajoč, da sami vedo, zatorej je njihova modrost nespametnost in jim ne koristi. In pogubljeni bodo.\n\n29 Biti učen pa je dobro, če prisluhnejo Božjim nasvetom.\n\n30 Toda gorje bogatim, ki so bogati glede na stvari sveta. Kajti zato ker so bogati, prezirajo revne in preganjajo krotke in srce imajo pri svojih zakladih; zatorej je njihov zaklad njihov bog. In glejte, njihov zaklad bo prav tako uničen z njimi.\n\n31 In gorje gluhim, ki nočejo slišati, kajti pogubljeni bodo.\n\n32 Gorje slepim, ki nočejo videti, kajti tudi ti bodo pogubljeni.\n\n33 Gorje neobrezanim v srcu, kajti poslednji dan jih bo udarilo spoznanje o njihovih krivičnostih.\n\n34 Gorje lažnivcu, kajti vržen bo v pekel.\n\n35 Gorje morilcu, ki namerno ubija, kajti umrl bo.\n\n36 Gorje jim, ki se vdajajo vlačugarstvu, kajti vrženi bodo v pekel.\n\n37 Da, gorje tistim, ki častijo malike, kajti nad njimi se radosti hudič vseh hudičev.\n\n38 In, skratka, gorje vsem tistim, ki umrejo v svojih grehih, kajti vrnili se bodo k Bogu in gledali njegov obraz in ostali v svojih grehih.\n\n39 O, moji ljubljeni bratje, pomnite, kako strahotno je, če se pregrešite zoper Svetega Boga, in tudi kako strahotno je, če podležete očarljivostim tistega prekanjenca. Pomnite, biti meseno naravnan je smrt, biti duhovno naravnan pa je večno življenje.\n\n40 O, moji ljubljeni bratje, nastavite uho mojim besedam. Pomnite veličino Izraelovega Svetega. Ne recite, da sem zoper vas govoril težke stvari; kajti če boste, boste žalili resnico; kajti govoril sem besede vašega Stvarnika. Vem, da so besede resnice težke za vsako nečistost; toda pravični se jih ne bojijo, kajti ljubijo resnico in se ne zamajajo.\n\n41 O potem, moji ljubljeni bratje, pridite h Gospodu, Svetemu. Pomnite, da so njegove poti pravične. Glejte, za človeka je pot ozka, toda leži v ravni smeri pred njim in varuh pri vratih je Izraelov Sveti; in tam nima v službi nobenega služabnika; in ni druge poti kakor pri vratih; kajti ne da se ga prevarati, kajti Gospod Bog mu je ime.\n\n42 In kdor trka, temu bo odprl; in modri in učeni in tisti, ki so bogati, ki so naduti zaradi svoje učenosti in svoje modrosti in svojega bogastva — da, to so tisti, ki jih prezira; in če tega ne bodo zavrgli in se pred Bogom ne imeli za nespametne in se ne bodo spustili do globin ponižnosti, jim ne bo odprl.\n\n43 Toda stvari modrih in razumnih bodo vekomaj skrite pred njimi — da, tista sreča, ki je pripravljena za svete.\n\n44 O, moji ljubljeni bratje, pomnite moje besede. Glejte, slečem si oblačila in jih pred vami otresem; molim k Bogu moje odrešitve, da me preišče s svojim prodornim očesom; zatorej boste poslednji dan, ko se bo vsem ljudem sodilo po njihovih delih, vedeli, da je Izraelov Bog pričeval, da sem s svoje duše otresel vaše krivičnosti in da stojim pred njim v sijaju in sem očiščen vaše krvi.\n\n45 O, moji ljubljeni bratje, odvrnite se od svojih grehov; otresite se verig njega, ki bi vas trdno zvezal; pridite k tistemu Bogu, ki je skala vaše odrešitve.\n\n46 Pripravite svojo dušo za tisti veličastni dan, ko bo pravica dana pravičnim, in sicer na sodni dan, da od strašnega strahu ne boste zlezli vase; da se vam ne bo treba v popolnosti spomniti svoje strašne krivde in ne boste primorani vzklikniti: Svete, svete so tvoje sodbe, o Gospod Bog Vsemogočni — toda poznam svojo krivdo; prekršil sem tvojo postavo in moji prestopki so moji; in hudič me je pridobil, da sem plen njegove strašne bede.\n\n47 Toda glejte, bratje moji, ali je potrebno, da vas prebudim v strašno resničnost tega? Mar bi vas v duši mučil, če bi imeli čiste misli? Mar bi bil jasen z vami glede na jasnost resnice, če bi bili osvobojeni greha?\n\n48 Glejte, če bi bili sveti, bi vam govoril o svetosti; ker pa niste sveti in name gledate kot na učitelja, je zagotovo potrebno, da vas učim o posledicah greha.\n\n49 Glejte, moji duši se greh gnusi in srce se mi radosti v pravičnosti; in slavil bom sveto ime mojega Boga.\n\n50 Pridite, bratje moji, vsi, ki ste žejni, pridite k vodam; in ta, ki nima denarja, pridi, kupi in jej; da, pridi, kupi vina in mleka brez denarja in brez cene.\n\n51 Zatorej ne zapravljajte denarja za tisto, kar nima vrednosti, niti ne delajte tistega, kar ne more zadovoljiti. Marljivo mi prisluhnite in pomnite besede, ki sem jih govoril; in pridite k Izraelovemu Svetemu in se gostite s tistim, kar ne premine, niti se ne more izpriditi, in naj se vam duša radosti v obilju.\n\n52 Glejte, moji ljubljeni bratje, pomnite besede svojega Boga; nenehno molite k njemu podnevi in se zahvaljujte njegovemu svetemu imenu ponoči. Naj se vam srce radosti.\n\n53 In glejte, kako velike so Gospodove zaveze in kako velika je njegova blagohotnost do človeških otrok; in zaradi njegove veličine in njegove milostljivosti in milosti nam je obljubil, da glede na meso naše potomstvo ne bo povsem pokončano, ampak da jih bo ohranil; in v prihodnjih rodovih bodo postali pravična veja Izraelove hiše.\n\n54 In sedaj, bratje moji, bi vam še govoril, toda preostanek besed vam bom razglasil jutri. Amen.\n\n", "2-ne 10": "[center][font_size=26]10. poglavje[/font_size][/center]\n\n[i]Jakob pojasni, da bodo Judje križali svojega Boga. — Razkropljeni bodo, dokler ne bodo začeli verjeti vanj. — Amerika bo dežela svobode, kjer ne bo vladal kralj. — Spravite se z Bogom in zaradi njegove milostljivosti dosežite odrešitev. Med letoma 559 in 545 pr. Kr.[/i]\n\n1 In sedaj jaz, Jakob, spet govorim vam, moji ljubljeni bratje, glede te pravične veje, o kateri sem govoril.\n\n2 Kajti glejte, obljube, ki smo jih prejeli, so nam bile obljubljene po mesu; zatorej, kakor mi je bilo pokazano, da se bodo številni izmed naših otrok po mesu pogubili zaradi nevere, vendar bo Bog milosten s številnimi; in naši otroci se bodo vrnili, da bodo lahko prišli k tistemu, kar jim bo dalo pravo spoznanje o njihovem Odkupitelju.\n\n3 Kakor sem vam zatorej rekel, zagotovo je potrebno, da bo Kristus — kajti prejšnjo noč mi je angel rekel, da se bo tako imenoval — prišel med Jude, med tiste, ki so hudobnejši del sveta; in križali ga bodo — kajti tako mora biti z našim Bogom in na zemlji ga ni drugega naroda, ki bi križal svojega Boga.\n\n4 Kajti če bi se ti veliki čudeži zgodili med drugimi narodi, bi se pokesali in vedeli, da je on njihov Bog.\n\n5 Toda zaradi kvaziduhovništev in krivičnosti bodo tisti v Jeruzalemu postali trdovratni do njega, da bo križan.\n\n6 Zatorej jih bodo zaradi njihovih krivičnosti doletela opustošenja, lakote, kužne bolezni in prelivanja krvi; in ti, ki ne bodo pokončani, bodo razkropljeni med vse narode.\n\n7 Toda glejte, tako govori Gospod Bog: Ko bo prišel dan, ko bodo verjeli vame, da sem Kristus, takrat se bom zavezal z njihovimi očeti, da se bodo vrnili v mesu, na zemljo, v dežele svoje dediščine.\n\n8 In zgodilo se bo, da bodo po dolgi razkropitvi zbrani z morskih otokov in s štirih delov zemlje; in ljudstva drugih narodov bodo veliki v mojih očeh, govori Bog, ko jih bom nosil v dežele njihove dediščine.\n\n9 Da, kralji drugih narodov bodo njihovi skrbniki in njihove kraljice bodo postale dojilje; zatorej so velike Gospodove obljube drugim narodom, kajti to je govoril in kdo lahko oporeka?\n\n10 Toda glejte, ta dežela, govori Bog, bo dežela vaše dediščine in drugi narodi bodo v deželi blagoslovljeni.\n\n11 In ta dežela bo za druge narode dežela svobode in v deželi ne bo kraljev, ki bi se dvignili nad druge narode.\n\n12 In to deželo bom utrdil pred vsemi drugimi narodi.\n\n13 In ta, ki se bojuje s Sionom, bo pogubljen, govori Bog.\n\n14 Kajti ta, ki zoper mene vzdigne kralja, bo pogubljen, kajti jaz, Gospod, kralj nebes, bom njihov kralj in vekomaj bom luč njim, ki slišijo moje besede.\n\n15 Zatorej moram zaradi tega, da se bodo lahko izpolnile moje zaveze, ki sem jih sklenil s človeškimi otroki, da jih bom izpolnil, medtem ko so v mesu, uničiti tajna dela teme in umorov in gnusob.\n\n16 Zatorej bodo ti, ki se bojujejo s Sionom, tako Judje kot drugi narodi, tako zasužnjeni kot svobodni, tako moški kot ženska, pogubljeni; kajti to so tisti, ki so vlačuga vse zemlje; kajti tisti, ki niso z menoj, so proti meni, govori naš Bog.\n\n17 Kajti izpolnil bom obljube, ki sem jih dal človeškim otrokom, da jih bom izvršil, ko so v mesu —\n\n18 zatorej, moji ljubljeni bratje, tako govori naš Bog: Po roki drugih narodov bom prizadejal tvoje potomstvo; vendar bom drugim narodom omehčal srce, da bodo do njih kakor oče; zatorej bodo drugi narodi blagoslovljeni in prišteti k Izraelovi hiši.\n\n19 Zatorej bom to deželo za vekomaj posvetil za tvoje potomstvo in njim, ki bodo prišteti med tvoje potomstvo, za deželo njihove dediščine; kajti izvoljena dežela je, mi govori Bog, nad vsemi drugimi deželami, zatorej hočem, da me bodo vsi ljudje, ki prebivajo v njej, častili, govori Bog.\n\n20 In sedaj, moji ljubljeni bratje, videč, da nam je naš milostni Bog dal tako veliko spoznanje glede teh stvari, se ga spomnimo in opustimo svoje grehe in ne povešajmo glave, kajti nismo izvrženi; vendar smo bili pregnani iz dežele naše dediščine; toda vodeni smo bili v boljšo deželo, kajti Gospod nam je morje napravil za pot in na morskem otoku smo.\n\n21 Velike pa so Gospodove obljube tem, ki so na morskih otokih; ker zatorej reče otoki, jih mora biti več kot ta in prav tako jih poseljujejo naši bratje.\n\n22 Kajti glejte, Gospod Bog jih je od časa do časa izpeljal iz Izraelove hiše glede na svojo voljo in zadovoljstvo. In sedaj glejte, Gospod se spomni vseh teh, ki so bili odlomljeni, zatorej se spomni tudi nas.\n\n23 Zato naj se vam srce razveseli in pomnite, da lahko sami svobodno delujete — da izberete pot večne smrti oziroma pot večnega življenja.\n\n24 Zatorej se, moji ljubljeni bratje, spravite z Božjo voljo in ne z voljo hudiča in mesa; in pomnite, potem ko se boste spravili z Bogom, da je samo v in zaradi Božje milostljivosti, da ste odrešeni.\n\n25 Zatorej naj vas Bog dvigne iz smrti z močjo vstajenja in tudi iz večno trajajoče smrti z močjo odkupne daritve, da boste lahko sprejeti v večno Božje kraljestvo, da ga boste lahko slavili preko božanske milostljivosti. Amen.\n\n", "2-ne 11": "[center][font_size=26]11. poglavje[/font_size][/center]\n\n[i]Jakob je videl svojega Odkupitelja. — Mojzesova postava predstavlja Kristusa in dokaže, da bo prišel. Med letoma 559 in 545 pr. Kr.[/i]\n\n1 In sedaj, Jakob je tistikrat mojemu ljudstvu govoril veliko več, vendar sem dal zapisati samo to, kajti to, kar sem zapisal, mi zadostuje.\n\n2 In sedaj jaz, Nefi, zapišem več Izaijevih besed, kajti duša se mi radosti nad njegovimi besedami. Kajti njegove besede bom poistovetil s svojim ljudstvom in jih razposlal vsem svojim otrokom, kajti resnično je videl mojega Odkupitelja, prav kakor sem ga videl sam.\n\n3 In tudi moj brat, Jakob, ga je videl, kakor sem ga videl sam; zatorej bom njune besede razposlal svojim otrokom, da jim dokažem, da moje besede izpričujejo resnico. Zatorej bom po besedah treh, je govoril Bog, potrdil svojo besedo. Vendar Bog pošlje več prič in vse svoje besede dokaže.\n\n4 Glejte, duša se mi radosti, ko svojemu ljudstvu dokazujem resnico o Kristusovem prihodu; kajti zato je bila Mojzesova postava dana; in vse, kar je Bog dal človeku od začetka sveta, govori o njem.\n\n5 In duša se mi radosti tudi v Gospodovih zavezah, ki jih je sklenil z našimi očeti; da, duša se mi radosti v njegovi milostljivosti in v njegovi pravici in moči in milosti v velikem in večnem načrtu rešitve iz smrti.\n\n6 In duša se mi radosti, ko svojemu ljudstvu dokazujem, da bodo, če Kristus ne pride, vsi ljudje pogubljeni.\n\n7 Kajti če ni Kristusa, ni Boga; in če ni Boga, ni nas, kajti ne bi bilo stvarjenja. Toda Bog je in on je Kristus in pride v polnosti svojega lastnega časa.\n\n8 In sedaj zapišem nekatere od Izaijevih besed, da bo lahko vsakdo od mojega ljudstva, ki bo te besede videl, povzdignil svoje srce in se radostil zavoljo vseh ljudi. To so torej te besede in z njimi se lahko poistovetite vi in vsi ljudje.\n\n", "2-ne 12": "[center][font_size=26]12. poglavje[/font_size][/center]\n\n[i]Izaija vidi tempelj poslednjih dni, zbiranje Izraela in tisočletno sodbo in mir. — Ponosni in hudobni bodo ob drugem prihodu postali ponižni. — Primerjajte z drugim poglavjem Izaija. Med letoma 559 in 545 pr. Kr.[/i]\n\n1 Beseda, ki jo je Izaija, Amócov sin, videl glede Juda in Jeruzalema:\n\n2 In zgodilo se bo v poslednjih dneh, ko bo gora Gospodove hiše utrjena na vrhu gorá in bo vzdignjena nad hribi in vsi narodi bodo pritekali k njej.\n\n3 In veliko ljudstev bo šlo in reklo: Pridite in pojdimo na Gospodovo goro, v hišo Jakobovega Boga; in učil nas bo o svojih poteh in hodili bomo po njegovih stezah; kajti iz Siona bo prišla postava in Gospodova beseda iz Jeruzalema.\n\n4 In sodil bo med narodi in grajal bo številna ljudstva; in meče si bodo prekovali v lemeže in sulice v srpe — narod ne bo vzdignil meča zoper narod, niti se ne bodo več učili vojskovanja.\n\n5 O Jakobova hiša, pridite in hodimo v Gospodovi luči; da, pridite, kajti vsi ste skrenili, vsak na svoja hudobna pota.\n\n6 Zato si, o Gospod, zapustil svoje ljudstvo, Jakobovo hišo, ker so polni navad vzhoda in prisluhnejo vedeževalcem kakor Filistejci, in ugajajo jim otroci tujcev.\n\n7 Njihova dežela je tudi polna srebra in zlata, niti ni konca njihovim zakladom; njihova dežela je tudi polna konj, niti ni konca njihovim kočijam.\n\n8 Njihova dežela je tudi polna malikov; častijo delo svojih lastnih rok, tisto, ki so ga napravili njihovi lastni prsti.\n\n9 In povprečnež se ne prikloni in mogočnež ne postane ponižen, zato mu ne odpustí.\n\n10 O ti hudobni, vstopi v skalo in se skrij v prah, kajti strah pred Gospodom in slava njegovega veličastja te bosta udarila.\n\n11 In zgodilo se bo, da bodo vzvišeni pogledi ljudi ponižani in človeška ošabnost se bo priklonila in tisti dan bo povzdignjen samo Gospod.\n\n12 Kajti dan Gospoda nad vojskami kmalu pride nad vse narode, da, nad vsakogar; da, nad ponosne in ohole in nad vsakogar, ki je vzvišen, in ponižan bo.\n\n13 Da, in Gospodov dan bo prišel nad vse libanonske cedre, kajti visoke so in se visoko dvigajo, in nad vse bašánske hraste;\n\n14 in nad vse visoke gore in nad vse hribe in nad vse narode, ki so vzvišeni, in nad vsako ljudstvo;\n\n15 in nad vsak visok stolp in nad vsako utrjeno obzidje;\n\n16 in nad vse morske ladje in nad vse taršíške ladje in nad vse prijetne slike.\n\n17 In človeška vzvišenost se bo priklonila in človeška ošabnost se bo spustila; in tisti dan bo povzdignjen samo Gospod.\n\n18 In malike bo povsem iztrebil.\n\n19 In šli bodo v skalnate votline in v zemeljske jame, kajti obšel jih bo strah pred Gospodom in slava njegovega veličastja jih bo udarila, ko bo vstal, da bo strašno zatresel zemljo.\n\n20 Tisti dan bo človek svoje srebrne malike in zlate malike, ki si jih je napravil za čaščenje, vrgel krtom in netopirjem;\n\n21 da bodo šli v gorske votline in v skalnate razpoke, kajti obšel jih bo strah pred Gospodom in veličastje njegove slave jih bo udarilo, ko bo vstal, da bo strašno zatresel zemljo.\n\n22 Obrnite se proč od človeka, čigar dih je v njegovih nosnicah; kajti kolikšna je sploh njegova vrednost?\n\n", "2-ne 13": "[center][font_size=26]13. poglavje[/font_size][/center]\n\n[i]Juda in Jeruzalem bosta kaznovana za svojo neposlušnost. — Gospod prosi za svoje ljudstvo in mu sodi. — Sionske hčere so preklete in mučene zavoljo svoje posvetnosti. — Primerjajte s tretjim poglavjem Izaija. Med letoma 559 in 545 pr. Kr.[/i]\n\n1 Kajti glejte, Gospod, Gospod nad vojskami, Jeruzalemu in Judu odtegne podporo in pomoč, vso pomoč v kruhu in vso podporo v vodi —\n\n2 mogočnežu in bojevniku, sodniku in preroku in razumnemu in starodavnemu;\n\n3 poveljniku petdesetih in častivrednemu možu in svetovalcu in spretnemu obrtniku in zgovornemu govorniku.\n\n4 In otroke jim bom dal za prince in dojenčki jim bodo vladali.\n\n5 In ljudje bodo zatirali drug drugega in vsak svojega bližnjega; otrok se bo ponosno obnašal do starega in prostak do častitljivega.\n\n6 Ko bo človek zgrabil svojega brata iz hiše svojega očeta in bo rekel: Obleko imaš, bodi nam vladar in ne dopusti, da bi to razsulo prišlo v tvoje roke —\n\n7 tisti dan bo zaprisegel, rekoč: Nočem biti zdravnik, kajti v moji hiši ni ne kruha ne obleke; ne postavite me za vladarja ljudstvu.\n\n8 Kajti Jeruzalem je uničen in Juda je padel, ker so bili njihovi jeziki in njihova dejanja zoper Gospoda, da so izzvali oči njegove slave.\n\n9 Izraz njihovih obrazov priča zoper njih in razglaša, da je njihov greh prav kakor Sódoma, in ne morejo ga skriti. Gorje njihovim dušam, kajti poplačale so se s hudim!\n\n10 Recite pravičnim, da je z njimi dobro; kajti jedli bodo sad svojih dejanj.\n\n11 Gorje hudobnim, kajti pogubljeni bodo; kajti nad njimi bo plačilo njihovih rok!\n\n12 In ljudstvo moje, otroci so njihovi zatiralci in ženske jim vladajo. O ljudstvo moje, ti, ki te vodijo, povzročajo, da delaš napake, in uničujejo pot tvojih steza.\n\n13 Gospod vstane, da bo prosil, in stoji, da bo sodil ljudem.\n\n14 Gospod se bo lotil sodbe s staroletnimi svojega ljudstva in s princi le-tega; kajti pojedli ste vinograd in naropano pri revežu v vaših hišah.\n\n15 Kaj mislite? Zatirate moje ljudstvo in grdo izkoriščate reveže, govori Gospod Bog nad vojskami.\n\n16 Gospod nadalje govori: Ker so sionske hčere ošabne in hodijo z iztegnjenimi vratovi in poželjivimi očmi, hodijo in stopicajo, ko gredo, in z nogami delajo žvenket —\n\n17 zato bo Gospod z garjami udaril tème sionskih hčera in Gospod bo razgalil njihovo goloto.\n\n18 Tisti dan bo Gospod odvzel blišč njihovega žvenketajočega okrasja in lasnih mrežic in okraskov, okroglih kakor luna;\n\n19 verižic in zapestnic in palčnikov;\n\n20 čepic in nožnega okrasja in naglavnih trakov in ploščic in uhanov;\n\n21 prstanov in nosnih draguljev,\n\n22 ogrinjal in plaščev in rut in lasnih igel,\n\n23 zrcal in izvrstnega platna in kapuc in tančic.\n\n24 In zgodilo se bo, da bo namesto sladkega vonja smrad; in namesto opasja cape; in namesto dobro urejenih las pleša; in namesto telovnika opasana raševina; ožganost namesto lepote.\n\n25 Tvoji možje bodo padli pod mečem in tvoji mogočni v vojni.\n\n26 In njegova vrata bodo objokovala in žalovala in zapuščen bo in bo sedel na tleh.\n\n", "2-ne 14": "[center][font_size=26]14. poglavje[/font_size][/center]\n\n[i]Sion in njegove hčere bodo odkupljeni in očiščeni v tisočletnem dnevu. — Primerjajte s četrtim poglavjem Izaija. Med letoma 559 in 545 pr. Kr.[/i]\n\n1 In tisti dan se bo sedem žena oprijelo enega moža, rekoč: Jedle bomo svoj lastni kruh in nosile svoja lastna oblačila; samo dovoli se nam imenovati s tvojim imenom, da nam bodo očitki odvzeti.\n\n2 Tisti dan bo Gospodova veja lepa in veličastna; sad zemlje odličen in lep za tiste, ki so pobegnili iz Izraela.\n\n3 In zgodilo se bo, tisti, ki so jih pustili v Sionu in ostajajo v Jeruzalemu, se bodo imenovali sveti, vsak, ki je zapisan med živimi v Jeruzalemu —\n\n4 ko bo Gospod izmil umazanijo sionskih hčera in bo prečistil kri Jeruzalema iz srede le-tega z duhom sodbe in z duhom ognja.\n\n5 In Gospod bo na vsakem prebivališču na gori ustvaril Sion in na njegovih zborovanjih oblak in dim podnevi in sij plamtečega ognja ponoči; kajti nad vso sionsko slavo bo zaščita.\n\n6 In podnevi bo tabernakelj dajal senco pred vročino in bo kraj zatočišča in zavetje pred nevihto in dežjem.\n\n", "2-ne 15": "[center][font_size=26]15. poglavje[/font_size][/center]\n\n[i]Gospodov vinograd (Izrael) bo postal opustošen in njegovo ljudstvo bo razkropljeno. — Ko bodo v odpadlem in razkropljenem stanju, jih bo doletelo gorje. — Gospod bo dvignil zastavo in zbral Izrael. — Primerjajte s petim poglavjem Izaija. Med letoma 559 in 545 pr. Kr.[/i]\n\n1 In potem bom svojemu preljubemu pel pesem mojega ljubljenega, ki se bo nanašala na njegov vinograd. Moj preljubi ima vinograd na zelo rodovitnem hribu.\n\n2 In ogradil ga je in iz le-tega zbral kamne in ga zasadil z najizbranejšo trto in v njegovi sredi zgradil stolp in v njem napravil tudi stiskalnico; in prizadeval si je, da bi obrodila grozdje, in obrodila je divje grozdje.\n\n3 In sedaj, o prebivalci Jeruzalema in Judovi možje, presodite, prosim vas, med menoj in mojim vinogradom.\n\n4 Kaj več bi se še dalo storiti z mojim vinogradom, česar v njem še nisem storil? Ko sem si zatorej prizadeval, da bi obrodil grozdje, je obrodil divje grozdje.\n\n5 In sedaj pridite; povedal vam bom, kaj bom storil s svojim vinogradom — odstranil bom živo mejo le-tega in objeden bo; in podrl bom obzidje le-tega in poteptan bo;\n\n6 in pustil ga bom pusteti; ne bo obrezan ne okopan; ampak bo tam pognalo bodičevje in trnje; prav tako bom oblakom zapovedal, naj nad njim ne dežujejo dežja.\n\n7 Kajti vinograd Gospoda nad vojskami je Izraelova hiša in Judovi možje njegova prijetna rastlina; in upal je na razsodbo in glejte, zatiranje; na pravičnost, toda glejte, krik.\n\n8 Gorje jim, ki dodajajo hišo hiši, dokler ni več prostora, da bi se jih lahko postavilo na sredo zemlje!\n\n9 V ušesa mi je govoril Gospod nad vojskami, v resnici bo veliko hiš zapuščenih in mogočna in lepa mesta bodo brez prebivalcev.\n\n10 Da, deset oralov vinograda bo dalo en čebèr in en tovor semena bo dal en škaf.\n\n11 Gorje jim, ki vstajajo zgodaj zjutraj, da lahko sežejo po močni pijači, ki nadaljujejo do noči in vino jih podžiga!\n\n12 In harfa in viola, tamburin in piščal in vino so na njihovih gostijah; na Gospodovo delo pa se ne ozirajo, niti ne upoštevajo izvajanja njegovih rok.\n\n13 Zato je moje ljudstvo odšlo v ujetništvo, ker nimajo spoznanja; in njihovi častivredni možje gladujejo in njihove množice je izsušila žeja.\n\n14 Zato se je pekel razširil in čezmerno odprl svoja usta; in njihova slava in njihove množice in njihov blišč in ta, ki se radosti, se bo spustil vanj.\n\n15 In povprečnež bo zrušen in mogočnež bo ponižan in oči vzvišenega bodo ponižane.\n\n16 A Gospod nad vojskami bo povzdignjen v sodbi in Bog, ki je svet, bo posvečen v pravičnosti.\n\n17 Takrat se bodo jagnjeta hranila na svoj način in opustele kraje debelih bodo jedli tujci.\n\n18 Gorje jim, ki krivičnost vlečejo z vrvmi nečimrnosti in greh kakor z vlečno vrvjo;\n\n19 ki pravijo: Pohiti naj, pospeši svoje delo, da bomo to lahko videli; in naj se nasvet Izraelovega Svetega približa in pride, da bomo to lahko poznali.\n\n20 Gorje jim, ki hudemu pravijo dobro in dobremu húdo, ki imajo temo za luč in luč za temo, ki imajo grenko za sladko in sladko za grenko!\n\n21 Gorje modrim v njihovih lastnih očeh in razumnim v njihovem lastnem pogledu!\n\n22 Gorje mogočnemu, ki pije vino, in močnemu človeku, ki meša močno pijačo;\n\n23 ki opravičujejo hudobnega za plačilo in odvzemajo pravičnost pravičnemu!\n\n24 Kakor torej ogenj použije strnje in plamen požge pleve, bo njihova korenina gniloba in njihovo cvetje se bo dvigalo kakor prah; ker so zavrgli postavo Gospoda nad vojskami in prezirali besedo Izraelovega Svetega.\n\n25 Zato se je Gospodova jeza razvnela zoper njegovo ljudstvo in nadnje je iztegnil svojo roko in jih udaril; in tresli so se hribi in njihova trupla so bila raztrgana sredi ulic. Kajti vsa ta njegova jeza se ni odvrnila, a njegova roka je še vedno iztegnjena.\n\n26 In dvignil bo zastavo narodom od daleč in požvižgal jim bo s konca zemlje; in glejte, prišli bodo bliskovito hitro; med njimi nobeden ne bo utrujen ne opotekajoč.\n\n27 Noben ne bo dremal ne spal; niti se ne bo razvezalo opasje njihovih ledij, niti se ne bo strgala vezalka njihovih čevljev;\n\n28 čigar puščice bodo ostre in vsi njihovi loki napeti in kopita njihovih konj bodo kakor kremen in njihova kolesa kakor vihar, njihovo rjovenje kakor levje.\n\n29 Rjoveli bodo kakor mladi levi; da, rjoveli bodo in prežali na plen in ga odnesli na varno in nihče ga ne bo rešil.\n\n30 In tisti dan bodo rjoveli nanje kakor rjovenje morja; in če bodo pogledali po deželi, glejte, tema in potrtost in luč nebes le-te je potemnela.\n\n", "2-ne 16": "[center][font_size=26]16. poglavje[/font_size][/center]\n\n[i]Izaija vidi Gospoda. — Izaiju so grehi odpuščeni. — Poklican je, da prerokuje. — Prerokuje o Judovi zavrnitvi Kristusovih naukov. — Preostali se bodo vrnili. — Primerjajte s šestim poglavjem Izaija. Med letoma 559 in 545 pr. Kr.[/i]\n\n1 V letu, ko je umrl kralj Uzija, sem prav tako videl Gospoda, ki je sedel na prestolu, visokem in vzvišenem, in njegova vlečka je napolnila tempelj.\n\n2 Nad tem so stali serafi; vsak je imel šest kril; z dvema si je zakrival obraz in z dvema si je zakrival stopala in z dvema je letel.\n\n3 In eden je zaklical drugemu in rekel: Svet, svet, svet je Gospod nad vojskami; vsa zemlja je polna njegove slave.\n\n4 In ob glasu njega, ki je klical, so se premaknili podboji vrat in hiša se je napolnila z dimom.\n\n5 Potem sem rekel: Gorje mi, kajti izgubljen sem, ker sem človek nečistih ustnic; in prebivam sredi ljudstva nečistih ustnic; kajti moje oči so videle Kralja, Gospoda nad vojskami.\n\n6 Potem je k meni priletel eden od serafov in v svoji roki držal žerjavico, ki jo je s kleščami vzel z oltarja;\n\n7 in položil mi jo je na usta in rekel: Glej, to se je dotaknilo tvojih ustnic; in krivičnost ti je odvzeta in tvoj greh očiščen.\n\n8 Prav tako sem zaslišal Gospodov glas, rekoč: Koga naj pošljem in kdo bo šel za nas? Potem sem rekel: Tukaj sem, mene pošlji!\n\n9 In rekel je: Pojdi in povej temu ljudstvu — dobro poslušajte, toda niso razumeli; in dobro glejte, toda niso dojeli.\n\n10 Napravi srca tega ljudstva brezčutna in njihova ušesa napravi težka in zapri jim oči — da z očmi ne bodo videli in z ušesi slišali in v srcu razumeli in se spreobrnili in ozdraveli.\n\n11 Potem sem rekel: Gospod, kako dolgo? In rekel je: Dokler mesta ne bodo opustela brez prebivalca in hiše brez ljudi in bo dežela povsem opustošena;\n\n12 in Gospod je ljudi preselil daleč proč, kajti velika bo zapuščenost sredi dežele.\n\n13 A vendarle jih bo še desetina in vrnili se bodo in objedeni bodo kakor lipa in kakor hrast, katerega sok je v njiju, ko odvržeta svoje liste; tako bo sveto potomstvo sok le-teh.\n\n", "2-ne 17": "[center][font_size=26]17. poglavje[/font_size][/center]\n\n[i]Efrájim in Arám se vojskujeta proti Judu. — Kristus se bo rodil devici. — Primerjajte s sedmim poglavjem Izaija. Med letoma 559 in 545 pr. Kr.[/i]\n\n1 In zgodilo se je v dneh Aháza, Jotámovega sina, Uzijevega vnuka, Judovega kralja, da sta Recín, arámski kralj, in Pékah, Remaljájev sin, Izraelov kralj, šla proti Jeruzalemu, da bi se vojskovala z njim, vendar ga nista mogla premagati.\n\n2 In Davidovi hiši je bilo povedano, rekoč: Arám je združen z Efrájimom. In njegovo srce je vztrepetalo, in srce njegovega ljudstva, kakor gozdno drevje vztrepeta pred vetrom.\n\n3 Potem je Gospod Izaiju rekel: Pojdi sedaj Aházu naproti, ti in Šeár Jašúb, tvoj sin, na konec vodovoda gornjega zbiralnika, na glavno cesto ob belivčevem polju,\n\n4 in mu reci: Pazi in miruj; ne boj se, niti naj se ti srce ne plaši zavoljo dveh repov teh kadečih se ogorkov, zavoljo silovite Recínove jeze nad Arámom in jeze Remaljájevega sina.\n\n5 Ker so Arám, Efrájim in Remaljájev sin podvzeli hudoben naklep zoper tebe, rekoč:\n\n6 Pojdimo nad Juda in ga vznemirimo in si ga podvrzimo in v njegovi sredi postavimo kralja, da, Tabeálovega sina.\n\n7 Tako govori Gospod Bog: To ne bo obveljalo, niti se ne bo zgodilo.\n\n8 Kajti glava Aráma je Damask in glava Damaska Recín; in v petinšestdesetih letih bo Efrájim razbit, da ne bo ljudstvo.\n\n9 In glava Efrájima je Samarija in glava Samarije je Remaljájev sin. Če ne boste verjeli, zagotovo ne boste utrjeni.\n\n10 Nadalje je Gospod spet govoril Aházu, rekoč:\n\n11 Gospoda, svojega Boga, prosi za znamenje; zanj prosi bodisi v globinah ali v višavah zgoraj.\n\n12 Aház pa je rekel: Ne bom prosil, niti ne bom skušal Gospoda.\n\n13 In rekel je: Poslušajte torej, o Davidova hiša; ali vam je malenkost utrujati ljudi, toda mar boste utrujali tudi mojega Boga?\n\n14 Zato vam bo sam Gospod dal znamenje — glejte, devica bo spočela in rodila bo sina in imenovala ga bo Emanuel.\n\n15 Maslo in med bo jedel, da bo lahko znal zavračati húdo in izbirati dobro.\n\n16 Kajti preden bo otrok znal zavračati húdo in izbirati dobro, bosta deželo, ki jo sedaj prezirate, zapustila oba njena kralja.\n\n17 Gospod bo nadte in nad tvoje ljudstvo in nad hišo tvojega očeta poslal dneve, kakršnih od dneva, ko je Efrájim odšel od Juda, asirskega kralja, še ni bilo.\n\n18 In tisti dan se bo zgodilo, da bo Gospod požvižgal muhi, ki je v najskrajnejšem delu Egipta, in čebeli, ki je v asirski deželi.\n\n19 In prišle bodo in se vse odpočile v opustošenih dolinah in v luknjah v skalah in na vseh trnih in na vsem grmovju.\n\n20 Istega dne bo Gospod z britvijo, ki so jo najeli ti onkraj reke, po asirskem kralju, obril glavo in dlake na nogah; in ostrigel bo tudi brado.\n\n21 In tisti dan se bo zgodilo, da bo človek hranil telico in dve ovci;\n\n22 in zgodilo se bo, da bo zavoljo obilice mleka, ki ga bodo dajale, jedel maslo; kajti maslo in med bo jedel vsak, ki bo ostal v deželi.\n\n23 In tisti dan se bo zgodilo, da bo vsak kraj, kjer je bilo tisoč trt po tisoč srebrnikov, ki bo za bodičevje in trnje.\n\n24 Tjakaj bodo šli možje s puščicami in loki, ker bo vsa dežela postala bodičevje in trnje.\n\n25 In na vse hribe, ki jih bodo okopavali z motiko, tjakaj strah pred bodičevjem in trnjem ne bo prišel; ampak jih bodo pasli voli in teptala manjša živina.\n\n", "2-ne 18": "[center][font_size=26]18. poglavje[/font_size][/center]\n\n[i]Kristus bo kakor kamen spotike in skala pohujšanja. — Iščite Gospoda ne čivkajočih čarovnikov. — Za vodstvo se obrnite k postavi in k pričevanju. — Primerjajte z osmim poglavjem Izaija. Med letoma 559 in 545 pr. Kr.[/i]\n\n1 Nadalje mi je Gospodova beseda rekla: Vzemi si velik svitek in nanj s človekovim pisalom zapiši glede Maher-Šalal-Haš-Baza.\n\n2 In izbral sem si zvesti priči, da bosta zapisovali, duhovnika Urijá in Jeberehjájevega sina Zaharija.\n\n3 In šel sem k prerokinji; in spočela je in rodila sina. Potem mi je Gospod rekel: Imenuj ga Maher-Šalal-Haš-Baz.\n\n4 Kajti glej, otrok še ne bo znal klicati »moj oče in moja mati«, že bodo bogastva Damaska in plen Samarije odnesli pred asirskega kralja.\n\n5 Gospod mi je prav tako spet spregovoril, rekoč:\n\n6 Ker to ljudstvo zavrača síloaške vode, ki tečejo mirno, in se radosti v Recínovem in Remaljájevem sinu;\n\n7 zato bo torej, glej, Gospod nadnje pripeljal rečne vode, močne in številne, celo asirskega kralja in vso njegovo slavo; in vzdignil se bo iz vseh svojih strug in prestopil vse svoje bregove.\n\n8 In šel bo skozi Juda; poplavljal bo in prestopal, segel bo celo do vratu; in njegova razpeta krila bodo polnila širino tvoje dežele, o Emanuel.\n\n9 Združite se, o ljudstva, in razleteli se boste na kose; in nastavite uho vsi vi iz daljnih dežel; opašite se in razleteli se boste na kose, opašite se in razleteli se boste na kose.\n\n10 Posvetujte se in nič ne bo iz tega; govorite besedo in ne bo obveljala; kajti Bog je z nami.\n\n11 Kajti Gospod je tako govoril z menoj z močno roko in me poučil, naj ne hodim po poti tega ljudstva, rekoč:\n\n12 Ne recite zarota vsemu, čemur bo to ljudstvo reklo zarota; niti se ne bojte njihovega ustrahovanja, niti se ne ustrašite.\n\n13 Posvečujte Gospoda nad vojskami samega in on naj bo vaš strah in on naj bo vaša groza.\n\n14 In za svetišče bo; ampak za kamen spotike in za skalo pohujšanja obema Izraelovima hišama, za zanko in past prebivalcem Jeruzalema.\n\n15 In številni med njimi se bodo opotekali in padli in zlomili jih bodo in jih ujeli v pasti in jih odpeljali.\n\n16 Zavežite pričevanje, zapečatite postavo med mojimi učenci.\n\n17 In čakal bom na Gospoda, ki skriva svoj obraz pred Jakobovo hišo, in iskal ga bom.\n\n18 Glejte, jaz in otroci, ki mi jih je dal Gospod, smo v Izraelu za znamenja in za čudesa od Gospoda nad vojskami, ki prebiva na gori Sion.\n\n19 In ko bodo rekli: Iščite pri teh, ki kličejo duhove, in pri čarovnikih, ki čivkajo in momljajo — mar naj bi ljudstvo ne iskalo pri svojem Bogu, da bi od mrtvih slišali za žive?\n\n20 K postavi in k pričevanju; in če ne govorijo glede na to besedo, je to zato, ker v njih ni luči.\n\n21 In šli bodo skozi močno obteženi in lačni; in zgodilo se bo, da bodo, ko bodo lačni, obupavali in preklinjali svojega kralja in svojega Boga in gledali navzgor.\n\n22 In gledali bodo po zemlji in videli težave in temo in tesnoben mrak in gnalo jih bo v temo.\n\n", "2-ne 19": "[center][font_size=26]19. poglavje[/font_size][/center]\n\n[i]Izaija govori mesijansko. — Ljudstvo v temi bo videlo veliko luč. — Rodil se nam je otrok. — Princ miru bo in kraljeval bo na Davidovem prestolu. — Primerjajte z devetim poglavjem Izaija. Med letoma 559 in 545 pr. Kr.[/i]\n\n1 Vendar mrak ne bo tak, kakršen je bil v njegovi muki, ko je sprva slabotno prizadel Zábulonovo deželo in Neftálijevo deželo in je nato močneje udaril ob poti Rdečega morja onkraj Jordana v Galileji narodov.\n\n2 Ljudstvo, ki je hodilo v temi, je videlo veliko luč; nad tiste, ki prebivajo v deželi smrtne sence, je posijala luč.\n\n3 Pomnožil si narod in povečal radost — pred teboj se radostijo glede na radost ob žetvi in kakor se ljudje radostijo, ko delijo plen.\n\n4 Kajti prelomil si jarem njegovega bremena in palico na njegovi rami, šibo njegovega zatiralca.\n\n5 Kajti vsaka bojevnikova bitka je z zmedenim hrupom in oblačili, prepojenimi s krvjo; ta pa bo z gorenjem in gorivom za ogenj.\n\n6 Kajti rodil se nam je otrok, dan nam je sin; in vladarstvo bo na njegovi rami; in imenoval se bo Čudoviti, Svetovalec, Mogočni Bog, Večni Oče, Princ miru.\n\n7 Ni konca večanju vladarstva in miru na Davidovem prestolu in v njegovem kraljestvu, ki mu ukazuje in ga ustanovi preudarno in pravično odslej, prav za vekomaj. Gorečnost Gospoda nad vojskami bo to izvedla.\n\n8 Gospod je poslal svojo besedo Jakobu in svetila je nad Izraelom.\n\n9 In vsa ljudstva bodo vedela, celo Efrájim in prebivalci Samarije, ki v ponosu in z napihnjenostjo v srcu pravijo:\n\n10 Opeka je razpadla, a zidali bomo s klesanimi kamni; platane so posekane, a nadomestili jih bomo s cedrami.\n\n11 Zato bo Gospod zoper njega naščuval Recínove nasprotnike in združil njegove sovražnike;\n\n12 Arámce spredaj in Filistejce zadaj; in Izrael bodo požrli z odprtimi usti. Kajti vsa ta njegova jeza se ni odvrnila, a njegova roka je še vedno iztegnjena.\n\n13 Kajti ljudstvo se ne obrača k njemu, ki jih udarja, niti ne iščejo Gospoda nad vojskami.\n\n14 Zato bo Gospod v enem dnevu od Izraela odsekal glavo in rep, vejo in ločje.\n\n15 Starodavni, ta je glava; in prerok, ki uči laži, ta je rep.\n\n16 Kajti voditelji tega ljudstva povzročajo, da delajo napake; in tisti, ki jih vodijo, so pokončani.\n\n17 Zato se Gospod ne bo radostil nad njihovimi mladeniči, niti se ne bo usmilil teh brez očetov in vdov; kajti vsak od njih je hinavec in hudodelec in vsaka usta govorijo neumnost. Kajti vsa ta njegova jeza se ni odvrnila, a njegova roka je še vedno iztegnjena.\n\n18 Kajti hudobija gori kot ogenj; použil bo bodičevje in trnje in se zanetil v gostih gozdovih in vzpenjali se bodo kakor dvigajoči se dim.\n\n19 Zavoljo srda Gospoda nad vojskami se je stemnilo nad deželo in ljudstvo bo kakor gorivo za ogenj; nihče ne bo prizanesel svojemu bratu.\n\n20 In hlastnil bo na desno in bo lačen; in jedel bo na levi in ne bo potešen; in jedli bodo, vsak meso svoje lastne roke —\n\n21 Manase Efrájima; in Efrájim Manaseja; oba skupaj bosta zoper Juda. Pri vsem tem se njegova jeza ni odvrnila, a njegova roka je še vedno iztegnjena.\n\n", "2-ne 20": "[center][font_size=26]20. poglavje[/font_size][/center]\n\n[i]Uničenje Asirije je simbol uničenja hudobnih ob drugem prihodu. — Potem ko bo Gospod spet prišel, bo ostalo malo ljudi. — Jakobov ostanek se bo tisti dan vrnil. — Primerjajte z desetim poglavjem Izaija. Med letoma 559 in 545 pr. Kr.[/i]\n\n1 Gorje jim, ki odrejajo nepravične odredbe in ki pišejo zatiranje, ki ga predpisujejo;\n\n2 da bi pomoči potrebne odvrnili od sodbe in da bi revnim mojega ljudstva odvzeli pravico, da bi bile vdove njihov plen in da bi oropali té brez očeta!\n\n3 In kaj boste storili na dan obiskanja in v opustošenju, ki bo prišlo od daleč? H komu boste zbežali po pomoč? In kje boste pustili svojo slavo?\n\n4 Brez mene se bodo priklanjali pred jetniki in padli bodo k pobitim. Kajti vsa ta njegova jeza se ni odvrnila, a njegova roka je še vedno iztegnjena.\n\n5 O Asirec, šiba moje jeze, in palica v njihovi roki je njihova togota.\n\n6 Poslal ga bom nad hinavski narod in naročil mu bom, naj ljudstvu mojega srda vzame plen in naj vzame oplenjeno in naj jih potepta kakor blato na cesti.\n\n7 Čeprav ne méni tako, niti tako ne misli njegovo srce; toda v njegovem srcu je, da bi pokončal in ločil ne malo narodov.\n\n8 Kajti govori: Ali niso moji princi hkrati kralji?\n\n9 Ali ni Kalne kakor Kárkemiš? Ali ni Hamát kakor Arpád? Ali ni Samarija kakor Damask?\n\n10 Kakor je moja roka osnovala kraljestva malikov in katerih rezane podobe so prekašale te iz Jeruzalema in Samarije;\n\n11 mar ne bom, kakor sem storil Samariji in njenim malikom, tako storil Jeruzalemu in njegovim malikom?\n\n12 Zatorej se bo zgodilo, da bom, ko bo Gospod opravil vse svoje delo na gori Sion in v Jeruzalemu, kaznoval sad brezčutnega srca asirskega kralja in slavo njegovih visokih pogledov.\n\n13 Kajti rekel je: Z močjo svoje roke in s svojo modrostjo sem to naredil; kajti razumen sem; in premaknil sem meje ljudstev in oropal njihove zaklade in prebivalce podjarmil kakor hraber mož;\n\n14 in kakor gnezdo je našla moja roka bogastva ljudstev; in kakor človek zbira jajca, ki so zapuščena, sem zbral vso zemljo; in nikogar ni bilo, ki bi premaknil perut ali odprl kljun ali čivknil.\n\n15 Naj se sekira baha pred njim, ki z njo seka? Naj se žaga poveličuje pred njim, ki jo vleče? Kakor če bi se šiba morala tresti pred njimi, ki jo dvigujejo, ali kakor če bi se palica dvigovala, kot da ne bi bila les!\n\n16 Zato bo Gospod, Gospod nad vojskami, med svoje debele poslal suhost; in pod svojo slavo bo zanetil gorenje kakor gorenje ognja.\n\n17 In Izraelova luč bo za ogenj in njegov Sveti za plamen in bo gorela in v enem dnevu bo použila njegovo trnje in bodičevje;\n\n18 in uničila bo slavo njegovega gozda in njegovega rodovitnega polja, tako dušo kot telo; in bodo, kakor ko omaga zastavonoša.\n\n19 In ostalih dreves njegovega gozda bo malo, da jih bo lahko popisal otrok.\n\n20 In tisti dan se bo zgodilo, da se Izraelov ostanek in taki, ki so pobegnili iz Jakobove hiše, ne bodo nikoli več spet opirali nanj, ki jih je udarjal, ampak se bodo v resnici opirali na Gospoda, Izraelovega Svetega.\n\n21 Ostanek, da, in sicer Jakobov ostanek, se bo vrnil k mogočnemu Bogu.\n\n22 Kajti čeprav bo tvojega izraelskega ljudstva kakor morskega peska, se bo njih ostanek vendarle vrnil; razdejanje, ki je odrejeno, bo preplavljeno s pravičnostjo.\n\n23 Kajti Gospod Bog nad vojskami bo napravil razdejanje, in sicer določeno v vsej deželi.\n\n24 Zato tako govori Gospod Bog nad vojskami: O ljudstvo moje, ki prebivaš v Sionu, ne boj se Asirca; udaril te bo s šibo in bo kakor v Egiptu proti tebi dvignil svojo palico.\n\n25 Kajti čisto malo še in togota se bo polegla in moja jeza v njihovem uničenju.\n\n26 In Gospod nad vojskami bo nad njim zavihtel bič glede na midjánski pokol pri Orébovi skali; in kakor je bila njegova palica nad morjem, tako jo bo vzdignil kakor v Egiptu.\n\n27 In tisti dan se bo zgodilo, da ti bo njegovo breme odvzeto z rame in njegov jarem z vratu in jarem bo uničen zaradi maziljenja.\n\n28 Pride v Ajo, gre skozi Migrón; v Mihmásu pusti ležati svoje vozove.\n\n29 Šli so čez prelaz; vzeli so si prenočišča v Gebi; Ramo je strah; Savlova Gíbea je zbežala.\n\n30 Povzdigni glas, o galímska hči; daj, da se bo slišalo v Lajiš, o ubogi Anatót!\n\n31 Madména se je odmaknila; prebivalci Gebíma se zbirajo, da bodo zbežali.\n\n32 Tistega dne bo še ostal v Nobu, z roko bo žugal proti gori sionske hčere, jeruzalemskemu hribu.\n\n33 Glej, Gospod, Gospod nad vojskami, bo s strahom oklestil krošnjo; in visoki bodo posekani; in ošabni bodo ponižani.\n\n34 In gozdne goščave bo posekal z železom in Libanon bo padel pod mogočnim.\n\n", "2-ne 21": "[center][font_size=26]21. poglavje[/font_size][/center]\n\n[i]Jesejev poganjek (Kristus) bo sodil pravično. — Spoznanje o Bogu bo v tisočletnici prekrilo zemljo. — Gospod bo dvignil zastavo in zbral Izrael. — Primerjajte z enajstim poglavjem Izaija. Med letoma 559 in 545 pr. Kr.[/i]\n\n1 In iz Jesejevega poganjka bo pognala mladika in iz njegovih korenin bo zrasla veja.\n\n2 In na njem bo počival Gospodov Duh, duh modrosti in razumevanja, duh posvetovanja in moči, duh spoznanja in strahu pred Gospodom;\n\n3 in napravil bo, da bo hitro razumel v strahu pred Gospodom; in ne bo sodil po tem, kar bodo videle njegove oči, niti oštel po tem, kar bodo slišala njegova ušesa.\n\n4 Ampak bo pravično sodil revnim in po pravici ošteval krotke na zemlji; in zemljo bo udaril s palico svojih ust in z dihom svojih ustnic bo pobil hudobnega.\n\n5 In pravičnost bo opasje njegovih ledij in zvestoba opasje njegovih bokov.\n\n6 Volk bo prav tako prebival z jagnjetom in leopard bo ležal s kozličem in tele in mlad lev in pitanček skupaj; in majhen otrok jih bo vodil.\n\n7 In krava in medvedka se bosta pasli; njuni mladiči bodo ležali skupaj; in lev bo jedel slamo kakor vol.\n\n8 In dojenček se bo igral nad gadjo luknjo in odstavljeni otrok bo položil roko v modrasjo votlino.\n\n9 Na vsej moji sveti gori ne bodo ne škodovali ne uničevali, kajti zemlja bo polna spoznanja o Gospodu, kakor vode prekrivajo morje.\n\n10 In tisti dan bo Jesejeva korenina, ki bo za znamenje vsem ljudstvom; k njej bodo stremeli drugi narodi; in njegov počitek bo veličasten.\n\n11 In tisti dan se bo zgodilo, da bo Gospod spet v drugo dvignil roko, da bo obnovil ostanek svojega ljudstva, ki bo ostalo, iz Asirije in iz Egipta in iz Patrósa in iz Etiopije in iz Eláma in iz Šinárja in iz Hamáta in z morskih otokov.\n\n12 In dvignil bo zastavo za narode in bo zbral Izraelove pregnance in zbral razkropljene Jude z vseh štirih strani zemlje.\n\n13 Prenehala bo tudi Efrájimova zavist in Judovi nasprotniki bodo ločeni; Efrájim ne bo zavidal Judu in Juda ne bo vznemirjal Efrájima.\n\n14 Ampak bosta na ramenih Filistejcev poletela proti zahodu; skupaj bosta oplenila te z vzhoda; roko bosta položila na Edóm in Moáb; in Amónovi otroci jima bodo poslušni.\n\n15 In Gospod bo povsem uničil jezik egipčanskega morja; in s svojim mogočnim vetrom bo z roko zamahnil nad reko in udaril jo bo v sedem potokov in napravil, da bodo šli ljudje čez v suhi obutvi.\n\n16 In tam bo glavna cesta za ostanek njegovega ljudstva, ki bo ostal, iz Asirije, in sicer kakor je bila v Izraelu tisti dan, ko je prišel iz egiptovske dežele.\n\n", "2-ne 22": "[center][font_size=26]22. poglavje[/font_size][/center]\n\n[i]V tisočletnem dnevu bodo vsi ljudje slavili Gospoda. — Prebival bo med njimi. — Primerjajte z dvanajstim poglavjem Izaija. Med letoma 559 in 545 pr. Kr.[/i]\n\n1 In tisti dan boš rekel: O Gospod, slavil te bom; čeprav si bil name jezen, se je tvoja jeza odvrnila in me tolažiš.\n\n2 Glej, Bog je moja odrešitev; zaupal bom in ne bom se bal; kajti Gospod Jehova je moja moč in moja pesem; postal je tudi moja odrešitev.\n\n3 Zato boste z radostjo zajemali vodo iz vodnjakov odrešitve.\n\n4 In tisti dan boste rekli: Slavite Gospoda, kličite njegovo ime, razglašajte njegova dejanja med ljudmi, omenjajte, da je njegovo ime povzdignjeno.\n\n5 Pojte Gospodu; kajti storil je čudovite stvari; to ve vsa zemlja.\n\n6 Vzklikni in zakliči, prebivalec Siona; kajti velik je Izraelov Sveti v tvoji sredi.\n\n", "2-ne 23": "[center][font_size=26]23. poglavje[/font_size][/center]\n\n[i]Uničenje Babilona je simbol uničenja ob drugem prihodu. — To bo dan srda in maščevanja. — Babilon (svet) bo padel za vekomaj. — Primerjajte s trinajstim poglavjem Izaija. Med letoma 559 in 545 pr. Kr.[/i]\n\n1 Pripév o Babilonu, ki ga je videl Izaija, Amócov sin.\n\n2 Na visoki gori dvignite prapor, k njim povzdignite glas, zamahnite z roko, da bodo šli skozi vrata plemenitih.\n\n3 Zapovedal sem svojim posvečenim, poklical sem tudi svoje mogočne, kajti moje jeze ni nad njimi, ki se radostijo v moji veličini.\n\n4 Hrup množice v gorah kakor od mogočnega ljudstva, bučen hrup kraljestev zbranih narodov, Gospod nad vojskami pregleduje vojske za bitko.\n\n5 Pridejo iz daljne dežele, s konca neba, da, Gospod in orožja njegove togote, da uničijo vso deželo.\n\n6 Ječíte, kajti Gospodov dan se je približal; prišel bo kakor uničenje od Vsemogočnega.\n\n7 Zato bodo vse roke omahnile, srce vsakega človeka bo upadlo;\n\n8 in bali se bodo; zgrabile jih bodo ostre bolečine in potrtost; osupli bodo drug nad drugim; njihovi obrazi bodo kot plameni.\n\n9 Glejte, pride Gospodov dan, krut tako zavoljo srda kot silovite jeze, da pusti deželo opustošeno; in iz le-te bo odstranil grešnike.\n\n10 Kajti zvezde na nebu in sozvezdja le-teh ne bodo dajala svetlobe; sonce bo otemnelo ob svojem vzhajanju in luna ne bo več svetila.\n\n11 In svet bom kaznoval za húdo in hudobne za njihovo krivičnost; napravil bom, da bo domišljavost ponosnih prenehala in polegel bom ošabnost strašnih.\n\n12 Človeka bom napravil dragocenejšega od žlahtnega zlata; in sicer človeka bolj od ofirskega zlata.\n\n13 Zato bom v srdu Gospoda nad vojskami in na dan njegove silovite jeze zatresel nebo in zemlja se bo premaknila s svojega mesta.\n\n14 In to bo kakor preganjana srna in kakor ovca, ki je nihče ne pobere; in vsakdo se bo obrnil k svojemu ljudstvu in zbežal vsak v svojo lastno deželo.\n\n15 Vsak, ki je ponosen, bo preboden; da, in vsak, ki se je pridružil hudobnim, bo padel pod mečem.\n\n16 Prav tako bodo pred njihovimi očmi na kose raztreščeni njihovi otroci; njihove hiše bodo oplenjene in njihove žene onečaščene.\n\n17 Glejte, zoper njih bom nahujskal Medijce, ki se ne bodo ozirali na srebro in zlato, niti se ne bodo radostili v tem.\n\n18 Njihovi loki bodo na kose raztreščili tudi mladeniče; in ne bodo se usmilili sadu materinega telesa; njihove oči ne bodo prizanesle otrokom.\n\n19 In Babilon, slava kraljestev, lepota kaldejskega blišča, bo, kakor ko je Bog razdejal Sódomo in Gomóro.\n\n20 Nikoli ne bo poseljen niti se ne bo prebivalo v njem iz roda v rod: niti si ne bo Arabec tam postavil šotora; niti ne bodo pastirji tam zbirali svoje črede.\n\n21 Ampak bodo tam poležavale divje puščavske živali; in njihove hiše bodo polne otožnih bitij; in tam bodo prebivale sove in tam bodo plesali satiri.\n\n22 In divje živali na otokih bodo tulile v njihovih zapuščenih hišah in zmaji v njihovih prijetnih palačah; in njegov čas se približuje in njegov dan se ne bo podaljšal. Kajti naglo ga bom pokončal; da, kajti milosten bom s svojim ljudstvom, hudobni pa bodo pogubljeni.\n\n", "2-ne 24": "[center][font_size=26]24. poglavje[/font_size][/center]\n\n[i]Izrael bo zbran in bo užival tisočletni počitek. — Lucifer je bil zavoljo upora izgnan iz nebes. — Izrael bo zmagal nad Babilonom (svet). — Primerjajte s štirinajstim poglavjem Izaija. Med letoma 559 in 545 pr. Kr.[/i]\n\n1 Kajti Gospod se bo usmilil Jakoba in bo vendarle izvolil Izrael in jih nastanil v njihovi lastni deželi; in pridružili se jim bodo tujci in oklenili se bodo Jakobove hiše.\n\n2 In ljudje jih bodo vzeli s seboj in jih pripeljali na svoj kraj; da, od daleč na konce zemlje; in vrnili se bodo v svoje obljubljene dežele. In Izraelova hiša jih bo posedovala in Gospodova dežela bo za služabnike in dékle; in za ujetnike si bodo vzeli njih, katerim so bili ujetniki; in vladali bodo nad svojimi zatiralci.\n\n3 In tisti dan se bo zgodilo, da ti bo Gospod naklonil počitek od tvoje potrtosti in od tvojega strahu in od težkega suženjstva, v katerem si bil prisiljen služiti.\n\n4 In tisti dan se bo zgodilo, da boš izrekel ta pregovor zoper babilonskega kralja in rekel: Kako je končal tvoj zatiralec, kako je končalo zlato mesto!\n\n5 Gospod je prelomil palico hudobnih, žezla vladarjev.\n\n6 Njega, ki je v srdu z nenehnim udarcem udarjal ljudstvo, njega, ki je narodom vladal v jezi, preganjajo in nihče ga ne ovira.\n\n7 Vsa zemlja počiva in miruje; planejo v petje.\n\n8 Da, jelke se radostijo zaradi tebe in prav tako libanonske cedre, rekoč: Odkar si padel, nad nas ne pride nihče, da bi nas posekal.\n\n9 Pekel spodaj se je vznemiril zavoljo tebe pred srečanjem ob tvojem prihodu; zavoljo tebe prebuja mrtve, in sicer vse zemeljske veljake; vzdignilo je z njih prestolov vse kralje narodov.\n\n10 Vsi ti bodo govorili in ti rekli: Mar si tudi ti postal šibak kakor mi? Mar si postal kakor mi?\n\n11 Tvoj blišč je pahnjen v grob; hrupa tvojih viol se ne sliši; pod teboj je postlano s črvi in črvi te prekrivajo.\n\n12 Kako si padel iz nebes, o Lucifer, sin jutra! So posekali na tla tebe, ki si oslabil narode!\n\n13 Kajti v srcu si si rekel: Dvignil se bom v nebesa, svoj prestol bom povzdignil nad Božje zvezde; sedel bom tudi na gori zborovanja na skrajnem severu;\n\n14 dvignil se bom nad višave oblakov; kakor Najvišji bom.\n\n15 Vendarle boš pahnjen v pekel, na dno jame.\n\n16 Tisti, ki te vidijo, te bodo motreče gledali in te bodo ocenjevali in rekli bodo: Je to človek, ki je napravil, da je trepetala zemlja, da je zamajalo kraljestva?\n\n17 In je svet naredil kakor divjino in uničil mesta le-tega in ni odprl hiše svojih jetnikov?\n\n18 Vsi kralji narodov, da, vsi ti ležijo v slavi, vsak od njih v svoji lastni hiši.\n\n19 Toda izvržen si iz svojega groba kakor gnusna veja in ostanek tistih, ki so pobiti, prebodeni z mečem, ki gredo v kamnito jamo, kakor truplo, pomendrano pod nogami.\n\n20 Ne boš se jim pridružil pri pogrebu, ker si uničil svojo deželo in pobil svoje ljudstvo; potomstvo hudodelcev ne bo nikoli slavno.\n\n21 Pripravi pokol za njegove otroke zavoljo krivičnosti njihovih očetov, da ne bodo vstali, ne posedovali dežele, ne napolnili obličja sveta z mesti.\n\n22 Kajti dvignil se bom zoper njih, govori Gospod nad vojskami; in Babilonu odrezal ime in ostanek in sina in nečaka, govori Gospod.\n\n23 Spremenil ga bom tudi v prebivališče velike bobnarice in v vodne tolmune; in pometel ga bom z metlo uničenja, govori Gospod nad vojskami.\n\n24 Gospod nad vojskami je zaprisegel, rekoč: Zagotovo, kakor sem mislil, tako se bo zgodilo; in kakor sem namenil, tako bo obveljalo —\n\n25 da bom Asirca pripeljal v svojo deželo in ga na svojih gorah poteptal pod nogami; potem bo njegov jarem padel z njih in jim z ramen padlo njegovo breme.\n\n26 To je namen, ki je namenjen vsej zemlji; in to je roka, ki je iztegnjena nad vse narode.\n\n27 Kajti Gospod nad vojskami je namenil in kdo bo razveljavil? In njegova roka je iztegnjena in kdo jo bo zavrnil?\n\n28 V letu, ko je umrl kralj Aház, je nastal ta pripév.\n\n29 Ne raduj se, vsa Filisteja, ker je palica njega, ki vas je udaril, zlomljena; kajti iz kačje korenine bo prišel modras in njegov sad bo ognjena leteča kača.\n\n30 In prvorojenec reveža bo nahranjen in pomoči potreben bo varno ležal; in tvojo korenino bom ubil z lakoto in ta bo pobila tvoj ostanek.\n\n31 Ječíte, o vrata, vpij, o mesto; ti, vsa Filisteja, si razpuščena; kajti s severa bo prišel dim in nihče ne bo sam ob njegovem določenem času.\n\n32 Kaj bodo potem odgovorili glasniki narodov? Da je Gospod osnoval Sion in revni njegovega ljudstva bodo zaupali vanj.\n\n", "2-ne 25": "[center][font_size=26]25. poglavje[/font_size][/center]\n\n[i]Nefi slavi v jasnosti. — V poslednjih dneh bodo razumeli Izaijeve prerokbe. — Judje se bodo vrnili iz Babilona, križali Mesija in se razkropili in bodo bičani. — Obnovljeni bodo, ko bodo verjeli v Mesija. — Prvič bo prišel šeststo let potem, ko je Lehi zapustil Jeruzalem. — Nefijci izpolnjujejo Mojzesovo postavo in verjamejo v Kristusa, ki je Izraelov Sveti. Med letoma 559 in 545 pr. Kr.[/i]\n\n1 Sedaj jaz, Nefi, spregovorim nekoliko glede besed, ki sem jih zapisal, ki so jih govorila Izaijeva usta. Kajti glejte, Izaija je govoril veliko tega, kar je bilo za številne od mojega ljudstva težko razumljivo; kajti ne poznajo navade glede prerokovanja med Judi.\n\n2 Kajti jaz, Nefi, jih nisem veliko učil glede navad Judov; kajti njihova dela so bila dela teme in njihova dejanja so bila gnusna dejanja.\n\n3 Zatorej pišem svojemu ljudstvu, vsem tistim, ki bodo po temle prejeli to, kar zapisujem, da bodo lahko poznali Božje sodbe, ki doletijo vse narode glede na besedo, ki jo je govoril.\n\n4 Zatorej prisluhnite, o ljudstvo moje, ki ste iz Izraelove hiše, in nastavite uho mojim besedam, kajti ker Izaijeve besede niso jasne vam, so vendar jasne vsem tistim, ki jih navdaja duh preroštva. Prerokujem pa vam glede na duha, ki je v meni; zatorej bom prerokoval glede na jasnost, ki je bila z menoj od časa, ko sem z očetom prišel iz Jeruzalema; kajti glejte, duša se mi radosti v jasnosti do mojega ljudstva, da se bodo lahko učili.\n\n5 Da, in duša se mi radosti v Izaijevih besedah, kajti prišel sem iz Jeruzalema in moje oči so videle stvari Judov in vem, da Judje razumejo stvari prerokov in ni drugega ljudstva, ki bi kakor oni razumeli to, kar je bilo povedano Judom, če o tem niso poučeni na judovski način.\n\n6 Toda glejte, jaz, Nefi, svojih otrok nisem poučeval na judovski način; toda glejte, jaz sam sem prebival v Jeruzalemu, zatorej poznam okoliške predele; in svojim otrokom sem omenjal Božje sodbe, ki so se zgodile med Judi, svojim otrokom, glede na vse to, kar je govoril Izaija, in ne zapisujem jih.\n\n7 Toda glejte, nadaljujem s svojo lastno prerokbo glede na jasnost, v kateri vem, da se ne more nihče motiti; vendar bodo v dneh, ko se bodo Izaijeve prerokbe izpolnile, ljudje zagotovo vedeli, v tistem času, ko se bodo zgodile.\n\n8 Zatorej so za človeške otroke precejšnje vrednosti in ta, ki predpostavlja, da niso, njim bom še zlasti govoril in besede omejil na svoje lastno ljudstvo; kajti vem, da bodo zanje velike vrednosti v poslednjih dneh; kajti tisti dan jih bodo razumeli; zatorej sem jih zapisal za njihovo dobro.\n\n9 In kakor je bil med Judi zaradi krivičnosti pokončan en rod, prav tako so bili glede na svoje krivičnosti pokončani iz roda v rod; in nikoli ni bil med njimi nihče pokončan, ne da bi jim to napovedali Gospodovi preroki.\n\n10 Zatorej jim je bilo povedano glede uničenja, ki je prišlo nadnje takoj potem, ko je moj oče zapustil Jeruzalem; vendar so postali trdosrčni; in glede na mojo prerokbo so bili pokončani, razen tistih, ki so odpeljani v ujetništvo v Babilon.\n\n11 In to torej govorim zaradi duha, ki je v meni. In navkljub temu, da so bili odpeljani, se bodo spet vrnili in posedovali jeruzalemsko deželo; zatorej bodo spet obnovljeni v deželi svoje dediščine.\n\n12 Toda, glejte, imeli bodo vojne in govorice o vojnah; in ko bo prišel dan, ko se jim bo Očetov Edinorojeni, da, in sicer Oče nebes in zemlje, prikazal v mesu, glejte, ga bodo zavrnili zaradi svojih krivičnosti in svoje trdosrčnosti in svoje trdovratnosti.\n\n13 Glejte, križali ga bodo; in potem ko ga bodo položili v grobnico za razdobje treh dni, bo vstal od mrtvih s krili ozdravljenja; in vsi tisti, ki bodo verjeli v njegovo ime, bodo odrešeni v Božje kraljestvo. Zatorej se mi duša radosti v prerokovanju glede njega, kajti videl sem njegov dan in moje srce poveličuje njegovo sveto ime.\n\n14 In glejte, zgodilo se bo, da bo potem, ko bo Mesija vstal od mrtvih in se prikazal svojemu ljudstvu, tolikim, kolikor jih bo verjelo v njegovo ime, glejte, Jeruzalem spet uničen; kajti gorje jim, ki se bojujejo zoper Boga in ljudstvo njegove cerkve.\n\n15 Zatorej bodo Judje razkropljeni med vse narode; da, in tudi Babilon bo uničen; zatorej bodo Jude razkropili drugi narodi.\n\n16 In potem ko bodo razkropljeni in jih bo Gospod Bog bičal po drugih narodih v razdobju veliko rodov, da, in sicer iz roda v rod, dokler se jih ne bo prepričalo, da bodo verjeli v Kristusa, Božjega Sina, in odkupno daritev, ki je za vse človeštvo neskončna — in ko bo prišel tisti dan, ko bodo verjeli v Kristusa in častili Očeta v njegovem imenu s čistim srcem in čistimi rokami in ne bodo več pričakovali drugega Mesija, potem bo tistikrat prišel dan, da je zagotovo potrebno, da bodo tem stvarem verjeli.\n\n17 In Gospod bo spet v drugo dvignil roko, da bo svoje ljudstvo privedel iz izgubljenega in padlega stanja. Zatorej bo med človeškimi otroki še naprej opravljal čudovito in čudežno delo.\n\n18 Zatorej jim bo obelodanil svoje besede, besede, ki jih bodo sodile poslednji dan, kajti dane jim bodo z namenom, da jih bodo prepričale o resničnem Mesiju, ki so ga zavrnili; in da jih bodo prepričale, da jim ni nič več potrebno pričakovati Mesija, ki pride, kajti ne bo prišel drug kakor lažni Mesija, ki bo zavajal ljudi; kajti drugega Mesija ni kakor en sam, o katerem so govorili preroki, in tisti Mesija je ta, ki ga bodo Judje zavrnili.\n\n19 Kajti glede na besede prerokov bo Mesija prišel šeststo let od časa, ko je moj oče zapustil Jeruzalem; in glede na besede prerokov in tudi glede na besedo Božjega angela se bo imenoval Jezus Kristus, Božji Sin.\n\n20 In sedaj, bratje moji, govoril sem jasno, da se ne boste motili. In kakor živí Gospod Bog, ki je Izrael izpeljal iz egiptovske dežele in Mojzesu dal moč, da je ozdravljal narode, potem ko so jih pičile strupenjače, če so se ozrli z očmi na kačo, ki jo je postavil prednje, in dal mu je tudi moč, da je udaril po skali in iz nje je pritekla voda; da, glejte, povem vam, kakor je to res in kakor živí Gospod Bog, pod nebom ni drugega imena, razen tega Jezusa Kristusa, o katerem sem govoril, po katerem je človek lahko odrešen.\n\n21 Zatorej mi je zaradi tega Gospod Bog obljubil, da se bo to, kar zapisujem, ohranjalo in obvarovalo in se izročalo mojemu potomstvu iz roda v rod, da se bo lahko izpolnila obljuba Jožefu, da njegovo potomstvo ne bo nikoli preminilo, dokler bo stala zemlja.\n\n22 Zatorej bodo te stvari šle iz roda v rod, dokler bo stala zemlja; in šle bodo glede na Božjo voljo in zadovoljstvo; in narodom, ki jih bodo posedovali, se bo po njih sodilo glede na besede, ki so zapisane.\n\n23 Kajti marljivo zapisujemo, da bi svoje otroke in tudi naše brate prepričali, naj verjamejo v Kristusa in se spravijo z Bogom, kajti vemo, da smo odrešeni po milostljivosti, po vsem kar lahko storimo.\n\n24 In navkljub temu, da verjamemo v Kristusa, izpolnjujemo Mojzesovo postavo in s stanovitnostjo pričakujemo Kristusa, dokler postava ne bo izpolnjena.\n\n25 Kajti zato je bila postava dana; zatorej je postava za nas postala mrtva in v Kristusu smo oživeli zaradi naše vere; vendarle postavo izpolnjujemo zaradi zapovedi.\n\n26 In govorimo o Kristusu, radostimo se v Kristusu, pridigamo o Kristusu, prerokujemo o Kristusu in zapisujemo glede na naše prerokbe, da bodo naši otroci lahko vedeli, h kateremu viru naj se ozirajo za odpuščanje grehov.\n\n27 Zatorej govorimo glede postave, da bodo naši otroci lahko vedeli o mrtvosti postave; in da bodo, ker vedo, da je postava mrtva, lahko pričakovali tisto življenje, ki je v Kristusu, in vedeli, zakaj je bila postava dana. In potem ko bo postava izpolnjena v Kristusu, da ni potrebno, da bi postali trdosrčni do njega, ko bo postavo potrebno odpraviti.\n\n28 In sedaj glejte, ljudstvo moje, trdovratno ljudstvo ste; zatorej sem vam govoril jasno, da ne morete razumeti nápak. In besede, ki sem jih govoril, bodo pričevale zoper vas; kajti zadostujejo, da vsakogar učijo o pravi poti; kajti prava pot je verjeti v Kristusa in ga ne zanikati; kajti če ga zanikate, prav tako zanikate preroke in postavo.\n\n29 In sedaj glejte, povem vam, da je prava pot verjeti v Kristusa in ga ne zanikati; in Kristus je Izraelov Sveti; zatorej se morate pred njim prikloniti in ga častiti z vso odločnostjo, umom in močjo in z vso svojo dušo; in če boste to delali, nikakor ne boste izvrženi.\n\n30 In kolikor bo potrebno, morate upoštevati Božja izvajanja in uredbe, dokler ne bo izpolnjena postava, ki je bila dana Mojzesu.\n\n", "2-ne 26": "[center][font_size=26]26. poglavje[/font_size][/center]\n\n[i]Kristus bo poučeval Nefijce. — Nefi napove propad svojega ljudstva. — Govorili bodo iz prahu. — Drugi narodi bodo gradili lažne cerkve in uvajali tajne zveze. — Gospod ljudem prepoveduje izvajati kvaziduhovništvo. Med letoma 559 in 545 pr. Kr.[/i]\n\n1 In potem ko bo Kristus vstal od mrtvih, se bo prikazal vam, otroci moji in moji ljubljeni bratje, in besede, ki vam jih bo govoril, bodo postava, ki jo boste izvajali.\n\n2 Kajti glejte, povem vam, da sem videl, da bo prešlo veliko rodov in med mojim ljudstvom bodo strašne vojne in prepiri.\n\n3 In potem ko bo Mesija prišel, bodo mojemu ljudstvu dana znamenja o njegovem rojstvu in tudi o njegovi smrti in vstajenju; in velik in strašen bo tisti dan za hudobne, kajti pogubljeni bodo; in pogubljeni bodo, zato ker so izganjali preroke in svete in jih kamenjali in jih morili; zatorej se bo k Bogu zoper njih iz zemlje dvigal klic krvi svetih.\n\n4 Zatorej bo vse tiste, ki so ponosni in ki delajo húdo, dan, ki pride, požgal, govori Gospod nad vojskami, kajti kot strnje bodo.\n\n5 In tiste, ki ubijajo preroke in svete, bodo pogoltnile zemeljske globine, govori Gospod nad vojskami; in pokrile jih bodo gore in odnesli jih bodo vrtinčasti viharji in nanje bodo padle zgradbe in jih zdrobile na kose in jih zmlele v prah.\n\n6 In doleteli jih bodo gromi in bliski in potresi in vsakovrstna uničenja, kajti zoper njih se bo razvnela Gospodova ognjena jeza in bodo kot strnje, in dan, ki pride, jih bo použil, govori Gospod nad vojskami.\n\n7 O bolečina in tesnoba moje duše zavoljo izgube mojega pobitega ljudstva! Kajti jaz, Nefi, sem to videl in skoraj bi me použilo pred Gospodovo navzočnostjo; toda k svojemu Bogu moram klicati: Tvoje poti so pravične!\n\n8 Toda glejte, pravični, ki prisluhnejo besedam prerokov in jih ne pokončajo, ampak navkljub vsemu preganjanju s stanovitnostjo pričakujejo Kristusa zavoljo znamenj, ki so dana — glejte, to so tisti, ki ne bodo pogubljeni.\n\n9 Toda Sin Pravičnosti se jim bo prikazal; in ozdravil jih bo in z njim bodo v miru, dokler ne bodo preminili trije rodovi in v pravičnosti jih bo preminilo veliko iz četrtega rodu.\n\n10 In ko bodo te stvari minile, bo nad moje ljudstvo prišel nagel propad; kajti to sem videl navkljub bolečinam svoje duše; zatorej vem, da se bo zgodilo; in prodajajo se za nič; kajti za plačilo za svoj ponos in svojo nespametnost bodo želi pogubo; kajti zato ker podlegajo hudiču in raje izbirajo dela teme kot luči, morajo v pekel.\n\n11 Kajti Gospodov Duh se ne bo vselej trudil s človekom. In ko se Duh preneha truditi s človekom, potem pride nagel propad in to mi žalosti dušo.\n\n12 In kakor sem govoril glede prepričevanja Judov, da je Jezus tisti Kristus, mora biti, da bodo tudi drugi narodi prepričani, da Jezus je Kristus, večni Bog;\n\n13 in da se prikaže vsem tistim, ki verjamejo vanj, z močjo Svetega Duha; da, vsakemu narodu, rodu, jeziku in ljudstvu, in dela velike čudeže, znamenja in čudesa med človeškimi otroki po njihovi veri.\n\n14 Toda glejte, prerokujem vam glede poslednjih dni; glede dni, ko bo Gospod Bog te stvari obelodanil človeškim otrokom.\n\n15 Potem ko bo moje potomstvo in potomstvo mojih bratov hiralo v neveri in jih bodo drugi narodi udarili; da, potem ko se bo Gospod Bog utaboril okrog njih in jih oblegal z nasipa in postavil utrdbe pred njimi; in potem bodo končali v prahu, in sicer da jih ne bo več, vendarle bodo besede pravičnih zapisane in molitve zvestih bodo uslišane in vsi tisti, ki so hirali v neveri, ne bodo pozabljeni.\n\n16 Kajti tisti, ki bodo pokončani, jim bodo govorili iz zemlje in njihov govor bo prišel z dna prahu in njihov glas bo kakor od nekoga, ki kliče duhove; kajti Gospod Bog mu bo dal moč, da bo lahko šepetal glede njih, in sicer kakor bi bilo iz zemlje; in njihov govor bo šepetal iz prahu.\n\n17 Kajti tako govori Gospod Bog: Zapisovali bodo to, kar se bo zgodilo med njimi, in to bo zapisano in zapečateno v knjigi in tisti, ki so shirali v neveri, tega ne bodo imeli, kajti prizadevajo si uničiti Božje stvari.\n\n18 Zatorej so bili tisti, ki so bili pokončani, pokončani naglo; in množica njihovih strašnih bo kakor pleve, ki premine — da, tako govori Gospod Bog: V trenutku bo, nenadoma —\n\n19 in zgodilo se bo, da bo tiste, ki so shirali v neveri, udarila roka drugih narodov.\n\n20 In drugi narodi so vzvišeni v ponosu svojih oči in spotikali so se zaradi velikosti svojega kamna spotike, da so zgradili veliko cerkva; vendar omalovažujejo Božjo moč in čudeže in si pridigajo svojo lastno modrost in svojo lastno učenost, da bi se okoristili in grdo izkoristili reveža.\n\n21 In zgrajenih je veliko cerkva, ki povzročajo zavidanja in zdrahe in zlonamernost.\n\n22 In obstajajo tudi tajne zveze, prav kakor v starodavnih časih, glede na zveze hudiča, kajti on je ustanovitelj vsega tega; da, ustanovitelj umora in del teme; da, in vodi jih z laneno vrvjo okrog vratu, dokler jih s svojimi močnimi vrvmi ne zveže za vekomaj.\n\n23 Kajti glejte, moji ljubljeni bratje, povem vam, da Gospod Bog ne deluje v temi.\n\n24 Ničesar ne stori, kar ne bi bilo v korist sveta; kajti svet ljubi, in sicer da preda svoje življenje, da bi k sebi pritegnil vse ljudi. Zatorej nikomur ne zapove, naj ne bo deležen njegove odrešitve.\n\n25 Glejte, mar kateremu kliče, rekoč: Proč od mene? Glejte, povem vam, ne; ampak govori: Pridite k meni, vsi vi konci zemlje, kupite mleka in medu brez denarja in brez cene.\n\n26 Glejte, je kateremu zapovedal, naj odide iz shodnic ali iz hiš čaščenja? Glejte, povem vam, ne.\n\n27 Je kateremu zapovedal, naj ne bo deležen njegove odrešitve? Glejte, povem vam, ne; ampak jo je dal zastonj vsem ljudem; in svojemu ljudstvu je zapovedal, naj vse ljudi prepričajo h kesanju.\n\n28 Glejte, mar je Gospod kateremu zapovedal, naj ne bo deležen njegove dobrote? Glejte, povem vam, ne; ampak imajo ta privilegij vsi ljudje, tako eni kakor drugi, in nikomur ni prepovedano.\n\n29 Zapoveduje, naj ne bo kvaziduhovništev; kajti glejte, kvaziduhovništva so, da ljudje pridigajo in se postavijo za luč svetu, da bi se okoristili in prejeli hvalo sveta; a za blaginjo Siona si ne prizadevajo.\n\n30 Glejte, Gospod je to prepovedal; zatorej je Gospod Bog zapovedal, naj bodo vsi ljudje dobrotljivi, kajti dobrotljivost je ljubezen. In če ne bi bili dobrotljivi, ne bi bili nič. Če bi zatorej bili dobrotljivi, ne bi dopustili, da bi se delavec v Sionu pogubil.\n\n31 Toda delavec v Sionu bo delal za Sion, kajti če bodo delali za denar, bodo pogubljeni.\n\n32 In spet, Gospod Bog je zapovedal, naj ljudje ne ubijajo, naj ne lažejo, naj ne kradejo, naj imena Gospoda, svojega Boga, ne izgovarjajo vnemar, naj ne zavidajo, naj ne bodo zlonamerni, naj se ne prepirajo med seboj, naj se ne vdajajo vlačugarstvu in naj ne delajo nič od tega, kajti kdor bo to počel, bo pogubljen.\n\n33 Kajti nobena od teh krivičnosti ne prihaja od Gospoda; kajti on dela tisto, kar je dobro med človeškimi otroki; in ne napravi ničesar, kar človeškim otrokom ne bi bilo jasno; in vse povabi, naj pridejo k njemu in bodo deležni njegove dobrote; in nikomur ne odreče, ki pride k njemu, črncu in belcu, zasužnjenemu in svobodnemu, moškemu in ženski; in pomni pogana; in Bogu so vsi enaki, tako Judje kot drugi narodi.\n\n", "2-ne 27": "[center][font_size=26]27. poglavje[/font_size][/center]\n\n[i]Tema in odpadništvo bosta v poslednjih dneh prekrila zemljo. — Na dan bo prišla Mormonova knjiga. — O knjigi bodo pričevale tri priče. — Učenjak bo rekel, da zapečatene knjige ne more brati. — Gospod bo opravil čudovito in čudežno delo. — Primerjajte z devetindvajsetim poglavjem Izaija. Med letoma 559 in 545 pr. Kr.[/i]\n\n1 Toda glejte, v poslednjih dneh oziroma v dneh drugih narodov — da, glejte vsa ljudstva drugih narodov in tudi Judje, tako tisti, ki bodo prišli v to deželo, kot tisti, ki bodo po drugih deželah sveta, da, in sicer po vseh deželah zemlje, glejte, pijani bodo od krivičnosti in vsakovrstnih gnusob —\n\n2 in ko bo prišel tisti dan, jih bo Gospod nad vojskami obiskal z gromom in s potresom in z velikim hrupom in z nevihto in z divjim viharjem in s plamenom požirajočega ognja.\n\n3 In vsi narodi, ki se bojujejo s Sionom in ki ga pretresajo, bodo kakor sanje nočnega videnja; da, z njimi bo prav kakor z lačnim, ki sanja, in glejte, jé, toda prebudi se in njegova duša je prazna; ali kakor z žejnim, ki sanja, in glejte, pije, toda prebudi se in glejte, slaboten je in njegova duša ima tek; da, prav take bodo množice vseh narodov, ki se bojujejo z goro Sion.\n\n4 Kajti glejte, vsi vi, ki delate krivico, postojte in razmislite, kajti vzklikali boste in klicali; da, pijani boste, a ne od vina, opotekali se boste, a ne zavoljo močne pijače.\n\n5 Kajti glejte, Gospod je na vas razlil duha trdnega spanca. Kajti glejte, zaprli ste oči in zavrnili ste preroke; in vaše vladarje in vidce je zakril zaradi vaše krivičnosti.\n\n6 In zgodilo se bo, da vam bo Gospod Bog obelodanil besede knjige in te bodo besede teh, ki so zaspali.\n\n7 In glejte, knjiga bo zapečatena; in v knjigi bo Božje razodetje od začetka sveta do konca le-tega.\n\n8 Zatorej zaradi stvari, ki so zapečatene, stvari, ki so zapečatene, ne bodo izročene na dan človeške hudobije in gnusob. Zatorej bo knjiga pred njimi zadržana.\n\n9 Knjiga pa bo izročena človeku in ta bo predal besede knjige, ki so besede tistih, ki so zaspali v prahu, in te besede bo predal drugemu;\n\n10 besed pa, ki so zapečatene, ne bo predal, niti ne bo predal knjige. Kajti knjiga bo zapečatena z Božjo močjo in razodetje, ki je bilo zapečateno, se bo ohranjalo v knjigi vse do Gospodovega lastnega časa, da bodo lahko prišle na dan; kajti glejte, razodevajo vse od osnovanja sveta do konca le-tega.\n\n11 In prišel bo dan, ko bodo besede knjige, ki so bile zapečatene, brali na strehah hiš; in brali jih bodo s Kristusovo močjo; in človeškim otrokom bo razodeto vse, kar je kdaj bilo med človeškimi otroki in kar kdaj bo prav do konca zemlje.\n\n12 Zatorej bo tistega dne, ko bo knjiga izročena človeku, o katerem sem govoril, knjiga skrita pred očmi sveta, da je nikogaršnje oči ne bodo videle, razen treh prič, ki jo bodo videle z Božjo močjo, ter tega, ki mu bo knjiga izročena; in pričevali bodo o resnici knjige in tega, kar je v njej.\n\n13 In nihče drug je ne bo videl, razen redkih, glede na Božjo voljo, da bodo človeškim otrokom pričevali o njegovi besedi; kajti Gospod Bog je rekel, da bodo besede zvestih govorile, kakor da bi bilo od mrtvih.\n\n14 Zatorej bo Gospod Bog še naprej obelodanjal besede knjige; in po ustih tolikih prič, kot se mu zdi dobro, bo potrdil svojo besedo; in gorje mu, ki bo Božjo besedo zavrnil!\n\n15 Toda glejte, zgodilo se bo, da bo Gospod Bog temu, kateremu bo knjigo predal, rekel: Vzemi te besede, ki niso zapečatene, in jih predaj drugemu, da jih bo lahko pokazal učenemu, rekoč: Beri to, prosim te. In učeni bo rekel: Knjigo prinesi semkaj in prebral jih bom.\n\n16 In sedaj, to bodo rekli zaradi slave sveta in da bi se okoristili in ne zavoljo Božje slave.\n\n17 In človek bo rekel: Ne morem prinesti knjige, kajti zapečatena je.\n\n18 Nato bo učeni rekel: Ne morem je brati.\n\n19 Zatorej se bo zgodilo, da bo Gospod Bog spet predal knjigo in besede le-te temu, ki ni učen; in človek, ki ni učen, bo rekel: Nisem učen.\n\n20 Nato mu bo Gospod Bog rekel: Učeni jih ne bodo brali, kajti zavrnili so jih in svoje lastno delo lahko sam opravim; zatorej boš bral besede, ki ti jih bom dal.\n\n21 Ne dotakni se stvari, ki so zapečatene, kajti te bom prinesel ob svojem lastnem času; kajti človeškim otrokom bom pokazal, da zmorem sam opraviti svoje lastno delo.\n\n22 Ko boš zatorej prebral besede, ki sem ti jih zapovedal, in dobil priče, ki sem ti jih obljubil, potem boš knjigo spet zapečatil in jo skril zame, da bom lahko ohranil besede, ki jih nisi bral, dokler se mi v moji modrosti ne bo zdelo primerno, da človeškim otrokom razodenem vse.\n\n23 Kajti glej, jaz sem Bog; in jaz sem Bog čudežev; in svetu bom pokazal, da sem isti včeraj, danes in za vekomaj; in med človeškimi otroki ne delujem drugače, razen glede na njihovo vero.\n\n24 In spet se bo zgodilo, da bo Gospod njemu, ki bo bral besede, ki mu bodo predane, rekel:\n\n25 Ker se mi to ljudstvo približuje s svojimi usti in me časti s svojimi ustnicami, v srcu pa so se močno oddaljili od mene in svoj strah do mene poučujejo s človeškimi nauki —\n\n26 zato bom med tem ljudstvom še naprej opravljal čudovito delo, da, čudovito in čudežno delo, kajti modrost njihovih modrih in učenih bo prešla in razumevanje njihovih razumnih bo skrito.\n\n27 In gorje jim, ki si prizadevajo svoj naklep temeljito skriti pred Gospodom! In njihova dela so v temi; in govorijo: Kdo nas vidi in kdo nas pozna? In govorijo tudi: Zagotovo se bo vaše obračanje stvari na glavo ocenjevalo kakor lončarjeva glina. Toda glejte, pokazal jim bom, govori Gospod nad vojskami, da poznam vsa njihova dela. Kajti mar bo delo o njem, ki ga je naredil, reklo, ni me naredil? Mar bo zasnovano o njem, ki ga je zasnoval, reklo, ni imel razumevanja?\n\n28 Toda glejte, govori Gospod nad vojskami, človeškim otrokom bom pokazal, da je samo še malo in Libanon se bo spremenil v rodovitno polje; in rodovitno polje bo cenjeno kakor gozd.\n\n29 In tisti dan bo gluhi slišal besede knjige in oči slepega bodo videle iz mraka in iz teme.\n\n30 In tudi krotki se bodo okrepili in njihova radost bo v Gospodu in revni med ljudmi se bodo radostili v Izraelovem Svetem.\n\n31 Kajti tako zagotovo, kakor živí Gospod, bodo videli, da bo strašni pokončan in porogljivec použit in vsi, ki oprezajo za krivičnostjo, bodo odrezani.\n\n32 In tisti, ki človeka delajo za krivca zavoljo besede in nastavljajo past tistemu, ki ošteva pri vratih, in pravičnega zavračajo zavoljo ničevosti.\n\n33 Zato tako govori Gospod, ki je odkupil Abrahama, glede Jakobove hiše: Jakob se sedaj ne bo sramoval, niti mu sedaj ne bo pobledel obraz.\n\n34 Ko pa bo videl svoje otroke, delo mojih rok, v svoji sredi, bodo posvečevali moje ime in posvečevali bodo Jakobovega Svetega in se bali Izraelovega Boga.\n\n35 Tudi tisti, ki so se motili v duhu, bodo razumeli, in tisti, ki so godrnjali, se bodo naučili nauka.\n\n", "2-ne 28": "[center][font_size=26]28. poglavje[/font_size][/center]\n\n[i]V poslednjih dneh bo zgrajenih veliko lažnih cerkva. — Učile bodo lažne, puhle in neumne nauke. — Zaradi lažnih učiteljev bo odpadništva v obilju. — Hudič bo besnel v srcih ljudi. — Učil bo vsakovrstne lažne nauke. Med letoma 559 in 545 pr. Kr.[/i]\n\n1 In sedaj, glejte, bratje moji, govoril sem vam, kakor mi je prigovarjal Duh; zatorej vem, da se morajo zagotovo zgoditi.\n\n2 In stvari, ki bodo napisane iz knjige, bodo velike vrednosti za človeške otroke in še zlasti za naše potomstvo, ki je ostanek Izraelove hiše.\n\n3 Kajti tisti dan se bo zgodilo, da bodo cerkve, ki so zgrajene, in ne Gospodu, ko bo ena drugi rekla: Glej, jaz, jaz sem Gospodova; in druga bo rekla: Jaz, jaz sem Gospodova; in tako bo rekel vsak, ki je zgradil cerkve, in ne Gospodu —\n\n4 in med seboj se bodo prepirali; in med seboj se bodo prepirali njihovi duhovniki in učili bodo s svojim znanjem in zanikali Svetega Duha, ki daje govoriti.\n\n5 In zanikajo moč Boga, Izraelovega Svetega; in ljudem pravijo: Prisluhnite nam in poslušajte naš nauk; kajti glejte, danes Boga ni, kajti Gospod in Odkupitelj je svoje delo opravil in svojo moč je dal ljudem;\n\n6 glejte, prisluhnite mojemu nauku; če bodo rekli, da se je po Gospodovi roki zgodil čudež, ne verjemite; kajti on današnji dan ni Bog čudežev; svoje delo je opravil.\n\n7 Da, in veliko jih bo, ki bodo rekli: Jejte, pijte in se veselite, kajti jutri umremo; in z nami bo dobro.\n\n8 In veliko jih bo tudi, ki bodo rekli: Jejte, pijte in se veselite; vendar se bojte Boga — opravičil bo majhne grehe; da, malo lažite, izkoristite drugega zaradi njegovih besed, kopljite jamo svojemu bližnjemu; v tem ni nič slabega; in vse to počnite, kajti jutri umremo; in če bo tako, da bomo krivi, nas bo Bog natepel z nekaj udarci in na koncu bomo odrešeni v Božje kraljestvo.\n\n9 Da, in veliko jih bo, ki bodo tako učili lažne in puhle in neumne nauke in bodo naduti v srcu in si bodo prizadevali svoje naklepe temeljito skriti pred Gospodom; in njihova dela bodo v temi.\n\n10 In kri svetih bo vpila iz zemlje zoper njih.\n\n11 Da, vsi so zablodili; izpridili so se.\n\n12 Zaradi ponosa in zaradi lažnih učiteljev in lažnega nauka so se njihove cerkve izpridile in njihove cerkve so vzvišene; zaradi ponosa so nadute.\n\n13 Revne ropajo zaradi svojih razkošnih svetišč; revne ropajo zaradi svojih razkošnih oblačil; in preganjajo krotke in uboge v srcu, ker so v svojem ponosu naduti.\n\n14 Trdovratni so in visoko se nosijo; da, in zaradi ponosa in hudobije in gnusob in vlačugarstva so vsi skrenili, razen redkih ponižnih Kristusovih privržencev; vendar jih vodijo, da se v številnih primerih motijo, zato ker jih poučujejo s človeškimi nauki.\n\n15 O modri in učeni in bogati, ki so naduti v ponosu srca, in vsi tisti, ki pridigajo lažne nauke, in vsi tisti, ki se vdajajo vlačugarstvu in kvarijo pravo Gospodovo pot, gorje, gorje, gorje jim, govori Gospod Bog Vsemogočni, kajti vrženi bodo v pekel!\n\n16 Gorje jim, ki pravičnega zavračajo zavoljo ničevosti in žalijo tisto, kar je dobro, in pravijo, da nima vrednosti! Kajti prišel bo dan, ko bo Gospod Bog naglo obiskal prebivalce zemlje; in tisti dan, ko bodo docela zreli v krivičnosti, bodo pogubljeni.\n\n17 Toda glejte, če se bodo prebivalci zemlje pokesali svoje hudobije in gnusob, ne bodo pokončani, govori Gospod nad vojskami.\n\n18 Toda glejte, tista mogočna in nagnusna cerkev, vlačuga vse zemlje, se mora sesuti na zemljo in velik mora biti padec le-te.\n\n19 Kajti hudičevo kraljestvo se mora zamajati in mora biti, da se te, ki mu pripadajo, izzove h kesanju ali pa jih bo hudič zgrabil s svojimi večnimi verigami in jih podžigal k jezi in bodo pogubljeni;\n\n20 kajti glejte, tistega dne bo besnel v srcih človeških otrok in jih podžigal k jezi zoper to, kar je dobro.\n\n21 In druge bo pomiril in jih zazibal v meseno varnost, da bodo rekli: Vse je dobro v Sionu; da, Sion uspeva, vse je dobro — in tako hudič goljufa njihove duše in jih oprezno vodi dol v pekel.\n\n22 In glejte, druge z laskanjem zavaja in jim govori, da pekla ni; in pravi jim: Jaz nisem noben hudič, kajti ni ga — in tako jim šepeče v ušesa, dokler jih ne zgrabi s svojimi strašnimi verigami, od koder ni rešitve.\n\n23 Da, zgrabila sta jih smrt in pekel; in smrt in pekel in hudič in vsi, katere so zgrabili, morajo stati pred Božjim prestolom in sodilo se jim bo po njihovih delih, od koder morajo na kraj, pripravljen zanje, in sicer jezero ognja in žvepla, ki je neskončno mučenje.\n\n24 Zato gorje mu, ki se v Sionu počuti lagodno!\n\n25 Gorje mu, ki kliče: Vse je dobro!\n\n26 Da, gorje mu, ki prisluhne človeškim naukom in zanika Božjo moč in dar Svetega Duha!\n\n27 Da, gorje mu, ki govori: Prejeli smo in ne potrebujemo več!\n\n28 In skratka, gorje vsem tistim, ki trepetajo in so jezni zaradi Božje resnice! Kajti glejte, ta, ki je sezidan na skali, jo sprejme z veseljem; in ta, ki je sezidan na peščenem temelju, trepeta, da ne bi padel.\n\n29 Gorje mu, ki bo rekel: Prejeli smo Božjo besedo in še več Božje besede ne potrebujemo, kajti dovolj imamo!\n\n30 Kajti glejte, tako govori Gospod Bog: Človeškim otrokom bom dal vrstico za vrstico, nauk za naukom, malo tukaj in malo tam; in blagor tistim, ki prisluhnejo mojim naukom in nastavijo uho mojim nasvetom, kajti učili se bodo modrosti, kajti temu, ki prejme, bom še dal; in tem, ki bodo rekli, dovolj imamo, tem se bo odvzelo še tisto, kar imajo.\n\n31 Preklet je ta, ki zaupa v človeka oziroma se opira na roko iz mesa oziroma bo prisluhnil človeškim naukom, razen če jim njihovi nauki ne bodo dani z močjo Svetega Duha.\n\n32 Gorje drugim narodom, govori Gospod Bog nad vojskami! Kajti navkljub temu, da jim bom iz dneva v dan iztegoval roko, me bodo zanikali; vendar bom z njimi milosten, govori Gospod Bog, če se bodo pokesali in prišli k meni; kajti moja roka je ves dan iztegnjena, govori Gospod Bog nad vojskami.\n\n", "2-ne 29": "[center][font_size=26]29. poglavje[/font_size][/center]\n\n[i]Veliko drugih narodov bo zavrnilo Mormonovo knjigo. — Rekli bodo, ne potrebujemo še več Svetega pisma. — Gospod govori številnim narodom. — Svetu bo sodil iz knjig, ki bodo zapisane. Med letoma 559 in 545 pr. Kr.[/i]\n\n1 Toda glejte, veliko jih bo — tistega dne, ko bom med njimi še naprej opravljal čudovito delo, da se bom lahko spomnil svojih zavez, ki sem jih sklenil s človeškimi otroki, da bom spet v drugo lahko iztegnil roko, da bom obnovil svoje ljudstvo, ki je iz Izraelove hiše;\n\n2 in tudi, da se bom lahko spomnil obljub, ki sem jih dal tebi, Nefi, in tudi tvojemu očetu, da se bom spominjal tvojega potomstva; in da bodo besede tvojega potomstva šle iz mojih ust k tvojemu potomstvu; in moje besede bodo švignile na konce zemlje za merilo mojemu ljudstvu, ki je iz Izraelove hiše;\n\n3 in ker bodo moje besede švignile — bodo številni od drugih narodov rekli: Sveto pismo! Sveto pismo! Imamo Sveto pismo in ne more biti še več Svetega pisma.\n\n4 Toda tako govori Gospod Bog: O nespametni, imeli bodo Sveto pismo; in prišlo bo od Judov, mojega starodavnega ljudstva zaveze. In kako se zahvaljujejo Judom za Sveto pismo, ki so ga prejeli od njih? Da, kaj mislijo drugi narodi? Mar pomnijo muke in dela in bolečine Judov in njihovo marljivost do mene, da bi odrešitev prinesli drugim narodom?\n\n5 O vi drugi narodi, ste se spomnili Judov, mojega starodavnega ljudstva zaveze? Ne, ampak ste jih prekleli in jih sovražili in si jih niste prizadevali obnoviti. Toda glejte, vse to bom vrnil na vaše glave; kajti jaz, Gospod, nisem pozabil mojega ljudstva.\n\n6 Ti, nespametni, ki boš rekel: Sveto pismo, imamo Sveto pismo in ne potrebujemo še več Svetega pisma. Ali bi dobili Sveto pismo, če ne bi bilo Judov?\n\n7 Mar ne veste, da je več narodov kakor eden? Mar ne veste, da sem jaz, Gospod, vaš Bog, ustvaril vse ljudi in da se spomnim tistih, ki so na morskih otokih; in da vladam v nebesih zgoraj in na zemlji spodaj; in svojo besedo obelodanim človeškim otrokom, da, in sicer vsem narodom zemlje?\n\n8 Čemu godrnjate, ker boste prejeli še več moje besede? Mar ne veste, da vam pričevanje dveh narodov pričuje, da sem Bog, da se enega naroda spomnim kakor drugega? Zatorej govorim iste besede enemu narodu kakor drugemu. In ko se bosta oba naroda zlila v eno, se bosta v eno prav tako zlili pričevanji obeh narodov.\n\n9 In to delam, da bi številnim lahko dokazal, da sem isti včeraj, danes in za vekomaj; in da svoje besede govorim glede na svoje lastno zadovoljstvo. In ker sem izgovoril eno besedo, vam ni treba predpostavljati, da ne morem izgovoriti še ene; kajti moje delo še ni dokončano; niti ne bo do človekovega konca, niti od tistega časa naprej in za vekomaj.\n\n10 Zatorej, ker imate Sveto pismo, vam ni treba predpostavljati, da vsebuje vse moje besede; niti vam ni treba predpostavljati, da nisem dal zapisati več.\n\n11 Kajti zapovedujem vsem ljudem, tako na vzhodu kot na zahodu in na severu in na jugu in na morskih otokih, naj zapišejo besede, ki jim jih bom govoril; kajti iz knjig, ki bodo napisane, bom sodil svetu, vsakomur po njegovih delih, glede na to, kar je zapisano.\n\n12 Kajti glejte, govoril bom Judom in to bodo zapisali; in govoril bom tudi Nefijcem in to bodo zapisali; in govoril bom tudi drugim rodovom Izraelove hiše, ki sem jih odpeljal proč, in to bodo zapisali; in govoril bom tudi vsem narodom zemlje in to bodo zapisali.\n\n13 In zgodilo se bo, da bodo Judje imeli besede Nefijcev in Nefijci bodo imeli besede Judov; in Nefijci in Judje bodo imeli besede izgubljenih Izraelovih rodov; in izgubljeni Izraelovi rodovi bodo imeli besede Nefijcev in Judov.\n\n14 In zgodilo se bo, da bo moje ljudstvo, ki je iz Izraelove hiše, zbrano doma v deželah svoje posesti; in tudi moja beseda bo zbrana v eno. In tem, ki se bojujejo zoper mojo besedo in zoper moje ljudstvo, ki je iz Izraelove hiše, bom pokazal, da sem jaz Bog, in da sem se z Abrahamom zavezal, da bom vekomaj pomnil njegovo potomstvo.\n\n", "2-ne 30": "[center][font_size=26]30. poglavje[/font_size][/center]\n\n[i]Spreobrnjeni drugi narodi bodo prišteti k ljudstvu zaveze. — Veliko Lamancev in Judov bo verjelo besedi in postali bodo očarljivi. — Izrael bo obnovljen in hudobni pokončani. Med letoma 559 in 545 pr. Kr.[/i]\n\n1 In sedaj glejte, moji ljubljeni bratje, rad bi vam govoril, kajti jaz, Nefi, ne bi dopustil, da bi predpostavljali, da ste pravičnejši, kot bodo drugi narodi. Kajti glejte, če ne boste izpolnjevali Božjih zapovedi, boste vsi enako pogubljeni; in zaradi besed, ki so bile izrečene, vam ni treba predpostavljati, da so drugi narodi povsem pokončani.\n\n2 Kajti glejte, povem vam, da bo toliko drugih narodov, kolikor se jih bo pokesalo, Gospodovo ljudstvo zaveze; in kolikor Judov se ne bo pokesalo, bo izvrženih, kajti Gospod se z nobenim ne zaveže, razen s tistimi, ki se pokesajo in verjamejo v njegovega Sina, ki je Izraelov Sveti.\n\n3 In sedaj, prerokoval bi nekoliko več glede Judov in drugih narodov. Kajti potem ko bo knjiga, o kateri sem govoril, prišla na dan in bo zapisana za druge narode in ponovno zapečatena za Gospoda, jih bo veliko, ki bodo verjeli besedam, ki so zapisane; in nesli jih bodo k ostanku našega potomstva.\n\n4 In takrat bo ostanek našega potomstva vedel glede nas, da smo prišli iz Jeruzalema in da so oni Judovi potomci.\n\n5 In med njimi se bo razglašalo evangelij Jezusa Kristusa; zatorej bodo ponovno prejeli spoznanje o svojih očetih in tudi spoznanje o Jezusu Kristusu, ki so ga imeli njihovi očetje.\n\n6 In takrat se bodo radostili; kajti vedeli bodo, da je to zanje blagoslov iz Božje roke; in mrene teme jim bodo začele padati z oči; in med njimi ne bo prešlo veliko rodov, če ne bodo neomadeževano in očarljivo ljudstvo.\n\n7 In zgodilo se bo, da bodo tudi Judje, ki so razkropljeni, začeli verjeti v Kristusa; in začeli se bodo zbirati po obličju dežele; in toliko, kolikor jih bo verjelo v Kristusa, jih bo prav tako postalo očarljivo ljudstvo.\n\n8 In zgodilo se bo, da bo Gospod Bog začel svoje delo med vsemi narodi, rodovi, jeziki in ljudstvi, da bo uresničil obnovo svojega ljudstva na zemlji.\n\n9 In pravično bo Gospod Bog sodil revnim in po pravici ošteval krotke na zemlji. In zemljo bo udaril s palico svojih ust; in z dihom svojih ustnic bo pobil hudobnega.\n\n10 Kajti naglo bo prišel čas, ko bo Gospod Bog med ljudstvom povzročil velik razdor in bodo hudobni pokončani; in svojemu ljudstvu bo prizanesel, da, četudi bo tako, da bo moral hudobne pokončati z ognjem.\n\n11 In pravičnost bo opasje njegovih ledij in zvestoba opasje njegovih bokov.\n\n12 In takrat bo volk prebival z jagnjetom; in leopard bo ležal s kozličem in tele in mlad lev in pitanček skupaj; in majhen otrok jih bo vodil.\n\n13 In krava in medvedka se bosta pasli; njuni mladiči bodo ležali skupaj; in lev bo jedel slamo kakor vol.\n\n14 In dojenček se bo igral nad gadjo luknjo in odstavljeni otrok bo položil roko v modrasjo votlino.\n\n15 Na vsej moji sveti gori ne bodo ne škodovali ne uničevali, kajti zemlja bo polna spoznanja o Gospodu, kakor vode prekrivajo morje.\n\n16 Zatorej bodo razkrite stvari vseh narodov, da, človeškim otrokom bo razkrito vse.\n\n17 Ničesar ni, kar je skrito, kar ne bo razodeto; ni dela teme, ki ne bo pokazano v luči; in ničesar ni, kar je zapečateno na zemlji, kar se ne bo odprlo.\n\n18 Zatorej bo vse, kar je bilo razodeto človeškim otrokom, tistega dne razodeto; in Satan dolgo ne bo več imel moči nad srci človeških otrok. In sedaj, moji ljubljeni bratje, preneham govoriti.\n\n", "2-ne 31": "[center][font_size=26]31. poglavje[/font_size][/center]\n\n[i]Nefi pove, zakaj se je Kristus krstil. — Ljudje morajo hoditi za Kristusom, se krstiti, prejeti Svetega Duha in vztrajati do konca, da bodo odrešeni. — Kesanje in krst so vrata na tesno in ozko pot. — Večno življenje prejmejo tisti, ki po krstu izpolnjujejo zapovedi. Med letoma 559 in 545 pr. Kr.[/i]\n\n1 In sedaj vam, moji ljubljeni bratje, jaz, Nefi, preneham prerokovati. In več ne morem zapisati kot le nekaj, za kar vem, da se mora zagotovo zgoditi; niti ne morem zapisati več kot le nekaj besed svojega brata Jakoba.\n\n2 Zatorej mi to, kar sem zapisal, zadostuje, razen nekaj besed, ki jih moram spregovoriti glede Kristusovega nauka; zatorej vam bom govoril jasno glede na jasnost svojega prerokovanja.\n\n3 Kajti duša se mi radosti v jasnosti; kajti tako dela Gospod Bog med človeškimi otroki. Kajti Gospod Bog daje luč za razumevanje; kajti ljudem govori v njihovem jeziku, da razumejo.\n\n4 Zatorej bi želel, da bi pomnili, da sem vam govoril glede tistega preroka, ki mi ga je Gospod pokazal, ki bo krstil Božje Jagnje, ki bo odvzelo grehe sveta.\n\n5 In sedaj, če je potrebno, da se Božje Jagnje, ki je sveto, krsti z vodo, da izpolni vso pravičnost, o potem, koliko bolj je potrebno, da se mi, ki nismo sveti, krstimo, da, in sicer z vodo!\n\n6 In sedaj, vprašal bi vas, moji ljubljeni bratje, v čem je Božje Jagnje izpolnilo vso pravičnost, ko se je krstilo z vodo?\n\n7 Mar ne veste, da je bil svét? Toda navkljub temu, da je svét, človeškim otrokom pokaže, da je po mesu postal ponižen pred Očetom in Očetu pričuje, da bo poslušno izpolnjeval njegove zapovedi.\n\n8 Zatorej se je potem, ko se je krstil z vodo, nadenj spustil Sveti Duh v podobi goloba.\n\n9 In spet, to človeškim otrokom pokaže tesnost poti in ozkost vrat, skozi katera morajo vstopiti, s tem da je bil on sam zgled pred njimi.\n\n10 In človeškim otrokom je rekel: Hodite za menoj! Zatorej, moji ljubljeni bratje, mar lahko hodimo za Jezusom, ne da bi bili voljni izpolnjevati Očetove zapovedi?\n\n11 In Oče je rekel: Pokesajte se, pokesajte se in se krstite v imenu mojega ljubljenega Sina!\n\n12 In k meni je prišel tudi Sinov glas, rekoč: Ta, ki se krsti v mojem imenu, njemu bo Oče dal Svetega Duha kakor meni; zatorej hodíte za menoj in delajte to, kar ste mene videli delati.\n\n13 Zatorej, moji ljubljeni bratje, vem, da boste, če boste za Sinom hodili v srcu trdno odločeni, brez hinavščine in brez prevare pred Bogom, ampak z resničnim namenom, kesajoč se grehov, pričujoč Očetu, da ste s krstom voljni prevzeti Kristusovo ime — da, ko boste sledili svojemu Gospodu in svojemu Odrešeniku v vodo, glede na njegovo besedo, glejte, nato prejeli Svetega Duha; da, nato pride krst z ognjem in s Svetim Duhom; in takrat lahko govorite v jeziku angelov in kličete hvale Izraelovemu Svetemu.\n\n14 Toda, glejte, moji ljubljeni bratje, tako je k meni prišel Sinov glas, rekoč: Potem ko ste se pokesali svojih grehov in Očetu pričevali, da ste voljni izpolnjevati moje zapovedi s krstom z vodo in ste prejeli krst z ognjem in s Svetim Duhom in znate govoriti v novem jeziku, da, in sicer v jeziku angelov, in če bi me po tem zanikali, bi bilo za vas bolje, da me ne bi poznali.\n\n15 In zaslišal sem glas Očeta, rekoč: Da, besede mojega ljubljenega so prave in zanesljive. Ta, ki bo vztrajal do konca, bo odrešen.\n\n16 In sedaj, moji ljubljeni bratje, po tem vem, da človek, če ne bo vztrajal do konca in sledil vzoru Sina živega Boga, ne bo mogel biti odrešen.\n\n17 Zatorej delajte to, kar sem vam povedal, da sem videl, da bo delal vaš Gospod in vaš Odkupitelj; kajti zaradi tega mi je bilo pokazano, da bi vi lahko vedeli za vrata, skozi katera morate vstopiti. Kajti vrata, skozi katera morate vstopiti, so kesanje in krst z vodo; in potem pride odpuščanje vaših grehov z ognjem in s Svetim Duhom.\n\n18 In takrat ste na tej tesni in ozki poti, ki vodi v večno življenje; da, vstopili ste skozi vrata; napravili ste glede na Očetove in Sinove zapovedi; in prejeli ste Svetega Duha, ki pričuje o Očetu in Sinu, da se izpolni obljuba, ki jo je dal, da jo boste, če boste stopili na to pot, prejeli.\n\n19 In sedaj, moji ljubljeni bratje, potem ko ste prišli na to tesno in ozko pot, bi vprašal, če je vse storjeno? Glejte, povem vam, ne; kajti ne bi prišli tako daleč, če ne bi bilo po Kristusovi besedi z neomajno vero vanj, v celoti opirajoč se na zasluge njega, ki je mogočen, da odreši.\n\n20 Zatorej si morate še naprej prizadevati s stanovitnostjo v Kristusu, s popolnoma svetlim upanjem in z ljubeznijo do Boga in do vseh ljudi. Če si boste zatorej še naprej prizadevali, ko se boste gostili s Kristusovo besedo, in vztrajali do konca, glejte, tako govori Oče: Imeli boste večno življenje.\n\n21 In sedaj, glejte, moji ljubljeni bratje, to je pot; in ni druge poti, niti ni pod nebom danega drugega imena, po katerem je človek lahko odrešen v Božje kraljestvo. In sedaj, glejte, to je Kristusov nauk in edini in pravi nauk Očeta in Sina in Svetega Duha, kar je en Bog, brez konca. Amen.\n\n", "2-ne 32": "[center][font_size=26]32. poglavje[/font_size][/center]\n\n[i]Angeli govorijo z močjo Svetega Duha. — Ljudje morajo moliti in zase pridobiti spoznanje od Svetega Duha. Med letoma 559 in 545 pr. Kr.[/i]\n\n1 In sedaj, glejte, moji ljubljeni bratje, predpostavljam, da v srcu nekoliko premišljujete glede tega, kar bi morali storiti, potem ko ste stopili na pot. Toda, glejte, zakaj v srcu premišljujete o tem?\n\n2 Mar ne pomnite, da sem vam rekel, da boste potem, ko boste prejeli Svetega Duha, znali govoriti v jeziku angelov? In sedaj, kako bi znali govoriti v jeziku angelov, če ne po Svetem Duhu?\n\n3 Angeli govorijo z močjo Svetega Duha; zatorej govorijo Kristusove besede. Zatorej sem vam rekel, gostite se s Kristusovimi besedami; kajti glejte, Kristusove besede vam bodo povedale vse, kaj naj bi delali.\n\n4 Če zatorej sedaj, ko sem te besede izgovoril, teh ne morete razumeti, bo zato, ker ne prosite, niti ne trkate; zatorej še niste prišli do luči, ampak morate biti pogubljeni v temi.\n\n5 Kajti glejte, spet vam pravim, da vam bo, če boste stopili na pot in prejeli Svetega Duha, pokazal vse, kaj naj bi delali.\n\n6 Glejte, to je Kristusov nauk in ne bo več danega drugega nauka, dokler se vam ne bo prikazal v mesu. In ko se vam bo prikazal v mesu, boste izpolnjevali to, kar vam bo rekel.\n\n7 In sedaj jaz, Nefi, več ne morem reči; Duh mi brani govoriti in prepuščen sem žalovanju zaradi človeške nevere in hudobije in nevednosti in trdovratnosti; kajti ne bodo iskali znanja, niti razumeli velikega znanja, ko jim bo dano v jasnosti, in sicer tako jasno kakor je lahko beseda.\n\n8 In sedaj, moji ljubljeni bratje, opažam, da v srcu še vedno premišljujete; in žalosti me, da moram govoriti o tem. Kajti če bi prisluhnili Duhu, ki človeka uči, naj moli, bi vedeli, da morate moliti; kajti zli duh človeka ne uči, naj moli, ampak ga uči, da ne sme moliti.\n\n9 Toda glejte, pravim vam, da morate vselej moliti in ne opešati; da za Gospoda ne smete ničesar storiti, če najprej ne molite k Očetu v Kristusovem imenu, da bo posvetíl vaše izvajanje, da bo vaše izvajanje lahko za blaginjo vaše duše.\n\n", "2-ne 33": "[center][font_size=26]33. poglavje[/font_size][/center]\n\n[i]Nefijeve besede izpričujejo resnico. — Pričujejo o Kristusu. — Tisti, ki verjamejo v Kristusa, bodo verjeli Nefijevim besedam, ki bodo pričevale pred sodnim stolom. Med letoma 559 in 545 pr. Kr.[/i]\n\n1 In sedaj jaz, Nefi, ne morem zapisati vsega, kar se je poučevalo med mojim ljudstvom; niti nisem tako mogočen v pisanju kakor v govorjenju; kajti ko človek govori z močjo Svetega Duha, moč Svetega Duha to ponese do src človeških otrok.\n\n2 Toda glejte, veliko jih je, ki postajajo trdosrčni do Svetega Duha, da v njih nima mesta; zatorej zavračajo veliko tega, kar je zapisano, in to ocenjujejo kot ničevost.\n\n3 Toda jaz, Nefi, sem zapisal, kar sem zapisal, in to ocenjujem kot veliko vrednost in še zlasti za moje ljudstvo. Kajti podnevi nenehno molim zanje in ponoči mi oči močijo vzglavnik zaradi njih; in k svojemu Bogu kličem v veri in vem, da bo slišal moj klic.\n\n4 In vem, da bo Gospod Bog posvetil moje molitve v korist mojemu ljudstvu. In besede, ki sem jih zapisal v šibkosti, bodo pred njimi dobile moč; kajti to jih prepričuje, naj delajo dobro; razkriva jim o njihovih očetih; in govori o Jezusu in jih prepričuje, naj verjamejo vanj in vztrajajo do konca, kar je večno življenje.\n\n5 In ostro govorijo zoper greh glede na jasnost resnice; zatorej nihče ne bo jezen zaradi besed, ki sem jih zapisal, razen če ta ne bo od hudičevega duha.\n\n6 Slavim v jasnosti, slavim v resnici, slavim v svojem Jezusu, kajti mojo dušo je odkupil iz pekla.\n\n7 S svojim ljudstvom sem dobrotljiv in imam veliko vero v Kristusa, da bom veliko duš srečal brezmadežnih pri njegovem sodnem stolu.\n\n8 Dobrotljiv sem z Judom — rečem Judom, ker mislim njih, od koder sem prišel.\n\n9 Dobrotljiv pa sem tudi z drugimi narodi. Toda glejte, za nobenega od teh ne morem upati, razen če se bodo spravili s Kristusom in vstopili skozi ozka vrata in hodili po tesni poti, ki vodi v življenje, in po poti vztrajali do konca dneva preizkušnje.\n\n10 In sedaj, moji ljubljeni bratje in prav tako Juda in vsi vi konci zemlje, prisluhnite tem besedam in verjemite v Kristusa; in če tem besedam ne verjamete, verjemite v Kristusa. In če boste verjeli v Kristusa, boste verjeli tem besedam, kajti Kristusove besede so in on mi jih je dal; in vse ljudi učijo, naj delajo dobro.\n\n11 In če to niso Kristusove besede, presodite — kajti Kristus vam bo poslednji dan pokazal z močjo in veliko slavo, da so te besede njegove; in vi in jaz bomo stali iz obličja v obličje pred njegovim sodnim stolom; in vedeli boste, da mi je to zapovedal zapisati navkljub moji šibkosti.\n\n12 In Očeta prosim v Kristusovem imenu, da bomo številni od nas, če ne vsi, na tisti veliki in poslednji dan lahko odrešeni v njegovo kraljestvo.\n\n13 In sedaj, moji ljubljeni bratje, vsi tisti, ki ste iz Izraelove hiše, in vsi vi konci zemlje, govorim vam kakor glas nekoga, ki kliče iz prahu: Zbogom, dokler ne bo prišel tisti véliki dan.\n\n14 In vi, ki ne boste deležni Božje dobrote in ne boste spoštovali besed Judov in prav tako mojih besed in besed, ki bodo prišle iz ust Božjega Jagnjeta, glejte, vam rečem večni zbogom, kajti te besede vas bodo poslednji dan obsodile.\n\n15 Kajti kar bom zapečatil na zemlji, vas bo bremenilo pred sodnim stolom; kajti tako mi je zapovedal Gospod in biti moram poslušen. Amen.\n\n", "jacob 1": "[center][font_size=26]Jakobova knjiga Nefijev brat[/font_size][/center]\n\nBesede njegovega pridiganja bratom. Zmede človeka, ki si prizadeva zrušiti Kristusov nauk. Nekaj besed glede zgodovine Nefijevega ljudstva.\n\n[center][font_size=26]1. poglavje[/font_size][/center]\n\n[i]Jakob in Jožef si prizadevata prepričati ljudi, naj verjamejo v Kristusa in izpolnjujejo njegove zapovedi. — Nefi umre. — Med Nefijci prevlada hudobija. Med letoma 544 in 421 pr. Kr.[/i]\n\n1 Kajti glejte, zgodilo se je, da je minilo petinpetdeset let od časa, ko je Lehi zapustil Jeruzalem; zatorej je Nefi meni, Jakobu, zapovedal glede malih plošč, na katerih so te stvari vgravirane.\n\n2 In meni, Jakobu, je zapovedal, naj na te plošče zapišem nekaj stvari, ki sem jih imel za nadvse dragocene; naj se ne ukvarjam, razen če bo na kratko, z zgodovino teh ljudi, ki se imenujejo Nefijevo ljudstvo.\n\n3 Kajti rekel je, naj bo zgodovina njegovega ljudstva vgravirana na njegovih drugih ploščah, in naj te plošče ohranim in jih izročim svojemu potomstvu, iz roda v rod.\n\n4 In če bi se pojavilo pridiganje, ki bo sveto, oziroma razodetje, ki bo veliko, oziroma prerokovanje, naj poglavitno od tega vgraviram na te plošče in se tega dotaknem, kolikor bi bilo mogoče, zavoljo Kristusa in zavoljo najinega ljudstva.\n\n5 Kajti zaradi vere in velike zaskrbljenosti nama je bilo resnično razodeto glede najinega ljudstva, kaj se jim bo zgodilo.\n\n6 In imela sva tudi veliko razodetij in veliko duha preroštva; zatorej sva vedela o Kristusu in njegovem kraljestvu, ki bo prišlo.\n\n7 Zatorej sva marljivo delala med svojim ljudstvom, da bi jih prepričala, naj pridejo h Kristusu in bodo deležni Božje dobrote, da bodo lahko stopili v njegov počitek, da v srdu ne bi kako zaprisegel, da ne bodo stopili, kot takrat, ko so izzivali v dneh skušnjave, ko so bili Izraelovi otroci v divjini.\n\n8 Zatorej sva od Boga želela, da bi lahko vse ljudi prepričala, naj se ne upirajo Bogu, naj ga ne izzivajo k jezi, ampak da bi vsi ljudje verjeli v Kristusa in uvideli njegovo smrt in prenašali njegov križ in nosili sramoto sveta; zatorej, jaz, Jakob, prevzemam nase, da bom izpolnil zapoved svojega brata Nefija.\n\n9 Nefi se je torej začel starati in videl je, da mora kmalu umreti; zatorej je mazilil nekega moškega, da bo sedaj kralj in vladar njegovemu ljudstvu glede na vladavine kraljev.\n\n10 Ljudje so imeli Nefija silno radi, saj je bil njihov velik zaščitnik, saj je v njihovo bran vihtel Labanov meč in vse svoje dni delal za njihovo blaginjo —\n\n11 zatorej je ljudstvo želelo njegovo ime ohranjati v spominu. In kdor je vladal namesto njega, ga je ljudstvo imenovalo drugi Nefi, tretji Nefi in tako naprej glede na vladavine kraljev; in tako jih je imenovalo ljudstvo, naj so bili katerega koli imena.\n\n12 In zgodilo se je, da je Nefi umrl.\n\n13 Ljudje, ki torej niso bili Lamanci, so bili Nefijci; vendar so se imenovali Nefijci, Jakobovci, Jožefovci, Zoramci, Lamanci, Lemuelci in Izmaelci.\n\n14 Toda jaz, Jakob, jih po temle ne bom razlikoval po teh imenih, ampak bom njih, ki si prizadevajo pokončati Nefijevo ljudstvo, imenoval Lamance, in tiste, ki so bili prijateljski z Nefijem, bom imenoval Nefijce oziroma Nefijevo ljudstvo, glede na vladavine kraljev.\n\n15 In sedaj se je zgodilo, da je Nefijevo ljudstvo pod vladavino drugega kralja postajalo trdosrčno in se nekoliko začelo vdajati hudobnim običajem, kakršnim se je starodavni David, želeč si veliko žena in priležnic, in tudi Salomon, njegov sin.\n\n16 Da, in začeli so tudi na veliko iskati zlato in srebro in začeli so se nekoliko povzdigovati v ponosu.\n\n17 Zatorej sem jim jaz, Jakob, dal te besede, ko sem jih učil v templju, potem ko sem predhodno prejel nalogo od Gospoda.\n\n18 Kajti mene, Jakoba, in mojega brata Jožefa je Nefi posvetil za duhovnika in učitelja temu ljudstvu.\n\n19 In svojo službo sva poveličevala Gospodu, prevzemajoč odgovornost, da bodo grehi ljudi prišli nad najino lastno glavo, če jih Božje besede ne bova učila z vso marljivostjo; zatorej, ker sva delala z vnemo, njihova kri ne bo mogla priti na najina oblačila; sicer bi njihova kri prišla na najina oblačila in poslednji dan ne bi bila spoznana za brezmadežna.\n\n", "jacob 2": "[center][font_size=26]2. poglavje[/font_size][/center]\n\n[i]Jakob javno obtoži ljubezen do bogastva, ponos in omadeževanost. — Ljudje lahko iščejo bogastvo, da bi pomagali soljudem. — Gospod zapove, naj ne ima nihče med Nefijci več kot eno ženo. — Gospod se radosti nad neomadeževanostjo žensk. Med letoma 544 in 421 pr. Kr.[/i]\n\n1 Besede, ki jih je Jakob, Nefijev brat, po Nefijevi smrti govoril Nefijevemu ljudstvu:\n\n2 Torej, moji ljubljeni bratje, jaz, Jakob, glede na odgovornost, ki jo imam pred Bogom, da poveličujem svojo službo s treznostjo in da bi si z oblačil očistil vaše grehe, ta dan prihajam v tempelj, da bi vam razglasil Božjo besedo.\n\n3 In sami veste, da sem bil doslej marljiv v službi svojega poklica; ta dan pa me teži veliko večja želja in zaskrbljenost za blaginjo vaših duš, kakor me je doslej.\n\n4 Kajti glejte, doslej ste bili poslušni Gospodovi besedi, ki sem vam jo dal.\n\n5 Toda glejte, prisluhnite mi in vedite, da vam lahko s pomočjo vsemogočnega Stvarnika nebes in zemlje povem glede vaših misli, kako to da se je v vašem delovanju začel pojavljati greh, greh, ki se zelo gnusi meni, da, in se gnusi Bogu.\n\n6 Da, to mi žalosti dušo in povzroča, da od sramu lezem vase pred navzočnostjo svojega Stvarnika, da vam moram pričevati glede hudobije vaših src.\n\n7 In prav tako me žalosti, da moram glede vas tako smelo govoriti pred vašimi ženami in vašimi otroki, izmed katerih jih ima veliko pred Bogom silno nežna in neomadeževana in rahločutna čustva, to, kar je Bogu povšeči;\n\n8 in zdi se mi, da so semkaj prišli poslušat prijetno Božjo besedo, da, besedo, ki ozdravi ranjeno dušo.\n\n9 Zatorej me v duši teži, da sem vas zaradi stroge zapovedi, ki sem jo prejel od Boga, primoran opomniti glede na vaše zločine, da bom poglobil rane tem, ki so že ranjeni, namesto da bi njihove rane blažil in zdravil; in za tiste, ki niso bili ranjeni, namesto da bi se gostili s prijetno Božjo besedo, so nastavljena bodala, da jim bodo prebodla dušo in ranila njihove tankočutne misli.\n\n10 Toda navkljub velikanski nalogi moram narediti glede na stroge Božje zapovedi in vam povedati glede vaše hudobije in gnusob v navzočnosti tistih, ki so čisti v srcu in strtega srca in pod prodirnim očesom vsemogočnega Boga.\n\n11 Zatorej vam moram povedati resnico glede na jasnost Božje besede. Kajti glejte, ko sem vprašal Gospoda, se mi je tako zgodila beseda, rekoč: Jakob, jutri se odpravi v tempelj in temu ljudstvu razglasi besedo, ki ti jo bom dal.\n\n12 In sedaj glejte, bratje moji, to je beseda, ki vam jo razglašam, da jih je veliko med vami začelo iskati zlato in srebro in vsakovrstne dragocene rude, ki jih ima ta dežela, ki je obljubljena dežela za vas in vaše potomstvo, v velikem obilju.\n\n13 In roka previdnosti se vam je najprijetneje smehljala, da ste prejeli veliko bogastvo; in ker ste nekateri med vami prejeli obilneje kakor vaši bratje, ste vzvišeni v ponosu srca in ste trdovratni in visoko se nosite zaradi dragocenih oblačil in preganjate svoje brate, ker predpostavljate, da ste boljši od njih.\n\n14 In sedaj, bratje moji, mar predpostavljate, da vas Bog v tem opravičuje? Glejte, povem vam, ne. Ampak vas obsoja in če boste v tem vztrajali, vas morajo naglo doleteti njegove sodbe.\n\n15 O, da bi vam pokazal, da lahko njegove oči prodrejo v vas in da vas lahko z enim bežnim pogledom zmelje v prah!\n\n16 O, da bi vas osvobodil te krivičnosti in gnusobe. In o, da bi poslušali besedo njegovih zapovedi in ne dovolili temu ponosu srca, da vam pogublja dušo!\n\n17 O svojih bratih mislite kot o sebi in bodite prijazni z vsemi in radodarni s svojim imetjem, da bodo lahko bogati kakor vi.\n\n18 Preden pa iščete bogastvo, iščite Božje kraljestvo.\n\n19 In potem ko boste prejeli upanje v Kristusa, boste prejeli bogastvo, če ga boste iskali; in iskali ga boste z namenom, da boste delali dobro — da boste oblačili gole in hranili lačne in osvobajali ujete in nudili pomoč bolnim in prizadetim.\n\n20 In sedaj, bratje moji, govoril sem vam glede ponosa; in tisti med vami, ki ste prizadeli bližnjega in ga preganjali, ker ste bili v srcu ponosni na to, kar vam je dal Bog, kaj pravite o tem?\n\n21 Mar ne predpostavljate, da se takšne stvari gnusijo njemu, ki je ustvaril vse meso? In eno bitje je v njegovih očeh tako dragoceno kakor drugo. In vse meso je iz prahu; in prav s tem namenom jih je ustvaril, da bodo izpolnjevali njegove zapovedi in ga vekomaj slavili.\n\n22 In sedaj vam preneham govoriti glede tega ponosa. In če ne bi bilo, da vam moram govoriti glede večjega zločina, bi se mi srce zaradi vas silno radostilo.\n\n23 Toda Božja beseda me bremeni zaradi vaših večjih zločinov. Kajti glejte, tako govori Gospod: To ljudstvo je postajalo vse bolj krivično; ne razumejo svetih spisov, kajti prizadevajo se opravičevati, ker se vdajajo vlačugarstvu, zaradi stvari, ki so bile zapisane, glede Davida in Salomona, njegovega sina.\n\n24 Glejte, David in Salomon sta resnično imela veliko žena in priležnic, to, kar je bilo pred menoj nagnusno, govori Gospod.\n\n25 Zatorej tako govori Gospod: To ljudstvo sem z močjo svoje lastne volje vodil iz jeruzalemske dežele, da bi si iz sadu Jožefovih ledij vzdignil pravično vejo.\n\n26 Zatorej jaz, Gospod Bog, ne bom dopustil, da bo to ljudstvo delalo kot ta dva od starodavnih.\n\n27 Zatorej, bratje moji, poslušajte me in prisluhnite Gospodovi besedi: Kajti nihče med vami ne bo imel več kakor eno ženo; in nobenih priležnic ne bo imel;\n\n28 kajti jaz, Gospod Bog, se radostim nad neomadeževanostjo žensk. In vlačugarstvo se mi gnusi; tako govori Gospod nad vojskami.\n\n29 Zatorej bo to ljudstvo izpolnjevalo moje zapovedi, govori Gospod nad vojskami, ali pa bo dežela zavoljo njih prekleta.\n\n30 Kajti če si bom hotel, govori Gospod nad vojskami, vzgojiti potomstvo, bom zapovedoval svojemu ljudstvu; sicer bodo temu prisluhnili.\n\n31 Kajti glejte, jaz, Gospod, sem videl žalost in slišal žalovanje hčera mojega ljudstva v jeruzalemski deželi, da, in v vseh deželah mojega ljudstva zaradi hudobije in gnusob njihovih mož.\n\n32 In ne bom dopustil, govori Gospod nad vojskami, da se bodo klici zalih hčera tega ljudstva, ki sem ga vodil iz jeruzalemske dežele, dvigali k meni zoper može mojega ljudstva, govori Gospod nad vojskami.\n\n33 Kajti hčerá mojega ljudstva naj zaradi njihove nežnosti ne odpeljejo ujetih, sicer jih bom obiskal s hudim prekletstvom, prav do propada; kajti ne bodo se vdajali vlačugarstvu kot ta dva od starodavnih, govori Gospod nad vojskami.\n\n34 In sedaj glejte, bratje moji, veste, da so bile te zapovedi dane očetu, Lehiju; zatorej ste jih prej poznali; in prišli ste pod hudo obsodbo; kajti delali ste to, česar ne bi smeli delati.\n\n35 Glejte, zagrešili ste večje krivičnosti kot Lamanci, naši bratje. Strli ste srce svoji nežni ženi in izgubili zaupanje svojih otrok zaradi svojih slabih zgledov pred njimi; in ihtenje njihovega srca se k Bogu dviga zoper vas. In zaradi strogosti Božje besede, ki je zoper vas, je umrlo veliko src, prebodenih z globokimi ranami.\n\n", "jacob 3": "[center][font_size=26]3. poglavje[/font_size][/center]\n\n[i]Čisti v srcu prejmejo prijetno Božjo besedo. — Pravičnost Lamancev presega pravičnost Nefijcev. — Jakob svari pred nečistovanjem, poltenostjo in vsakršnim grehom. Med letoma 544 in 421 pr. Kr.[/i]\n\n1 Toda glejte, jaz, Jakob, bi želel govoriti vam, ki ste čisti v srcu. K Bogu glejte s trdnim namenom in k njemu molite s silno vero in tolažil vas bo v vaših stiskah in zagovarjal bo vaš primer in poslal pravico nad te, ki si vas prizadevajo pokončati.\n\n2 O vsi vi, ki ste čisti v srcu, dvignite glavo in prejmite prijetno Božjo besedo in se gostite z njegovo ljubeznijo, kajti lahko se, če je vaše mišljenje za vekomaj trdno.\n\n3 Toda gorje, gorje vam, ki niste čisti v srcu, ki ste ta dan umazani pred Bogom; kajti če se ne boste pokesali, bo dežela zavoljo vas prekleta; in Lamanci, ki niso umazani kakor vi, vendar so prekleti s hudim prekletstvom, vas bodo bičali prav do propada.\n\n4 In čas pride naglo, da bodo, če se ne boste pokesali, posedovali deželo vaše dediščine in Gospod Bog bo pravične odpeljal iz vaše srede.\n\n5 Glejte, Lamanci, vaši bratje, ki jih sovražite zaradi njihove umazanije in prekletstva, ki je prišlo nad njihovo kožo, so pravičnejši od vas; kajti niso pozabili Gospodove zapovedi, ki je bila dana našemu očetu — naj imajo le eno ženo in naj nimajo nobenih priležnic in naj med njimi ne bo vdajanja vlačugarstvu.\n\n6 In to zapoved si torej prizadevajo izpolnjevati, zatorej jih zaradi te prizadevnosti, da izpolnjujejo to zapoved, Gospod Bog ne bo pokončal, ampak bo z njimi milosten; in nekega dne bodo postali blagoslovljeno ljudstvo.\n\n7 Glejte, njihovi možje ljubijo svoje žene in njihove žene ljubijo svoje može; in njihovi možje in njihove žene ljubijo svoje otroke; in njihova nevera in sovraštvo do vas je zaradi krivičnosti njihovih očetov; koliko ste zatorej boljši kakor oni v očeh vašega velikega Stvarnika?\n\n8 O bratje moji, bojim se, da bo, če se ne boste pokesali svojih grehov, njihova koža bolj bela kot vaša, ko boste skupaj z njimi privedeni pred Božji prestol.\n\n9 Zatorej vam dajem zapoved, ki je Božja beseda, da jih nič več ne žalite zaradi njihove temne kože; niti jih ne boste žalili zaradi njihove umazanije; ampak se spomnite svoje lastne umazanije in se spomnite, da je njihova umazanija prišla zaradi njihovih očetov.\n\n10 Zatorej se spomnite svojih otrok, da ste jih v srcu prizadeli zaradi zgleda, ki ste jim ga dajali; in spomnite se tudi, da lahko zaradi vaše umazanije svoje otroke pripeljete v pogubo in poslednji dan se vam bodo njihovi grehi zgrnili na glavo.\n\n11 O bratje moji, prisluhnite mojim besedam; predramite sposobnosti svoje duše; stresite se, da se boste lahko prebudili iz smrtnega spanca; in osvobodite se peklenskih bolečin, da ne boste postali angeli hudiču, da ne boste vrženi v tisto jezero ognja in žvepla, ki je druga smrt.\n\n12 In sedaj sem jaz, Jakob, Nefijevemu ljudstvu govoril veliko več, svareč jih pred nečistovanjem in poltenostjo in vsakovrstnim grehom, govoreč jim o strašnih posledicah teh.\n\n13 In niti stotega dela ravnanj tega ljudstva, ki je sedaj postajalo številnejše, ni moč zapisati na te plošče; toda številna njihova ravnanja so zapisana na večje plošče in njihove vojne in njihovi prepiri in vladavine njihovih kraljev.\n\n14 Te plošče se imenujejo Jakobove plošče in Nefi jih je napravil s svojo roko. In preneham govoriti te besede.\n\n", "jacob 4": "[center][font_size=26]4. poglavje[/font_size][/center]\n\n[i]Vsi preroki so Očeta častili v Kristusovem imenu. — Abrahamovo darovanje Izaka je bilo po prispodobi Boga in njegovega Edinorojenca. — Ljudje naj se spravijo z Bogom zaradi odkupne daritve. — Judje bodo zavrnili temeljni kamen. Med letoma 544 in 421 pr. Kr.[/i]\n\n1 Sedaj glejte, zgodilo se je, da sem jaz, Jakob, ker sem svoje ljudstvo veliko poučeval v besedi (in ne morem zapisati več kakor le malo svojih besed zaradi težavnosti graviranja naših besed na plošče) in vemo, da mora to, kar zapisujemo na plošče, ostati.\n\n2 Toda vse, kar zapisujemo na drugo kot na plošče, mora preminiti in izginiti; toda na plošče lahko zapišemo nekaj besed, ki bodo našim otrokom in tudi našim ljubljenim bratom dale majhno stopnjo spoznanja glede nas oziroma glede njihovih očetov —\n\n3 v tem se torej radostimo; in marljivo delamo, da bi te besede vgravirali na plošče, upajoč, da jih bodo naši ljubljeni bratje in naši otroci prejeli s hvaležnim srcem in gledali nanje, da bodo z radostjo in ne s potrtostjo, niti s prezirom lahko izvedeli glede svojih prvih staršev.\n\n4 Kajti s tem namenom smo zapisovali te stvari, da bodo lahko vedeli, da smo vedeli o Kristusu in smo več sto let pred njegovim prihodom upali na njegovo slavo; na njegovo slavo pa nismo upali samo mi, ampak tudi vsi sveti preroki, ki so bili pred nami.\n\n5 Glejte, verjeli so v Kristusa in v njegovem imenu častili Očeta in tudi mi Očeta častimo v njegovem imenu. In s tem namenom izpolnjujemo Mojzesovo postavo, ki nam dušo usmerja k njemu; in zaradi tega nam je posvečena za pravičnost, prav kot se je štelo Abrahamu v divjini, da je bil poslušen Božjim zapovedim, ko je daroval svojega sina Izaka, kar je prispodoba Boga in njegovega edinorojenega Sina.\n\n6 Zatorej preučujemo preroke in imamo veliko razodetij in duha preroštva; in ker imamo vsa ta pričevanja, prejmemo upanje in naša vera postane neomajna, tako da resnično lahko zapovedujemo v Jezusovem imenu in so nam poslušna sama drevesa oziroma gore oziroma morski valovi.\n\n7 Vendar nam Gospod Bog pokaže našo šibkost, da bi vedeli, da je zaradi njegove milostljivosti in njegove velike blagohotnosti do človeških otrok, da imamo moč, da to naredimo.\n\n8 Glejte, velika in čudovita so Gospodova dela. Kako neraziskane so globine njegovih skrivnosti; in nemogoče je, da bi človek odkril vsa njegova pota. In za njegova pota ne ve nihče, če mu ni razodeto; zatorej, bratje, ne prezirajte Božjih razodetij.\n\n9 Kajti glejte, z močjo njegove besede je človek prišel na obličje zemlje, zemlje, ki je bila ustvarjena z močjo njegove besede. Če je zatorej Bog spregovoril in je nastal svet in spregovoril in je bil ustvarjen človek, o potem zakaj ne bi mogel zapovedovati zemlji oziroma delu svojih rok na njenem obličju glede na svojo voljo in zadovoljstvo?\n\n10 Zatorej si, bratje, ne prizadevajte svetovati Gospodu, ampak jemati nasvet iz njegove roke. Kajti glejte, sami veste, da svetuje modro in pravično in z veliko milosti nad vsemi svojimi deli.\n\n11 Zatorej, ljubljeni bratje, spravite se z njim zaradi odkupne daritve Kristusa, njegovega edinorojenega Sina, in prejeli boste vstajenje glede na moč vstajenja, ki je v Kristusu, in bili predstavljeni kot Kristusovi prvi sadovi Bogu, ker imate vero in ste prejeli zanesljivo upanje na njegovo slavo, preden se prikaže v mesu.\n\n12 In sedaj, ljubljeni, ne čudite se, da vam to pravim; kajti zakaj ne bi govorili o Kristusovi odkupni daritvi in si ne pridobili popolnega spoznanja o njem, kakor si tudi pridobili spoznanja o vstajenju in prihodnjem svetu?\n\n13 Glejte, bratje moji, ta, ki prerokuje, naj prerokuje, da ljudje razumejo, kajti Duh govori resnico in ne laže. Zatorej govori o stvareh, kakor v resnici so, in o stvareh, kakor v resnici bodo; zatorej so nam bile te stvari jasno razodete za odrešitev naše duše. Toda glejte, nismo samo mi priče temu; kajti to je Bog govoril tudi starodavnim prerokom.\n\n14 Toda glejte, Judje so bili trdovratno ljudstvo; in prezirali so jasne besede in ubijali preroke in si prizadevali za to, česar niso mogli razumeti. Zatorej morajo zaradi svoje slepote, slepote, ki jih je doletela, ker so gledali mimo cilja, pasti, kajti Bog jim je odvzel svojo jasnost in jim predal veliko tega, česar ne morejo razumeti, ker so si tako želeli. In ker so si tako želeli, je Bog to napravil, da bi se opotekali.\n\n15 In sedaj mene, Jakoba, Duh vodi, da še prerokujem; kajti po delovanju Duha, ki je v meni, opažam, da bodo zavoljo spotikanja Judov zavrnili kamen, na katerem bi lahko zidali in imeli varen temelj.\n\n16 Toda glejte, glede na svete spise bo ta kamen postal velik in poslednji in edini zanesljivi temelj, na katerem Judje lahko zidajo.\n\n17 In sedaj, moji ljubljeni, kako je mogoče, da ti, potem ko so zavrnili zanesljivi temelj, sploh lahko zidajo na njem, da bi postal glavni vogelni kamen?\n\n18 Glejte, moji ljubljeni bratje, razkril vam bom to skrivnost; če se moja trdnost v Duhu ne bo kakor koli omajala in se ne opotečem zaradi svoje prevelike zaskrbljenosti zavoljo vas.\n\n", "jacob 5": "[center][font_size=26]5. poglavje[/font_size][/center]\n\n[i]Jakob navaja Zenosa v zvezi s prispodobo o gojeni in divji oljki. — Sta podoba Izraela in drugih narodov. — Izraelova razkropitev in zbiranje sta bila predvidena. — S tem so mišljeni Nefijci in Lamanci in vsa Izraelova hiša. — Drugi narodi bodo vcepljeni v Izrael. — Nazadnje bo vinograd požgan. Med letoma 544 in 421 pr. Kr.[/i]\n\n1 Glejte, bratje moji, mar ne pomnite, da ste brali besede preroka Zenosa, ki jih je govoril Izraelovi hiši, rekoč:\n\n2 Prisluhni, o Izraelova hiša, in poslušaj besede mene, Gospodovega preroka!\n\n3 Kajti glej, tako govori Gospod, primerjal te bom, o Izraelova hiša, z gojeno oljko, ki jo je človek vzel in jo negoval v svojem vinogradu; in rasla je in se starala in začela odmirati.\n\n4 In zgodilo se je, da je gospodar vinograda šel in videl je, da je njegova oljka začela odmirati; in rekel je: Obrezal jo bom in jo okopal in jo negoval, da bi morda pognala mlade in nežne veje in ne odmrla.\n\n5 In zgodilo se je, da jo je obrezal in jo okopal in jo negoval glede na svojo besedo.\n\n6 In zgodilo se je, da je po veliko dneh začela nekoliko poganjati mlade in nežne veje; toda glejte, glavni vrh le-te je začel odmirati.\n\n7 In zgodilo se je, da je gospodar vinograda to videl in je svojemu služabniku rekel: Žalosti me, da bi izgubil to drevo; zatorej pojdi in odlomi veje z divje oljke in mi jih prinesi semkaj; in odlomila bova tiste glavne veje, ki so se začele sušiti, in vrgla jih bova v ogenj, da bodo zgorele.\n\n8 In glej, govori Gospod vinograda, odnesel bom veliko teh mladih in nežnih vej in jih vcepil, kamor me bo volja; in ni pomembno, če bo tako, da bo korenina tega drevesa odmrla, si bom ohranil sad le-tega; zatorej bom vzel te mlade in nežne veje in jih vcepil, kamor me bo volja.\n\n9 Vzemi veje divje oljke in jih vcepi na mesto le-teh; in te, ki sem jih odlomil, bom vrgel v ogenj in jih sežgal, da ne bodo v napoto na tleh mojega vinograda.\n\n10 In zgodilo se je, da je služabnik Gospoda vinograda storil glede na besedo Gospoda vinograda in vcepil veje divje oljke.\n\n11 In Gospod vinograda je naročil, naj se jo okoplje in obreže in neguje, rekoč svojemu služabniku: Žalosti me, da bi izgubil to drevo; da bi zatorej morda ohranil korenine le-tega, da ne bi odmrle, da bi si jih ohranil, sem to napravil.\n\n12 Zatorej pojdi svojo pot; pazi na drevo in ga neguj glede na moje besede.\n\n13 In té bom dal v najskrajnejši del mojega vinograda, kamor me bo volja, to tebi nič mar; in to storim, da si bom lahko ohranil naravne veje drevesa; in da si bom lahko shranil tudi sad le-tega za prihodnje obdobje; kajti žalosti me, da bi izgubil to drevo in sad le-tega.\n\n14 In zgodilo se je, da je šel Gospod vinograda svojo pot in skril naravne veje gojene oljke v najskrajnejše dele vinograda, nekatere v enega in nekatere v drugega, glede na svojo voljo in zadovoljstvo.\n\n15 In zgodilo se je, da je minilo veliko časa in Gospod vinograda je svojemu služabniku rekel: Pridi, pojdiva dol v vinograd, da bova v vinogradu lahko delala.\n\n16 In zgodilo se je, da sta Gospod vinograda in tudi služabnik šla delat v vinograd. In zgodilo se je, da je služabnik svojemu gospodarju rekel: Glej, poglej sem; glej drevo!\n\n17 In zgodilo se je, da je Gospod vinograda pogledal in videl drevo, v katerega so bile vcepljene divje oljčne veje; in pognalo je in začelo dajati sad. In videl je, da je dobro; in sad le-tega je bil kakor naravni sad.\n\n18 In služabniku je rekel: Glej, veje divjega drevesa so jemale sok korenine le-tega, da je korenina le-tega dajala veliko moči; in zaradi veliko moči korenine le-tega, so divje veje obrodile gojen sad. Če torej teh vej ne bi vcepila, bi drevo le-te odmrlo. In sedaj, glej, shranil bom veliko sadu, ki ga je obrodilo drevo le-te; in sad le-tega si bom shranil za prihodnje obdobje.\n\n19 In zgodilo se je, da je Gospod vinograda služabniku rekel: Pridi, pojdiva v najskrajnejši del vinograda in poglejva, če niso morda tudi naravne veje drevesa obrodile veliko sadu, da si bom sad le-tega lahko shranil za prihodnje obdobje.\n\n20 In zgodilo se je, da sta šla, kamor je gospodar skril naravne veje drevesa in služabniku je rekel: Glej te; in videl je prvo, da je obrodilo veliko sadu; in videl je tudi, da je bil dober. In služabniku je rekel: Vzemi od sadu le-tega in ga shrani za prihodnje obdobje, da si ga bom lahko ohranil; kajti glej, je rekel, ves ta čas sem ga negoval in obrodilo je veliko sadu.\n\n21 In zgodilo se je, da je služabnik svojemu gospodarju rekel: Kako da si prišel semkaj posadit to drevo oziroma to vejo z drevesa? Kajti glej, bil je najrevnejši kos zemljišča v vsem vinogradu.\n\n22 In Gospod vinograda mu je rekel: Ne svetuj mi; vedel sem, da je reven kos zemlje; zatorej sem ti rekel, da sem jo ves ta čas negoval in vidiš, da je obrodila veliko sadu.\n\n23 In zgodilo se je, da je Gospod vinograda svojemu služabniku rekel: Poglej semkaj; glej, prav tako sem zasadil še eno vejo z drevesa; in veš, da je bil ta kos zemlje revnejši od prvega. Toda, poglej drevo! Ves ta čas sem ga negoval in obrodilo je veliko sadu; zato ga naberi in shrani za prihodnje obdobje, da si ga bom lahko ohranil.\n\n24 In zgodilo se je, da je Gospod vinograda svojemu služabniku spet rekel: Poglej semkaj in glej tudi drugo vejo, ki sem jo zasadil; glej, da sem jo tudi negoval in obrodila je sad.\n\n25 In služabniku je rekel: Poglej semkaj in glej zadnjo! Glej, to sem zasadil na dober kos zemlje in ves ta čas sem jo negoval in samo del drevesa je obrodil gojen sad, drugi del drevesa pa je obrodil divji sad; glej, to drevo sem negoval kakor druga.\n\n26 In zgodilo se je, da je Gospod vinograda služabniku rekel: Odlomi veje, ki niso obrodile dobrega sadu, in jih vrzi v ogenj.\n\n27 Toda glej, služabnik mu je rekel: Obreživa jo in okopljiva jo in jo še malo negujva, da ti morda obrodi dober sad, da ga boš shranil za prihodnje obdobje.\n\n28 In zgodilo se je, da sta Gospod vinograda in služabnik Gospoda vinograda negovala ves sad vinograda.\n\n29 In zgodilo se je, da je minilo veliko časa in Gospod vinograda je svojemu služabniku rekel: Pridi, pojdiva dol v vinograd, da bova spet delala v vinogradu. Kajti glej, čas se približuje in kmalu pride konec; zatorej si moram sad shraniti za prihodnje obdobje.\n\n30 In zgodilo se je, da sta šla Gospod vinograda in služabnik v vinograd; in prišla sta do drevesa, katerega naravne veje so bile odlomljene in divje veje so bile vcepljene; in glej, drevo so težili vse vrste sadovi.\n\n31 In zgodilo se je, da je Gospod vinograda okusil sad, vsako vrsto glede na njegovo število. In Gospod vinograda je rekel: Glej, ves ta čas sva negovala to drevo in precej sadu sem si shranil za prihodnje obdobje.\n\n32 Toda glej, tokrat je obrodilo veliko sadu in od tega ni nobenega, ki bi bil dober. In glej, tu so vse vrste slabi sadovi; in nič mi ne koristi navkljub vsemu najinemu delu; in sedaj me žalosti, da bi to drevo izgubil.\n\n33 In Gospod vinograda je služabniku rekel: Kaj naj narediva z drevesom, da bom zase spet lahko ohranil dober sad le-tega?\n\n34 In služabnik je svojemu gospodarju rekel: Glej, ker si vcepil veje divje oljke, so hranile korenine, da so žive in niso odmrle; zatorej vidiš, da so še dobre.\n\n35 In zgodilo se je, da je Gospod vinograda svojemu služabniku rekel: Drevo mi nič ne koristi in korenine le-tega mi nič ne koristijo, dokler bo obrodilo slab sad.\n\n36 Vendar vem, da so korenine dobre in za svoj lastni namen sem jih ohranil; in zaradi njihove velike moči so doslej na divjih vejah obrodile dober sad.\n\n37 Toda glej, divje veje so se razrasle in prerastle korenine le-tega; in ker so divje veje prehitele korenine le-tega, je obrodilo veliko slabega sadu; in ker je obrodilo veliko slabega sadu, vidiš, da začenja odmirati; in kmalu bo dozorelo, da bo vrženo v ogenj, če ne bova z njim nekaj storila, da ga ohraniva.\n\n38 In zgodilo se je, da je Gospod vinograda svojemu služabniku rekel: Pojdiva dol v najskrajnejše dele vinograda in poglejva, ali so naravne veje prav tako obrodile slab sad.\n\n39 In zgodilo se je, da sta šla v najskrajnejše dele vinograda. In zgodilo se je, da sta videla, da se je tudi sad naravnih vej izpridil; da, s prve in druge in tudi zadnje; in vse so se izpridile.\n\n40 In divji sad zadnje je prerasel tisti del drevesa, ki je obrodil dober sad, da se je veja celo posušila in odmrla.\n\n41 In zgodilo se je, da je Gospod vinograda zajokal in služabniku rekel: Kaj več bi še lahko storil za svoj vinograd?\n\n42 Glej, vedel sem, da se je ves sad vinograda, razen teh, izpridil. Sedaj pa so se tudi te, ki so nekoč obrodile dober sad, izpridile; in sedaj vse moje drevje v vinogradu ni dobro za nič drugega, kot da se ga poseka in vrže v ogenj.\n\n43 In glej to zadnje, katerega veja se je posušila, sem zasadil na dober kos zemlje; da, in sicer na tega, ki sem ga izvolil nad vsemi drugimi deli zemljišča mojega vinograda.\n\n44 In vidiš, da sem posekal tudi to, kar je bilo v napoto na tem kosu zemlje, da bom to drevo posadil na mesto le-tega.\n\n45 In vidiš, da je del le-tega obrodil dober sad in del le-tega je obrodil divji sad; in ker vej le-tega nisem odlomil in jih vrgel v ogenj, glej, so prerasle dobro vejo, da se je posušila.\n\n46 In sedaj, glej, navkljub vsej skrbi, ki sva jo posvečala mojemu vinogradu, so se drevesa le-tega izpridila, da ne obrodijo dobrega sadu; in upal sem, da bom te ohranil, da si bom sad le-teh shranil za prihodnje obdobje. Toda, glej, postale so kakor divja oljka in nimajo druge vrednosti, kakor da se jih poseka in vrže v ogenj; in žalosti me, da bi jih moral izgubiti.\n\n47 Toda kaj več bi še lahko storil za svoj vinograd? Mar sem polenil svojo roko, da ga nisem negoval? Ne, negoval sem ga in okopaval sem ga in obrezoval sem ga in gnojil sem ga; in skoraj ves dan sem iztegoval roko in bliža se konec. In žalosti me, da bi moral posekati vsa drevesa svojega vinograda in jih vreči v ogenj, da bodo zgorela. Kdo je, ki je izpridil moj vinograd?\n\n48 In zgodilo se je, da je služabnik svojemu gospodarju rekel: Mar ni prevzetnost tvojega vinograda — mar niso veje le-tega prehitele korenin, ki so dobre? In ker so veje prehitele korenine le-tega, glej, so rasle hitreje kot moč korenin in si jemale moč. Glej, pravim, mar ni to vzrok, da so se drevesa tvojega vinograda izpridila?\n\n49 In zgodilo se je, da je Gospod vinograda služabniku rekel: Pojdiva in posekajva drevesa vinograda in jih vrziva v ogenj, da ne bodo v napoto na tleh mojega vinograda, kajti vse sem storil. Kaj več bi še lahko storil za svoj vinograd?\n\n50 Toda, glejte, služabnik je Gospodu vinograda rekel: Prizanesi mu še malo.\n\n51 In Gospod je rekel: Da, malo mu bom še prizanesel, kajti žalosti me, da bi izgubil drevesa svojega vinograda.\n\n52 Zatorej vzemiva veje teh, ki sem jih zasadil v najskrajnejše dele svojega vinograda, in jih vcepiva v drevo, iz katerega so prišle; in z drevesa odlomiva tiste veje, katerih sad je nadvse grenak, in na mesto le-teh vcepiva naravne veje drevesa.\n\n53 In to bom storil, da drevo ne odmre, da si morda ohranim korenine le-tega za svoj lastni namen.\n\n54 In glej, korenine naravnih vej drevesa, ki sem jih zasadil, kamor me je bila volja, so še žive; da bi jih zatorej tudi lahko ohranil za svoj lastni namen, bom odvzel veje s tega drevesa in jih vcepil vanje. Da, vanje bom vcepil veje s prvotnega drevesa, da bom zase lahko ohranil tudi korenine, da mi morda, ko bodo zadosti močne, obrodijo dober sad in morda bom še slavil v sadu svojega vinograda.\n\n55 In zgodilo se je, da sta vzela z naravnega drevesa, ki je podivjalo, in vcepila v naravna drevesa, ki so prav tako podivjala.\n\n56 In prav tako sta vzela z naravnih dreves, ki so podivjala, in vcepila v prvotno drevo.\n\n57 In Gospod vinograda je služabniku rekel: Ne lomi divjih vej z dreves, razen tistih, ki so nadvse grenka; in vanje boš vcepil glede na to, kar sem rekel.\n\n58 In spet bova negovala drevesa vinograda in obrezala bova veje le-tega; in z dreves bova odlomila tiste veje, ki so dozorele, da morajo odmreti, in jih vrgla v ogenj.\n\n59 In to delam, da bi se morda korenine le-tega okrepile, ker so dobre; in da morda zaradi zamenjanih vej dobro prevlada slabo.\n\n60 In ker sem ohranil naravne veje in korenine le-teh in ker sem naravne veje spet vcepil v njihovo prvotno drevo in sem ohranil korenine njihovega prvotnega drevesa, da morda drevje mojega vinograda spet obrodi dober sad; in da se bom spet lahko radostil v sadu mojega vinograda in da se bom lahko silno radostil, da sem ohranil korenine in veje prvega sadu —\n\n61 zatorej pojdi in skliči služabnike, da bomo marljivo, s svojo močjo delali v vinogradu, da bomo pripravili pot, da mi bo spet lahko obrodil naravni sad, naravni sad, ki je dober in med vsemi drugimi sadovi najdragocenejši.\n\n62 Zatorej pojdimo in tokrat zadnjič delajmo z vso močjo, kajti glejte, bliža se konec in to je poslednjič, da bom obrezal svoj vinograd.\n\n63 Vcepite veje; začnite pri zadnjih, da bodo prve in da bodo prve zadnje in okopljite drevesa, tako stara kot mlada, prva in zadnja; in zadnja in prva, da bodo vsa poslednjič še enkrat negovana.\n\n64 Zatorej jih še poslednjič okopljite in jih obrežite in jih pognojite, kajti bliža se konec. In če bo tako, da bodo ti zadnji cepiči rasli in obrodili naraven sad, potem boste zanje pripravili pot, da bodo rasli.\n\n65 In ko bodo začele rasti, boste odstranili veje, ki obrodijo grenak sad, glede na moč dobrih in velikost le-teh; in slabega le-tega ne boste odstranili vsega naenkrat, da korenine le-tega ne bi bile premočne za cepiče in bi cepiči le-teh odmrli in ne bi izgubil dreves svojega vinograda.\n\n66 Kajti žalosti me, da bi izgubil drevesa svojega vinograda; zatorej boste slabe očistili glede na to, kakor bodo rasle dobre; da bosta korenina in krošnja po moči enaki, dokler dobre ne bodo prevladale nad slabimi in se bo slabe posekalo in vrglo v ogenj, da ne bodo v napoto na tleh mojega vinograda; in tako bom slabe odstranil iz svojega vinograda.\n\n67 In veje naravnega drevesa bom spet vcepil v naravno drevo;\n\n68 in veje naravnega drevesa bom vcepil v naravne veje drevesa; in tako jih bom spet privedel skupaj, da bodo obrodile naravni sad in bodo eno.\n\n69 In slábo bo izvrženo, da, in sicer z vsega mojega zemljišča v vinogradu; kajti glej, samo tokrat bom obrezal svoj vinograd.\n\n70 In zgodilo se je, da je Gospod vinograda svojega služabnika poslal; in služabnik je šel in storil, kakor mu je Gospod zapovedal, in pripeljal druge služabnike; in bilo jih je malo.\n\n71 In Gospod vinograda jim je rekel: Pojdite in z vso močjo delajte v vinogradu! Kajti glejte, tokrat je poslednjič, ko bom negoval svoj vinograd; kajti konec je blizu in obdobje pride naglo; in če boste močno delali, se boste radostili v sadu, ki si ga bom shranil za čas, ki bo kmalu prišel.\n\n72 In zgodilo se je, da so služabniki šli in delali z vso močjo; in tudi Gospod vinograda je delal z njimi; in v vsem so bili poslušni zapovedim Gospoda vinograda.\n\n73 In vinograd je spet obrodil naravni sad; in naravne veje so začele rasti in silno uspevati; in začeli so lomiti divje veje in jih metati proč; in korenino in krošnjo le-tega so ohranjali enaki glede na moč le-tega.\n\n74 In tako so delali z vso marljivostjo glede na zapovedi Gospoda vinograda, prav dokler ni bilo slabo izvrženo iz vinograda, in Gospod si je ohranil, da so drevesa spet obrodila naraven sad; in postali so kot eno telo; in sadovi so bili enakovredni; in Gospod vinograda si je ohranil naravni sad, ki je bil zanj od začetka nadvse dragocen.\n\n75 In zgodilo se je, da je Gospod vinograda, ko je videl, da je njegov sad dober in da se njegov vinograd ni nič več izpridil, sklical svoje služabnike in jim rekel: Glejte, tokrat smo poslednjič negovali moj vinograd; in vidite, da sem napravil glede na svojo voljo; in ohranil sem naravni sad, da je dober, prav kot je bil na začetku. In blagor vam; kajti ker ste bili marljivi, ko ste delali z menoj v mojem vinogradu, in ste izpolnjevali moje zapovedi in ste mi spet prinesli naravni sad, da se moj vinograd ni več izpridil, in je slábo izvrženo, glejte, se boste radostili z menoj zaradi sadu mojega vinograda.\n\n76 Kajti glejte, dolgo bom zase shranjeval od sadu svojega vinograda za prihodnje obdobje, ki pride naglo; in poslednjič sem negoval svoj vinograd in ga obrezal in ga okopal in ga pognojil; zatorej si bom shranil od sadu za dolgo časa glede na to, kar sem govoril.\n\n77 In ko bo prišel čas, ko bo slab sad spet prišel v moj vinograd, potem bom dal zbrati dobro in slábo; in dobro si bom ohranil in slábo bom odvrgel tja, kamor sodi. In potem pride obdobje in konec; in svoj vinograd bom dal požgati z ognjem.\n\n", "jacob 6": "[center][font_size=26]6. poglavje[/font_size][/center]\n\n[i]Gospod bo v poslednjih dneh obnovil Izrael. — Svet bo požgan z ognjem. — Ljudje morajo hoditi za Kristusom, da se izognejo jezeru ognja in žvepla. Med letoma 544 in 421 pr. Kr.[/i]\n\n1 In sedaj, glejte, bratje moji, kakor sem vam rekel, da bom prerokoval, glejte, to je moja prerokba — da se mora to, kar je govoril ta prerok Zenos glede Izraelove hiše, s čimer jih je primerjal z gojeno oljko, zagotovo zgoditi.\n\n2 In dan, ko bo spet v drugo dvignil svojo roko, da bo obnovil svoje ljudstvo, je dan, da, in sicer poslednjič, ko bodo Gospodovi služabniki šli v njegovi moči, da bodo negovali in obrezali njegov vinograd; in po tem kmalu pride konec.\n\n3 In kako blagoslovljeni so ti, ki so marljivo delali v njegovem vinogradu; in kako prekleti so ti, ki bodo izvrženi, kamor sodijo! In svet bo požgan z ognjem.\n\n4 In kako milosten je naš Bog z nami, kajti pomni Izraelovo hišo, tako korenine kot veje; in ves dan k njim izteguje svoje roke; in trdovratno in ugovarjajoče ljudstvo so; toda toliko, kolikor jih ne bo postalo trdosrčnih, jih bo odrešenih v Božje kraljestvo.\n\n5 Zatorej vas, moji ljubljeni bratje, z besedami treznosti rotim, da bi se pokesali in v srcu trdno odločeni prišli in se oklenili Boga, kakor se on oklene vas. In ko vam v dnevni svetlobi podaja roko milosti, ne postanite trdosrčni.\n\n6 Da, danes, če boste slišali njegov glas, ne postanite trdosrčni; kajti zakaj bi hoteli umreti?\n\n7 Kajti glejte, potem ko se vas je ves dan hranilo z dobro Božjo besedo, mar boste obrodili slab sad, da vas bo treba posekati in vreči v ogenj?\n\n8 Glejte, mar boste zavrnili te besede? Mar boste zavrnili besede prerokov; in mar boste zavrnili vse besede, ki so jih govorili glede Kristusa, potem ko jih je tako veliko govorilo glede njega; in zanikali dobro Kristusovo besedo in Božjo moč in dar Svetega Duha in pogasili Svetega Duha in se posmehovali velikemu načrtu odkupitve, ki je bil pripravljen za vas?\n\n9 Mar ne veste, da vas bo, če boste to delali, moč odkupitve in vstajenja, ki je v Kristusu, privedla pred Božji sodni stol, kjer boste stali s sramom in strašno krivdo?\n\n10 In glede na moč pravice, kajti pravice se ne da zanikati, morate v tisto jezero ognja in žvepla, katerega plameni so neugasljivi in katerega dim se dviga na veke vekov, katerega jezero ognja in žvepla je neskončno mučenje.\n\n11 O potem, moji ljubljeni bratje, pokesajte se in vstopite skozi ozka vrata in nadaljujte po poti, ki je tesna, dokler ne boste prejeli večnega življenja.\n\n12 O bodite modri; kaj več še lahko rečem?\n\n13 Naposled se poslavljam od vas, dokler vas ne bom srečal pred prijetnim Božjim sodnim stolom, stolom, ki hudobne udari s strašno grozo in strahom. Amen.\n\n", "jacob 7": "[center][font_size=26]7. poglavje[/font_size][/center]\n\n[i]Šerem zanika Kristusa, se prepira z Jakobom, zahteva znamenje in Bog ga udari. — Vsi preroki so govorili o Kristusu in njegovi odkupni daritvi. — Nefijci so svoje dneve preživeli kot popotniki, rojeni v stiski, in Lamanci so jih sovražili. Med letoma 544 in 421 pr. Kr.[/i]\n\n1 In sedaj se je zgodilo, da je, potem ko je minilo nekaj let, med Nefijevo ljudstvo prišel človek, ki mu je bilo ime Šerem.\n\n2 In zgodilo se je, da je med ljudmi začel pridigati in jim razglašati, da Kristusa ne bo. In pridigal je veliko tega, kar je ljudem laskalo; in to je delal, da bi zrušil Kristusov nauk.\n\n3 In marljivo je delal, da bi zavajal srca ljudi, tako da je zavedel veliko src; in ker je vedel, da jaz, Jakob, verujem v Kristusa, ki bo prišel, si je zelo prizadeval za priložnost, da bi prišel k meni.\n\n4 In bil je učen, tako da je imel popolno znanje o jeziku ljudi; zatorej je znal uporabiti veliko laskanja in veliko govorniške moči glede na hudičevo moč.\n\n5 In upal je, da me bo omajal v veri navkljub številnim razodetjem in veliko stvarem, ki sem jih videl glede teh stvari; kajti resnično sem videl angele in služili so mi. In od časa do časa sem slišal tudi Gospodov glas, ki mi je govoril, in sicer z besedami; zatorej me ni bilo moč omajati.\n\n6 In zgodilo se je, da je prišel k meni in mi takole govoril, rekoč: Brat Jakob, zelo sem si prizadeval za priložnost, da bi govoril s teboj; kajti slišal sem in tudi vem, da veliko hodiš naokrog, pridigajoč o tem, kar imenuješ evangelij oziroma Kristusov nauk.\n\n7 In med tem ljudstvom si jih veliko zapeljal, da izkrivljajo pravo Božjo pot in ne izpolnjujejo Mojzesove postave, ki je prava pot; in Mojzesovo postavo spreobračaš v čaščenje bitja, za katerega praviš, da bo prišel veliko sto let odslej. In sedaj, glej, ti jaz, Šerem, razglašam, da je to bogokletstvo; kajti nihče ne ve o tem; kajti ne more povedati o tem, kar bo prišlo. In tako se je Šerem prepiral z menoj.\n\n8 Toda glejte, Gospod Bog mi je v dušo vlil svojega Duha, tako da sem ga zmedel v vseh njegovih besedah.\n\n9 In rekel sem mu: Mar zanikaš Kristusa, ki bo prišel? In rekel je: Če bi Kristus bil, ga ne bi zanikal; a vem, da Kristusa ni, niti ga ni bilo, niti ga nikoli ne bo.\n\n10 In rekel sem mu: Ali verjameš svetim spisom? In rekel je, da.\n\n11 In rekel sem mu: Potem jih ne razumeš, kajti resnično pričujejo o Kristusu. Glej, povem ti, da noben prerok ni zapisoval, niti prerokoval, ne da bi govoril glede tega Kristusa.\n\n12 In to ni vse — razodeto mi je bilo, kajti slišal sem in videl; in prav tako mi je bilo razodeto z močjo Svetega Duha; zatorej vem, če odkupne daritve ne bi bilo, bi moralo biti vse človeštvo izgubljeno.\n\n13 In zgodilo se je, da mi je rekel: Pokaži mi znamenje s to močjo Svetega Duha, zaradi katere toliko veš.\n\n14 In rekel sem mu: Kaj sem jaz, da bi skušal Boga, da bi ti pokazal znamenje o nečem, za kar veš, da je res? Vendarle boš zanikal, ker si od hudiča. Vendar naj se ne zgodi moja volja; če pa te bo Bog udaril, naj ti bo to v znamenje, da ima moč tako v nebesih kot na zemlji; in tudi da bo Kristus prišel. In zgôdi se, o Gospod, tvoja volja in ne moja.\n\n15 In zgodilo se je, da je, ko sem jaz, Jakob, te besede izgovoril, nadenj prišla Gospodova moč, tako da je padel na zemljo. In zgodilo se je, da so ga negovali veliko dni.\n\n16 In zgodilo se je, da je ljudem rekel: Jutri se zberite, kajti umrl bom; zatorej ljudem želim govoriti, preden bom umrl.\n\n17 In zgodilo se je, da se je naslednji dan zbrala množica; in jasno jim je govoril in zanikal, kar jih je učil, in priznal Kristusa in moč Svetega Duha in delovanje angelov.\n\n18 In jasno jim je govoril, da ga je prevarala hudičeva moč. In govoril je o peklu in o večnosti in o večni kazni.\n\n19 In rekel je: Bojim se, da sem morda zagrešil neodpustljiv greh, kajti lagal sem Bogu; kajti zanikal sem Kristusa in rekel, da verjamem svetim spisom; in ti resnično pričujejo o njem. In ker sem tako lagal Bogu, se močno bojim, da bo moj primer strašen; toda Bogu priznam.\n\n20 In zgodilo se je, da potem, ko je te besede izrekel, ni mogel reči ničesar več in je izdihnil.\n\n21 In ko je bila množica priča, da je to govoril, ko je bil tik pred tem, da izdihne, so silno osupnili, tako da je nadnje prišla Božja moč in jih prevzela, da so popadali na zemljo.\n\n22 To je bilo torej povšeči meni, Jakobu, kajti to sem prosil Očeta, ki je v nebesih; kajti slišal je moj klic in odgovoril na mojo molitev.\n\n23 In zgodilo se je, da sta se mir in Božja ljubezen spet povrnila med ljudi; in raziskovali so svete spise in nič več niso prisluhnili besedam tega hudobneža.\n\n24 In zgodilo se je, da smo si izmislili veliko načinov, da bi Lamance vrnili na pravo pot in jih povrnili k spoznanju resnice; toda vse je bilo zaman, kajti navduševali so se nad vojnami in prelivanjem krvi in gojili so večno sovraštvo do nas, svojih bratov. In z močjo svojega orožja so si nas nenehno prizadevali pobijati.\n\n25 Zatorej se je Nefijevo ljudstvo pred njimi utrjevalo z orožjem in z vso svojo močjo, zaupajoč v Boga in skalo svoje odrešitve; zatorej so bili doslej zmagovalci nad svojimi sovražniki.\n\n26 In zgodilo se je, da sem se jaz, Jakob, začel starati; in ker se zapis o tem ljudstvu ohranja na drugih Nefijevih ploščah, zatorej ta zapis zaključujem, razglašajoč, da sem pisal po svojem najboljšem znanju, rekoč, da nam je mineval čas in tudi življenje nam je minevalo, kakor bi bilo v sanjah, ker smo bili osamljeno in dostojanstveno ljudstvo, popotniki, izgnani iz Jeruzalema, rojeni v stiski, v divjini in naši bratje so nas sovražili, kar je povzročilo vojne in prepire; zatorej smo svoje dni žalovali.\n\n27 In jaz, Jakob, sem videl, da moram kmalu v grob; zatorej sem sinu Enóšu rekel: Vzemi te plošče. In povedal sem mu o stvareh, ki mi jih je zapovedal brat Nefi, in obljubil je poslušnost zapovedim. In preneham zapisovati na te plošče, kar sem malega zapisal; in od bralca se poslavljam, upajoč, da bodo številni od mojih bratov lahko brali moje besede. Bratje, zbogom.\n\n", "enos 1": "[center][font_size=26]Enóševa knjiga[/font_size][/center]\n\n[center][font_size=26]1. poglavje[/font_size][/center]\n\n[i]Enóš goreče moli in prejme odpuščanje grehov. — V misli mu pride Gospodov glas, ki mu obljublja odrešitev za Lamance v nekem prihodnjem dnevu. — Nefijci so si prizadevali, da bi Lamance privedli nazaj na pravo pot. — Enóš se radosti v svojem Odkupitelju. Okrog leta 420 pr. Kr.[/i]\n\n1 Glejte, zgodilo se je, da sem jaz, Enóš, vedoč, da je bil moj oče pravičen človek — kajti učil me je v svojem jeziku in tudi v Gospodovi vzgoji in opominjanju — in blagoslovljeno bodi ime mojega Boga za to —\n\n2 in povedal vam bom o borbi, ki sem jo imel pred Bogom, preden sem prejel odpuščanje grehov.\n\n3 Glejte, v gozdove sem šel lovit živali; in besede, katere sem očeta pogosto slišal govoriti glede večnega življenja in radosti svetih, so se mi globoko vtisnile v srce.\n\n4 In moja duša je gladovala; in pokleknil sem pred svojega Stvarnika in k njemu klical v goreči molitvi in ponižni prošnji za svojo dušo; in ves dan sem klical k njemu; da, in ko je prišla noč, sem še vedno visoko dvigal glas, da je dosegel nebesa.\n\n5 In k meni je prišel glas, rekoč: Enóš, grehi so ti odpuščeni in blagoslovljen boš.\n\n6 In jaz, Enóš, sem vedel, da Bog ne more lagati, zatorej mi je bila krivda izbrisana.\n\n7 In rekel sem: Gospod, kako se je to zgodilo?\n\n8 In rekel mi je: Zaradi tvoje vere v Kristusa, ki ga nikoli prej nisi slišal niti videl. In minilo bo veliko let, preden se bo prikazal v mesu; zatorej pojdi, tvoja vera te je rešila.\n\n9 Sedaj se je zgodilo, da sem, ko sem te besede slišal, začutil željo za blaginjo svojih bratov, Nefijcev; zatorej sem zanje Bogu izlil vso svojo dušo.\n\n10 In ko sem si v duhu tako prizadeval, glejte, mi je v misli spet prišel Gospodov glas, rekoč: Tvoje brate bom obiskal glede na to, kako marljivo bodo izpolnjevali moje zapovedi. Dal sem jim to deželo in sveta dežela je; in ne bom je preklel, razen če bi bilo zavoljo krivičnosti; zatorej bom tvoje brate obiskal, kakor sem rekel; in njihove prestopke bom v potrtosti zgrnil nad njihove lastne glave.\n\n11 In potem ko sem jaz, Enóš, te besede slišal, je moja vera v Gospoda postala neomajna; in k njemu sem s številnimi dolgimi prizadevanji molil za svoje brate, Lamance.\n\n12 In zgodilo se je, da mi je, potem ko sem molil in delal z vso marljivostjo, Gospod rekel: Zaradi tvoje vere ti bom dal glede na tvoje želje.\n\n13 In sedaj glejte, to je bila želja, ki sem jo želel od njega — da bo, če bi bilo tako, da bi moje ljudstvo, Nefijci, zapadlo v prestopek in bilo kakor koli pobito in Lamanci ne bi bili pobiti, da bo Gospod Bog ohranil zapis o mojem ljudstvu, Nefijcih; četudi bi bilo to z močjo njegove svete roke, da bi bil Lamancem obelodanjen v nekem prihodnjem dnevu, da bi bili privedeni v odrešitev —\n\n14 kajti za sedaj so bila naša prizadevanja, da bi se povrnili k pravi veri, zaman. In v srdu so zaprisegli, da bodo, če bo mogoče, uničili naše zapise in nas in tudi vsa izročila naših očetov.\n\n15 Zatorej sem, ker sem vedel, da Gospod Bog lahko ohrani naše zapise, nenehno klical k njemu, kajti rekel mi je: Vse, kar boš prosil v veri, verujoč, da boš prejel, v Kristusovem imenu, boš prejel.\n\n16 In veroval sem in sem klical k Bogu, naj ohrani zapise; in z menoj se je zavezal, da jih bo ob svojem lastnem času obelodanil Lamancem.\n\n17 In jaz, Enóš, sem vedel, da se bo zgodilo glede na zavezo, ki jo je sklenil; zatorej sem se v duši pomiril.\n\n18 In Gospod mi je rekel: To so me prosili tudi tvoji očetje; in izpolnilo se jim bo glede na njihovo vero; kajti njihova vera je bila kakor tvoja.\n\n19 In sedaj se je zgodilo, da sem jaz, Enóš, hodil naokrog med Nefijevim ljudstvom in prerokoval o tem, kar bo prišlo, in pričeval o tem, kar sem slišal in videl.\n\n20 In pričujem, da si je Nefijevo ljudstvo marljivo prizadevalo povrniti Lamance k pravi veri v Boga. Toda naš trud je bil zaman; sovraštvo se je v njih zakoreninilo in vodila jih je grešna narava, da so postali divje in okrutno in krvoločno ljudstvo, polno malikovanja in umazanije; hranili so se z roparskimi zvermi; prebivali so v šotorih in potikali so se po divjini s kratko kožo, opasano okrog ledij, in z obritimi glavami in njihova spretnost je bila v loku in v zakrivljeni sablji in v sekiri. In številni od njih niso jedli nič drugega kakor surovo meso; in nenehno so si nas prizadevali pobiti.\n\n21 In zgodilo se je, da je Nefijevo ljudstvo obdelovalo zemljo in gojilo vsakovrstno žito in sadje in črede govedi in črede vsakovrstne živine vseh vrst in koze in divje koze in tudi veliko konj.\n\n22 In med nami je bilo silno veliko prerokov. In ljudje so bili trdovratno ljudstvo, ki je težko razumelo.\n\n23 In nič drugega ni zaleglo, razen silne strogosti, pridiganja in prerokovanja o vojnah in prepirih in uničenjih in nenehno se jih je opozarjalo na smrt in na trajanje večnosti in na sodbe in na Božjo moč in na vse to — kar jih je nenehno opominjalo, da so ostajali v strahu pred Gospodom. Pravim, da ni primanjkovalo ničesar od tega in silna velika jasnost govora jih je ohranjala pred naglim padcem v propad. In tako zapisujem glede njih.\n\n24 In v teku svojih dni sem med Nefijci in Lamanci videl vojne.\n\n25 In zgodilo se je, da sem se začel starati in sto in devetinsedemdeset let je minilo od časa, ko je naš oče Lehi zapustil Jeruzalem.\n\n26 In videl sem, da moram kmalu v grob in name je delovala Božja moč, da moram pridigati in prerokovati temu ljudstvu in razglašati besedo glede na resnico, ki je v Kristusu. In vse svoje dni sem jo razglašal in nad njo sem se bolj radostil kakor nad tisto od sveta.\n\n27 In kmalu pojdem na kraj svojega počitka, ki je pri mojem Odkupitelju; kajti vem, da se bom v njem odpočil. In radostim se dneva, ko si bo moje umrljivo nadelo nesmrtnost in bom stal pred njim; potem bom z zadovoljstvom gledal njegov obraz in on mi bo rekel: Pridi k meni, ti blagoslovljeni, v bivališčih mojega Očeta je zate pripravljeno mesto. Amen.\n\n", "jarom 1": "[center][font_size=26]Jaromova knjiga[/font_size][/center]\n\n[center][font_size=26]1. poglavje[/font_size][/center]\n\n[i]Nefijci izpolnjujejo Mojzesovo postavo, pričakujejo Kristusov prihod in v deželi uspevajo. — Veliko prerokov se trudi obdržati ljudi na poti resnice. Med letoma 399 in 361 pr. Kr.[/i]\n\n1 Sedaj glej, jaz, Jarom, zapišem nekaj besed glede na zapoved svojega očeta, Enóša, da se bo naše rodoslovje ohranjalo.\n\n2 In ker so te plošče majhne in ker so te stvari zapisane z namenom, da bi koristile našim bratom Lamancem, zato mora biti, da nekoliko zapišem; ne bom pa zapisoval o svojem prerokovanju, niti o svojih razodetjih. Kajti kaj več bi še lahko zapisal, kot so zapisali moji očetje? Kajti mar niso razodeli načrta odrešitve? Povem vam, da; in to mi zadostuje.\n\n3 Glejte, potrebno je, da bi se med tem ljudstvom veliko napravilo zaradi njihove trdosrčnosti in njihovih gluhih ušes in njihove slepomiselnosti in njihove trdovratnosti; vendar je Bog z njimi silno milosten in jih še ni izbrisal z obličja dežele.\n\n4 In med nami jih je veliko, ki imajo veliko razodetij, kajti vsi niso trdovratni. In toliko, kolikor jih ni trdovratnih in verujejo, jih je deležno občestva Svetega Duha, ki človeškim otrokom razodeva glede na njihovo vero.\n\n5 In sedaj, glejte, minilo je dvesto let in Nefijevo ljudstvo se je v deželi okrepilo. Prizadevali so si izpolnjevati Mojzesovo postavo in sobotni dan ohranjati svetega Gospodu. In niso bili posvetni, niti niso govorili bogokletno. In deželni zakoni so bili silno strogi.\n\n6 In na veliko so bili razkropljeni po obličju dežele in Lamanci prav tako. In bili so znatno številnejši, kot so bili Nefijci; in radi so ubijali in pili so kri živali.\n\n7 In zgodilo se je, da so se šli velikokrat bojevat zoper nas, Nefijce. Toda naši kralji in naši voditelji so bili mogočni možje v veri v Gospoda; in ljudstvo so poučevali o Gospodovih poteh, zatorej smo se Lamancem zoperstavili in jih izbrisali iz svojih dežel in začeli utrjevati mesta oziroma kateri koli kraj svoje dediščine.\n\n8 In silno smo se namnožili in se razširili po obličju dežele in silno obogateli z zlatom in s srebrom in z dragocenostmi in s prefinjenimi lesenimi izdelki in z zgradbami in z napravami in tudi z železom in bakrom in bronom in jeklom in izdelovali smo vsakovrstno orodje vseh vrst, da smo obdelovali zemljo, in bojno orožje — da, ostro ošiljeno puščico in tul in sulico in kopje in vse priprave na vojno.\n\n9 In ker smo bili tako pripravljeni na srečanje z Lamanci, zoper nas niso uspeli. Potrdila pa se je Gospodova beseda, ki jo je govoril našim očetom, rekoč, da: Če boste izpolnjevali moje zapovedi, boste v deželi uspevali.\n\n10 In zgodilo se je, da so Gospodovi preroki grozili Nefijevemu ljudstvu, glede na Božjo besedo, da bodo, če ne bodo izpolnjevali zapovedi, ampak bodo zapadli v prestopek, izbrisani z obličja dežele.\n\n11 Zatorej so preroki in duhovniki in učitelji marljivo delali in z vsem velikim potrpljenjem ljudi opominjali k marljivosti; učili so Mojzesovo postavo in o namenu, zavoljo katerega je bila dana; prepričevali so jih, naj pričakujejo Mesija in verjamejo, da bo prišel, kakor da bi že. In tako so jih učili.\n\n12 In zgodilo se je, da so jih s takšnim ravnanjem ohranjali pred tem, da bi bili odstranjeni z obličja dežele; kajti z besedo so jih zbadali v srce, nenehno opominjajoč jih h kesanju.\n\n13 In zgodilo se je, da je minilo dvesto in osemintrideset let — v vojnah in prepirih in razprtijah za razdobje veliko časa.\n\n14 In jaz, Jarom, ne zapisujem več, kajti plošče so majhne. Toda glejte, bratje moji, pogledate lahko na druge Nefijeve plošče; kajti glejte, na njih so vgravirani zapisi o naših vojnah, kakor so zapisovali kralji oziroma tisti, katerim so dali zapisovati.\n\n15 In te plošče izročam v roke sinu Omniju, da se bodo ohranjale glede na zapovedi mojih očetov.\n\n", "omni 1": "[center][font_size=26]Omnijeva knjiga[/font_size][/center]\n\n[center][font_size=26]1. poglavje[/font_size][/center]\n\n[i]Omni, Ámaron, Kemiš, Abinadom in Amaleki, vsak zaporedoma ohranjajo zapise. — Mozija odkrije zarahemelsko ljudstvo, ki je prišlo iz Jeruzalema v Sedekíjevih dneh. — Mozija so si postavili za kralja. — Mulekovi potomci v Zarahemli so odkrili Koriantumra, zadnjega od Jeredovcev. — Kralj Benjamin nasledi Mozija. — Ljudje naj darujejo svojo dušo kot daritev Kristusu. Med letoma 323 in 130 pr. Kr.[/i]\n\n1 Glejte, zgodilo se je, da je meni, Omniju, oče, Jarom, zapovedal, naj nekoliko zapišem na te plošče, da bom ohranjal naše rodoslovje.\n\n2 Zatorej bi želel, da bi vedeli, da sem se v svojih dneh veliko boril z mečem, da bi svoje ljudstvo, Nefijce, obvaroval pred tem, da bi padli v roke svojih sovražnikov, Lamancev. Toda glejte, jaz sam sem hudobnež in nisem izpolnjeval Gospodovih predpisov in zapovedi, kot bi jih moral.\n\n3 In zgodilo se je, da je minilo dvesto in šestinsedemdeset let in imeli smo veliko obdobij miru; in imeli smo veliko obdobij resne vojne in prelivanja krvi. Da, in skratka, dvesto in dvainosemdeset let je minilo in te plošče sem ohranjal glede na zapovedi mojih očetov; in predal sem jih sinu Ámaronu. In končam.\n\n4 In sedaj jaz, Ámaron, v očetovo knjigo zapisujem to, kar zapisujem, česar je malo.\n\n5 Glejte, zgodilo se je, da je minilo tristo in dvajset let in hudobnejši del Nefijcev je bil pokončan.\n\n6 Kajti Gospod ni hotel dopustiti, potem ko jih je vodil iz jeruzalemske dežele in jih ohranil in obvaroval pred tem, da bi padli v roke svojih sovražnikov, da, ni hotel dopustiti, da se ne bi potrdile besede, ki jih je govoril našim očetom, rekoč, da: Če mojih zapovedi ne boste izpolnjevali, v deželi ne boste uspevali.\n\n7 Zatorej jih je Gospod obiskal v veliki sodbi; vendar je pravičnim prizanesel, da niso bili pobiti, ampak jih je rešil iz rok njihovih sovražnikov.\n\n8 In zgodilo se je, da sem plošče predal svojemu bratu Kemišu.\n\n9 Sedaj jaz, Kemiš, zapisujem to, kar malega zapisujem, v isto knjigo kot moj brat; kajti glejte, videl sem zadnje, kar je zapisal, da je zapisal s svojo lastno roko; in zapisal je tisti dan, ko mi jih je predal. In tako ohranjamo zapise, kajti to je glede na zapovedi naših očetov. In končam.\n\n10 Glejte, jaz, Abinadom, sem Kemišev sin. Glejte, zgodilo se je, da sem videl veliko vojn in prepirov med svojim ljudstvom, Nefijci, in Lamanci; in sam sem v bran svojih bratov s svojim lastnim mečem vzel življenje številnim Lamancem.\n\n11 In glejte, zapis o tem ljudstvu je vgraviran na plošče, ki jih imajo kralji, glede na rodove; in ne poznam drugega razodetja, razen tega, ki je bilo zapisano, niti prerokbe; zatorej je to, kar zadostuje, zapisano. In končam.\n\n12 Glejte, sem Amaleki, Abinadomov sin. Glejte, nekoliko vam bom govoril glede Mozija, ki so ga postavili za kralja zarahemelske dežele; kajti glejte, ker ga je Gospod posvaril, naj pobegne iz nefijske dežele in naj jih toliko, kolikor jih bo prisluhnilo Gospodovemu glasu, z njim prav tako odide iz dežele v divjino.\n\n13 In zgodilo se je, da je storil, kakor mu je Gospod zapovedal. In iz dežele jih je v divjino odšlo toliko, kolikor jih je hotelo prisluhniti Gospodovemu glasu; in vodeni so bili z veliko pridiganji in prerokovanji. In Božja beseda jih je nenehno opominjala; in moč njegove roke jih je vodila skozi divjino, dokler niso prišli v deželo, ki se imenuje zarahemelska dežela.\n\n14 In odkrili so ljudstvo, ki se je imenovalo zarahemelsko ljudstvo. Sedaj je bilo med zarahemelskim ljudstvom veliko radosti; in tudi Zarahemla se je silno radostila, ker je Gospod poslal Mozijevo ljudstvo z medeninastimi ploščami, ki so vsebovale zapis Judov.\n\n15 Glejte, zgodilo se je, da je Mozija odkril, da je zarahemelsko ljudstvo prišlo iz Jeruzalema v času, ko so Sedekíja, Judovega kralja, odpeljali v ujetništvo v Babilon.\n\n16 In potovali so po divjini in Gospodova roka jih je pripeljala čez velike vode v deželo, kjer jih je Mozija odkril; in odtlej so prebivali tam.\n\n17 In do časa, ko jih je Mozija odkril, so postali že silno številni. Vendar so imeli veliko vojn in resnih prepirov in od časa do časa so padali pod mečem; in njihov jezik se je popačil; in s seboj niso prinesli nobenih zapisov; in zanikali so obstoj svojega Stvarnika; in Mozija niti Mozijevo ljudstvo jih niso mogli razumeti.\n\n18 Toda zgodilo se je, da je Mozija naročil, naj se jih poučuje v njegovem jeziku. In zgodilo se je, da je Zarahemla, potem ko so bili poučeni v Mozijevem jeziku, podala rodoslovje svojih očetov po svojem spominu; in zapisano je, ampak ne na te plošče.\n\n19 In zgodilo se je, da sta se zarahemelsko ljudstvo in Mozijevo združili; in Mozija so imenovali za kralja.\n\n20 In zgodilo se je v dneh Mozija, da so mu prinesli velik kamen z gravurami; in gravure je pretolmačil z Božjim darom in močjo.\n\n21 In poročale so o nekem Koriantumru in o pokolu njegovega ljudstva. In Koriantumra je odkrilo zarahemelsko ljudstvo; in z njimi je prebival za razdobje devetih lun.\n\n22 Nekaj besed je govorilo tudi glede njegovih očetov. In njegovi prvi starši so prišli od stolpa v času, ko je Gospod zmešal jezik ljudi; in Gospodova strogost jih je doletela glede na njegove sodbe, ki so pravične; in njihove kosti so ležale razkropljene v deželi na severu.\n\n23 Glejte, jaz, Amaleki, sem se rodil v Mozijevih dneh; in doživel sem, da sem videl njegovo smrt; in Benjamin, njegov sin, vlada namesto njega.\n\n24 In glejte, v dneh kralja Benjamina sem med Nefijci in Lamanci videl resno vojno in veliko prelivanja krvi. Toda glejte, Nefijci so si pridobili veliko prednost pred njimi; da, tako da jih je kralj Benjamin pregnal iz zarahemelske dežele.\n\n25 In zgodilo se je, da sem se začel starati; in ker nimam potomcev in ker vem, da je kralj Benjamin pravičen človek pred Gospodom, mu bom zatorej predal te plošče, opominjajoč vse ljudi, naj pridejo k Bogu, Izraelovemu Svetemu, in verjamejo v prerokovanje in v razodetja in v delovanje angelov in v dar govora jezikov in v dar tolmačenja jezikov in v vse, kar je dobro; kajti nič ni dobrega, kar ne pride od Gospoda: in tisto, kar je húdo, pride od hudiča.\n\n26 In sedaj, moji ljubljeni bratje, bi želel, da bi prišli h Kristusu, ki je Izraelov Sveti, in bili deležni njegove odrešitve in moči njegove odkupitve. Da, pridite k njemu in mu darujte vso svojo dušo kot darovanje in nadaljujte s postom in molitvijo in vztrajajte do konca; in kakor živí Gospod, boste odrešeni.\n\n27 In sedaj bi želel nekoliko govoriti glede določenega števila teh, ki so šli v divjino, da bi se vrnili v nefijsko deželo; kajti bilo jih je veliko število, ki so želeli posedovati deželo svoje dediščine.\n\n28 Zatorej so šli v divjino. In njihov vodja je bil močan in mogočen in trdovraten mož, zatorej je med njimi povzročil prepir; in v divjini so bili pobiti vsi, razen petdesetih in spet so se vrnili v zarahemelsko deželo.\n\n29 In zgodilo se je, da so vzeli tudi precejšnje število drugih in se spet odpravili na pot v divjino.\n\n30 In jaz, Amaleki, sem imel brata, ki je prav tako šel z njimi; in od takrat ne vem ničesar o njih. In kmalu bom legel v grob; in te plošče so polne. In preneham govoriti.\n\n", "w-of-m 1": "[center][font_size=26]Mormonove besede[/font_size][/center]\n\n[center][font_size=26]1. poglavje[/font_size][/center]\n\n[i]Mormon okrajša velike Nefijeve plošče. — Male plošče priloži k ostalim ploščam. — Kralj Benjamin vzpostavi mir v deželi. Okrog leta 385 po Kr.[/i]\n\n1 In sedaj sem jaz, Mormon, na tem, da zapis, ki sem ga delal, izročim v roke sinu Moroniju, glejte, bil sem priča skoraj celotnemu propadu mojega ljudstva, Nefijcev.\n\n2 In je veliko sto let po Kristusovem prihodu, ko te zapise izročam v sinove roke; in zdi se mi, da bo priča popolnemu propadu mojega ljudstva. Toda Bog naj mu dovoli, da jih bo preživel, da bo zapisal nekoliko glede njih in nekoliko glede Kristusa, da jim bo nekega dne morda koristilo.\n\n3 In sedaj spregovorim nekoliko glede tega, kar sem zapisal; kajti potem ko sem okrajšal Nefijeve plošče do vladavine kralja Benjamina, tega, o katerem je govoril Amaleki, sem raziskoval zapise, ki so mi jih izročili v roke, in našel sem te plošče, ki vsebujejo to kratko poročilo prerokov, od Jakoba do vladavine tega kralja Benjamina, in tudi veliko Nefijevih besed.\n\n4 In to, kar je na teh ploščah, mi je povšeči zaradi prerokb o Kristusovem prihodu; in moji očetje vedo, da se je veliko tega izpolnilo; da, in tudi jaz vem, da se je, kar se je prerokovalo glede nas do današnjega dne, izpolnilo, in kar gre preko tega dne, se mora zagotovo zgoditi —\n\n5 zatorej sem té izbral, da bom na njih končal svoj zapis, preostanek mojega zapisa, ki ga bom vzel z Nefijevih plošč; in ne morem zapisati niti stotega dela o mojem ljudstvu.\n\n6 Toda glejte, vzel bom te plošče, ki vsebujejo ta prerokovanja in razodetja, in jih priložil k preostanku mojega zapisa, kajti veliko mi je do njih; in vem, da bo veliko do njih mojim bratom.\n\n7 In to delam z modrim namenom; kajti tako mi nekaj šepeče glede na delovanje Gospodovega Duha, ki je v meni. In sedaj, vsega ne vem, toda Gospod ve vse, kar bo prišlo; zatorej deluje v meni, da delam glede na njegovo voljo.\n\n8 In moja molitev k Bogu je glede mojih bratov, da bodo ponovno spoznali Boga, da, izvedeli za Kristusovo odkupitev, da bodo ponovno očarljivo ljudstvo.\n\n9 In sedaj jaz, Mormon, končujem svoj zapis, ki ga povzemam z Nefijevih plošč; in delam ga glede na znanje in razumevanje, ki mi ju je dal Bog.\n\n10 Zatorej se je zgodilo, da je Amaleki te plošče, potem ko jih je izročil v roke kralju Benjaminu, vzel in jih priložil k drugim ploščam, ki so vsebovale zapise, ki so si jih kralji izročali iz roda v rod do dni kralja Benjamina.\n\n11 In od kralja Benjamina so se izročale iz roda v rod, dokler niso padle v moje roke. In jaz, Mormon, molim k Bogu, da bi se odslej ohranile. In vem, da se bodo ohranile; kajti nanje so zapisane velike stvari, iz katerih se bo mojemu ljudstvu in njihovim bratom na veliki in poslednji dan sodilo glede na Božjo besedo, ki je zapisana.\n\n12 In sedaj, glede tega kralja Benjamina — imel je nekoliko prepirov med svojim lastnim ljudstvom.\n\n13 In zgodilo se je tudi, da so lamanske čete prišle iz nefijske dežele, da bi se bojevale zoper njegovo ljudstvo. Toda glejte, kralj Benjamin je zbral svoje čete in se jim zoperstavil; in z Labanovim mečem se je boril z močjo svoje lastne roke.\n\n14 In v Gospodovi moči so se borili zoper sovražnika, dokler niso pobili veliko tisoč Lamancev. In zgodilo se je, da so se borili zoper Lamance, dokler jih niso pregnali iz vseh dežel svoje dediščine.\n\n15 In zgodilo se je, potem ko so se pojavili lažni Kristusi in so jim zaprli usta in jih kaznovali glede na njihove zločine;\n\n16 in potem ko so se pojavili lažni preroki in lažni pridigarji in učitelji med ljudstvom, in vsi ti so bili kaznovani glede na svoje zločine; in potem ko je bilo veliko prepirov in veliko odpadništva k Lamancem, glejte, se je zgodilo, da je kralj Benjamin s pomočjo svetih prerokov, ki so bili med njegovim ljudstvom —\n\n17 kajti glejte, kralj Benjamin je bil svet mož in svojemu ljudstvu je vladal pravično; in v deželi je bilo veliko svetih mož in Božjo besedo so govorili z močjo in s polnomočjem; in zaradi trdovratnosti ljudstva so uporabljali veliko ostrine —\n\n18 zatorej je s pomočjo teh, kralj Benjamin, ko je delal z vso močjo svojega telesa in sposobnostjo vse svoje duše, in tudi preroki, ponovno vzpostavil mir v deželi.\n\n", "mosiah 1": "[center][font_size=26]Mozijeva knjiga[/font_size][/center]\n\n[center][font_size=26]1. poglavje[/font_size][/center]\n\n[i]Kralj Benjamin svoje sinove uči jezik in prerokbe njihovih očetov. — Veroizpoved in civilizacijo so ohranili zaradi zapisov, ki so jih vodili na različnih ploščah. — Mozija je izvoljen za kralja in dodeljeno mu je skrbništvo nad zapisi in drugimi stvarmi. Med letoma 130 in 124 pr. Kr.[/i]\n\n1 In v vsej zarahemelski deželi torej ni bilo več prepirov med vsem ljudstvom, ki je pripadalo kralju Benjaminu, tako da je imel kralj Benjamin preostanek vseh svojih dni nepretrgan mir.\n\n2 In zgodilo se je, da je imel tri sinove; in imenoval jih je Mozija in Helorum in Helaman. In naročil je, naj se jih poučuje v vsem jeziku njegovih očetov, da bi s tem lahko postali možje razumevanja; in da bi vedeli glede prerokb, ki so jih govorila usta njihovih očetov, katere jim je izročila Gospodova roka.\n\n3 In učil jih je tudi glede zapisov, ki so bili vgravirani na medeninastih ploščah, rekoč: Sinovi moji, želel bi, da bi pomnili, da bi, če ne bi bilo teh plošč, ki vsebujejo te zapise in te zapovedi, morali celo v tem sedanjem času trpeti v nevednosti, ker ne bi poznali Božjih skrivnosti.\n\n4 Kajti ne bi bilo mogoče, da bi si oče, Lehi, vse to zapomnil, da bi o tem učil svoje otroke, če si ne bi pomagal s temi ploščami; kajti ker je bil poučen v jeziku Egipčanov, je zato te gravure znal brati in o njih učil svoje otroke, da bi tako o tem oni lahko učili svoje otroke in tako izpolnjevali Božje zapovedi prav do tega sedanjega časa.\n\n5 Povem vam, sinovi moji, če ne bi bilo tega, kar se je ohranjalo in obvarovalo po Božji roki, da bi lahko brali in razumeli njegove skrivnosti in imeli njegove zapovedi vselej pred očmi, da bi celo naši očetje shirali v neveri in bi mi bili kakor naši bratje Lamanci, ki ne vedo ničesar glede teh stvari oziroma celo ne verjamejo, ko jih o tem učijo, zaradi izročil svojih očetov, ki niso pravilna.\n\n6 O sinovi moji, želel bi, da bi pomnili, da so te besede prave, in tudi, da ti zapisi izpričujejo resnico. In glejte, tudi Nefijeve plošče, ki vsebujejo zapise in besede naših očetov od časa, ko so zapustili Jeruzalem, do sedaj, in govorijo resnico; in mi lahko vemo o njihovi gotovosti, ker jih imamo pred očmi.\n\n7 In sedaj, sinovi moji, bi želel, da bi jih pomnili marljivo raziskovati, da vam bo to lahko koristilo; in želel bi, da bi izpolnjevali Božje zapovedi, da boste v deželi lahko uspevali glede na obljube, ki jih je Gospod dal našim očetom.\n\n8 In kralj Benjamin je svoje sinove učil veliko več, česar ni zapisano v tej knjigi.\n\n9 In zgodilo se je, da se je kralj Benjamin, potem ko je svoje sinove prenehal učiti, postaral in videl je, da mora zelo kmalu po poti vsega zemeljskega; zato se mu je zdelo potrebno, da kraljestvo preda enemu od svojih sinov.\n\n10 Zato je dal predse privesti Mozija; in to so besede, ki mu jih je govoril, rekoč: Sin moj, želel bi, da razglasiš po vsej tej deželi med vsem tem ljudstvom oziroma zarahemelskim ljudstvom in Mozijevim ljudstvom, ki prebiva v deželi, da se bodo tako lahko zbrali; kajti jutri bom temu svojemu ljudstvu z lastnimi usti razglasil, da si kralj in vladar temu ljudstvu, ki nama ga je dal Gospod, naš Bog.\n\n11 In nadalje bom temu ljudstvu dal ime, da se bodo tako lahko razlikovali od vseh ljudstev, ki jih je Gospod Bog izpeljal iz jeruzalemske dežele; in to delam, ker je to ljudstvo marljivo izpolnjevalo Gospodove zapovedi.\n\n12 In dal jim bom ime, ki nikoli ne bo izbrisano, razen zaradi prestopka.\n\n13 Da, in nadalje ti povem, da jih bo, če bo to ljudstvo, ki je močno priljubljeno pri Gospodu, zapadlo v prestopek in postalo hudobno in prešuštniško ljudstvo, Gospod izročil, da bodo tako postali šibki kakor njihovi bratje; in nič več jih ne bo ohranjal s svojo neprimerljivo in neverjetno močjo, kakor je doslej ohranjal naše očete.\n\n14 Kajti povem ti, da bi, če ne bi podal svoje roke, ko je ohranjal naše očete, morali pasti v roke Lamancev in postati žrtev njihovega sovraštva.\n\n15 In zgodilo se je, da je dal kralj Benjamin svojemu sinu, potem ko mu je to prenehal govoriti, naročilo glede vseh zadev kraljestva.\n\n16 In nadalje, dal mu je tudi naročilo glede zapisov, ki so bili vgravirani na medeninastih ploščah; in tudi glede Nefijevih plošč; in tudi glede Labanovega meča in krogle oziroma usmerjevalca, ki je naše očete vodila skozi divjino, katero je pripravila Gospodova roka, da bi jih s tem vodil, vsakega glede na pozornost in marljivost, ki so mu jo izkazovali.\n\n17 Ko so bili torej nezvesti, niso uspevali ne napredovali na poti, ampak jih je potiskalo nazaj in nakopali so si Božje nezadovoljstvo; in zato jih je udarila lakota in hude stiske, da bi se v njih obudil spomin na njihovo dolžnost.\n\n18 In sedaj, zgodilo se je, da je Mozija šel in storil, kakor mu je oče zapovedal, in razglasil vsem ljudem, ki so bili v zarahemelski deželi, da bi se tako lahko zbrali, da bodo šli v tempelj, da bodo slišali besede, ki jim jih bo govoril njegov oče.\n\n", "mosiah 2": "[center][font_size=26]2. poglavje[/font_size][/center]\n\n[i]Kralj Benjamin nagovori svoje ljudstvo. — Pripoveduje o pravičnosti, poštenosti in duhovnosti svoje vladavine. — Svetuje jim, naj služijo svojemu nebeškemu Kralju. — Tisti, ki se upirajo Bogu, bodo trpeli tesnobo, ki bo kot neugasljiv ogenj. Okrog leta 124 pr. Kr.[/i]\n\n1 In zgodilo se je, da so se, ko je Mozija storil, kakor mu je oče zapovedal, in po vsej deželi izdal razglas, ljudje po vsej deželi zbrali, da bi šli v tempelj, da bodo slišali besede, ki jim jih bo govoril kralj Benjamin.\n\n2 In bilo jih je veliko število, celo tako veliko, da jih niso prešteli; kajti v deželi so se silno namnožili in močno okrepili.\n\n3 In vzeli so tudi od prvencev svoje drobnice, da bi darovali žrtev in žgalne daritve glede na Mojzesovo postavo.\n\n4 In da bi se tudi zahvalili Gospodu, svojemu Bogu, ki jih je izpeljal iz jeruzalemske dežele in ki jih je rešil iz rok njihovih sovražnikov in jim je za učitelje določil pravične može in prav tako za kralja pravičnega moža, ki je vzpostavil mir v zarahemelski deželi in ki jih je učil izpolnjevati Božje zapovedi, da bi se radostili in bi jih navdajala ljubezen do Boga in vseh ljudi.\n\n5 In zgodilo se je, da so si, ko so prišli k templju, okrog in okrog postavili šotore, vsakdo glede na svojo družino, ki jo je sestavljala njegova žena in njegovi sinovi in njegove hčere in njihovi sinovi in njihove hčere od najstarejšega do najmlajšega, in vsaka družina je bila ena od druge ločena.\n\n6 In šotore so si postavili okrog templja in vsakdo si je šotor postavil z vhodom proti templju, da bi tako lahko ostali v šotorih in slišali besede, ki jim jih bo govoril kralj Benjamin.\n\n7 Kajti množica je bila tako velika, da kralj Benjamin vseh ni mogel učiti znotraj tempeljskega obzidja, zato je dal postaviti stolp, da bi tako njegovo ljudstvo lahko slišalo besede, ki jim jih bo govoril.\n\n8 In zgodilo se je, da je začel svojemu ljudstvu govoriti s stolpa; in zaradi velikanske množice vsi niso mogli slišati njegovih besed; zato je naročil, da se besede, ki jih je govoril, zapiše in pošlje med te, ki niso bili v dosegu njegovega glasu, da bi njegove besede prejeli tudi oni.\n\n9 In to so besede, ki jih je govoril in jih dal zapisati, rekoč: Bratje moji, vsi vi, ki ste se zbrali, vi, ki slišite moje besede, ki vam jih bom ta dan govoril; kajti nisem vam zapovedal priti semkaj, da bi zlahka jemali besede, ki jih bom govoril, ampak da bi mi prisluhnili in napeli ušesa, da boste slišali, in odprli srce, da boste razumeli, in razum, da se vam bodo pred očmi razkrile Božje skrivnosti.\n\n10 Nisem vam zapovedal priti semkaj, da bi se me bali ali da bi mislili, da sem jaz sam več kakor smrtnik.\n\n11 Ampak sem kakor vi, podvržen vsakovrstnim slabostim telesa in duha; vendarle me je to ljudstvo izvolilo in oče me je posvetil in po Gospodovi roki mi je bilo dopuščeno biti vladar in kralj nad tem ljudstvom; in njegova neprimerljiva moč me je ohranjala in obvarovala, da sem vam služil z vso odločnostjo, umom in močjo, ki mi jih je dal Gospod.\n\n12 Povem vam, kakor mi je bilo dopuščeno preživeti dneve, da sem vam služil prav do tega trenutka in od vas nisem zahteval ne zlata, ne srebra, ne kakršnega koli bogastva;\n\n13 niti nisem dopustil, da bi vas zapirali v ječe, niti da bi drug drugega zasužnjevali, niti da bi morili, ali plenili, ali kradli, ali prešuštvovali; celo nisem niti dopustil, da bi zagrešili kakršno koli hudobijo, in v vsem sem vas učil izpolnjevati Gospodove zapovedi, v vsem, kar vam je zapovedal —\n\n14 in celo jaz sam sem delal s svojimi lastnimi rokami, da bi vam služil in da ne bi bili obremenjeni z davki in da nad vas ne bi prišlo nič, kar bi bilo bridko prenašati — in o vsem tem, kar sem govoril, ste ta dan vi sami priče.\n\n15 Vendarle, bratje moji, tega nisem storil, da bi se bahal, niti tega ne pravim, da bi vas s tem obtožil; ampak vam to pravim, da boste vedeli, da lahko ta dan pred Bogom odgovarjam čiste vesti.\n\n16 Glejte, povem vam, da se, ker sem vam rekel, da sem svoje dneve preživel, da sem vam služil, ne želim bahati, saj sem le Bogu služil.\n\n17 In glejte, to vam povem, da se boste lahko učili modrosti; da boste lahko spoznali, da ko služite svojim soljudem, le Bogu služite.\n\n18 Glejte, imeli ste me za kralja; in če jaz, katerega imate za kralja, delam, da služim vam, mar potem ne bi morali tudi vi delati, da bi služili drug drugemu?\n\n19 In glejte tudi, če si jaz, katerega imate za kralja, ki sem svoje dni preživel, da sem vam služil, in vendarle sem služil Bogu, zaslužim kakršno koli zahvalo od vas, o kako bi se vi morali zahvaljevati nebeškemu Kralju!\n\n20 Povem vam, bratje moji, če boste vso zahvalo in hvalo, ki jo zmore posedovati vsa vaša duša, izkazali tistemu Bogu, ki vas je ustvaril in vas ohranil in obvaroval in napravil, da ste se radostili in vam dovolil, da ste drug z drugim živeli v miru —\n\n21 vam povem, da bi, če bi služili njemu, ki vas je ustvaril od začetka in vas iz dneva v dan ohranja, ko vam daje dih, da lahko živite in se gibljete in delate glede na svojo voljo in vas celo podpira od enega trenutka do drugega — pravim, če bi mu služili z vso svojo dušo, bi bili še vedno nekoristni služabniki.\n\n22 In glejte, vse, kar od vas zahteva, je, da izpolnjujete njegove zapovedi; in obljubil vam je, da boste, če boste njegove zapovedi izpolnjevali, v deželi uspevali; in nikoli ne spreminja tega, kar je rekel; če torej njegove zapovedi izpolnjujete, vas blagoslovi in vam pomaga k uspehu.\n\n23 In sedaj, kot prvo, ustvaril vas je in vam dal življenje, za kar ste mu dolžni.\n\n24 In drugič, zahteva, da bi delali, kakor vam je zapovedal; kajti če tako delate, vas nemudoma blagoslovi; in zato vam je plačal. In še vedno ste mu dolžni in ste mu in mu boste na veke vekov; s čim se imate torej bahati?\n\n25 In sedaj vprašam, mar lahko sploh kaj rečete zase? Odgovarjam vam, ne. Ne morete reči niti, da ste toliko kot zemeljski prah; vendarle ste bili iz zemeljskega prahu ustvarjeni; toda glejte, ta pripada njemu, ki ga je ustvaril.\n\n26 In jaz, celo jaz, katerega imate za kralja, nisem nič boljši, kakor ste vi sami; saj sem tudi sam iz prahu. In vidite, da sem star in to umrljivo telo bom kmalu prepustil materi zemlji.\n\n27 Kakor sem vam torej rekel, da sem vam služil, hodeč pred Bogom s čisto vestjo, prav tako sem vas tokrat dal zbrati, da bom lahko brez krivde in da vaša kri ne bi prišla name, ko bom stal pred Bogom, da mi bo sodil za to, kar mi je zapovedal glede vas.\n\n28 Povem vam, da sem vas dal zbrati, da bi si z oblačil očistil vašo kri v tem časovnem obdobju, ko bom šel kmalu v grob, da bi odšel v miru in se bo moj nesmrtni duh lahko pridružil zborom zgoraj pri petju hvale pravičnemu Bogu.\n\n29 In nadalje vam povem, da sem vas dal zbrati, da bi vam razglasil, da ne morem več biti vaš učitelj, niti vaš kralj;\n\n30 kajti prav tačas mi vse telo silno trepeta, ko vam poskušam govoriti; toda Gospod Bog me podpira in mi je dopustil, da vam govorim, in zapovedal mi je, naj vam ta dan razglasim, da je moj sin Mozija vaš kralj in vladar.\n\n31 In sedaj, bratje moji, želel bi, da bi delali, kakor ste delali doslej. Kakor ste izpolnjevali moje zapovedi in tudi zapovedi mojega očeta in ste uspevali in ste bili obvarovani pred tem, da bi padli v roke svojih sovražnikov, prav tako boste, če boste izpolnjevali zapovedi mojega sina oziroma Božje zapovedi, ki vam jih bo izročil, v deželi uspevali in vaši sovražniki nad vami ne bodo imeli moči.\n\n32 Toda, o ljudstvo moje, varujte se, da med vami ne bodo nastali prepiri in se boste odločili, da boste poslušni zlemu duhu, o čemer je govoril moj oče Mozija.\n\n33 Kajti glejte, gorje je izrečeno nad njim, ki se odloči poslušati tega duha; kajti če se ga odloči poslušati in ostane v svojih grehih in umre, tisti svoji duši pije prekletstvo; kajti za svoje plačilo prejme večno kazen, ker je Božjo postavo prekršil navzlic svojemu spoznanju.\n\n34 Povem vam, da jih ni med vami, razen majhnih otrok, ki glede teh stvari ne bi bili poučeni, ki ne bi vedeli, da ste za večno dolžni nebeškemu Očetu, da mu povrnete za vse, kar imate in ste; in poučevali so vas tudi glede zapisov, ki vsebujejo prerokbe, ki so jih govorili sveti preroki, prav do časa, ko je naš oče Lehi zapustil Jeruzalem;\n\n35 in tudi vse, kar so do sedaj govorili naši očetje. In glejte tudi, govorili so, kar jim je zapovedal Gospod; zato so pravični in zanesljivi.\n\n36 In sedaj, povem vam, bratje moji, da se boste, potem ko ste to spoznali in bili o vsem tem poučeni, če se boste pregrešili in ravnali proti temu, o čemer je bilo govora, umaknili od Gospodovega Duha, da ne bo mogel imeti mesta v vas, da bi vas vodil po poteh modrosti, da bi bili blagoslovljeni, uspešni in obvarovani —\n\n37 povem vam, da se človek, ki to počne, Bogu odkrito upre; zato se odloči, da bo poslušen zlemu duhu, in postane sovražnik vse pravičnosti; zato Gospod v njem nima mesta, kajti ne prebiva v nesvetih templjih.\n\n38 Če se torej ta človek ne pokesa in ostane in umre kot sovražnik Bogu, zahteve božanske pravice v njegovi nesmrtni duši prebudijo živ občutek njegove lastne krivde, ki povzroči, da se umakne iz Gospodove navzočnosti in to ga v prsih navda s krivdo in bolečino in tesnobo, kar je kot neugasljiv ogenj, katerega plameni se dvigajo na veke vekov.\n\n39 In sedaj vam povem, da ta človek ne more več zahtevati milosti; zato je njegova končna obsodba, da prenaša neskončno mučenje.\n\n40 O, vsi vi stari ljudje in tudi vi mladi ljudje in vi majhni otroci, ki lahko razumete moje besede, kajti govoril sem vam jasno, da bi razumeli, molim, da bi se v vas prebudil spomin na strašno stanje teh, ki so zapadli v prestopek.\n\n41 In nadalje bi želel, da bi pretehtali blagoslovljeno in srečno stanje tistih, ki izpolnjujejo Božje zapovedi. Kajti glejte, v vsem so blagoslovljeni tako posvetno kot duhovno; in če bodo zvesto vztrajali do konca, bodo sprejeti v nebesa, da bodo tako lahko prebivali z Bogom v stanju neskončne sreče. O pomnite, pomnite, da so te stvari resnične; kajti to je govoril Gospod Bog.\n\n", "mosiah 3": "[center][font_size=26]3. poglavje[/font_size][/center]\n\n[i]Kralj Benjamin nadaljuje z nagovorom. — Vsemogočni Gospod bo služil med ljudmi v tabernaklju iz ila. — Iz vsake pore bo pritekla kri, ko bo plačeval odkupnino za grehe sveta. — Le po njegovem imenu pride odrešitev. — Ljudje lahko odvržejo naravnega človeka in postanejo sveti zaradi odkupne daritve. — Mučenje hudobnih bo kot jezero ognja in žvepla. Okrog leta 124 pr. Kr.[/i]\n\n1 In spet, bratje moji, bi vas prosil za pozornost, kajti nekoliko več vam bom še govoril; kajti glejte, govoril vam bom glede tega, kar bo prišlo.\n\n2 In to, kar vam bom povedal, mi je razkril Božji angel. In rekel mi je: Prebudi se; in prebudil sem se in glejte, stal je pred menoj.\n\n3 In rekel mi je: Prebudi se in poslušaj besede, ki ti jih bom povedal; kajti glej, prišel sem ti razglasit vesele novice o veliki radosti.\n\n4 Kajti Gospod je slišal tvoje molitve in presodil o tvoji pravičnosti in me poslal, da ti razglasim, da se lahko radostiš; in da lahko svojemu ljudstvu razglasiš, da bo tudi njih lahko navdajala radost.\n\n5 Kajti glej, pride čas, in ni daleč proč, ko bo Gospod Vsemogočni, ki kraljuje, ki je bil in je iz vse večnosti v vso večnost, z močjo prišel iz nebes med človeške otroke in bo prebival v tabernaklju iz ila in bo šel med ljudi in bo delal velike čudeže, kot je zdravljenje bolnih, obujanje mrtvih, hromi bodo shodili, slepi prejeli vid in gluhi sluh in zdravil bo vsakovrstne bolezni.\n\n6 In izganjal bo demone oziroma zle duhove, ki prebivajo v srcih človeških otrok.\n\n7 In glej, prenašal bo skušnjave in telesno bolečino, lakoto, žejo in utrujenost, in sicer več kot lahko človek prenese, ne da bi umrl; kajti glejte, kri priteče iz vsake pore, tako velika bo njegova tesnoba zavoljo hudobije in gnusob njegovega ljudstva.\n\n8 In imenoval se bo Jezus Kristus, Božji Sin, Oče nebes in zemlje, Stvarnik vsega od začetka; in njegova mati se bo imenovala Marija.\n\n9 In glej, pride k svojim, da bi k človeškim otrokom prišla odrešitev, in sicer po veri v njegovo ime; in celo po vsem tem ga bodo imeli za človeka in rekli, da ima hudiča, in bičali ga bodo in ga križali.\n\n10 In tretji dan bo vstal od mrtvih; in glejte, stoji, da bo sodil svetu; in glejte, vse to se bo zgodilo, da bi človeške otroke doletela pravična sodba.\n\n11 Kajti glej, in prav tako njegova kri plača odkupnino za grehe tistih, ki so padli zaradi Adamovega prestopka, ki so umrli, ne da bi vedeli za Božjo voljo glede njih samih, ali ki so nevede grešili.\n\n12 Toda gorje, gorje mu, ki ve, da se upira Bogu! Kajti odrešitev ne pride k nobenemu od takih, razen s kesanjem in vero v Gospoda Jezusa Kristusa.\n\n13 In Gospod Bog je med vse človeške otroke poslal svoje svete preroke, da bodo te stvari razglašali vsakemu rodu, narodu in jeziku, da bo tako vsakdo, ki bo verjel, da bo Kristus prišel, prejel odpuščanje grehov in se radostil s silno veliko radostjo, in sicer kakor da bi že prišel mednje.\n\n14 Vendarle je Gospod Bog videl, da je njegovo ljudstvo trdovratno ljudstvo, in dodelil jim je postavo, in sicer Mojzesovo postavo.\n\n15 In pokazal jim je veliko znamenj in čudes in simbolov in odsevov glede svojega prihoda; in glede njegovega prihoda so jim govorili tudi sveti preroki; in vendarle so postali trdosrčni in niso razumeli, da Mojzesova postava nič ne koristi, če ne bi bilo odkupne daritve njegove krvi.\n\n16 In četudi bi bilo mogoče, da bi majhni otroci grešili, ne bi bili odrešeni; toda povem vam, da so blagoslovljeni; kajti glejte, kakor v Adamu, oziroma po naravi, padejo, prav tako Kristusova kri plača odkupnino za njihove grehe.\n\n17 In nadalje vam povem, da ne bo drugega imena, ne kakšne druge poti, ne načinov, po katerih lahko k človeškim otrokom pride odrešitev, samo v in preko imena Kristusa, Gospoda Vsemogočnega.\n\n18 Kajti glejte, sodi in njegova sodba je pravična; in dojenček, ki umre v otroštvu, ni pogubljen; ljudje pa svoji duši pijejo prekletstvo, razen če postanejo ponižni in postanejo kot majhni otroci in verjamejo, da je odrešitev bila in je in bo prišla v in zaradi odkupne krvi Kristusa, Gospoda Vsemogočnega.\n\n19 Kajti naravni človek je Bogu sovražnik in je od Adamovega padca in bo na veke vekov, če se ne prepusti očarljivostim Svetega Duha in ne odvrže posvetnega človeka in postane sveti zaradi odkupne daritve Gospoda Kristusa in postane kot otrok, ubogljiv, krotak, ponižen, potrpežljiv, navdan z ljubeznijo, pripravljen podvreči se vsemu, kar se Gospodu zdi prav mu zadati, prav kakor se otrok podvrže svojemu očetu.\n\n20 In nadalje vam povem, da bo prišel čas, ko se bo spoznanje o Odrešeniku razširilo med vsemi narodi, rodovi, jeziki in ljudstvi.\n\n21 In glejte, ko pride tisti čas, ne bo pred Bogom nihče brez krivde, razen majhnih otrok, kakor samo s kesanjem in vero v ime Gospoda Boga Vsemogočnega.\n\n22 In prav tačas, ko boš svoje ljudstvo poučeval to, kar ti je Gospod, tvoj Bog, zapovedal, celo tedaj ne bodo več brez krivde v Božjih očeh, kakor le glede na besede, ki sem ti jih govoril.\n\n23 In sedaj, govoril sem besede, ki mi jih je Gospod Bog zapovedal.\n\n24 In tako govori Gospod: Na sodni dan bodo kakor svetlo pričevanje zoper to ljudstvo; po njih se jim bo sodilo, vsakomur po njegovih delih, naj so bila dobra ali naj so bila hudobna.\n\n25 In če so hudobna, so zapisani strašnemu pogledu na lastno krivdo in gnusobe, kar povzroči, da se umaknejo iz Gospodove navzočnosti v stanje bede in neskončnega mučenja, od koder se ne morejo več vrniti; zato so svoji duši pili prekletstvo.\n\n26 Zato so pili iz čaše Božjega srda, česar jim pravičnost ni mogla preprečiti nič bolj, kot ni mogla preprečiti, da je Adam padel, ker je jedel od prepovedanega sadu; zato za vekomaj ne bodo več mogli zahtevati milosti.\n\n27 In njihovo mučenje je kakor jezero ognja in žvepla, katerega plameni so neugasljivi, katerega dim se dviga na veke vekov. Tako mi je zapovedal Gospod. Amen.\n\n", "mosiah 4": "[center][font_size=26]4. poglavje[/font_size][/center]\n\n[i]Kralj Benjamin nadaljuje z nagovorom. — Odrešitev pride zaradi odkupne daritve. — Verjemite v Boga, da boste odrešeni. — Ohranite odpuščanje grehov preko zvestobe. — Od svojega imetja dajajte revnim. — Vse delajte v modrosti in redu. Okrog leta 124 pr. Kr.[/i]\n\n1 In sedaj, zgodilo se je, da se je kralj Benjamin, ko je prenehal govoriti besede, ki mu jih je predal Gospodov angel, ozrl z očmi naokrog po množici in glejte, popadali so na zemljo, kajti obšel jih je strah pred Gospodom.\n\n2 In sebe so videli v svojem lastnem mesenem stanju, celo manj kakor zemeljski prah. In vsi so glasno zaklicali v en glas, rekoč: O usmili se in se sklicuj na Kristusovo odkupno kri, da bomo prejeli odpuščanje grehov in da bo naše srce očiščeno; kajti verjamemo v Jezusa Kristusa, Božjega Sina, ki je ustvaril nebo in zemljo in vse; ki bo prišel med človeške otroke.\n\n3 In zgodilo se je, da je, potem ko so te besede izgovorili, nadnje prišel Gospodov Duh in navdala jih je radost in prejeli so odpuščanje grehov in imeli so mirno vest zaradi silne vere, ki so jo imeli v Jezusa Kristusa, ki bo prišel glede na besede, ki jim jih je govoril kralj Benjamin.\n\n4 In kralj Benjamin je spet odprl usta in jim začel govoriti, rekoč: Prijatelji moji in bratje moji, rod moj in ljudstvo moje, spet bi vas prosil za pozornost, da boste lahko slišali in razumeli preostanek besed, ki vam jih bom govoril.\n\n5 Kajti glejte, če je spoznanje o Božji dobroti tokrat v vas prebudilo občutje o vaši nepomembnosti in o vašem nevrednem in padlem stanju —\n\n6 povem vam, če ste spoznali Božjo dobroto in njegovo neprimerljivo moč in njegovo modrost in njegovo potrpežljivost in njegovo veliko potrpljenje s človeškimi otroki; in tudi odkupno daritev, ki je bila pripravljena od osnovanja sveta, da bi tako odrešitev prišla k njemu, ki bo zaupal v Gospoda in bo marljivo izpolnjeval njegove zapovedi in nadaljeval v veri prav do konca svojega življenja, mislim na življenje umrljivega telesa —\n\n7 povem, da je to človek, ki odrešitev prejme zaradi odkupne daritve, ki je bila pripravljena od osnovanja sveta za vse človeštvo, ki je bilo vse od Adamovega padca oziroma ki je oziroma ki bo prav do konca sveta.\n\n8 In to je način, po katerem pride odrešitev. In ni druge odrešitve, razen te, o kateri je bilo govora; niti ni drugih pogojev, pod katerimi je človek lahko odrešen, razen pogojev, ki sem vam jih povedal.\n\n9 Verjemite v Boga; verjemite, da je in da je ustvaril vse stvari tako na nebu kot na zemlji; verjemite, da ima vso modrost in vso moč tako v nebesih kot na zemlji; verjemite, da človek ne doume vsega, kar lahko doume Gospod.\n\n10 In spet, verjemite, da se morate pokesati svojih grehov in jih opustiti in postati ponižni pred Bogom; in z iskrenim srcem prositi, da bi vam odpustil; in sedaj, če vse to verjamete, glejte, da boste tako delali.\n\n11 In spet vam pravim, kakor sem rekel prej, če ste spoznali Božjo slavo oziroma če ste spoznali njegovo dobroto in ste okusili njegovo ljubezen in ste prejeli odpuščanje grehov, kar vas je v duši silno močno vzradostilo, prav tako bi želel, da bi pomnili in vselej ohranjali v spominu Božjo veličino in lastno nepomembnost in njegovo dobroto in veliko potrpljenje z vami, nevrednimi bitji, in postali ponižni prav do globin ponižnosti in vsak dan klicali Gospodovo ime in bili stanovitni v veri v to, kar bo prišlo, kar je bilo rečeno po angelovih ustih.\n\n12 In glejte, povem vam, da se boste, če boste to delali, vselej radostili in navdajala vas bo Božja ljubezen in vselej boste ohranili odpuščanje grehov; in rasli boste v spoznanju o slavi njega, ki vas je ustvaril, oziroma v spoznanju tega, kar je pravično in res.\n\n13 In ne boste imeli želje, da bi ranili drug drugega, ampak mirno živeli in vsakomur dajali glede na to, kar mu pripada.\n\n14 In ne boste dopustili, da bi bili vaši otroci lačni ali goli; niti ne boste dopustili, da bi kršili Božje zakone in se med seboj pretepali in prerekali in služili hudiču, ki je gospodar greha oziroma ki je zli duh, o katerem so govorili naši očetje, ker je sovražnik vse pravičnosti.\n\n15 Ampak jih boste učili hoditi po poteh resnice in treznosti; učili jih boste, naj imajo drug drugega radi in naj drug drugemu služijo.\n\n16 In tudi sami boste podpirali tiste, ki potrebujejo vašo podporo; od svojega imetja boste dali njemu, ki ga potrebuje; in ne boste dopustili, da vas bo berač zaman prosil in ga nagnali, da bo umrl.\n\n17 Morda boste rekli: Človek si je sam nakopal bedo; zato bom zadržal svojo roko in mu ne bom dal od svoje hrane, niti mu ne bom dal od svojega imetja, da ne bi več trpel, kajti njegove kazni so pravične —\n\n18 toda povem ti, o človek, kdor to dela, ta ima velik razlog za kesanje; in če se ne pokesa za to, kar je naredil, je za vekomaj pogubljen in nima deleža v Božjem kraljestvu.\n\n19 Kajti glejte, mar nismo vsi berači? Mar nismo vsi odvisni od istega Bitja, in sicer Boga, za vse imetje, ki ga imamo, tako za hrano in obleko kot za zlato in za srebro in za vsa bogastva, ki jih imamo vsake vrste?\n\n20 In glejte, prav tačas ste klicali njegovo ime in beračili za odpuščanje svojih grehov. In je mar dopustil, da ste zaman beračili? Ne, na vas je razlil svojega Duha in napravil, da vam je srce navdala radost, in vam zaprl usta, da niste mogli najti besed, tako silno velika je bila vaša radost.\n\n21 In sedaj, če vam Bog, ki vas je ustvaril, od katerega je odvisno vaše življenje in vse, kar imate in ste, dá, kar koli ga prosite, kar je prav, v veri, verujoč, da boste prejeli, o potem, kako bi morali vi drug drugemu dajati od imetja, ki ga imate.\n\n22 In če sodite človeka, ki vas prosi od vašega imetja, da ne bi umrl, in ga obsojate, koliko bolj pravična bo obsodba nad vami, ker zadržujete svoje imetje, ki ne pripada vam, ampak Bogu, kateremu pripada tudi vaše življenje; in vendarle ničesar ne prosite, niti se ne pokesate za to, kar ste storili.\n\n23 Pravim vam, gorje tistemu človeku, kajti njegovo imetje bo preminilo z njim; in sedaj, to pravim tistim, ki so bogati, kar zadeva stvari tega sveta.\n\n24 In spet pravim revnim, vam, ki nimate in vendarle imate zadosti, da shajate iz dneva v dan; mislim vse vas, ki odrečete beraču, ker nimate; želel bi, da bi v srcu rekli, da: Ne dam, ker nimam, če pa bi imel, bi dal.\n\n25 In sedaj, če v srcu rečete tako, ostajate brez krivde, sicer ste obsojeni; in obsodba nad vami je pravična, saj hlepite po tem, česar niste prejeli.\n\n26 In sedaj, zavoljo tega, kar sem vam govoril — to je zavoljo tega, da bi iz dneva v dan ohranjali odpuščanje grehov, da boste lahko hodili brez krivde pred Bogom — bi želel, da bi revnim dajali od svojega imetja, vsakdo glede na to, kar ima, tako da boste hranili lačne, oblačili gole, obiskovali bolne in jim nudili pomoč tako duhovno kot posvetno glede na njihove potrebe.\n\n27 In glejte, da bo vse to storjeno v modrosti in redu; kajti ni potrebno, da bi človek tekel hitreje, kot ima moči. In spet, potrebno je, da bi bil marljiv, da bi tako osvojil nagrado; zato mora biti vse storjeno glede na red.\n\n28 In želel bi, da bi pomnili, da mora, kdor med vami si izposodi od svojega bližnjega, vrniti to, kar si je izposodil, kakor se je dogovoril, ali pa boš grešil; in morda boš povzročil, da bo grešil tudi tvoj bližnji.\n\n29 In končno, ne morem vam povedati vsega, s čimer lahko grešite; saj so raznolike poti in načini, in sicer jih je toliko, da jih ne morem našteti.\n\n30 Toliko pa vam lahko povem, da morate, če ne boste bdeli nad seboj in svojimi mislimi in svojimi besedami in svojimi dejanji in ne boste izpolnjevali Božjih zapovedi in ne nadaljevali v veri v to, kar ste slišali glede Gospodovega prihoda, prav do konca svojega življenja, biti pogubljeni. In sedaj, o človek, pomni in se ne pogubi.\n\n", "mosiah 5": "[center][font_size=26]5. poglavje[/font_size][/center]\n\n[i]Sveti po veri postanejo Kristusovi sinovi in hčere. — Tedaj se imenujejo s Kristusovim imenom. — Kralj Benjamin jih opominja, naj bodo stanovitni in neomajni v dobrih delih. Okrog leta 124 pr. Kr.[/i]\n\n1 In sedaj, zgodilo se je, da je kralj Benjamin, ko je tako govoril svojemu ljudstvu, poslal mednje in od ljudstva želel izvedeti, ali verjamejo besedam, ki jim jih je govoril.\n\n2 In vsi so v en glas zaklicali, rekoč: Da, verjamemo vsem besedam, ki si nam jih govoril; in tudi vemo o njihovi gotovosti in resnici zaradi Duha Gospoda Vsemogočnega, ki je v nas oziroma v našem srcu povzročil veliko spremembo, da nismo več nagnjeni k temu, da bi delali húdo, ampak da bi nenehno delali dobro.\n\n3 In tudi mi sami imamo zaradi neskončne Božje dobrote in razodetij njegovega Duha velik vpogled v to, kar bo prišlo; in če bi bilo potrebno, bi lahko prerokovali o vsem.\n\n4 In vera, ki smo jo imeli v to, kar nam je naš kralj govoril, je tista, ki nas je pripeljala do tega velikega spoznanja, zavoljo česar se radostimo s tako silno veliko radostjo.\n\n5 In z Bogom smo voljni skleniti zavezo, da bomo preostanek vseh svojih dni izvrševali njegovo voljo in da bomo poslušni njegovim zapovedim v vsem, kar nam bo zapovedal, da si ne bomo nakopali neskončnega mučenja, kakor je govoril angel, da ne bomo pili iz čaše Božjega srda.\n\n6 In to so torej besede, ki jih je od njih želel kralj Benjamin; in zato jim je rekel: Govorili ste besede, ki sem jih želel; in zaveza, ki ste jo sklenili, je pravična zaveza.\n\n7 In sedaj, zaradi zaveze, ki ste jo sklenili, se boste imenovali Kristusovi otroci, njegovi sinovi in njegove hčere; kajti glejte, ta dan vam je dal duhovno življenje; saj pravite, da ste se v srcu spremenili po veri v njegovo ime; zato ste se rodili v njem in postali njegovi sinovi in hčere.\n\n8 In pod tem imenom ste osvobojeni in ni drugega imena, po katerem bi se lahko osvobodili. Ni drugega imena, po katerem pride odrešitev; zato bi želel, da bi prevzeli Kristusovo ime, vsi vi, ki ste z Bogom sklenili zavezo, da boste poslušni do konca svojega življenja.\n\n9 In zgodilo se bo, da se bo, kdor bo to delal, znašel na Božji desnici, kajti poznal bo ime, s katerim se imenuje; kajti imenoval se bo s Kristusovim imenom.\n\n10 In sedaj se bo zgodilo, da se mora, kdor ne bo prevzel Kristusovega imena, imenovati s kakšnim drugim imenom; zato se bo znašel na Božji levici.\n\n11 In želel bi, da bi prav tako pomnili, da je to ime, za katerega sem rekel, da vam ga bom dal, da ne bo nikoli izbrisano, razen zaradi prestopka; zato pazite, da se ne pregrešite, da ime ne bo izbrisano iz vašega srca.\n\n12 Pravim vam, želel bi, da bi pomnili ime ohranjati vselej zapisano v srcu, da se ne boste znašli na Božji levici, ampak da boste slišali in poznali glas, s katerim boste poklicani, in tudi ime, s katerim vas bo poklical.\n\n13 Kajti kako pozna človek gospodarja, kateremu ni služil in ki mu je tuj in je daleč od misli in vzgibov njegovega srca?\n\n14 In spet, ali človek vzame osla, ki pripada njegovemu bližnjemu, in ga obdrži? Pravim vam, ne; ne bo dopustil niti, da se bo pasel med njegovo drobnico, ampak ga bo napodil in ga pregnal. Pravim vam, da bo celo tako med vami, če ne boste poznali imena, s katerim boste poklicani.\n\n15 Zato bi želel, da bi bili stanovitni in neomajni, vselej delali obilo dobrih del, da vas bo Kristus, Gospod Bog Vsemogočni, lahko pečatil za svoje, da boste privedeni v nebesa, da boste imeli neskončno odrešitev in večno življenje zaradi modrosti in moči in pravice in milosti njega, ki je ustvaril vse stvari, na nebu in na zemlji, ki je Bog nad vsem. Amen.\n\n", "mosiah 6": "[center][font_size=26]6. poglavje[/font_size][/center]\n\n[i]Kralj Benjamin zapiše imena ljudi in določi duhovnike, da jih bodo učili. — Mozija vlada kot pravičen kralj. Med letoma 124 in 121 pr. Kr.[/i]\n\n1 In sedaj, kralj Benjamin je mislil, da je potrebno, da naj potem, ko je ljudem prenehal govoriti, popiše imena vseh tistih, ki so z Bogom sklenili zavezo, da bodo izpolnjevali njegove zapovedi.\n\n2 In zgodilo se je, da ni bilo niti ene duše, razen majhnih otrok, ki ni sklenila zaveze in ni prevzela Kristusovega imena.\n\n3 In spet, zgodilo se je, da je kralj Benjamin, ko je vse to končal in je svojega sina Mozija posvetil za vladarja in kralja nad svojim ljudstvom in mu je dal vse zadolžitve glede kraljestva in je tudi določil duhovnike, da bodo ljudi učili, da bi tako slišali in poznali Božje zapovedi in v njih obudili spomin na prisego, ki so jo sklenili, množico razpustil in vrnili so se vsak s svojo družino v svojo lastno hišo.\n\n4 In Mozija je začel vladati namesto svojega očeta. In vladati je začel v tridesetem letu svoje starosti, kar je bilo skupaj okrog štiristo in šestinsedemdeset let od časa, ko je Lehi zapustil Jeruzalem.\n\n5 In kralj Benjamin je živel tri leta in umrl je.\n\n6 In zgodilo se je, da je kralj Mozija hodil po Gospodovih poteh in se držal njegovih sodb in njegovih predpisov in izpolnjeval njegove zapovedi v vsem, kar mu je zapovedal.\n\n7 In kralj Mozija je svojemu ljudstvu naročil, naj obdeluje zemljo. In tudi sam je obdeloval zemljo, da tako ne bi postal ljudstvu v breme, da bi lahko v vsem delal glede na to, kar je delal njegov oče. In med vsem ljudstvom ni bilo prepira za razdobje treh let.\n\n", "mosiah 7": "[center][font_size=26]7. poglavje[/font_size][/center]\n\n[i]Amon najde lehi-nefijsko deželo, kjer je Limhi kralj. — Limhijevo ljudstvo je v lamanskem suženjstvu. — Limhi pripoveduje o njihovi zgodovini. — Prerok (Abinadi) je pričeval, da je Kristus Bog in Oče vsega. — Tisti, ki sejejo umazanijo, žanjejo vihar, tisti pa, ki zaupajo v Gospoda, bodo rešeni. Okrog leta 121 pr. Kr.[/i]\n\n1 In sedaj, zgodilo se je, da je kralj Mozija, potem ko je imel nepretrgan mir za razdobje treh let, želel vedeti glede ljudi, ki so šli prebivat v lehi-nefijsko deželo oziroma v mesto Lehi-Nefi; kajti njegovo ljudstvo ni slišalo ničesar o njih od časa, ko so zapustili zarahemelsko deželo; zato so ga utrujali s svojim nadlegovanjem.\n\n2 In zgodilo se je, da je kralj Mozija šestnajstim od svojih močnih mož dovolil, da so šli v lehi-nefijsko deželo poizvedovat glede svojih bratov.\n\n3 In zgodilo se je, da so naslednji dan krenili gor in s seboj so imeli nekega Amona, ki je bil močan in mogočen mož in Zarahemlov potomec; in bil je tudi njihov vodja.\n\n4 In sedaj, niso poznali smeri, v kateri naj bi po divjini potovali, da bi šli gor v lehi-nefijsko deželo; zato so veliko dni tavali po divjini, tavali so celo štirideset dni.\n\n5 In potem ko so tavali štirideset dni, so prišli do hriba, ki je severno od šilomske dežele, in tam so si postavili šotore.\n\n6 In Amon je s seboj vzel tri od svojih bratov, in ime jim je bilo Amaleki, Helem in Hem, in šli so v nefijsko deželo.\n\n7 In glejte, srečali so kralja ljudstva, ki je bilo v nefijski deželi in v šilomski deželi, in obkolila jih je kraljeva straža in zajeli so jih in jih zvezali in jih vrgli v ječo.\n\n8 In zgodilo se je, potem ko so bili v ječi dva dni, so jih spet privedli pred kralja in jim razvezali vezi; in stali so pred kraljem in dovolili so jim, oziroma raje zapovedali, naj odgovarjajo na vprašanja, ki jim jih bo zastavil.\n\n9 In rekel jim je: Glejte, sem Limhi, sin Noeta, ki je bil sin Zenifa, ki je prišel iz zarahemelske dežele podedovat to deželo, ki je bila dežela njihovih očetov, ki je bil po glasu ljudstva postavljen za kralja.\n\n10 In sedaj, želim poznati vzrok, zavoljo katerega ste bili tako smeli, da ste se približali mestnemu obzidju, ko sem bil jaz sam skupaj s svojimi stražarji pred mestnimi vrati?\n\n11 In sedaj, zaradi tega sem dopustil, naj se vam prizanese, da bi vas lahko izprašal, ali pa bi naročil, naj vas moji stražarji usmrtijo. Dovoljeno vam je govoriti.\n\n12 In sedaj, ko je Amon videl, da mu je dovoljeno govoriti, je stopil naprej in se priklonil pred kraljem; in ko se je spet dvignil, je rekel: O kralj, ta dan sem pred Bogom zelo hvaležen, da sem še živ in mi je dovoljeno govoriti; in prizadeval si bom govoriti smelo;\n\n13 kajti prepričan sem, da mi, če bi me poznal, ne bi dopustil, da bi imel na sebi te vezi. Kajti sem Amon in sem Zarahemlov potomec in prišel sem iz zarahemelske dežele poizvedovat glede naših bratov, ki jih je Zenif pripeljal iz tiste dežele.\n\n14 In sedaj, zgodilo se je, da se je Limhi, potem ko je slišal Amonove besede, silno razveselil in rekel: Sedaj zagotovo vem, da so moji bratje, ki so bili v zarahemelski deželi, še živi. In sedaj se bom radostil; in jutri bom napravil, da se bo radostilo tudi moje ljudstvo.\n\n15 Kajti glejte, smo v lamanskem suženjstvu in obdavčeni smo z davkom, ki ga je bridko prenašati. In sedaj, glejte, bratje nas bodo rešili iz suženjstva oziroma iz rok Lamancev in jim bomo za sužnje; kajti bolje je biti suženj Nefijcem, kot plačevati dajatev lamanskemu kralju.\n\n16 In sedaj, kralj Limhi je svojim stražarjem ukazal, naj nič več ne zvežejo ne Amona niti njegovih bratov, ampak je naročil, naj gredo do hriba, ki je bil severno od Šiloma, in naj v mesto pripeljejo njihove brate, da bi lahko jedli in pili in si odpočili od naporov na poti; saj so veliko trpeli; trpeli so lakoto, žejo in utrujenost.\n\n17 In sedaj, naslednji dan se je zgodilo, da je kralj Limhi med vse svoje ljudstvo razposlal razglas, da bi se tako zbrali pri templju, da bodo slišali besede, ki jim jih bo govoril.\n\n18 In zgodilo se je, da jim je, ko so se zbrali, takole govoril, rekoč: O, ljudstvo moje, dvignite glave in se potolažite; kajti glejte, čas se je približal oziroma ni daleč proč, ko ne bomo več podložni svojim sovražnikom navkljub našim številnim bojem, ki so bili zaman; vendarle zaupam, da pravi boj ostaja pred nami.\n\n19 Zato dvignite glave in se radostite in zaupajte v Boga, v tistega Boga, ki je bil Abrahamov Bog in Izakov in Jakobov; in tudi v tistega Boga, ki je Izraelove otroke izpeljal iz egiptovske dežele in napravil, da so šli čez Rdeče morje po suhem in jih hranil z mano, da v divjini ne bi umrli; in zanje je storil še veliko več.\n\n20 In spet, taisti Bog je naše očete izpeljal iz jeruzalemske dežele in svoje ljudstvo je ohranil in obvaroval prav do sedaj; in glejte, zaradi naših krivičnosti in gnusob nas je zasužnjil.\n\n21 In vi vsi ste ta dan priče, da je Zenifa, ki je bil postavljen za kralja nad tem ljudstvom, ker je preveč goreče želel podedovati deželo svojih očetov, zato prevarala prekanjenost in zvitost kralja Lamana, ki je s kraljem Zenifom sklenil dogovor in mu v roke predal posesti dela dežele oziroma celó mesto Lehi-Nefi in mesto Šilom in okoliško deželo —\n\n22 in vse to je storil z enim samim namenom, da bi si njegovo ljudstvo podvrgel oziroma zasužnjil. In glejte, tačas lamanskemu kralju plačujemo dajatev v vrednosti polovice naše koruze in ječmena, in celo vsega žita vsake vrste, in polovico prirasta naše drobnice in goveda; in lamanski kralj od nas zahteva celo polovico vsega, kar imamo oziroma posedujemo, oziroma naše življenje.\n\n23 In sedaj, mar ni to bridko prenašati? In mar ni ta naša stiska velika? Sedaj glejte, kako velik razlog imamo za žalovanje.\n\n24 Da, povem vam, veliki so razlogi, zavoljo katerih žalujemo; kajti glejte, koliko naših bratov je bilo ubitih in njihova kri je bila prelita zaman in vse zaradi krivičnosti.\n\n25 Kajti če to ljudstvo ne bi zapadlo v prestopek, Gospod ne bi dopustil, da bi nadnje prišla ta velika hudobija. Toda glejte, niso hoteli prisluhniti njegovim besedam, ampak so med njimi nastali prepiri, in sicer taki, da so med seboj prelivali kri.\n\n26 In ubili so Gospodovega preroka; da, izvoljenega Božjega človeka, ki jim je povedal o njihovi hudobiji in gnusobah in prerokoval o veliko stvareh, ki se bodo zgodile, da, celo o Kristusovem prihodu.\n\n27 In ker jim je rekel, da je Kristus Bog, Oče vsega, in je rekel, da bo prevzel človeško podobo in to bo podoba, po kateri je bil na začetku ustvarjen človek; oziroma drugače rečeno, rekel je, da je bil človek ustvarjen po Božji podobi in da bo Bog prišel med človeške otroke in prevzel meso in kri in šel po obličju zemlje —\n\n28 in sedaj, ker je to rekel, so ga usmrtili; in veliko več so naredili, kar je nadnje priklicalo Božji srd. Kdo se zato čudi, da so v suženjstvu in da so jih udarile hude stiske?\n\n29 Kajti glejte, Gospod je rekel: Svojega ljudstva na dan njihovega prestopka ne bom podpiral; ampak jim bom zapiral poti, da ne bodo uspevali; in njihova dejanja bodo pred njimi kakor kamen spotike.\n\n30 In spet, pravi: Če bo moje ljudstvo sejalo umazanijo, bodo želi pleve le-tega v viharju; in posledica le-tega je strup.\n\n31 In spet pravi: Če bo moje ljudstvo sejalo umazanijo, bodo želi vzhodni veter, ki prinese takojšnji propad.\n\n32 In sedaj, glejte, Gospodova obljuba je izpolnjena in udarjeni ste in prizadeti.\n\n33 Če pa se boste v srcu trdno odločeni obrnili h Gospodu in vanj zaupali in mu služili z vso marljivostjo uma, če boste to delali, vas bo glede na svojo lastno voljo in zadovoljstvo rešil iz suženjstva.\n\n", "mosiah 8": "[center][font_size=26]8. poglavje[/font_size][/center]\n\n[i]Amon uči Limhijevo ljudstvo. — Izve o štiriindvajsetih jeredovskih ploščah. — Starodavne zapise lahko prevedejo vidci. — Ni večjega daru, kot je dar videnja. Okrog leta 121 pr. Kr.[/i]\n\n1 In zgodilo se je, da je kralj Limhi, ko je svojemu ljudstvu prenehal govoriti, kajti veliko jim je govoril in v to knjigo sem zapisal le malo tega, svojemu ljudstvu povedal vse glede njihovih bratov, ki so v zarahemelski deželi.\n\n2 In naročil je, naj Amon stopi pred množico in jim pove o vsem, kar se je zgodilo njihovim bratom od časa, ko je Zenif šel iz dežele, prav do časa, ko je iz dežele prišel on sam.\n\n3 In povedal jim je tudi o zadnjih besedah, ki jih je učil kralj Benjamin, in jih pojasnil ljudstvu kralja Limhija, da bi tako lahko razumeli vse besede, ki jih je govoril.\n\n4 In zgodilo se je, da je potem, ko je vse to storil, kralj Limhi množico razpustil in naročil, naj se vsak vrne v svojo lastno hišo.\n\n5 In zgodilo se je, da je naročil, naj plošče, ki so vsebovale zapis o njegovem ljudstvu od časa, ko so zapustili zarahemelsko deželo, prinesejo pred Amona, da bi jih bral.\n\n6 Torej, brž ko je Amon zapis prebral, ga je kralj vprašal, da bi vedel, ali zna tolmačiti jezike, in Amon mu je povedal, da jih ne zna.\n\n7 In kralj mu je rekel: Ker sem bil potrt zavoljo stisk mojega ljudstva, sem triinštiridesetim svojim ljudem naročil, naj se odpravijo na pot v divjino, da bi tako morda našli zarahemelsko deželo, da bi se morda obrnili na svoje brate, da bi nas rešili iz suženjstva.\n\n8 In v divjini so bili izgubljeni veliko dni, vendarle so bili marljivi, in niso našli zarahemelske dežele, ampak so se vrnili v to deželo, potem ko so potovali po deželi med številnimi vodami, ko so odkrili deželo, ki so jo prekrivale kosti ljudi in živali in prekrivale so jo tudi ruševine vsakovrstnih zgradb, ko so odkrili deželo, ki jo je poseljevalo ljudstvo, ki je bilo tako številno kot izraelske množice.\n\n9 In v pričevanje, da je to, kar so rekli, res, so prinesli štiriindvajset plošč, ki so zapolnjene z gravurami in so iz čistega zlata.\n\n10 In glejte, prinesli so tudi naprsne oklepe, ki so veliki in so iz medenine in iz bakra in so odlično ohranjeni.\n\n11 In spet, prinesli so meče, ročaji le-teh so propadli in rezila le-teh je razjedla rja; in v deželi ni nikogar, ki zna tolmačiti jezik oziroma gravure, ki so na ploščah. Zato sem ti rekel: Ali znaš prevajati?\n\n12 In spet ti pravim: Mar poznaš koga, ki zna prevajati? Kajti želim, da bi bili ti zapisi prevedeni v naš jezik; kajti morda nam bodo dali spoznanje o ostanku ljudstva, ki je bilo pokončano, od koder so ti zapisi prišli; oziroma nam bodo morda dali spoznanje prav o tem ljudstvu, ki je bilo pokončano; in želim poznati vzrok njihovega uničenja.\n\n13 Sedaj mu je Amon rekel: Zagotovo ti lahko povem, o kralj, za človeka, ki te zapise zna prevesti; saj ima nekaj, s čimer lahko pogleda in prevede vse zapise, ki so iz starodavnih dni; in to je dar od Boga. In stvári se imenujeta tolmača in nihče ne more gledati vanju, če mu ni zapovedano, da ne bi videl tega, česar ne bi smel in bi umrl. In komur je zapovedano gledati vanju, ta se imenuje videc.\n\n14 In glej, kralj ljudstva, ki je v zarahemelski deželi, je človek, ki mu je to zapovedano delati in ki ima od Boga ta veliki dar.\n\n15 In kralj je rekel, da je videc večji kot prerok.\n\n16 In Amon je rekel, da je videc razodevalec in tudi prerok; in daru, ki je večji, ne more imeti nihče, razen če bi posedoval Božjo moč, kar ne more nihče; vendarle ima človek lahko veliko moč, ki mu jo da Bog.\n\n17 Toda videc lahko ve o tem, kar je preteklost, in tudi o tem, kar bo prišlo, in po njih se bo vse razodelo, oziroma drugače, vse skrito bo razkrito in skrite stvari bodo prišle na svetlo in to, kar ni razkrito, bodo razkrili in razkrili bodo tudi vse, kar sicer ne bi bilo razkrito.\n\n18 Tako je Bog priskrbel načine, da bi človek po veri lahko delal velike čudeže; zato postane v veliko korist svojim soljudem.\n\n19 In sedaj, ko je Amon te besede prenehal govoriti, se je kralj silno vzradostil in se zahvalil Bogu, rekoč: Te plošče nedvomno vsebujejo veliko skrivnost in nedvomno sta bila ta tolmača priskrbljena za razkrivanje vseh takšnih skrivnosti človeškim otrokom.\n\n20 O kako čudovita so Gospodova dela in kako dolgo prenaša svoje ljudstvo; da, in kako slepo in neobčutljivo je razumevanje človeških otrok; kajti ne prizadevajo si za modrost, niti si ne želijo, da bi jim vladala!\n\n21 Da, kot divja čreda so, ki pobegne pastirju in se razbeži in jo preganjajo in jo požrejo gozdne živali.\n\n", "mosiah 9": "Zenifov Zapis. — Poročilo o njegovem ljudstvu od časa, ko so zapustili zarahemelsko deželo, do časa, ko so bili rešeni iz rok Lamancev.\n\nObsega 9. do 22. poglavje.\n\n[center][font_size=26]9. poglavje[/font_size][/center]\n\n[i]Zenif iz Zarahemle vodi skupino, da bi posedovali lehi-nefijsko deželo. — Lamanski kralj jim deželo dovoli podedovati. — Med Lamanci in Zenifovim ljudstvom je vojna. Med letoma 200 in 187 pr. Kr.[/i]\n\n1 Jaz, Zenif, sem bil poučen v vsem nefijskem jeziku in imam znanje o nefijski deželi oziroma o prvi dedni deželi naših očetov, in med Lamance so me poslali kot izvidnika, da bi vohunil za njihovimi silami, da bi naša vojska prišla nadnje in jih pokončala — ko pa sem videl, kar je bilo med njimi dobrega, sem si želel, da ne bi bili pokončani.\n\n2 Zato sem se s svojimi brati v divjini prepiral, kajti želel sem, da bi naš vladar z njimi sklenil dogovor; ker pa je bil surov in krvoločen človek, je ukazal, naj me ubijejo; toda zaradi veliko prelivanja krvi sem se rešil; kajti oče se je bojeval zoper očeta in brat zoper brata, dokler v divjini ni bil pobit večji del naše vojske; in vrnili smo se, tisti, ki nam je bilo prizanešeno, v zarahemelsko deželo, da bi to vest prinesli njihovim ženam in njihovim otrokom.\n\n3 In vendarle, ker sem preveč goreče želel podedovati deželo naših očetov, sem jih zbral toliko, kolikor jih je želelo iti posedovat deželo, in spet šel na pot v divjino, da bi šli v deželo; ampak udarila nas je lakota in hude stiske; kajti počasni smo bili v tem, da bi pomnili Gospoda, svojega Boga.\n\n4 Vendar smo si po veliko dneh tavanja po divjini postavili šotore na kraju, kjer so bili naši bratje pobiti, ki je bil blizu dežele naših očetov.\n\n5 In zgodilo se je, da sem s štirimi od svojih mož spet šel v mesto h kralju, da bi izvedel o kraljevi volji in da bi izvedel, ali bi s svojimi ljudmi lahko šel in v miru posedoval deželo.\n\n6 In šel sem h kralju in z menoj se je zavezal, da lahko posedujem lehi-nefijsko deželo in šilomsko deželo.\n\n7 In ukazal je tudi, naj njegovo ljudstvo odide iz dežele, in jaz in moji ljudje smo šli v deželo, da bi jo posedovali.\n\n8 In začeli smo graditi zgradbe in obnavljati mestno obzidje, da, in sicer obzidje mesta Lehi-Nefi in mesta Šilom.\n\n9 In začeli smo obdelovati zemljo, da, in sicer z vsakovrstnim semenom, s semenom koruze in pšenice in ječmena in neasa in šeuma in s semenom vsakovrstnega sadja; in v deželi smo se začeli množiti in uspevati.\n\n10 Prekanjenost in zvitost kralja Lamana je torej bila, da je deželo predal, da bi jo mi posedovali, da bi moje ljudstvo zasužnjil.\n\n11 Zato se je zgodilo, da je kralj Laman, potem ko smo v deželi prebivali za razdobje dvanajstih let, postajal nekoliko nemiren, da se moje ljudstvo v deželi ne bi kakor koli okrepilo in da jih ne bi premagali in jih zasužnjili.\n\n12 Bili so torej leno in malikovalsko ljudstvo; zato so nas želeli zasužnjiti, da bi se nasitili z delom naših rok; da, da bi se gostili z drobnico z naših poljan.\n\n13 Zato se je zgodilo, da je kralj Laman začel hujskati svoje ljudstvo, da bi se borili z mojim ljudstvom; zato so se v deželi začele vojne in prepiri.\n\n14 Kajti v trinajstem letu moje vladavine v nefijski deželi, tam na jugu šilomske dežele, ko so moji ljudje pojili in hranili svojo drobnico in obdelovali svojo zemljo, je nadnje prišla številna lamanska vojska in jih začela pobijati in jim jemati drobnico in koruzo z njihovih polj.\n\n15 Da, in zgodilo se je, da so zbežali vsi, katerih niso dohiteli, in sicer v mesto Nefi, in se name obrnili po zaščito.\n\n16 In zgodilo se je, da sem jih oborožil z loki in s puščicami, z meči in z zakrivljenimi sabljami in s kiji in s pračami in z vsakovrstnim orožjem, ki smo ga mogli iznajti, in jaz in moje ljudstvo smo se šli bojevat zoper Lamance.\n\n17 Da, v Gospodovi moči smo se šli bojevat zoper Lamance; kajti jaz in moje ljudstvo smo glasno klicali h Gospodu, da bi nas rešil iz rok naših sovražnikov, kajti v nas se je prebudil spomin na rešitev naših očetov.\n\n18 In Bog je slišal naše klice in odgovoril na naše molitve; in šli smo v njegovi moči; da, šli smo nad Lamance in v enem dnevu in noči smo jih pobili tri tisoč in triinštirideset; pobijali smo jih, prav dokler jih nismo pregnali iz naše dežele.\n\n19 In sam sem s svojimi lastnimi rokami pomagal pokopati njihove mrtve. In glejte, na našo veliko žalost in obžalovanje je bilo pobitih dvesto in devetinsedemdeset naših bratov.\n\n", "mosiah 10": "[center][font_size=26]10. poglavje[/font_size][/center]\n\n[i]Kralj Laman umre. — Njegovo ljudstvo je divje in okrutno in verjame v lažna izročila. — Zenif in njegovo ljudstvo jih premagajo. Med letoma 187 in 160 pr. Kr.[/i]\n\n1 In zgodilo se je, da smo spet začeli ustanavljati kraljestvo in smo spet začeli v miru posedovati deželo. In naročil sem, naj napravijo bojno orožje vsake vrste, da bi tako imel orožje za svoje ljudstvo v času, ko bi se Lamanci spet prišli vojskovat proti mojemu ljudstvu.\n\n2 In okrog dežele sem postavil straže, da Lamanci ne bi spet nepričakovano prišli nad nas in nas pokončali; in tako sem varoval svoje ljudstvo in drobnico in jih obvaroval pred tem, da bi padli v roke svojih sovražnikov.\n\n3 In zgodilo se je, da smo deželo naših očetov dedovali že veliko let, da, za razdobje dvaindvajsetih let.\n\n4 In naročil sem, naj moški obdelujejo zemljo in gojijo vsakovrstno žito in vsakovrstno sadje vseh vrst.\n\n5 In naročil sem, naj ženske predejo in garajo in delajo in izdelujejo vsakovrstno izvrstno platno, da, in vsakovrstno blago, da bi lahko pokrili svojo goloto; in tako smo v deželi uspevali — tako smo imeli v deželi nepretrgan mir za razdobje dvaindvajsetih let.\n\n6 In zgodilo se je, da je kralj Laman umrl in namesto njega je začel vladati njegov sin. In svoje ljudstvo je začel hujskati k uporu zoper moje ljudstvo; zato so se začeli pripravljati na vojno in da se bodo prišli bojevat zoper moje ljudstvo.\n\n7 Jaz pa sem po šemlonski deželi odposlal svoje izvidnike, da bi odkril njihove priprave, da bi se pred njimi zavaroval, da ne bi prišli nad moje ljudstvo in ga pokončali.\n\n8 In zgodilo se je, da so prišli na sever šilomske dežele s svojo številno vojsko, možje so bili oboroženi z loki in s puščicami in z meči in z ukrivljenimi sabljami in s kamni in s pračami; in imeli so obrite glave, da so bile gole; in okrog ledij so si opasali usnjeno opasje.\n\n9 In zgodilo se je, da sem naročil, naj se ženske in otroci mojega ljudstva skrijejo v divjino; in naročil sem tudi, naj se vsi moji stari možje, ki so zmožni nositi orožje, in tudi vsi moji mladeniči, ki lahko nosijo orožje, zberejo, da se bodo šli bojevat zoper Lamance; in postavil sem jih na njihove položaje, vsakogar glede na njegovo starost.\n\n10 In zgodilo se je, da smo se šli bojevat zoper Lamance; in jaz, celo jaz sem se v visoki starosti šel bojevat zoper Lamance. In zgodilo se je, da smo se šli bojevat v Gospodovi moči.\n\n11 Lamanci torej niso ničesar vedeli o Gospodu, niti o Gospodovi moči, zato so se zanašali na svojo lastno moč. Vendar so bili močno ljudstvo glede na človeško moč.\n\n12 Bili so divje in okrutno in krvoločno ljudstvo, verujoč v izročilo svojih očetov, katero je tole — verjeli so, da so bili iz jeruzalemske dežele pregnani zaradi krivičnosti njihovih očetov in da so jim njihovi bratje v divjini prizadejali krivico in prav tako jim je bila prizadejana krivica, ko so šli čez morje;\n\n13 in spet, da jim je bila prizadejana krivica, ko so bili v svoji prvi dedni deželi, potem ko so šli čez morje, in vse to ker je Nefi zvesteje izpolnjeval Gospodove zapovedi — zato je bil pri Gospodu priljubljen, kajti Gospod je slišal njegove molitve in nanje odgovoril, in prevzel je vodstvo njihovega potovanja po divjini.\n\n14 In njegovi bratje so bili nanj besni, ker niso razumeli Gospodovih ravnanj; nanj so bili besni tudi na vodah, ker so postali trdosrčni do Gospoda.\n\n15 In spet, nanj so bili besni, ko so prispeli v obljubljeno deželo, ker so rekli, da jim je iz rok vzel vladarstvo nad ljudstvom; in prizadevali so si ga ubiti.\n\n16 In spet, nanj so bili besni, ker je odšel v divjino, kot mu je zapovedal Gospod, in vzel zapise, ki so bili vgravirani na medeninastih ploščah, kajti rekli so, da jih je oropal.\n\n17 In tako so svoje otroke poučevali, naj jih sovražijo in naj jih pobijajo in naj pri njih ropajo in plenijo in delajo vse, kar lahko, da jih bodo pokončali; zato do Nefijevih otrok gojijo večno sovraštvo.\n\n18 Zavoljo prav istega vzroka me je kralj Laman s prekanjenostjo in z zvitim laganjem in s svojimi lepimi obljubami prevaral, da sem to svoje ljudstvo pripeljal v to deželo, da bi jih pokončali; da, in ta številna leta smo trpeli v deželi.\n\n19 In sedaj sem jih jaz, Zenif, potem ko sem svojemu ljudstvu povedal vse glede Lamancev, spodbujal, naj se gredo bojevat z močjo, z zaupanjem v Gospoda; zato smo se z njimi borili iz obličja v obličje.\n\n20 In zgodilo se je, da smo jih spet pregnali iz svoje dežele; in pobili smo jih v velikem pokolu, in sicer toliko, da jih nismo prešteli.\n\n21 In zgodilo se je, da smo se spet vrnili v svojo deželo in moje ljudstvo je spet začelo gojiti drobnico in obdelovati zemljo.\n\n22 In sedaj sem, ker sem star, kraljestvo predal enemu od svojih sinov; zato ne rečem ničesar več. In naj Gospod blagoslovi moje ljudstvo. Amen.\n\n", "mosiah 11": "[center][font_size=26]11. poglavje[/font_size][/center]\n\n[i]Kralj Noe vlada v hudobiji. — Predaja se razuzdanemu življenju s svojimi ženami in priležnicami. — Abinadi prerokuje, da bo ljudstvo odpeljano v suženjstvo. — Kralj Noe mu streže po življenju. Med letoma 160 in 150 pr. Kr.[/i]\n\n1 In sedaj se je zgodilo, da je Zenif kraljestvo predal Noetu, enemu od svojih sinov; zato je Noe začel vladati namesto njega; in ni hodil po očetovih poteh.\n\n2 Kajti glejte, ni izpolnjeval Božjih zapovedi, ampak je sledil željam svojega srca. In imel je veliko žena in priležnic. In bil je vzrok, da je njegovo ljudstvo grešilo in delalo to, kar je bilo nagnusno v Gospodovih očeh. Da, in vdajali so se vlačugarstvu in počenjali vsakovrstne hudobije.\n\n3 In odmeril je davek ene petine vsega, kar so posedovali, petino njihovega zlata in njihovega srebra in petino njihovega zifa in njihovega bakra in njihovega brona in njihovega železa; in petino njihovih pitančkov; in tudi petino vsega njihovega žita.\n\n4 In vse to je vzel, da je vzdrževal sebe in svoje žene in svoje priležnice; in tudi svoje duhovnike in njihove žene in njihove priležnice; tako je spremenil zadeve kraljestva.\n\n5 Kajti odstranil je vse duhovnike, ki jih je posvetil njegov oče, in namesto njih posvetil nove, takšne, ki so bili vzvišeni v ponosu srca.\n\n6 Da, in tako so jih v njihovi lenobi in v njihovem malikovanju in v njihovem vlačugarstvu podpirali z davki, ki jih je kralj Noe naložil svojemu ljudstvu; tako je ljudstvo silno delalo, da je podpiralo krivičnost.\n\n7 Da, in tudi sami so postali malikovalski, ker so jih prevarale puhle in laskave besede kralja in duhovnikov, saj so jim laskavo govorili.\n\n8 In zgodilo se je, da je kralj Noe zgradil veliko elegantnih in prostornih zgradb; in okrasil jih je z umetelnimi lesorezi in z vsakovrstnimi dragocenostmi iz zlata in iz srebra in iz železa in iz brona in iz zifa in iz bakra.\n\n9 In zgradil si je tudi prostorno palačo in sredi le-te prestol, kar je bilo vse iz dragocenega lesa, in okrašeno je bilo z zlatom in srebrom in z dragocenostmi.\n\n10 In svojim delavcem je tudi naročil, naj znotraj tempeljskih zidov izdelajo vsakovrstno umetelno delo iz dragocenega lesa in iz bakra in iz brona.\n\n11 In sedeže, ki so bili prihranjeni za vélike duhovnike, ki so bili nad vsemi drugimi sedeži, je okrasil s čistim zlatom; in naročil je, naj pred njimi postavijo naslonjalo, da bi si na njem odpočili telo in roke, ko bodo njegovemu ljudstvu govorili lažnive in puhle besede.\n\n12 In zgodilo se je, da je blizu templja zgradil stolp; da, zelo visok stolp, in sicer tako visokega, da je lahko stal na vrhu le-tega in gledal po šilomski deželi in tudi po šemlonski deželi, ki so jo posedovali Lamanci; in lahko je gledal prav po vsej okoliški deželi.\n\n13 In zgodilo se je, da je dal v šilomski deželi zgraditi veliko zgradb; in dal je zgraditi velik stolp na hribu na severu šilomske dežele, ki je bila zavetje za Nefijeve otroke v času, ko so zbežali iz dežele; in tako je naredil z bogastvom, ki ga je pridobil z obdavčenjem svojega ljudstva.\n\n14 In zgodilo se je, da je srce predal svojemu bogastvu in čas je zapravljal z razuzdanim življenjem s svojimi ženami in svojimi priležnicami; in tudi njegovi duhovniki so čas zapravljali z vlačugami.\n\n15 In zgodilo se je, da je naokrog po deželi zasadil vinograde; in postavil je stiskalnice in prideloval vina v obilju; in zato je postal pivec vina in njegovo ljudstvo prav tako.\n\n16 In zgodilo se je, da so Lamanci začeli prihajati nad njegovo ljudstvo, nad maloštevilne, in jih pobijati na njihovih poljih in ko so čuvali svojo drobnico.\n\n17 In kralj Noe je po deželi razposlal straže, da bi jih odganjali, vendar ni poslal zadostnega števila in Lamanci so prišli nadnje in jih pobili in veliko njihove drobnice pregnali iz dežele; tako so jih Lamanci začeli pobijati in nad njimi izvajati sovraštvo.\n\n18 In zgodilo se je, da je kralj Noe nadnje poslal svoje čete in potisnjeni so bili nazaj oziroma so jih za nekaj časa potisnili nazaj; zato so se vrnili, radosteč se ukradenega plena.\n\n19 In sedaj, zaradi te velike zmage so bili vzvišeni v ponosu srca; bahali so se z lastno močjo, govoreč, da bi se njihovih petdeset lahko zoperstavilo tisočem Lamancev; in tako so se bahali in se radostili v krvi in prelivanju krvi njihovih bratov in to zaradi hudobije njihovega kralja in duhovnikov.\n\n20 In zgodilo se je, da je bil med njimi mož, ki mu je bilo ime Abinadi; in šel je mednje in začel prerokovati, govoreč: Glejte, tako govori Gospod in tako mi je zapovedal, rekoč, pojdi in temu ljudstvu reci, tako govori Gospod — gorje temu ljudstvu, kajti videl sem njihove gnusobe in njihovo hudobijo in njihovo vlačugarstvo; in če se ne bodo pokesali, jih bom obiskal v svoji jezi.\n\n21 In če se ne bodo pokesali in se obrnili h Gospodu, svojemu Bogu, glejte, jih bom izročil v roke njihovih sovražnikov; da, in zasužnjili jih bodo; in zaradi sovražnika bodo trpeli.\n\n22 In zgodilo se bo, da bodo vedeli, da sem jaz, Gospod, njihov Bog, in sem ljubosumen Bog, ki kaznujem krivičnosti svojega ljudstva.\n\n23 In zgodilo se bo, da bo to ljudstvo, če se ne bo pokesalo in obrnilo h Gospodu, svojemu Bogu, zasužnjeno; in nihče jih ne bo rešil, kakor samo Gospod, vsemogočni Bog.\n\n24 Da, in zgodilo se bo, da bom, ko bodo klicali k meni, počasen v tem, da bi slišal njihove klice, da, in dopustil bom, da jih bodo njihovi sovražniki udarili.\n\n25 In če se ne bodo pokesali v raševini in pepelu in glasno klicali h Gospodu, svojemu Bogu, ne bom uslišal njihovih molitev, niti jih ne bom rešil iz njihovih stisk; in tako govori Gospod in tako mi je zapovedal.\n\n26 Sedaj se je zgodilo, da so se, ko jim je Abinadi te besede izgovoril, nanj razsrdili in si prizadevali, da bi mu vzeli življenje; a Gospod ga je rešil iz njihovih rok.\n\n27 Ko je kralj Noe torej slišal za besede, ki jih je Abinadi govoril ljudstvu, se je prav tako razsrdil; in rekel je: Kdo je Abinadi, da bi presojal mene in moje ljudstvo, oziroma, kdo je Gospod, ki bo nad moje ljudstvo priklical tako veliko stisko?\n\n28 Ukazujem vam, da Abinadija pripeljete semkaj, da ga bom lahko ubil, kajti to je rekel, da bi moje ljudstvo podžgal k medsebojni jezi in bi med mojim ljudstvom povzročal prepire; zato ga bom ubil.\n\n29 Oči ljudstva so bile torej zaslepljene; zato so postali trdosrčni do Abinadijevih besed in od takrat naprej so si ga prizadevali prijeti. In kralj Noe je postal trdosrčen do Gospodove besede in se ni pokesal svojih hudobnih dejanj.\n\n", "mosiah 12": "[center][font_size=26]12. poglavje[/font_size][/center]\n\n[i]Abinadija zaprejo, ker je prerokoval propad ljudstva in smrt kralja Noeta. — Lažni duhovniki navajajo svete spise in se pretvarjajo, da izpolnjujejo Mojzesovo postavo. — Abinadi jih začne učiti deset zapovedi. Okrog leta 148 pr. Kr.[/i]\n\n1 In zgodilo se je, da je po razdobju dveh let Abinadi prišel mednje v preobleki, da ga niso prepoznali, in med njimi začel prerokovati, rekoč: Tako mi je zapovedal Gospod, rekoč — Abinadi, pojdi in temu mojemu ljudstvu prerokuj, kajti do mojih besed so postali trdosrčni; niso se pokesali svojih hudobnih dejanj; zato jih bom obiskal v svoji jezi, da, v svoji siloviti jezi jih bom obiskal v njihovih krivičnostih in gnusobah.\n\n2 Da, gorje temu rodu! In Gospod mi je rekel: Iztegni roko in prerokuj, rekoč: Tako govori Gospod, zgodilo se bo, da bo ta rod zaradi svojih krivičnosti zasužnjen in bo udarjen po licu; da, in ljudje ga bodo preganjali in ga pobijali; in mrhovinarji z neba in psi, da, in divje živali bodo požrle njihovo meso.\n\n3 In zgodilo se bo, da bo življenje kralja Noeta vredno toliko kot oblačilo v vroči peči; kajti vedel bo, da sem jaz Gospod.\n\n4 In zgodilo se bo, da bom to svoje ljudstvo udaril s hudimi stiskami, da, z lakoto in s kugo; in napravil bom, da bodo ves dan ječali.\n\n5 Da, in napravil bom, da jim bodo na hrbet privezali bremena; in gnali jih bodo kakor nemega osla.\n\n6 In zgodilo se bo, da bom nadnje poslal točo in udarila jih bo; in prav tako jih bo udaril vzhodni veter; in njihovo deželo bo nadlegoval tudi mrčes in požrl njihovo žito.\n\n7 In udarila jih bo huda kuga — in vse to bom naredil zaradi njihovih krivičnosti in gnusob.\n\n8 In zgodilo se bo, da jih bom, če se ne bodo pokesali, povsem izbrisal z obličja zemlje; vendar bodo za seboj pustili zapis in ohranil ga bom za druge narode, ki bodo posedovali deželo; da, prav to bom napravil, da bom gnusobe tega ljudstva lahko razkril drugim ljudstvom. In veliko stvari je Abinadi prerokoval zoper to ljudstvo.\n\n9 In zgodilo se je, da so se nanj razjezili; in zgrabili so ga in ga zvezanega pripeljali pred kralja in kralju rekli: Glej, predte smo pripeljali človeka, ki je glede tvojega ljudstva prerokoval húdo in pravi, da jih bo Bog pokončal.\n\n10 In húdo prerokuje tudi glede tvojega življenja in pravi, da bo tvoje življenje kakor oblačilo v goreči peči.\n\n11 In spet, pravi, da boš kakor steblo, prav kakor suho steblo na polju, čez katerega tečejo živali in ga pomendrajo pod nogami.\n\n12 In spet, pravi, da boš kakor osatovo cvetje, ki ga, ko je docela zrelo, če piha veter, nosi po obličju dežele. In pretvarja se, da je to govoril Gospod. In pravi, da bo vse to prišlo nadte, če se ne boš pokesal, in to zaradi tvojih krivičnosti.\n\n13 In sedaj, o kralj, kakšno veliko hudobijo si storil oziroma kako hudo je grešilo tvoje ljudstvo, da bi nas moral Bog obsoditi oziroma ta človek soditi?\n\n14 In sedaj, o kralj, glej, brez krivde smo in ti, o kralj, nisi grešil; zato je ta mož o tebi lagal in je prerokoval zaman.\n\n15 In glej, močni smo, ne bomo zasužnjeni oziroma nas sovražnik ne bo zajel; da, in v deželi si uspeval in tudi boš uspeval.\n\n16 Glej, tu je ta mož, izročamo ti ga v roke; z njim lahko napraviš, kakor se ti zdi dobro.\n\n17 In zgodilo se je, da je kralj Noe naročil, naj Abinadija vržejo v ječo; in ukazal je, naj se duhovniki zberejo, da se bo z njimi posvetoval, kaj naj z njim napravi.\n\n18 In zgodilo se je, da so kralju rekli: Privedi ga semkaj, da ga bomo izprašali; in kralj je ukazal, naj ga privedejo prednje.\n\n19 In začeli so ga izpraševati, da bi ga ujeli v protislovju, da bi ga tako imeli s čim obtožiti; toda odgovarjal jim je smelo in bil kos vsem njihovim vprašanjem, da, na njihovo osuplost; kajti bil jim je kos v vseh njihovih vprašanjih in jih zmedel v vseh njihovih besedah.\n\n20 In zgodilo se je, da mu je eden od njih rekel: Kaj pomenijo besede, ki so zapisane in ki so jih poučevali naši očetje, rekoč:\n\n21 Kako lepe so na gorah noge njega, ki prinaša dobre novice; ki oznanja mir; ki prinaša dobre novice o dobrem; ki oznanja odrešitev; ki pravi Sionu, tvoj Bog kraljuje;\n\n22 tvoji stražarji bodo povzdignili svoj glas; v en glas bodo peli; kajti na lastne oči bodo videli, ko bo Gospod ponovno uvedel Sion;\n\n23 vzradostite se; zapojte skupaj, vi opusteli jeruzalemski kraji; kajti Gospod je potolažil svoje ljudstvo, odkupil je Jeruzalem;\n\n24 Gospod je razkril svojo sveto roko v očeh vseh narodov in vsi konci zemlje bodo videli odrešitev našega Boga?\n\n25 In Abinadi jim je torej rekel: Ali ste duhovniki in se pretvarjate, da učite to ljudstvo in da razumete duha prerokovanja in vendarle od mene želite vedeti, kaj to pomeni?\n\n26 Pravim vam, gorje vam, ker izkrivljate Gospodova pota! Kajti če to razumete, tega niste učili; zato ste izkrivljali Gospodova pota.\n\n27 Niste razumevali s srcem; zato niste bili modri. Kaj torej učite to ljudstvo?\n\n28 In rekli so: Učimo Mojzesovo postavo.\n\n29 In spet jim je rekel: Če učite Mojzesovo postavo, zakaj je ne izpolnjujete? Zakaj srce predajate bogastvu? Zakaj se vdajate vlačugarstvu in zapravljate svoje moči z vlačugami, da, in povzročate, da to ljudstvo greši, da ima Gospod razlog, da me pošlje, naj prerokujem zoper to ljudstvo, da, in sicer veliko hudobijo zoper to ljudstvo?\n\n30 Mar ne veste, da govorim resnico? Da, vi veste, da govorim resnico; in morali bi trepetati pred Bogom.\n\n31 In zgodilo se bo, da boste udarjeni za svoje krivičnosti, kajti rekli ste, da učite Mojzesovo postavo. In kaj veste glede Mojzesove postave? Ali odrešitev pride po Mojzesovi postavi? Kaj pravite?\n\n32 In odgovorili so in rekli, da je odrešitev prišla po Mojzesovi postavi.\n\n33 Sedaj pa jim je Abinadi rekel: Vem, da boste, če boste izpolnjevali Božje zapovedi, odrešeni; da, če boste izpolnjevali zapovedi, ki jih je Gospod predal Mojzesu na Sinajski gori, rekoč:\n\n34 Jaz sem Gospod, tvoj Bog, ki te je izpeljal iz egiptovske dežele, iz hiše suženjstva.\n\n35 Ne imej drugega Boga poleg mene!\n\n36 Ne delaj si rezane podobe oziroma podobe česar koli v nebesih zgoraj oziroma česar koli, kar je na zemlji spodaj!\n\n37 Sedaj jim je Abinadi rekel: Ali ste vse to delali? Pravim vam, ne, niste. In ali ste to ljudstvo poučevali, naj vse to delajo? Pravim vam, ne, niste.\n\n", "mosiah 13": "[center][font_size=26]13. poglavje[/font_size][/center]\n\n[i]Abinadija zaščiti božanska moč. — Uči deset zapovedi. — Odrešitev ne pride zgolj po Mojzesovi postavi. — Bog sam bo izvršil odkupno daritev in odkupil svoje ljudstvo. Okrog leta 148 pr. Kr.[/i]\n\n1 In ko je torej kralj te besede slišal, je svojim duhovnikom rekel: Proč s tem človekom in ubijte ga; kajti kaj imamo mi opraviti z njim, kajti nor je.\n\n2 In pristopili so in poskušali nanj položiti roke; toda zoperstavil se jim je in jim rekel:\n\n3 Ne dotikajte se me, kajti Bog vas bo udaril, če boste name položili roke, kajti nisem predal sporočila, ki mi ga je Gospod poslal predati; niti vam nisem povedal tega, kar ste hoteli, naj povem; zato Bog ne bo dopustil, da bi me tokrat pokončali.\n\n4 Ampak moram izpolniti zapovedi, s katerimi mi je Bog zapovedal; in ker sem vam povedal resnico, se name jezite. In spet, ker sem govoril Božjo besedo, ste presodili, da sem nor.\n\n5 Sedaj se je zgodilo, da si ljudje kralja Noeta, potem ko je Abinadi te besede izgovoril, nanj niso drznili položiti rok, kajti na njem je bil Gospodov Duh; in obraz mu je sijal s silnim sijem, prav kakor je Mojzesov, ko je bil na Sinajski gori, ko je govoril z Gospodom.\n\n6 In govoril je z Božjo močjo in polnomočjem; in nadaljeval je s svojimi besedami, rekoč:\n\n7 Vidite, da nimate moči, da bi me ubili, zato končujem svoje sporočilo. Da, in opažam, da vas je v srce zadelo, ker vam govorim resnico glede vaših krivičnosti.\n\n8 Da, in moje besede vas navdajajo s čudenjem in začudenjem in z jezo.\n\n9 Toda končujem svoje sporočilo; in potem ni pomembno, kam grem, če bo tako, da bom odrešen.\n\n10 Toliko pa vam povem, kar boste po tem storili z menoj, bo kot simbol in odsev tega, kar bo prišlo.\n\n11 In sedaj vam preberem preostanek Božjih zapovedi, kajti opažam, da jih nimate zapisanih v srcu; opažam, da ste večji del svojega življenja preučevali in poučevali krivičnost.\n\n12 In sedaj, pomnite, da sem vam rekel: Ne delaj si rezane podobe oziroma kakršne koli podobe tega, kar je v nebesih zgoraj oziroma kar je na zemlji spodaj oziroma kar je v vodi pod zemljo!\n\n13 In spet: Ne priklanjaj se jim, niti jim ne služi; kajti jaz, Gospod, tvoj Bog, sem ljubosumen Bog, krivičnosti očetov kaznujem nad otroki do tretjega in četrtega rodu teh, ki me sovražijo;\n\n14 in milost izkazujem tisočem teh, ki me ljubijo in izpolnjujejo moje zapovedi.\n\n15 Ne izgovarjaj vnemar imena Gospoda, svojega Boga, kajti pred Gospodom ne bo brez krivde, ki njegovo ime izgovarja vnemar!\n\n16 Pomni sobotni dan, da ga ohranjaš svetega!\n\n17 Šest dni delaj in opravljaj vsa svoja dela;\n\n18 sedmi dan pa, sobotni dan za Gospoda, tvojega Boga, ne opravljaj nobenega dela ne ti, ne tvoj sin, ne tvoja hči, ne tvoj hlapec, ne tvoja dekla, ne tvoja živina, niti tujec, ki je znotraj tvojih vrat;\n\n19 kajti v šestih dneh je Gospod naredil nebo in zemljo in morje in vse, kar je v in na njiju; zatorej je Gospod blagoslovil sobotni dan in ga posvetil.\n\n20 Spoštuj očeta in mater, da se podaljšajo tvoji dnevi v deželi, ki ti jo daje Gospod, tvoj Bog!\n\n21 Ne ubijaj!\n\n22 Ne prešuštvuj! Ne kradi!\n\n23 Ne pričaj po krivem zoper svojega bližnjega!\n\n24 Ne žêli hiše svojega bližnjega, ne žêli žene svojega bližnjega, ne njegovega hlapca, ne dekle, ne njegovega vola, ne njegovega osla, ne česar koli, kar je od tvojega bližnjega!\n\n25 In zgodilo se je, da jim je Abinadi, ko je to prenehal govoriti, rekel: Ali ste to ljudstvo poučevali, naj si prizadevajo delati vse to, da bodo izpolnjevali te zapovedi?\n\n26 Pravim vam, niste; kajti če bi bili, Gospod ne bi ukazal, naj pridem in prerokujem húdo glede tega ljudstva.\n\n27 In rekli ste torej, da odrešitev pride po Mojzesovi postavi. Povem vam, da je potrebno, da še naprej izpolnjujete Mojzesovo postavo; toda povem vam, da bo prišel čas, ko Mojzesove postave ne bo več potrebno izpolnjevati.\n\n28 In nadalje vam povem, da odrešitev ne pride zgolj po postavi; in da bi morali biti, če ne bi bilo odkupne daritve, s katero bo Bog sam plačal za grehe in krivičnosti svojega ljudstva, neizogibno pogubljeni navkljub Mojzesovi postavi.\n\n29 In sedaj vam povem, da je bilo potrebno, da je bila Izraelovim otrokom dana postava, da, in sicer zelo stroga postava; kajti bili so trdovratno ljudstvo, hitro so delali krivico in počasi pomnili Gospoda, svojega Boga;\n\n30 zato jim je bila dana postava, da, postava o izvajanjih in o uredbah, postava, ki so jo morali iz dneva v dan strogo izpolnjevati, da bi v spominu ohranjali Boga in svojo dolžnost do njega.\n\n31 Toda glejte, povem vam, da je bilo vse to simbol tega, kar bo prišlo.\n\n32 In sedaj, ali so postavo razumeli? Povem vam, ne, vsi postave niso razumeli; in to zaradi svoje trdosrčnosti; kajti niso razumeli, da nihče ne more biti odrešen, razen preko Božje odkupitve.\n\n33 Kajti glejte, mar jim ni Mojzes prerokoval glede Mesijevega prihoda in da bo Bog odkupil svoje ljudstvo? Da, in prav vsi preroki, ki so prerokovali, vse odkar se je začel svet — mar niso več ali manj govorili glede teh stvari?\n\n34 Mar niso rekli, da bo sam Bog prišel med človeške otroke in prevzel človeško podobo in šel v veliki moči po obličju zemlje?\n\n35 Da, in mar niso tudi rekli, da bo uresničil vstajenje mrtvih in da bo on sam zatiran in prizadet?\n\n", "mosiah 14": "[center][font_size=26]14. poglavje[/font_size][/center]\n\n[i]Izaija govori mesijansko. — Podano je Mesijevo ponižanje in trpljenje. — Svojo dušo daruje za greh in posreduje za prestopnike. — Primerjajte s triinpetdesetim poglavjem Izaija. Okrog leta 148 pr. Kr.[/i]\n\n1 Da, mar Izaija ne pravi celo: Kdo je verjel našemu poročilu in komu se razodene Gospodova roka?\n\n2 Kajti pred njim bo rasel kot nežna rastlina in kot korenina iz suhih tal; nima ne oblike ne lepote; in ko ga bomo videli, ne bo lepote, da bi si ga želeli.\n\n3 Ljudje ga prezirajo in zavračajo; mož potrtosti je in pozna gorje; in kakor da bi pred njim skrivali obraz; prezirali smo ga in ga nismo cenili.\n\n4 Zagotovo je prenašal naše gorje in nosil našo potrtost, vendarle smo ga imeli za trpečega, od Boga udarjenega in prizadetega.\n\n5 On pa je bil ranjen zavoljo naših prestopkov, udarjen je bilo zavoljo naših krivičnosti; graja za naš mir je bila na njem; in po njegovih ranah smo ozdravljeni.\n\n6 Mi vsi smo skrenili kakor ovce; vsak se je obrnil na svojo pot; in njemu je Gospod naložil krivičnosti nas vseh.\n\n7 Zatirali so ga in prizadeli, vendarle ni odprl svojih ust; kakor jagnje je pripeljan v zakol in kakor je ovca nema pred svojimi strižci, tako ni odprl svojih ust.\n\n8 Iz ječe je bil vzet in obsodbe izvzet; in kdo se bo razglasil za njegov rod? Kajti bil je odrezan iz dežele živih; zavoljo prestopkov mojega ljudstva je bil udarjen.\n\n9 In grob si je napravil pri hudobnih in pri bogatem v svoji smrti; ker ni storil hudega, niti ni bilo prevare v njegovih ustih.\n\n10 Vendarle je bilo Gospodu po volji, da ga udari; zadal mu je gorjé; ko boš njegovo dušo daroval za greh, bo videl svoje potomstvo, podaljšal bo njegove dneve in Gospodovo zadovoljstvo bo uspevalo po njegovi roki.\n\n11 Videl bo muko svoje duše in bo zadovoljen; s svojim spoznanjem bo moj pravični služabnik opravičil številne; kajti nosil bo njihove krivičnosti.\n\n12 Zato mu bom dal delež z mogočnimi, on pa bo plen delil z vélikimi; ker je svojo dušo izlil v smrt; in prišteli so ga k prestopnikom; in nosil je grehe številnih in posredoval za prestopnike.\n\n", "mosiah 15": "[center][font_size=26]15. poglavje[/font_size][/center]\n\n[i]Kako je Kristus tako Oče kot Sin. — Posredoval bo in nosil prestopke svojega ljudstva. — Oni in vsi sveti preroki so njegovo potomstvo. — Kristus uresniči vstajenje. — Majhni otroci imajo večno življenje. Okrog leta 148 pr. Kr.[/i]\n\n1 In sedaj jim je Abinadi rekel: Želel bi, da bi razumeli, da bo sam Bog prišel med človeške otroke in bo odkupil svoje ljudstvo.\n\n2 In ker prebiva v mesu, se bo imenoval Božji Sin, in ker je meso podvrgel Očetovi volji, je Oče in Sin —\n\n3 Oče, ker je bil spočet z Božjo močjo; in Sin zaradi mesa; tako postane Oče in Sin —\n\n4 in sta en Bog, da, sam Večni Oče nebes in zemlje.\n\n5 In ker je tako meso postalo podvrženo Duhu oziroma Sin Očetu, ki sta en Bog, prenaša skušnjavo in skušnjavi ne podleže, ampak dopušča, da ga njegovo ljudstvo zasmehuje in biča in izvrže in se mu odreče.\n\n6 In po vsem tem, potem ko je med človeškimi otroki delal veliko velikih čudežev, ga bodo gnali, da, prav kakor je rekel Izaija, kakor je jagnje nemo pred strižcem, tako on ni odprl svojih ust.\n\n7 Da, celo tako ga bodo gnali, križali in ubili, in meso bo postalo podvrženo prav do smrti, Sinova volja se bo zlila z Očetovo voljo.\n\n8 In tako Bog pretrga spone smrti, ker je dosegel zmago nad smrtjo; in Sinu je dal moč, da posreduje za človeške otroke.\n\n9 In dvignil se je v nebesa, ker ga do obisti navdaja milost; navdaja ga sočutje do človeških otrok; in stoji med njimi in pravico; in pretrgal je spone smrti, prevzel njihovo krivičnost in njihove prestopke in jih odkupil in zadostil zahtevam pravice.\n\n10 In sedaj vam pravim, kdo se bo razglasil za njegov rod? Glejte, povem vam, da bo potem, ko bo njegova duša darovana za greh, videl svoje potomstvo. In kaj pravite sedaj? In kdo bo njegovo potomstvo?\n\n11 Glejte, povem vam, da kdor je slišal besede prerokov, da, vseh svetih prerokov, ki so prerokovali glede Gospodovega prihoda — povem vam, da so vsi tisti, ki so prisluhnili njihovim besedam in verjeli, da bo Gospod odkupil svoje ljudstvo, in so pričakovali tisti dan za odpuščanje grehov, povem vam, da so ti njegovo potomstvo oziroma da so ti dediči Božjega kraljestva.\n\n12 Kajti ti so tisti, katerih grehe je nosil; ti so tisti, za katere je umrl, da jih bo odkupil od njihovih prestopkov. In sedaj, mar niso njegovo potomstvo?\n\n13 Da, in ali niso preroki, vsak, ki je odprl usta, da bo prerokoval, ki ni zapadel v prestopek, mislim vse svete preroke, vse odkar se je začel svet? Povem vam, da so njegovo potomstvo.\n\n14 In ti so tisti, ki so oznanjali mir, ki so prinašali dobre novice o dobrem, ki so oznanjali odrešitev; in Sionu rekli: Tvoj Bog kraljuje!\n\n15 In o kako lepe so bile na gorah njihove noge!\n\n16 In spet, kako lepe so na gorah noge tistih, ki še vedno oznanjajo mir!\n\n17 In spet, kako lepe so na gorah noge tistih, ki bodo po temle oznanjali mir, da, odslej in za vekomaj!\n\n18 In glejte, povem vam, to ni vse. Kajti o kako lepe so na gorah noge njega, ki prinaša dobre novice, ki je začetnik miru, da, in sicer Gospod, ki je odkupil svoje ljudstvo; da, on, ki je svojemu ljudstvu dal odrešitev;\n\n19 kajti če ne bi bilo odkupitve, ki jo je opravil za svoje ljudstvo, ki je bila pripravljena od osnovanja sveta, povem vam, če tega ne bi bilo, bi moralo biti vse človeštvo pogubljeno.\n\n20 Toda glejte, spone smrti bodo pretrgane in Sin kraljuje in ima moč nad mrtvimi; zato uresniči vstajenje mrtvih.\n\n21 In pride vstajenje, in sicer prvo vstajenje; da, in sicer vstajenje tistih, ki so bili in ki so in ki bodo prav do vstajenja Kristusa — kajti tako se bo imenoval.\n\n22 In sedaj, vstajenje vseh prerokov in vseh tistih, ki so verjeli njihovim besedam, oziroma vseh tistih, ki so izpolnjevali Božje zapovedi, bo prišlo v prvem vstajenju; zato so ti prvo vstajenje.\n\n23 Vstali bodo, da bodo prebivali z Bogom, ki jih je odkupil; tako imajo večno življenje po Kristusu, ki je pretrgal spone smrti.\n\n24 In ti so tisti, ki imajo delež pri prvem vstajenju; in ti so tisti, ki so umrli, preden je prišel Kristus, v svoji nevednosti, ne da bi jim bila razglašena odrešitev. In tako Gospod uresniči njihovo obnovo; in imajo delež pri prvem vstajenju oziroma imajo večno življenje, ker jih je Gospod odkupil.\n\n25 In tudi majhni otroci imajo večno življenje.\n\n26 Toda glejte in se bojte in trepetajte pred Bogom, kajti morali bi trepetati; kajti Gospod ne odkupi takšnih, ki se mu upirajo in umrejo v svojih grehih; da, in sicer vsi tisti, ki so se pogubili v svojih grehih, vse odkar se je začel svet, ki so se zavestno uprli Bogu, ki so poznali Božje zapovedi in jih niso izpolnjevali; ti so tisti, ki nimajo deleža pri prvem vstajenju.\n\n27 Mar bi zato ne morali trepetati? Kajti odrešitev k takim ne pride; kajti Gospod takih ni odkupil; da, Gospod takih niti ne more odkupiti; kajti ne more zanikati samega sebe; kajti ne more zanikati pravice, ko nastopi njena terjatev.\n\n28 In sedaj vam povem, da bo prišel čas, ko bo Gospodova odrešitev razglašena vsakemu narodu, rodu, jeziku in ljudstvu.\n\n29 Da, Gospod, tvoji stražarji bodo povzdignili svoj glas; v en glas bodo peli; kajti na lastne oči bodo videli, ko bo Gospod ponovno uvedel Sion.\n\n30 Vzradostite se, zapojte skupaj, vi opusteli jeruzalemski kraji; kajti Gospod je potolažil svoje ljudstvo, odkupil je Jeruzalem.\n\n31 Gospod je razkril svojo sveto roko v očeh vseh narodov; in vsi konci zemlje bodo videli odrešitev našega Boga.\n\n", "mosiah 16": "[center][font_size=26]16. poglavje[/font_size][/center]\n\n[i]Bog odkupi ljudi iz njihovega izgubljenega in padlega stanja. — Tisti, ki so meseni, ostanejo, kakor da odkupitve ne bi bilo. — Kristus uresniči vstajenje v neskončno življenje ali v neskončno prekletstvo. Okrog leta 148 pr. Kr.[/i]\n\n1 In sedaj, zgodilo se je, da je Abinadi, potem ko je te besede izgovoril, iztegnil roko in rekel: Prišel bo čas, ko bodo vsi videli Gospodovo odrešitev; ko bo vsak narod, rod, jezik in ljudstvo videlo na lastne oči in bo pred Bogom priznalo, da so njegove sodbe pravične.\n\n2 In nato bodo hudobni izvrženi in imeli bodo razlog za ječanje in jok in stok in škripanje z zobmi; in to zato, ker niso hoteli prisluhniti Gospodovemu glasu; zato jih Gospod ne odkupi.\n\n3 Kajti meseni so in hudičevski in hudič ima nad njimi moč; da, in sicer tista stara kača, ki je preslepila naša prva starša, kar je povzročilo njun padec; kar je povzročilo, da je vse človeštvo postalo meseno, polteno, hudičevsko, prepoznavajoč húdo od dobrega, ker so se podvrgli hudiču.\n\n4 Tako je bilo vse človeštvo izgubljeno; in glejte, bili bi neskončno izgubljeni, če Bog svojega ljudstva ne bi odkupil iz njihovega izgubljenega in padlega stanja.\n\n5 Toda pomnite, da ta, ki vztraja v svoji lastni meseni naravi in gre po poteh greha in upora Bogu, ostane v svojem padlem stanju in hudič ima nad njim vso moč. Zato je, kakor da odkupitve ne bi bilo, ker je sovražnik Bogu; in tudi hudič je sovražnik Bogu.\n\n6 In če torej Kristus ne bi prišel na svet, govoreč o stvareh, ki bodo prišle, kakor da bi že prišle, odkupitve ne bi moglo biti.\n\n7 In če Kristus ne bi vstal od mrtvih oziroma pretrgal spone smrti, da grob ne bi imel zmage in da smrt ne bi imela žela, ne bi moglo biti vstajenja.\n\n8 Toda vstajenje je, zato grob nima zmage in želo smrti je premagano v Kristusu.\n\n9 On je luč in življenje sveta; da, luč, ki je neskončna, ki nikoli ne more potemneti; da, in tudi življenje, ki je neskončno, da smrti ne more več biti.\n\n10 In sicer si bo to umrljivo nadelo nesmrtnost in ta propadljivost si bo nadela nepropadljivost in privedeni bodo, da bodo stali pred Božjim sodnim stolom, da jim bo sodil po njihovih delih, naj so bila dobra ali naj so bila húda —\n\n11 če so bila dobra, v vstajenje neskončnega življenja in sreče; in če so bila húda, v vstajenje neskončnega prekletstva, in izročeni so hudiču, ki si jih je podvrgel, kar je prekletstvo —\n\n12 in hodili so glede na svoja lastna mesena hotenja in poželenja; in nikoli niso klicali h Gospodu, ko so jim bile podane roke milosti; kajti roke milosti so jim bile podane, pa niso hoteli; bili so posvarjeni o svojih krivičnostih, in vendarle se jim niso hoteli odreči; in zapovedano jim je bilo, naj se pokesajo, in vendarle se niso hoteli pokesati.\n\n13 In sedaj, mar ne bi morali trepetati in se pokesati svojih grehov in pomniti, da ste lahko odrešeni samo v in po Kristusu?\n\n14 Če torej učite Mojzesovo postavo, učite tudi, da je ta odsev tistega, kar bo prišlo —\n\n15 učite jih, da odkupitev pride po Kristusu Gospodu, ki je sam Večni Oče. Amen.\n\n", "mosiah 17": "[center][font_size=26]17. poglavje[/font_size][/center]\n\n[i]Alma verjame in zapiše Abinadijeve besede. — Abinadi utrpi smrt v ognju. — Svojim morilcem prerokuje bolezen in smrt v ognju. Okrog leta 148 pr. Kr.[/i]\n\n1 In sedaj se je zgodilo, da je, ko je Abinadi to prenehal govoriti, da je kralj ukazal, naj ga duhovniki primejo in naročil, naj ga usmrtijo.\n\n2 Med njimi pa je bil nekdo, ki mu je bilo ime Alma, ki je bil prav tako Nefijev potomec. In bil je mladenič in verjel je besedam, ki jih je Abinadi govoril, kajti vedel je glede krivičnosti, o kateri je Abinadi pričeval zoper njih; zato je začel pri kralju prositi, naj se ne jezi na Abinadija, ampak naj mu dopusti, da bo v miru odšel.\n\n3 Kralj pa se je še bolj razsrdil in naročil, naj Alma izženejo iz njihove srede, in za njim poslal svoje služabnike, da bi ga ubili.\n\n4 Toda pred njimi je zbežal in se skril, da ga niso našli. In medtem ko se je veliko dni skrival, je zapisal vse besede, ki jih je Abinadi govoril.\n\n5 In zgodilo se je, da je kralj svojim stražarjem naročil, naj Abinadija obkolijo in ga odpeljejo; in zvezali so ga in ga vrgli v ječo.\n\n6 In po treh dneh, potem ko se je posvetoval s svojimi duhovniki, je naročil, naj ga ponovno privedejo predenj.\n\n7 In rekel mu je: Abinadi, zoper tebe smo našli obtožbo in zaslužiš si smrt.\n\n8 Kajti rekel si, da bo sam Bog prišel med človeške otroke; in sedaj, zaradi tega boš usmrčen, razen če boš preklical vse besede, ki si jih zlonamerno govoril glede mene in mojega ljudstva.\n\n9 Sedaj mu je Abinadi rekel: Povem ti, da ne bom preklical besed, ki sem vam jih govoril glede tega ljudstva, kajti izpričujejo resnico; in da boste lahko vedeli o njihovi gotovosti, sem dopustil, da sem vam padel v roke.\n\n10 Da, in trpel bom prav do smrti in svojih besed ne bom preklical in pričevale bodo zoper vas. In če me boste ubili, boste prelili nedolžno kri in tudi to bo poslednji dan pričevalo zoper vas.\n\n11 In sedaj je bil kralj Noe na tem, da ga izpusti, kajti bal se je njegove besede; kajti bal se je, da bi ga ne doletele Božje sodbe.\n\n12 Duhovniki pa so zoper njega povzdignili svoj glas in ga začeli obtoževati, rekoč: Žalil je kralja. Zato so kralja podžigali k jezi zoper njega in izročil ga je, da bi ga ubili.\n\n13 In zgodilo se je, da so ga zgrabili in ga zvezali in mučili njegovo kožo z gorečim snopom šib, da, prav do smrti.\n\n14 In ko so ga torej začeli ožigati plameni, jim je zaklical, rekoč:\n\n15 Glejte, prav kakor ste vi storili meni, tako se bo zgodilo, da bo vaše potomstvo povzročilo, da jih bo veliko trpelo bolečine, ki jih trpim jaz, in sicer smrtonosne bolečine v ognju; in to zato, ker bodo verjeli v odrešitev Gospoda, svojega Boga.\n\n16 In zgodilo se bo, da vas bodo zaradi vaših krivičnosti prizadele vsakovrstne bolezni.\n\n17 Da, in udarjeni boste z vseh strani in boste pregnani in razkropljeni sem ter tja, in sicer kakor divje in krvoločne živali preganjajo divjo čredo.\n\n18 In tisti dan vas bodo lovili in prijela vas bo sovražnikova roka in potem boste trpeli, kakor trpim jaz, smrtonosne bolečine v ognju.\n\n19 Tako Bog izvrši maščevanje nad tistimi, ki pobijajo njegovo ljudstvo. O Bog, sprejmi mojo dušo.\n\n20 In sedaj, ko je Abinadi te besede izrekel, je padel, ker je utrpel smrt v ognju; da, usmrtili so ga, ker ni hotel zanikati Božjih zapovedi, in resnico svojih besed je zapečatil s svojo smrtjo.\n\n", "mosiah 18": "[center][font_size=26]18. poglavje[/font_size][/center]\n\n[i]Alma pridiga skrivoma. — Pojasni krstno zavezo in krščuje v Mormonovih vodah. — Ustanovi Kristusovo cerkev in posveti duhovnike. — Preživljajo se sami in učijo ljudstvo. — Alma in njegovi ljudje zbežijo pred kraljem Noetom v divjino. Med letoma 147 in 145 pr. Kr.[/i]\n\n1 In sedaj, zgodilo se je, da se je Alma, ki je zbežal pred služabniki kralja Noeta, pokesal svojih grehov in krivičnosti in skrivoma hodil med ljudmi in začel učiti Abinadijeve besede —\n\n2 da, glede tega, kar bo prišlo, in tudi glede vstajenja mrtvih in odkupitve ljudi, kar naj bi se zgodilo s Kristusovo močjo in trpljenjem in smrtjo in njegovim vstajenjem in vnebohodom.\n\n3 In toliko, kolikor jih je hotelo prisluhniti njegovim besedam, jih je učil. In učil jih je skrivoma, da kralj tega ne bi izvedel. In veliko jih je njegovim besedam verjelo.\n\n4 In zgodilo se je, da jih je toliko, kolikor mu jih je verjelo, šlo na kraj, ki se je imenoval Mormon, in ime je dobil po kralju, in bil je v mejah dežele in občasno so ga, oziroma v različnih letnih obdobjih, pustošile divje živali.\n\n5 V Mormonu je bil torej izvir čiste vode in Alma je krenil tjakaj, ker je bila tam blizu vode goščava drevesc, kjer se je podnevi skrival pred kraljevim preganjanjem.\n\n6 In zgodilo se je, da jih je toliko, kolikor mu jih je verjelo, šlo tjakaj poslušat njegove besede.\n\n7 In zgodilo se je po veliko dneh, da se jih je na kraju Mormon zbralo dobršno število, da bi slišali Almove besede. Da, zbrali so se vsi, ki so verjeli njegovi besedi, da bi ga slišali. In učil jih je in jim pridigal kesanje in odkupitev in vero v Gospoda.\n\n8 In zgodilo se je, da jim je rekel: Glejte, tukaj so Mormonove vode (kajti tako so se imenovale) in ker torej želite priti v Božjo čredo in se imenovati njegovo ljudstvo in ste voljni nositi drug drugega bremena, da bi bila lahka;\n\n9 da, in ste voljni žalovati s tistimi, ki žalujejo; da, in tolažiti tiste, ki potrebujejo tolažbo, in pričevati o Bogu vselej in v vsem in povsod, kjer bi utegnili biti, prav do smrti, da vas bo Bog lahko odkupil in prištel k tistim od prvega vstajenja, da boste lahko imeli večno življenje —\n\n10 sedaj vam povem, če je to želja vašega srca, kaj imate proti temu, da bi se krstili v Gospodovem imenu kakor priče pred njim, da bi z njim sklenili zavezo, da mu boste služili in izpolnjevali njegove zapovedi, da bo na vas lahko obilneje razlil svojega Duha?\n\n11 In ko so torej ljudje te besede slišali, so od radosti plosknili z rokami in vzkliknili: To je želja našega srca!\n\n12 In sedaj se je zgodilo, da je Alma prijel Helama, ki je bil eden prvih, in šel in stopil v vodo in zaklical, rekoč: O Gospod, razlij svojega Duha na svojega služabnika, da bo lahko to delo opravil s svetostjo srca!\n\n13 In ko je te besede izrekel, je bil na njem Gospodov Duh in je rekel: Helam, krstim te s polnomočjem vsemogočnega Boga kot pričevanje, da si sklenil zavezo, da mu boš služil, dokler ne boš mrtev, kar zadeva umrljivo telo; in naj se Gospodov Duh razlije nate; in naj ti da večno življenje preko odkupitve Kristusa, ki ga je pripravil od osnovanja sveta.\n\n14 In potem ko je Alma te besede izrekel, sta se tako Alma kot Helam potopila v vodo; in vstala sta in prišla iz vode radostna, ker ju je navdal Duh.\n\n15 In spet, Alma je prijel drugega in šel v drugo v vodo in ga krstil kakor prvega, le da se sam ni spet potopil v vodo.\n\n16 In tako je krstil vsakega, ki je šel na kraj Mormon; in po številu jih je bilo okrog dvesto in štiri duše; da, in krstili so se v Mormonovih vodah in navdala jih je Božja milostljivost.\n\n17 In od takrat naprej so se imenovali Božja cerkev oziroma Kristusova cerkev. In zgodilo se je, da so vsakogar, kdor se je krstil z Božjo močjo in polnomočjem, prišteli k njegovi cerkvi.\n\n18 In zgodilo se je, da je Alma, ki je imel Božje polnomočje, posvetil duhovnike; in sicer enega duhovnika na vsakih petdeset od njihovega števila je posvetil, da jim bodo pridigali in jih učili glede tega, kar zadeva Božje kraljestvo.\n\n19 In zapovedal jim je, naj ne učijo nič drugega, razen tega, kar je učil on, in kar so govorila usta svetih prerokov.\n\n20 Da, zapovedal jim je celo, naj ne pridigajo nič drugega, razen kesanja in vere v Gospoda, ki je odkupil svoje ljudstvo.\n\n21 In zapovedal jim je, naj med njimi ne bo prepira, ampak naj se zazrejo predse z enim očesom, ker so ene vere in enega krsta, ker so se jim srca prepletla v eno in v medsebojno ljubezen.\n\n22 In tako jim je zapovedal pridigati. In tako so postali Božji otroci.\n\n23 In zapovedal jim je, naj spoštujejo sobotni dan in ga ohranjajo svetega in naj se tudi vsak dan zahvaljujejo Gospodu, svojemu Bogu.\n\n24 In zapovedal jim je tudi, naj duhovniki, ki jih je posvetil, za svoje preživljanje delajo s svojimi lastnimi rokami.\n\n25 In en dan v tednu je bil določen, da se zbirajo, da ljudi učijo in častijo Gospoda, svojega Boga, in tudi da se zbirajo kolikor krat je to v njihovi moči.\n\n26 In duhovniki naj za svoje preživljanje ne bodo odvisni od ljudi; ampak naj za svoje delo prejmejo Božjo milostljivost, da se bodo okrepili v Duhu, ker bodo imeli spoznanje o Bogu, da bodo lahko učili z Božjo močjo in polnomočjem.\n\n27 In Alma je spet zapovedal, naj ljudje v cerkvi dajejo od svojega imetja, vsak glede na to, kar ima; če ima kdo obilneje, naj daje obilneje; in od tega, ki ima malo, naj bi se le malo zahtevalo; in temu, ki nima, bi se moralo dati.\n\n28 In tako naj dajejo od svojega imetja po lastni volji in dobrih željah do Boga, in tistim pomoči potrebnim duhovnikom, da, in vsaki goli duši, ki je potrebovala pomoč.\n\n29 In to jim je rekel, ker mu je Bog zapovedal; in pred Bogom so hodili pokončno in drug drugemu so dajali tako posvetno kot duhovno glede na svoje potrebe in pomanjkanje.\n\n30 In sedaj se je zgodilo, da je bilo vse to storjeno v Mormonu, da, ob Mormonovih vodah, v gozdu, ki je bil blizu Mormonovih voda; da, kraj Mormon, Mormonove vode, Mormonov gozd, kako lepi so v očeh teh, ki so tam spoznali svojega Odkupitelja; da, in kako blagoslovljeni so, kajti vekomaj bodo peli v njegovo slavo.\n\n31 In to je bilo storjeno v mejah dežele, da kralj tega ne bi izvedel.\n\n32 Toda glejte, zgodilo se je, da je kralj, ker je med ljudstvom odkril gibanje, poslal svoje služabnike, da bi jih opazovali. Zato jih je na dan, ko so se zbrali, da bi slišali Gospodovo besedo, kralj odkril.\n\n33 In sedaj je kralj rekel, da je Alma hujskal ljudi k uporu zoper njega; zato je poslal svojo vojsko, da bi jih pokončala.\n\n34 In zgodilo se je, da so bili Alma in Gospodovo ljudstvo obveščeni o prihodu kraljeve vojske; zato so vzeli svoje šotore in svoje družine in odšli v divjino.\n\n35 In po številu jih je bilo okrog štiristo in petdeset duš.\n\n", "mosiah 19": "[center][font_size=26]19. poglavje[/font_size][/center]\n\n[i]Gideón si prizadeva ubiti kralja Noeta. — Lamanci vdrejo v deželo. — Kralj Noe utrpi smrt v ognju. — Limhi vlada kot podložni kralj. Med letoma 145 in 121 pr. Kr.[/i]\n\n1 In zgodilo se je, da se je kraljeva vojska vrnila, ker je zaman iskala Gospodovo ljudstvo.\n\n2 In sedaj glejte, kraljeve sile so bile majhne, ker so se zmanjšale, in med preostalim ljudstvom se je začel razdor.\n\n3 In manjši del je začel izrekati grožnje kralju in med njimi se je začel velik prepir.\n\n4 In med njimi je bil torej človek, ki mu je bilo ime Gideón, in bil je močan človek in kraljev sovražnik, zato je izvlekel svoj meč in v srdu zaprisegel, da bo kralja ubil.\n\n5 In zgodilo se je, da se je s kraljem bojeval; in ko je kralj videl, da je na tem, da ga bo premagal, je zbežal in tekel in se povzpel na stolp, ki je bil blizu templja.\n\n6 In Gideón ga je zasledoval in bil na tem, da se povzpne na stolp, da bo kralja ubil, in kralj se je ozrl z očmi naokrog proti šemlonski deželi in glejte, lamanska vojska je bila znotraj deželnih meja.\n\n7 In sedaj je kralj s tesnobo v duši zaklical, rekoč: Gideón, prizanesi mi, kajti Lamanci gredo nad nas in pokončali nas bodo; da, pokončali bodo moje ljudstvo.\n\n8 In sedaj kralja ni toliko skrbelo za ljudstvo, kot ga je za svoje lastno življenje; vendar ga je Gideón pustil pri življenju.\n\n9 In kralj je ljudstvu ukazal, naj pred Lamanci zbežijo, in on sam je šel pred njimi, in s svojimi ženskami in s svojimi otroki so zbežali v divjino.\n\n10 In zgodilo se je, da so jih Lamanci zasledovali in jih dohiteli in jih začeli pobijati.\n\n11 Sedaj se je zgodilo, da jim je kralj ukazal, naj vsi možje zapustijo svoje žene in svoje otroke in pred Lamanci zbežijo.\n\n12 Bilo jih je torej veliko, ki jih niso hoteli pustiti, ampak so raje ostali in pomrli z njimi. In ostali so zapustili svoje žene in svoje otroke in zbežali.\n\n13 In zgodilo se je, da so tisti, ki so ostali s svojimi ženami in s svojimi otroki, naročili, naj njihove zale hčere pristopijo in Lamance prosijo, naj jih ne pobijejo.\n\n14 In zgodilo se je, da so se jih Lamanci usmilili, kajti očarala jih je lepota njihovih žensk.\n\n15 Zato so jih Lamanci pustili pri življenju in jih zajeli in jih odpeljali nazaj v nefijsko deželo in jim dovolili posedovati deželo pod pogoji, da bodo kralja Noeta izročili v roke Lamancev in izročili svoje imetje, in sicer polovico vsega, kar so posedovali, polovico zlata in srebra in vseh svojih dragocenosti, in tako bodo iz leta v leto lamanskemu kralju plačevali dajatev.\n\n16 In med tistimi, ki so jih zajeli, je bil torej eden od kraljevih sinov, ki mu je bilo ime Limhi.\n\n17 In Limhi si je torej želel, da njegovega očeta ne bi pokončali; vendar Limhiju očetove krivičnosti niso bile neznane, ker je bil sam pravičen človek.\n\n18 In zgodilo se je, da je Gideón v divjino skrivoma poslal može, da bi poiskali kralja in tiste, ki so bili z njim. In zgodilo se je, da so v divjini srečali ljudi, vse, razen kralja in njegovih duhovnikov.\n\n19 V srcu so torej zaprisegli, da se bodo vrnili v nefijsko deželo in da bodo, če so bile njihove žene in njihovi otroci pobiti, in tudi tisti, ki so ostali z njimi, naklepali maščevanje in prav tako pomrli z njimi.\n\n20 In kralj jim je ukazal, naj se ne vračajo; in na kralja so se razjezili in napravili, da mora trpeti, in sicer smrt v ognju.\n\n21 In bili so na tem, da zgrabijo tudi duhovnike in jih usmrtijo, ti pa so pred njimi zbežali.\n\n22 In zgodilo se je, da so bili na tem, da se vrnejo v nefijsko deželo in srečali so Gideónove može. In Gideónovi možje so jim povedali o vsem, kar se je zgodilo njihovim ženam in njihovim otrokom; in da so jim Lamanci dovolili, da lahko deželo posedujejo, če bodo Lamancem plačevali dajatev polovice vsega, kar so posedovali.\n\n23 In ljudje so Gideónovim možem povedali, da so kralja ubili in njegovi duhovniki so pred njimi zbežali globlje v divjino.\n\n24 In zgodilo se je, da so se potem, ko so končali z obredom, vrnili v nefijsko deželo, radostni, ker njihove žene in njihovi otroci niso bili pobiti; in Gideónu so povedali, kaj so storili kralju.\n\n25 In zgodilo se je, da jim je lamanski kralj prisegel, da jih njegovo ljudstvo ne bo pobilo.\n\n26 In tudi Limhi je, ker je bil kraljev sin, ker mu je ljudstvo predalo kraljestvo, lamanskemu kralju prisegel, da mu bo njegovo ljudstvo plačevalo dajatev, in sicer polovico vsega, kar so posedovali.\n\n27 In zgodilo se je, da je Limhi začel ustanavljati kraljestvo in vzpostavljati mir med svojim ljudstvom.\n\n28 In lamanski kralj je okrog dežele postavil straže, da bi Limhijevo ljudstvo zadržal v deželi, da ne bi mogli oditi v divjino; in svoje straže je vzdrževal z dajatvijo, ki jo je prejemal od Nefijcev.\n\n29 In kralj Limhi je torej imel v svojem kraljestvu nepretrgan mir za razdobje dveh let, da jih Lamanci niso nadlegovali, niti si jih niso prizadevali pokončati.\n\n", "mosiah 20": "[center][font_size=26]20. poglavje[/font_size][/center]\n\n[i]Noetovi duhovniki ugrabijo nekaj lamanskih hčera. — Lamanci se vojskujejo z Limhijem in njegovim ljudstvom. — Odbijejo napad lamanskih vojská in ti se pomirijo. Med letoma 145 in 123 pr. Kr.[/i]\n\n1 V Šemlonu je bil torej kraj, kjer so se lamanske hčere zbirale, da so pele in plesale in se veselile.\n\n2 In zgodilo se je, da se jih je nekega dne zbralo majhno število, da bi pele in plesale.\n\n3 In ker je bilo torej duhovnike kralja Noeta sram, da bi se vrnili v mesto Nefi, da, in ker so se tudi bali, da bi jih ljudstvo ubilo, zato se niso drznili vrniti k ženam in otrokom.\n\n4 In ker so ostali v divjini in ker so odkrili lamanske hčere, so se potuhnili in jih opazovali;\n\n5 in ko se jih je le nekaj od njih zbralo, da bi plesale, so prišli iz svojih skrivališč in jih zgrabili in jih odpeljali v divjino; da, v divjino so odpeljali štiriindvajset lamanskih hčera.\n\n6 In zgodilo se je, da so se Lamanci, ko so ugotovili, da so njihove hčere izginile, razjezili na Limhijevo ljudstvo, kajti mislili so, da so bili to Limhijevi ljudje.\n\n7 Zato so odposlali svoje čete; da, celo kralj sam je šel pred svojimi ljudmi; in šli so v nefijsko deželo, da bi pokončali Limhijevo ljudstvo.\n\n8 In Limhi jih je torej odkril s stolpa, odkril je celo vse njihove priprave na vojno; zato je zbral svoje ljudstvo in jim na poljih in v gozdovih postavil zasedo.\n\n9 In zgodilo se je, da so Limhijevi ljudje, ko so se Lamanci približali, iz zasede planili nanje in jih začeli pobijati.\n\n10 In zgodilo se je, da je bitka postala silno huda, kajti bojevali so se kakor levi za svoj plen.\n\n11 In zgodilo se je, da so Limhijevi ljudje začeli preganjati Lamance; vendarle niso bili pol tako številni kakor Lamanci. Toda bojevali so se za svoje življenje in za svoje žene in za svoje otroke; zato so se trudili in se bojevali kakor zmaji.\n\n12 In zgodilo se je, da so med številnimi mrtvimi našli lamanskega kralja; vendarle ni bil mrtev, ampak je bil ranjen in pustili so ga na tleh, tako naglo so zbežali njegovi ljudje.\n\n13 In prijeli so ga in mu obvezali rane in ga pripeljali pred Limhija in rekli: Glej, tukaj je lamanski kralj; ker je bil ranjen, je padel med mrtve in pustili so ga; in glej, pripeljali smo ga predte; in sedaj nam ga dovoli ubiti.\n\n14 Toda Limhi jim je rekel: Ne boste ga ubili, ampak ga privedite semkaj, da ga bom lahko videl. In privedli so ga. In Limhi mu je rekel: Kakšen razlog imate, da ste se prišli vojskovat proti mojemu ljudstvu? Glejte, moje ljudstvo ni prelomilo prisege, ki sem jo sklenil z vami, zakaj bi torej vi prelomili prisego, ki ste jo sklenili z mojim ljudstvom?\n\n15 In sedaj je kralj rekel: Prisego sem prelomil, ker so tvoji ljudje odpeljali hčere mojega ljudstva; zato sem v jezi svojemu ljudstvu naročil, naj se gre vojskovat proti tvojemu ljudstvu.\n\n16 In sedaj Limhi glede te zadeve ni ničesar slišal; zato je rekel: Poizvedel bom med svojim ljudstvom in kdor je to storil, bo usmrčen. Zato je dal med svojim ljudstvom izvesti preiskavo.\n\n17 Ko je torej Gideón to slišal, je kot kraljevi poveljnik šel in kralju rekel: Prosim te, opusti to in ne poizveduj med tem ljudstvom in jih za to ne obtožuj.\n\n18 Kaj se mar ne spomniš duhovnikov svojega očeta, ki si jih je to ljudstvo prizadevalo pokončati? In ali niso v divjini? In ali niso oni tisti, ki so ukradli lamanske hčere?\n\n19 In sedaj, glej in o tem povej kralju, da bo svojemu ljudstvu povedal, da se bodo glede nas lahko pomirili; kajti glej, že se pripravljajo, da bodo prišli nad nas; in glej tudi, da nas je samo malo.\n\n20 In glej, pridejo s svojo številno vojsko; in če jih kralj ne pomiri glede nas, moramo umreti.\n\n21 Kaj se mar niso izpolnile Abinadijeve besede, ki jih je prerokoval proti nam — in vse to, ker nismo hoteli prisluhniti Gospodovim besedam in se odvrniti od svojih krivičnosti?\n\n22 In pomirimo torej kralja in izpolnimo prisego, ki smo jo sklenili z njim; kajti bolje je, da smo v suženjstvu, kot da bi izgubili življenje; zato ustavimo tolikšno prelivanje krvi.\n\n23 In sedaj je Limhi kralju povedal vse glede svojega očeta in duhovnikov, ki so zbežali v divjino in jim pripisal ugrabitev njihovih hčera.\n\n24 In zgodilo se je, da se je kralj pomiril glede njegovega ljudstva; in rekel jim je: Pojdimo mojim ljudem naproti brez orožja; in s prisego vam zaprisežem, da moji ljudje ne bodo pobili vaših ljudi.\n\n25 In zgodilo se je, da so sledili kralju in šli brez orožja naproti Lamancem. In zgodilo se je, da so se srečali z Lamanci; in lamanski kralj se je priklonil pred njimi in prosil za dobro Limhijevih ljudi.\n\n26 In ko so Lamanci videli Limhijeve ljudi, da so brez orožja, so se jih usmilili in se pomirili glede njih in se s svojim kraljem v miru vrnili v svojo lastno deželo.\n\n", "mosiah 21": "[center][font_size=26]21. poglavje[/font_size][/center]\n\n[i]Lamanci udarijo in porazijo Limhijevo ljudstvo. — Limhijevi ljudje srečajo Amona in se spreobrnejo. — Amonu povedo za štiriindvajset jeredovskih plošč. Med letoma 122 in 121 pr. Kr.[/i]\n\n1 In zgodilo se je, da so se Limhi in njegovo ljudstvo vrnili v mesto Nefi in spet v miru začeli prebivati v deželi.\n\n2 In zgodilo se je, da so bili po veliko dneh Lamanci spet podžgani k jezi zoper Nefijce in začeli so prihajati v meje okoliške dežele.\n\n3 Niso se jih torej drznili pobijati zaradi prisege, ki jo je njihov kralj sklenil z Limhijem; ampak so jih udarjali po licu in nad njimi izvajali oblast; in na hrbet so jim začeli nalagati težka bremena in jih gnati kakor nemega osla —\n\n4 da, vse to je bilo storjeno, da bi se Gospodova beseda izpolnila.\n\n5 In stiske Nefijcev so bile tako velike in ni je bilo poti, po kateri bi se lahko rešili iz njihovih rok, kajti Lamanci so jih obkolili z vseh strani.\n\n6 In zgodilo se je, da je ljudstvo zaradi svojih stisk začelo godrnjati pri kralju; in želeli so nadnje v bitko. In s pritoževanjem so kralja hudo prizadeli; zato jim je dovolil, naj storijo glede na svoje želje.\n\n7 In spet so se zbrali in si nadeli oklepe in šli nad Lamance, da bi jih pregnali iz svoje dežele.\n\n8 In zgodilo se je, da so jih Lamanci premagali in jih potisnili nazaj in številne od njih pobili.\n\n9 In med Limhijevim ljudstvom je bilo torej veliko žalovanje in objokovanje, vdove so žalovale za možmi, sinovi in hčere so žalovali za očetom in bratje za brati.\n\n10 V deželi je bilo torej silno veliko vdov in iz dneva v dan so glasno klicale, kajti obšel jih je velik strah pred Lamanci.\n\n11 In zgodilo se je, da so njihovi nenehni klici preostalo Limhijevo ljudstvo podžigali k jezi zoper Lamance; in spet so se šli bojevat, toda spet so bili potisnjeni nazaj in utrpeli so velike izgube.\n\n12 Da, šli so vnovič, in sicer v tretje, in trpeli na enak način; in tisti, ki niso bili pobiti, so se spet vrnili v mesto Nefi.\n\n13 In postali so ponižni prav do prahu in se podvrgli jarmu suženjstva in se uklonili, da so jih udarjali in preganjali sem ter tja in bili obteženi glede na želje njihovih sovražnikov.\n\n14 In postali so ponižni prav do globin ponižnosti; in glasno so klicali k Bogu; da, in sicer so ves dan klicali k svojemu Bogu, da bi jih rešil iz njihovih stisk.\n\n15 In sedaj je bil Gospod zaradi njihovih krivičnosti počasen v tem, da bi slišal njihov klic; vendar je Gospod njihove klice slišal in je Lamancem počasi mehčal srce, da so jim začeli lajšati bremena; vendarle se Gospodu ni zdelo primerno, da bi jih rešil iz suženjstva.\n\n16 In zgodilo se je, da so v deželi začeli postopoma uspevati in začeli obilneje gojiti žito in drobnico in govedo, da niso trpeli lakote.\n\n17 Bilo je torej veliko število žensk, več kakor je bilo moških; zato je kralj Limhi ukazal, naj vsak moški nameni za podporo vdov in njihovih otrok, da ne bi pomrli od lakote; in to so storili zaradi velikanskega števila teh, ki so bili pobiti.\n\n18 Limhijevo ljudstvo se je torej držalo v skupini, kolikor je bilo to mogoče, in zavarovali so žito in drobnico;\n\n19 in kralj sam si ni drznil iti zunaj mestnega obzidja, razen če je s seboj vzel stražarje, ker se je bal, da bi morda kako ne padel v roke Lamancev.\n\n20 In naročil je, naj njegovi ljudje opazujejo okoliško deželo, da bi morda kako prijeli tiste duhovnike, ki so zbežali v divjino, ki so ukradli lamanske hčere in ki so povzročili, da jih je doletela tako velika poguba.\n\n21 Kajti želeli so jih prijeti, da bi jih kaznovali; kajti ponoči so prišli v nefijsko deželo in jim odnesli žito in številne dragocenosti; zato so jim postavili zasedo.\n\n22 In zgodilo se je, da med Lamanci in Limhijevim ljudstvom ni bilo več nemirov prav do časa, ko so v deželo prišli Amon in njegovi bratje.\n\n23 In ko je bil kralj s svojo stražo zunaj mestnih vrat, je odkril Amona in njegove brate; in ker je predpostavljal, da so Noetovi duhovniki, je zato naročil, naj jih primejo in zvežejo in vržejo v ječo. In če bi bili Noetovi duhovniki, bi naročil, naj jih usmrtijo.\n\n24 Ko pa je izvedel, da niso, ampak da so njegovi bratje in da so prišli iz zarahemelske dežele, ga je navdala silno velika radost.\n\n25 Kralj Limhi je torej pred Amonovim prihodom poslal majhno število mož iskat zarahemelsko deželo; ampak je niso mogli najti in v divjini so se izgubili.\n\n26 Vendar so našli deželo, ki je bila nekoč poseljena; da, deželo, ki so jo prekrivale gole kosti; da, deželo, ki je bila nekoč poseljena in ki je bila uničena; in ker so predpostavljali, da je to zarahemelska dežela, so se vrnili v nefijsko deželo in v meje dežele so prispeli ne veliko dni pred Amonovim prihodom.\n\n27 In s seboj so prinesli zapis, in sicer zapis o ljudstvu, čigar kosti so našli; in vgraviran je bil na plošče iz rude.\n\n28 In sedaj je Limhija spet navdala radost, ko je iz Amonovih ust izvedel, da ima kralj Mozija Božji dar, s katerim lahko tolmači takšne gravure; da, in radostil se je tudi Amon.\n\n29 Vendarle je Amona in njegove brate navdala potrtost, ker je bilo toliko njihovih bratov pobitih;\n\n30 in tudi ker so kralj Noe in njegovi duhovniki povzročili, da je ljudstvo zagrešilo toliko grehov in krivičnosti zoper Boga; in žalovali so tudi zavoljo Abinadijeve smrti; in tudi zavoljo odhoda Alma in ljudi, ki so šli z njim, ki so ustanovili Božjo cerkev z Božjo močjo in z vero v besede, ki jih je govoril Abinadi.\n\n31 Da, žalovali so zavoljo njihovega odhoda, kajti niso vedeli, kam so zbežali. Sedaj bi se jim rade volje pridružili, kajti sami so z Bogom sklenili zavezo, da mu bodo služili in izpolnjevali njegove zapovedi.\n\n32 In od Amonovega prihoda je torej kralj Limhi prav tako sklenil zavezo z Bogom, in tudi številni iz njegovega ljudstva, da mu bo služil in izpolnjeval njegove zapovedi.\n\n33 In zgodilo se je, da so se kralj Limhi in številni iz njegovega ljudstva želeli krstiti; toda v deželi ni bilo nikogar, ki bi imel Božje polnomočje. In Amon je odklonil, da bi to storil, ker se je imel za nevrednega služabnika.\n\n34 Zato se tistikrat niso oblikovali kot cerkev, ampak so čakali na Gospodovega Duha. Želeli so torej postati prav kakor Alma in njegovi bratje, ki so zbežali v divjino.\n\n35 Želeli so se krstiti kot dokaz in pričevanje, da so z vsem srcem voljni služiti Bogu; vendar so s časom odlašali; in poročilo o njihovem krstu bo dano po temle.\n\n36 In sedaj so bile vse misli Amona in njegovih ljudi in kralja Limhija in njegovega ljudstva usmerjene v to, da bi se rešili iz rok Lamancev in iz suženjstva.\n\n", "mosiah 22": "[center][font_size=26]22. poglavje[/font_size][/center]\n\n[i]Izdelani so načrti, da bi ljudstvo pobegnilo iz lamanskega suženjstva. — Lamance opijejo. — Ljudje pobegnejo, se vrnejo v Zarahemlo in postanejo podložni kralju Moziju. Med letoma 121 in 120 pr. Kr.[/i]\n\n1 In sedaj se je zgodilo, da sta se Amon in kralj Limhi začela posvetovati z ljudmi, kako naj se rešijo iz suženjstva; in naročila sta celo, naj se zbere vse ljudstvo; in to sta storila, da bi glede zadeve slišala glas ljudstva.\n\n2 In zgodilo se je, da niso mogli najti načina, kako bi se rešili iz suženjstva, razen če bi vzeli svoje ženske in otroke in drobnico in govedo in šotore in odšli v divjino; kajti ker so bili Lamanci tako številni, je bilo za Limhijevo ljudstvo nemogoče, da bi se borili z njimi, misleč, da se bodo iz suženjstva rešili z mečem.\n\n3 Sedaj se je zgodilo, da je Gideón šel in stopil pred kralja in mu rekel: Sedaj, o kralj, doslej si velikokrat prisluhnil mojim besedam, ko smo se borili z našimi brati, Lamanci.\n\n4 In sedaj, o kralj, če me nisi spoznal za nekoristnega služabnika oziroma če si doslej v kakršni koli meri poslušal moje besede in so ti služile, prav tako želim, da bi moje besede poslušal tokrat, in tvoj služabnik bom in to ljudstvo rešil iz suženjstva.\n\n5 In kralj mu je dovolil govoriti. In Gideón mu je rekel:\n\n6 Pomisli na izhod zadaj v zidu, zadaj na zadnji strani mesta. Lamanci, oziroma lamanski stražarji, so ponoči pijani; zato med vse to ljudstvo razpošljimo razglas, naj zberejo svojo drobnico in govedo, da jih bodo ponoči odpeljali v divjino.\n\n7 In glede na tvoj ukaz bom šel in Lamancem plačal zadnjo dajatev v vinu in pijani bodo; in ko bodo pijani in bodo pospali, bomo šli skozi skriti prehod na levi strani njihovega tabora.\n\n8 Tako bomo s svojimi ženskami in s svojimi otroki, s svojo drobnico in s svojim govedom odšli v divjino; in potovali bomo okrog šilomske dežele.\n\n9 In zgodilo se je, da je kralj prisluhnil Gideónovim besedam.\n\n10 In kralj Limhi je naročil, naj njegovo ljudstvo zbere svojo drobnico; in Lamancem je poslal dajatev v vinu; in tudi več vina jim je poslal za darilo; in brez zadržka so pili vino, ki jim ga je poslal kralj Limhi.\n\n11 In zgodilo se je, da je ljudstvo kralja Limhija z drobnico in govedom ponoči odšlo v divjino in v divjini so šli okrog šilomske dežele in zavili v smeri proti zarahemelski deželi in vodili so jih Amon in njegovi bratje.\n\n12 In s seboj v divjino so vzeli vse svoje zlato in srebro in svoje dragocenosti, ki so jih lahko nesli, in tudi živež; in nadaljevali so s potovanjem.\n\n13 In potem ko so bili v divjini veliko dni, so prispeli v zarahemelsko deželo in se pridružili Mozijevemu ljudstvu in postali njegovi podaniki.\n\n14 In zgodilo se je, da jih je Mozija sprejel z radostjo; in sprejel je tudi njihove zapise in tudi zapise, ki jih je našlo Limhijevo ljudstvo.\n\n15 In sedaj se je zgodilo, da so Lamanci, ko so odkrili, da je Limhijevo ljudstvo ponoči odšlo iz dežele, v divjino poslali vojsko, da bi jih zasledovala;\n\n16 in potem ko so jih zasledovali dva dni, niso več mogli slediti njihovim sledem; zato so se v divjini izgubili.\n\n", "mosiah 23": "Poročilo o Almu in Gospodovem ljudstvu, ki jih je ljudstvo kralja Noeta pregnalo v divjino.\n\nObsega 23. in 24. poglavje.\n\n[center][font_size=26]23. poglavje[/font_size][/center]\n\n[i]Alma noče biti kralj. — Služi kot véliki duhovnik. — Gospod kara svoje ljudstvo in Lamanci osvojijo helamsko deželo. — Amulon, voditelj hudobnih duhovnikov kralja Noeta, vlada v podložnosti lamanskemu vladarju. Med letoma 145 in 121 pr. Kr.[/i]\n\n1 Ker je torej Gospod Alma posvaril, da bodo nadnje prišle čete kralja Noeta, in ker je to razglasil svojemu ljudstvu, zato so zbrali svojo drobnico in vzeli nekaj žita in pred četami kralja Noeta odšli v divjino.\n\n2 In Gospod jih je okrepil, da jih ljudje kralja Noeta niso mogli dohiteti in pokončati.\n\n3 In v divjini so bili na begu osem dni.\n\n4 In prišli so v deželo, da, in sicer v zelo lepo in prijetno deželo, deželo čiste vode.\n\n5 In postavili so si šotore in začeli obdelovati zemljo in začeli graditi zgradbe; da, bili so marljivi in so silno delali.\n\n6 In ljudstvo si je želelo, da bi bil Alma njihov kralj, kajti ljudstvo ga je imelo rado.\n\n7 Toda rekel jim je: Glejte, ni dobro, da bi imeli kralja; kajti tako govori Gospod: Ne cenite enega mesa nad drugim oziroma človek naj ne misli, da je več kot drugi; zato vam povem, da ni dobro, da bi imeli kralja.\n\n8 Če pa bi bilo mogoče, da bi vselej imeli pravične može za kralje, bi bilo za vas dobro, da bi imeli kralja.\n\n9 Toda spomnite se krivičnosti kralja Noeta in njegovih duhovnikov; in jaz sam sem se ujel v past in sem naredil veliko tega, kar je bilo nagnusno v Gospodovih očeh, kar je povzročilo, da sem se grenko kesal;\n\n10 vendar je po hudi stiski Gospod slišal moje klice in odgovoril na moje molitve in me napravil za orodje v svojih rokah, da sem jih toliko od vas privedel k spoznanju o njegovi resnici.\n\n11 Vendar se s tem ne ponašam, kajti nisem vreden, da bi se ponašal.\n\n12 In sedaj vam povem, kralj Noe vas je zatiral in njemu in njegovim duhovnikom ste bili za sužnje in privedli so vas v krivičnost; zato ste bili zvezani z vezmi krivičnosti.\n\n13 In ker ste bili torej z Božjo močjo rešeni iz teh spon; da, in sicer iz rok kralja Noeta in njegovega ljudstva in tudi iz spon krivičnosti, prav tako želim, da bi bili stanovitni v svobodi, s katero ste bili osvobojeni, in da nobenemu človeku ne zaupate, da bi vam bil za kralja.\n\n14 In prav tako nikomur ne zaupajte, da bi vam bil za učitelja niti za duhovnega služabnika, če ni Božji človek, ki hodi po njegovih poteh in izpolnjuje njegove zapovedi.\n\n15 Tako je Alma svoje ljudstvo učil, naj vsak ljubi svojega bližnjega kakor samega sebe, naj med njimi ne bo prepira.\n\n16 In sedaj, Alma je bil njihov véliki duhovnik, ker je bil ustanovitelj njihove cerkve.\n\n17 In zgodilo se je, da ni nihče drugače prejel polnomočja za pridiganje oziroma za poučevanje, kakor po njem, od Boga. Zato je posvetil vse duhovnike in vse učitelje; in nikogar ni posvetil, če ni bil pravičen mož.\n\n18 Zato so bdeli nad svojim ljudstvom in so jih hranili s tem, kar zadeva pravičnost.\n\n19 In zgodilo se je, da so v deželi začeli silno uspevati; in deželo so imenovali Helam.\n\n20 In zgodilo se je, da so se v helamski deželi silno množili in uspevali; in zgradili so mesto, ki so ga imenovali mesto Helam.\n\n21 Vendar se Gospodu zdi prav karati svoje ljudstvo; da, preizkusi jih v potrpežljivosti in v veri.\n\n22 Vendar — kdor zaupa vanj, ta bo poslednji dan povzdignjen. Da, in tako je bilo s tem ljudstvom.\n\n23 Kajti glejte, pokazal vam bom, da so bili zasužnjeni in nihče drug jih ni mogel rešiti kakor samo Gospod, njihov Bog, da, in sicer Abrahamov in Izakov in Jakobov Bog.\n\n24 In zgodilo se je, da jih je rešil in jim pokazal svojo veliko moč in velika je bila njihova radost.\n\n25 Kajti glejte, zgodilo se je, da je bila, ko so bili v helamski deželi, da, v mestu Helam, ko so obdelovali okoliško zemljo, glejte, lamanska vojska v mejah dežele.\n\n26 Sedaj se je zgodilo, da so Almovi bratje zbežali s svojih polj in se zbrali v mestu Helam; in ob pogledu na Lamance so se zelo prestrašili.\n\n27 Alma pa je šel in stopil mednje in jih opomnil, naj ne bodo prestrašeni, ampak naj pomnijo Gospoda, svojega Boga, in rešil jih bo.\n\n28 Zato so pomirili svoje strahove in začeli klicati h Gospodu, da bi Lamancem omehčal srce, da bi prizanesli njim in njihovim ženam in njihovim otrokom.\n\n29 In zgodilo se je, da je Gospod Lamancem omehčal srce. In Alma in njegovi bratje so šli in se izročili v njihove roke; in Lamanci so zavzeli helamsko deželo.\n\n30 Lamanske čete, ki so sledile ljudstvu kralja Limhija, so se torej za veliko dni izgubile v divjini.\n\n31 In glejte, tiste duhovnike kralja Noeta so našli na kraju, ki so ga imenovali Amulon; in začeli so posedovati amulonsko deželo in začeli so obdelovati zemljo.\n\n32 Voditelju tistih duhovnikov je bilo torej ime Amulon.\n\n33 In zgodilo se je, da je Amulon prosil pri Lamancih; in poslal je tudi njihove žene, ki so bile lamanske hčere, da bi prosile pri svojih bratih, da jim ne bi pokončali mož.\n\n34 In Lamanci so se usmilili Amulona in njegovih bratov in jih zaradi njihovih žena niso pokončali.\n\n35 In Amulon in njegovi bratje so se pridružili Lamancem in potovali so v divjini in iskali nefijsko deželo, ko so odkrili helamsko deželo, ki so jo posedovali Alma in njegovi bratje.\n\n36 In zgodilo se je, da so Lamanci Almu in njegovim bratom obljubili, da jih bodo, če jim bodo pokazali pot, ki vodi v nefijsko deželo, pustili pri življenju in jim naklonili svobodo.\n\n37 Ko pa jim je Alma pokazal pot, ki je vodila v nefijsko deželo, Lamanci niso držali obljube, ampak so okrog helamske dežele postavili stražarje nad Almom in njegovimi brati.\n\n38 In preostali so šli v nefijsko deželo; in del njih se je vrnil v helamsko deželo in s seboj so pripeljali tudi žene in otroke stražarjev, ki so jih pustili v deželi.\n\n39 In lamanski kralj je Amulonu dovolil, naj bo kralj in vladar svojemu ljudstvu, ki je bilo v helamski deželi; vendar ni imel moči storiti ničesar, kar bi bilo v nasprotju z voljo lamanskega kralja.\n\n", "mosiah 24": "[center][font_size=26]24. poglavje[/font_size][/center]\n\n[i]Amulon preganja Alma in njegovo ljudstvo. — Usmrtili jih bodo, če bodo molili. — Gospod napravi, da se jim bremena zdijo lahka. — Reši jih iz suženjstva in vrnejo se v Zarahemlo. Med letoma 145 in 120 pr. Kr.[/i]\n\n1 In zgodilo se je, da si je Amulon pridobil naklonjenost v očeh lamanskega kralja; zato je lamanski kralj dovolil, da bodo on in njegovi bratje določeni za učitelje nad ljudstvom, da, in sicer nad ljudstvom, ki je bilo v šemlonski deželi in v šilomski deželi in v amulonski deželi.\n\n2 Kajti Lamanci so zavzeli vse te dežele; zato je lamanski kralj vsem tem deželam določil kralje.\n\n3 In lamanskemu kralju je bilo torej ime Laman in imenoval se je po očetovem imenu; in zato so ga klicali kralj Laman. In bil je kralj številnega ljudstva.\n\n4 In Amulonove brate je določil za učitelje v vsaki deželi, ki jo je posedovalo njegovo ljudstvo; in tako se je med vsem lamanskim ljudstvom začelo poučevati nefijski jezik.\n\n5 In bili so ljudstvo, prijateljsko med seboj, vendar Boga niso poznali, niti jih Amulonovi bratje niso ničesar učili o Gospodu, njihovem Bogu, niti o Mojzesovi postavi, niti jih niso učili Abinadijevih besed;\n\n6 ampak so jih poučevali, naj ohranjajo zapise in da bi drug drugemu pisali.\n\n7 In tako so Lamanci začeli bogateti in med seboj so začeli trgovati in postajati uspešni in postali so prekanjeno in modro ljudstvo glede na modrost sveta, da, zelo prekanjeno ljudstvo, ki se je radostilo v vsakovrstnih hudobijah in plenjenju, razen med lastnimi brati.\n\n8 In sedaj se je zgodilo, da je Amulon nad Almom in njegovimi brati začel izvajati oblast in ga začel preganjati in naročil svojim otrokom, naj preganjajo njihove otroke.\n\n9 Kajti Amulon je vedel, da je bil Alma eden od kraljevih duhovnikov in da je bil tisti, ki je verjel Abinadijevim besedam in katerega so napodili izpred kralja in zato je bil nanj besen; kajti podložen je bil kralju Lamanu, vendarle je izvajal oblast nad njimi in jim nalagal težka dela in nad njimi postavil priganjače.\n\n10 In zgodilo se je, da so bile njihove stiske tako velike, da so začeli glasno klicati k Bogu.\n\n11 In Amulon jim je ukazal naj ustavijo svoje klice; in nad njimi je postavil stražarje, da so jih opazovali, da bo, kogar bi dobili klicati k Bogu, usmrčen.\n\n12 In Alma in njegovo ljudstvo niso dvigali glasu h Gospodu, svojemu Bogu, ampak so mu izlili srce; in poznal je misli njihovega srca.\n\n13 In zgodilo se je, da je v njihovih stiskah k njim prišel Gospodov glas, rekoč: Dvignite glavo in bodi vam v veliko uteho, kajti vem za zavezo, ki ste jo sklenili z menoj; in zavezal se bom s svojim ljudstvom in jih rešil iz suženjstva.\n\n14 In olajšal bom tudi bremena, ki so vam naložena na ramena, da jih sploh ne boste čutili na svojem hrbtu, in sicer ko ste v suženjstvu; in to bom storil, da mi boste odslej za priče in da boste zagotovo vedeli, da jaz, Gospod Bog, obiščem svoje ljudstvo v njihovih stiskah.\n\n15 In sedaj se je zgodilo, da so bremena, ki so bila naložena Almu in njegovim bratom, postala lahka; da, Gospod jih je okrepil, da so bremena lahko prenašali z lahkoto in vsej Gospodovi volji so se podvrgli vedro in s potrpežljivostjo.\n\n16 In zgodilo se je, da je bila njihova vera in njihova potrpežljivost tako velika, da je k njim spet prišel Gospodov glas, rekoč: Bodi vam v veliko uteho, kajti jutri vas bom rešil iz suženjstva.\n\n17 In Almu je rekel: Šel boš pred tem ljudstvom in jaz bom šel s teboj in to ljudstvo rešil iz suženjstva.\n\n18 Sedaj se je zgodilo, da so Alma in njegovo ljudstvo ponoči zbrali svojo drobnico in tudi svoje žito; da, in sicer, drobnico so zbirali vso noč.\n\n19 In zjutraj je Gospod napravil, da je nad Lamance prišel trden spanec, da, in vsi priganjači so globoko spali.\n\n20 In Alma in njegovo ljudstvo so odšli v divjino; in ko so potovali ves dan, so si v dolini postavili šotore in dolino so poimenovali Alma, ker jih je on vodil na poti po divjini.\n\n21 Da, in v dolini Alma so Bogu izlili zahvalo, ker je bil z njimi milosten in jim je olajšal bremena in jih je rešil iz suženjstva; kajti bili so v suženjstvu in nihče drug jih ni mogel rešiti kakor samo Gospod, njihov Bog.\n\n22 In zahvalili so se Bogu, da, vsi njihovi možje in vse njihove ženske in vsi njihovi otroci, ki so že govorili, so povzdignili svoj glas v slavljenju svojemu Bogu.\n\n23 In sedaj je Gospod Almu rekel: Podvizaj se in pojdite ti in to ljudstvo iz te dežele, kajti Lamanci so se prebudili in te zasledujejo; zato pojdi iz te dežele in Lamance bom ustavil v tej dolini, da ne bodo še naprej zasledovali tega ljudstva.\n\n24 In zgodilo se je, da so odšli iz doline in se odpravili na pot v divjino.\n\n25 In potem ko so bili v divjini dvanajst dni, so prispeli v zarahemelsko deželo; in kralj Mozija jih je prav tako sprejel z radostjo.\n\n", "mosiah 25": "[center][font_size=26]25. poglavje[/font_size][/center]\n\n[i]Mulekovi potomci v Zarahemli postanejo Nefijci. — Izvedo o Almovem in o Zenifovem ljudstvu. — Alma krsti Limhija in vse njegovo ljudstvo. — Mozija pooblasti Alma, da ustanovi Božjo Cerkev. Okrog leta 120 pr. Kr.[/i]\n\n1 In sedaj je kralj Mozija naročil, naj se zbere vse ljudstvo.\n\n2 Sedaj ni bilo toliko Nefijevih otrok oziroma toliko tistih, ki so bili Nefijevi potomci, kot je bilo ljudstva Zarahemla, ki je bil Mulekov potomec, in tistih, ki so šli z njim v divjino.\n\n3 In Nefijevega ljudstva in zarahemelskega ljudstva ni bilo toliko, kot je bilo Lamancev; da, niti pol tako številni niso bili.\n\n4 In sedaj se je zbralo vse Nefijevo ljudstvo in tudi vse zarahemelsko ljudstvo in zbrali so se v dveh skupinah.\n\n5 In zgodilo se je, da je Mozija svojemu ljudstvu bral in dal brati Zenifove zapise; da, bral je zapise Zenifovega ljudstva od časa, ko so zapustili zarahemelsko deželo, dokler se niso spet vrnili.\n\n6 In prebral je tudi poročilo o Almu in njegovih bratih in o vseh njihovih stiskah od časa, ko so zapustili zarahemelsko deželo, do časa, ko so se spet vrnili.\n\n7 In sedaj, ko je Mozija zapise prenehal brati, je njegovo ljudstvo, ki je ostalo v deželi, zajelo čudenje in osuplost.\n\n8 Kajti niso vedeli, kaj naj si mislijo; kajti ko so videli tiste, ki so bili rešeni iz suženjstva, jih je navdala silno velika radost.\n\n9 In spet, ko so pomislili na svoje brate, ki so jih Lamanci pobili, jih je navdala potrtost in potočili so celo veliko solza potrtosti.\n\n10 In spet, ko so pomislili na neposredno Božjo dobroto in njegovo moč, da je Alma in njegove brate rešil iz rok Lamancev in iz suženjstva, so dvignili svoj glas in se Bogu zahvalili.\n\n11 In spet, ko so pomislili na Lamance, ki so bili njihovi bratje, o njihovem grešnem in omadeževanem stanju, sta jih navdala bolečina in tesnoba glede blaginje njihovih duš.\n\n12 In zgodilo se je, da so bili tisti, ki so bili otroci Amulona in njegovih bratov, ki so si za žene vzeli lamanske hčere, nezadovoljni z ravnanjem svojih očetov in se niso več hoteli imenovati z očetovim imenom, zato so prevzeli Nefijevo ime, da bi se imenovali Nefijevi otroci in bili prišteti med tiste, ki so se imenovali Nefijci.\n\n13 In vse zarahemelsko ljudstvo je bilo torej prišteto k Nefijcem in to zato, ker se kraljestvo ni predalo nikomur drugemu kakor tistim, ki so bili Nefijevi potomci.\n\n14 In sedaj se je zgodilo, da si je Mozija, ko je ljudstvu prenehal govoriti, želel, naj ljudstvu govori tudi Alma.\n\n15 In Alma jim je govoril, ko so bili zbrani v velike skupine, in šel je od ene skupine do druge, pridigajoč ljudstvu kesanje in vero v Gospoda.\n\n16 In opominjal je Limhijevo ljudstvo in svoje brate, vse te, ki so bili rešeni iz suženjstva, naj pomnijo, da je bil Gospod tisti, ki jih je rešil.\n\n17 In zgodilo se je, da se je, potem ko je Alma ljudi poučeval veliko tega in ko jim je prenehal govoriti, kralj Limhi želel krstiti; in krstiti se je želelo tudi vse njegovo ljudstvo.\n\n18 Zato je šel Alma v vodo in jih krstil; da, krstil jih je tako, kakor je v Mormonovih vodah krstil svoje brate; da, in toliko, kolikor jih je krstil, jih je pripadalo Božji cerkvi; in to zaradi njihovega verovanja v Almove besede.\n\n19 In zgodilo se je, da je kralj Mozija Almu dovolil, da lahko po vsej zarahemelski deželi ustanavlja cerkve; in dal mu je moč, da v vsaki cerkvi posveti duhovnike in učitelje.\n\n20 To je bilo torej storjeno, ker je bilo toliko ljudi, da jih en učitelj ni mogel vseh voditi; niti niso mogli vsi na enem zborovanju slišati Božje besede;\n\n21 zato so se zbirali v različnih skupinah, ki so se imenovale cerkev; vsaka cerkev je imela svoje duhovnike in svoje učitelje in vsak duhovnik je besedo pridigal, kakor mu je bila predana po Almovih ustih.\n\n22 In tako so bile, navkljub številnim cerkvam, vse ena cerkev, da, in sicer Božja cerkev; kajti v vseh cerkvah se ni pridigalo drugega kakor kesanje in vero v Boga.\n\n23 In v zarahemelski deželi je bilo torej sedem cerkva. In zgodilo se je, da se je, kdor je želel prevzeti Kristusovo ime oziroma Božje, pridružil Božjim cerkvam;\n\n24 in imenovali so se Božje ljudstvo. In Gospod je nanje razlil svojega Duha in bili so blagoslovljeni in v deželi so uspevali.\n\n", "mosiah 26": "[center][font_size=26]26. poglavje[/font_size][/center]\n\n[i]Neverniki v greh zapeljejo veliko članov Cerkve. — Almu je obljubljeno večno življenje. — Tisti, ki se pokesajo in se krstijo, dosežejo odpuščanje. — Članom Cerkve, ki so v grehu, ki se pokesajo in priznajo Almu in Gospodu, bo odpuščeno; sicer ne bodo prišteti med ljudi v Cerkvi. Med letoma 120 in 100 pr. Kr.[/i]\n\n1 Sedaj se je zgodilo, da jih je bilo veliko od odraščajočega rodu, ki niso mogli razumeti besed kralja Benjamina, ker so bili v času, ko je govoril svojemu ljudstvu, majhni otroci; in niso verjeli v izročilo svojih očetov.\n\n2 Niso verjeli, kar je bilo rečenega glede vstajenja mrtvih, niti niso verjeli glede Kristusovega prihoda.\n\n3 In zaradi svoje nevere torej niso mogli razumeti Božje besede; in postali so trdosrčni.\n\n4 In niso se hoteli krstiti; niti se niso hoteli pridružiti cerkvi. In glede na svojo vero so bili ločeno ljudstvo in taki so ostali vse odtlej, in sicer v svojem mesenem in grešnem stanju; kajti niso hoteli klicati h Gospodu, svojemu Bogu.\n\n5 In v Mozijevi vladavini torej niso bili pol tako številni kot Božje ljudstvo, ampak so zaradi razprtij med brati postali številnejši.\n\n6 Kajti zgodilo se je, da so z laskavimi besedami zavedli veliko teh, ki so bili v cerkvi, in so povzročili, da so ti veliko grešili; zato je postalo potrebno, da je cerkev opominjala tiste, ki so grešili, ki so bili v cerkvi.\n\n7 In zgodilo se je, da so jih privedli pred duhovnike in duhovnikom so jih izročili učitelji; in duhovniki so jih privedli pred Alma, ki je bil véliki duhovnik.\n\n8 Kralj Mozija je torej Almu podelil polnomočje nad cerkvijo.\n\n9 In zgodilo se je, da Alma ni vedel glede njih; zoper njih pa je bilo veliko prič; da, ljudje so stali in obilo pričevali o njihovi krivičnosti.\n\n10 V cerkvi se torej prej ni zgodilo nič takšnega; zato je bil Alma v duhu nemiren in je naročil, naj jih privedejo pred kralja.\n\n11 In kralju je rekel: Glej, tukaj jih je veliko, ki smo jih privedli predte, ki so jih bratje obtožili, da, in zalotili so jih pri raznolikih krivičnostih. In svojih krivičnosti se ne kesajo; zato smo jih privedli predte, da jim boš lahko sodil glede na njihove zločine.\n\n12 Toda Kralj Mozija je Almu rekel: Glej, jaz jim ne sodim; zato jih izročam v tvoje roke, da jim boš sodil.\n\n13 In sedaj je bil Almov duh spet nemiren; in šel je in Gospoda vprašal, kaj naj napravi glede te zadeve, kajti bal se je, da bi v Božjih očeh ne napravil nápak.\n\n14 In zgodilo se je, da je potem, ko je Bogu izlil vso svojo dušo, k njemu prišel Gospodov glas, rekoč:\n\n15 Blagor ti, Alma, in blagor tistim, ki so se krstili v Mormonovih vodah. Blagor ti zaradi tvoje silne vere v same besede mojega služabnika Abinadija.\n\n16 In blagoslovljeni so zaradi svoje silne vere v same besede, ki si jim jih govoril.\n\n17 In blagoslovljen si, ker si med tem ljudstvom ustanovil cerkev; in utrdil jih bom in moje ljudstvo bodo.\n\n18 Da, blagor temu ljudstvu, ki je voljno nositi moje ime, kajti z mojim imenom se bodo imenovali; in moji so.\n\n19 In ker si me vprašal glede prestopnika, si blagoslovljen.\n\n20 Moj služabnik si in s teboj se zavezujem, da boš imel večno življenje; in služil mi boš in šel v mojem imenu in boš zbral moje ovce.\n\n21 In ta, ki bo slišal moj glas, bo moja ovca; in tega boš sprejel v cerkev in tega bom sprejel tudi sam.\n\n22 Kajti glej, to je moja cerkev; kdor se bo krstil, se bo krstil v kesanje. In kogar boš sprejel, bo verjel v moje ime; in temu bom rade volje odpustil.\n\n23 Kajti jaz sem ta, ki prevzema grehe sveta; kajti jaz sem ta, ki jih je ustvaril; in jaz sem ta, ki temu, ki verjame do konca, zagotovi mesto na moji desnici.\n\n24 Kajti glej, v mojem imenu so poklicani; in če me bodo poznali, bodo vstali in bodo za večno imeli mesto na moji desnici.\n\n25 In zgodilo se bo, da bodo takrat, ko bo zatrobila druga trobenta, tisti, ki me niso nikoli poznali, vstali in stopili predme.\n\n26 In takrat bodo vedeli, da sem jaz Gospod, njihov Bog, da sem njihov Odkupitelj; ampak ne bodo hoteli biti odkupljeni.\n\n27 In takrat jim bom priznal, da jih nisem nikoli poznal; in odšli bodo v večni ogenj, pripravljen za hudiča in njegove angele.\n\n28 Zato ti povem, da tega, ki ne bo hotel slišati mojega glasu, tega ne boš sprejel v mojo cerkev, kajti njega poslednji dan ne bom sprejel.\n\n29 Zato ti pravim: Pojdi; in kdor se pregreši zoper mene, temu boš sodil glede na grehe, ki jih je zagrešil; in če bo svoje grehe priznal pred teboj in menoj in se pokesal z iskrenim srcem, temu boš odpustil in prav tako mu bom odpustil sam.\n\n30 Da, in kolikor krat se bo moje ljudstvo pokesalo, tolikor krat jim bom odpustil njihove prestopke zoper mene.\n\n31 In tudi vi drug drugemu odpuščajte svoje prestopke; kajti resnično vam pravim, ta, ki svojemu bližnjemu ne odpusti prestopkov, ko reče, da se kesa, ta si je nakopal obsodbo.\n\n32 Sedaj ti pravim: Pojdi; in kdor se svojih grehov ne bo pokesal, ta ne bo prištet med moje ljudstvo; in to boste odslej izpolnjevali.\n\n33 In zgodilo se je, ko je Alma te besede slišal, jih je zapisal, da bi jih imel in da bi ljudstvu te cerkve sodil glede na Božje zapovedi.\n\n34 In zgodilo se je, da je Alma šel in sodil tistim, ki so jih zalotili pri krivičnosti, glede na Gospodovo besedo.\n\n35 In kdor se je svojih grehov pokesal in jih priznal, tega so prišteli med ljudi v cerkvi;\n\n36 in ti, ki svojih grehov niso priznali in se svojih krivičnosti niso pokesali, ti niso bili prišteti med ljudi v cerkvi in njihova imena so bila izbrisana.\n\n37 In zgodilo se je, da je Alma upravljal vse cerkvene zadeve; in spet je napočil mir in v cerkvenih zadevah so začeli silno uspevati in budno hoditi pred Bogom, veliko so jih sprejeli in veliko krstili.\n\n38 In sedaj, vse to so storili Alma in njegovi sodelavci, ki so bdeli nad cerkvijo in hodili v vsej marljivosti in v vsem učili Božjo besedo in trpeli vsakovrstne stiske, ker so jih preganjali vsi tisti, ki niso pripadali Božji cerkvi.\n\n39 In opominjali so brate; in tudi sami so bili opominjani, vsak z Božjo besedo glede na svoje grehe oziroma glede na grehe, ki jih je zagrešil, in Bog jim je zapovedal, naj molijo brez prestanka in se za vse zahvaljujejo.\n\n", "mosiah 27": "[center][font_size=26]27. poglavje[/font_size][/center]\n\n[i]Mozija prepove preganjanje in zahteva enakost. — Alma mlajši in štirje Mozijevi sinovi si prizadevajo uničiti Cerkev. — Prikaže se angel in jim zapove, naj prenehajo s svojim hudobnim početjem. — Alma onemi. — Vse človeštvo se mora ponovno roditi, da bo doseglo odrešitev. — Alma in Mozijevi sinovi razglašajo vesele novice. Med letoma 100 in 92 pr. Kr.[/i]\n\n1 In sedaj se je zgodilo, da so preganjanja, ki so jih neverniki prizadejali cerkvi, postala tako huda, da je cerkev glede zadeve začela godrnjati in se pritoževati svojim voditeljem; in pritožili so se Almu. In Alma je primer predložil kralju Moziju. In Mozija se je posvetoval s svojimi duhovniki.\n\n2 In zgodilo se je, da je kralj Mozija po vsej okoliški deželi razposlal razglas, da noben nevernik ne sme preganjati nobenega od teh, ki so pripadali Božji cerkvi.\n\n3 In vsem cerkvam je bilo strogo zapovedano, naj med njimi ne bo preganjanj, naj bo med vsemi ljudmi enakost;\n\n4 naj niti ponosu ne ošabnosti ne dovolijo, da bi jim skalila mir; naj vsak svojega bližnjega ceni kakor samega sebe in za svoje preživljanje dela s svojimi lastnimi rokami.\n\n5 Da, in vsi njihovi duhovniki in učitelji naj za svoje preživljanje delajo s svojimi lastnimi rokami v vseh primerih, razen v bolezni oziroma v velikem pomanjkanju; in ker so to delali, so imeli obilje Božje milostljivosti.\n\n6 In v deželi je spet napočil velik mir; in ljudje so postajali zelo številni in razkropili so se po obličju zemlje, da, na sever in na jug, na vzhod in na zahod, in so na vseh straneh dežele gradili velika mesta in vasi.\n\n7 In Gospod jih je obiskoval in jih napravil uspešne in postali so številno in premožno ljudstvo.\n\n8 Mozijevi sinovi so bili torej prišteti med nevernike; in prav tako je bil mednje prištet eden od Almovih sinov, ki se je po očetu imenoval Alma; vendar je postal zelo hudoben in malikovalski človek. In bil je človek veliko besed in je ljudem govoril zelo laskavo; zato je zapeljal veliko ljudi, da so delali takšne krivičnosti kakor on.\n\n9 In postal je velika ovira za uspevanje Božje cerkve; in kradel je srca ljudi; in med ljudmi je povzročal številne razprtije; in Božjemu sovražniku je dajal možnost, da je nad njimi izvajal svojo moč.\n\n10 In sedaj se je zgodilo, da se je, medtem ko je hodil naokrog, da bi uničil Božjo cerkev, kajti z Mozijevimi sinovi je skrivoma hodil naokrog, prizadevajoč si uničiti cerkev in Gospodovo ljudstvo speljati na kriva pota, kar je bilo v nasprotju z Božjimi zapovedmi oziroma celo s kraljevimi —\n\n11 in kakor sem vam rekel, ko so hodili naokrog, upirajoč se Bogu, glejte, se jim je prikazal Gospodov angel; in spustil se je kakor v oblaku; in govoril je kakor z glasom groma, kar je povzročilo, da se je zatresla zemlja, na kateri so stali;\n\n12 in tako velika je bila njihova osuplost, da so popadali na zemljo in niso razumeli besed, ki jim jih je govoril.\n\n13 Vendar je spet zaklical, rekoč: Alma, vstani in stopi naprej, kajti zakaj preganjaš Božjo cerkev? Kajti Gospod je rekel: To je moja cerkev in jaz jo bom ustanovil; in nič je ne bo zrušilo, razen prestopništva mojega ljudstva.\n\n14 In spet, angel je rekel: Glej, Gospod je slišal molitve svojega ljudstva in tudi molitve svojega služabnika, Alma, ki je tvoj oče; kajti molil je z veliko vere glede tebe, da bi te privedel k spoznanju resnice; kajti s tem namenom sem torej prišel, da te prepričam o Božji moči in polnomočju, da bodo molitve njegovih služabnikov lahko odgovorjene glede na njihovo vero.\n\n15 In sedaj glej, mar lahko spodbijaš Božjo moč? Kajti glej, mar moj glas ne zatrese zemlje? In mar me prav tako ne vidiš pred seboj? In poslal me je Bog.\n\n16 Sedaj ti pravim: Pojdi in se spomni ujetništva svojih očetov v helamski deželi in v nefijski deželi; in spomni se, kako velike stvari je naredil zanje; kajti bili so v suženjstvu in rešil jih je. In sedaj ti pravim, Alma, pojdi svojo pot in ne prizadevaj si več uničiti cerkev, da bodo njihove molitve odgovorjene in to četudi sam hočeš biti izvržen.\n\n17 In sedaj se je zgodilo, da so bile to zadnje besede, ki jih je angel govoril Almu, in odšel je.\n\n18 In sedaj so Alma in tisti, ki so bili z njim, spet popadali na zemljo, kajti velika je bila njihova osuplost; kajti na lastne oči so videli Gospodovega angela; in njegov glas je bil kakor grom, ki je stresel zemljo; in vedeli so, da ni bilo nič drugega, razen Božje moči, kar bi lahko zatreslo zemljo in povzročilo, da je trepetala, kakor da se bo razdvojila.\n\n19 In Almova osuplost je bila torej tako velika, da je onemel, da ni mogel odpreti ust; da, in postal je šibak, in sicer da ni mogel premakniti rok; zato so ga tisti, ki so bili z njim, prijeli in ga nemočnega nesli, in sicer dokler ga niso položili pred njegovega očeta.\n\n20 In njegovemu očetu so povedali vse, kar se jim je zgodilo; in njegov oče se je vzradostil, kajti vedel je, da je to Božja moč.\n\n21 In naročil je, naj se množica zbere, da bi pričevali, kaj je Gospod storil za njegovega sina in tudi za tiste, ki so bili z njim.\n\n22 In naročil je, naj se duhovniki zberejo; in začeli so se postiti in moliti h Gospodu, svojemu Bogu, da bi Almu odprl usta, da bi lahko govoril in tudi da bi njegovi udje prejeli moč — da bi se ljudem odprle oči, da bi videli in vedeli o Božji dobroti in slavi.\n\n23 In zgodilo se je, da so potem, ko so se postili in molili za razdobje dveh dni in dveh noči, Almovi udje prejeli moč in vstal je in jim začel govoriti, roteč jih, naj jim bo v veliko uteho:\n\n24 Kajti, je rekel, pokesal sem se svojih grehov in Gospod me je odkupil; glejte, rodil sem se v Duhu.\n\n25 In Gospod mi je rekel: Ne čudi se, da se mora vse človeštvo, da, moški in ženske, vsi narodi, rodovi, jeziki in ljudstva, ponovno roditi; da, roditi se v Bogu, se spremeniti iz mesenega in padlega stanja v stanje pravičnosti in Bog jih odkupi in postanejo njegovi sinovi in hčere;\n\n26 in tako postanejo nova bitja; in če tega ne storijo, nikakor ne morejo podedovati Božjega kraljestva.\n\n27 Povem vam, če temu ne bo tako, morajo biti izvrženi; in to vem, ker sem bil sam skoraj izvržen.\n\n28 Vendar ko sem se prebijal skozi hudo stisko, kesajoč se na pragu smrti, se je Gospodu v milosti zdelo prav, da me potegne iz večnega ognja, in rodil sem se v Bogu.\n\n29 Moja duša je bila odkupljena iz brezna bridkosti in spon krivičnosti. Bil sem v najtemnejšem breznu; sedaj pa vidim čudovito Božjo luč. Mojo dušo je trpinčilo večno mučenje; toda otet sem in v duši me ne boli več.\n\n30 Zavrnil sem svojega Odkupitelja in zanikal tisto, kar so govorili naši očetje; da pa bodo torej videli, da bo prišel in da pomni vsako bitje svojega stvarjenja, se bo prikazal vsem.\n\n31 Da, vsako koleno se bo upognilo in vsak jezik priznal pred njim. Da, in sicer poslednji dan, ko bodo vsi ljudje stali pred njim, da jim bo sodil, takrat bodo priznali, da je on Bog; takrat bodo ti, ki v svetu živijo brez Boga, priznali, da je sodba večne kazni nad njimi pravična; in tresli se bodo in trepetali in lezli vase pod bliskovitim pogledom njegovega prodornega očesa.\n\n32 In sedaj se je zgodilo, da je Alma odslej začel učiti ljudstvo, in tisti, ki so bili z Almom takrat, ko se jim je prikazal angel, potujoč naokrog po vsej deželi, oznanjajoč vsem ljudem to, kar so slišali in videli, in pridigajoč Božjo besedo v hudi stiski, in tisti, ki so bili neverniki, so jih močno preganjali, in številni od njih so jih udarili.\n\n33 Toda navkljub vsemu temu so cerkvi nudili veliko tolažbo, krepili njihovo vero in jih z veliko potrpljenja in veliko trdega dela opominjali, naj izpolnjujejo Božje zapovedi.\n\n34 In štirje od njih so bili Mozijevi sinovi; in ime jim je bilo Amon in Aron in Omner in Himni; tako je bilo ime Mozijevim sinovom.\n\n35 In potovali so po vsej zarahemelski deželi in med vsem ljudstvom, ki je bilo pod vladavino kralja Mozija, goreče si prizadevajoč poravnati vse krivice, ki so jih storili cerkvi, in priznavali so vse svoje grehe in oznanjali vse, kar so videli, in pojasnjevali prerokbe in svete spise vsem, ki so jih želeli slišati.\n\n36 In tako so bili orodje v Božjih rokah, da so jih veliko privedli k spoznanju resnice, da, k spoznanju o njihovem Odkupitelju.\n\n37 In kako blagoslovljeni so! Kajti oznanjali so mir; oznanjali so dobre novice o dobrem; in ljudem so razglašali, da Gospod kraljuje.\n\n", "mosiah 28": "[center][font_size=26]28. poglavje[/font_size][/center]\n\n[i]Mozijevi sinovi gredo pridigat Lamancem. — Mozija uporabi dva vidčeva kamna, da prevede jeredovske plošče. Okrog leta 92 pr. Kr.[/i]\n\n1 Sedaj se je zgodilo, da so jih Mozijevi sinovi, potem ko so vse to storili, s seboj vzeli majhno število in se vrnili k svojemu očetu, kralju, in od njega želeli, naj jim dovoli, da bodo s temi, ki so jih izbrali, šli v nefijsko deželo, da bodo pridigali, kar so slišali, in da bi Božjo besedo razglašali svojim bratom, Lamancem —\n\n2 da bi jih morda privedli k spoznanju o Gospodu, njihovem Bogu, in jih prepričali o krivičnosti njihovih očetov; in da bi jih morda ozdravili sovraštva do Nefijcev, da bi jih prav tako privedli k radosti v Gospodu, njihovem Bogu, da bi bili drug z drugim prijateljski in da ne bi bilo več prepirov v vsej deželi, ki jo jim je dal Gospod, njihov Bog.\n\n3 Želeli so torej, da bi se odrešitev razglašalo vsakemu bitju, kajti niso mogli prenesti, da bi se kakšna človeška duša pogubila; da, celo sama misel, da bi kakšna duša prenašala neskončno mučenje, je povzročila, da so se tresli in trepetali.\n\n4 In tako je nanje deloval Gospodov Duh, kajti bili so najnizkotnejši med grešniki. In Gospodu se je v svoji neskončni milosti zdelo prav, da jim prizanese; vendar so zaradi svojih krivičnosti v duši trpeli veliko tesnobo, zelo so trpeli in se bali, da bodo za vekomaj izvrženi.\n\n5 In zgodilo se je, da so očeta veliko dni prosili, da bi lahko šli v nefijsko deželo.\n\n6 In kralj Mozija je šel in Gospoda vprašal, ali naj svojim sinovom dovoli iti med Lamance pridigat besedo.\n\n7 In Gospod je Moziju rekel: Dovoli jim iti, kajti veliko jih bo verjelo njihovim besedam in imeli bodo večno življenje; in tvoje sinove bom rešil iz rok Lamancev.\n\n8 In zgodilo se je, da jim je Mozija dovolil, naj gredo in delajo, kakor so prosili.\n\n9 In odpravili so se na pot v divjino, da bodo šli med Lamance pridigat besedo; in po temle bom poročal o njihovih ravnanjih.\n\n10 Kralj Mozija torej ni imel nikogar, komur bi predal kraljestvo, kajti nobeden od njegovih sinov ni hotel prevzeti kraljestva.\n\n11 Zato je vzel zapise, ki so bili vgravirani na medeninastih ploščah, in tudi Nefijeve plošče in vse stvari, ki jih je ohranil in obvaroval, glede na Božje zapovedi, potem ko je prevedel in dal zapisati zapise, ki so bili na zlatih ploščah, katere so našli Limhijevi ljudje, katere mu je izročil Limhi;\n\n12 in to je storil zaradi velike želje svojega ljudstva; kajti neizmerno so si želeli izvedeti glede tistega ljudstva, ki je bilo pokončano.\n\n13 In prevedel jih je torej s pomočjo tistih dveh kamnov, ki sta bila pritrjena v dva obročka v okviru.\n\n14 Te stvari so bile torej pripravljene od začetka in so se izročale iz roda v rod z namenom tolmačenja jezikov;\n\n15 in ohranila in obdržala jih je Gospodova roka, da bo vsakemu bitju, ki bo posedovalo deželo, razodel krivičnosti in gnusobe svojega ljudstva;\n\n16 in kdor ima te stvari, se prav kakor v starodavnih časih imenuje videc.\n\n17 Potem ko je torej Mozija končal s prevajanjem teh zapisov, glejte, je to poročalo o ljudstvu, ki je bilo pokončano, do časa, ko so bili pokončani, vse od gradnje velikega stolpa v času, ko je Gospod zmešal jezik ljudi in so bili razkropljeni po vsem obličju zemlje, da, in sicer od takrat vse nazaj do Adamovega stvarjenja.\n\n18 To poročilo je torej povzročilo, da je Mozijevo ljudstvo silno žalovalo, da, navdala jih je potrtost; vendar jim je dalo veliko spoznanje, v čemer so se radostili.\n\n19 In to poročilo bo zapisano po temle; kajti glejte, potrebno je, da bi vsi ljudje vedeli za to, kar je zapisano v tem poročilu.\n\n20 In sedaj, kakor sem vam rekel, da je kralj Mozija, potem ko je s tem končal, vzel medeninaste plošče in vse, kar je hranil, in to predal Almu, ki je bil Almov sin; da, vse zapise, in tudi tolmača, in mu to predal in mu zapovedal, naj jih hrani in varuje in naj prav tako ohranja zapis o tem ljudstvu, in naj se to predaja iz roda v rod, prav kakor se je predajalo od časa, ko je Lehi zapustil Jeruzalem.\n\n", "mosiah 29": "[center][font_size=26]29. poglavje[/font_size][/center]\n\n[i]Mozija predlaga, naj se namesto kralja izvoli sodnike. — Nepravični kralji ljudstvo vodijo v greh. — Alma mlajši je po glasu ljudstva izvoljen za vrhovnega sodnika. — Je tudi véliki duhovnik v Cerkvi. — Alma starejši in Mozija umreta. Med letoma 92 in 91 pr. Kr.[/i]\n\n1 Ko je Mozija torej to storil, je po vsej deželi med vse ljudstvo razposlal, želeč poznati njihovo voljo glede tega, kdo bo njihov kralj.\n\n2 In zgodilo se je, da je prišel glas ljudstva, rekoč: Želimo, naj nam bo Aron, tvoj sin, za kralja in za vladarja.\n\n3 Aron je torej odšel v nefijsko deželo, zato mu kralj ni mogel predati kraljestva; Aron kraljestva niti ne bi prevzel; niti ni bil kraljestva voljan prevzeti nobeden od Mozijevih sinov.\n\n4 Zato je kralj Mozija spet razposlal med ljudstvo; da, in sicer je med ljudstvo razposlal pisano besedo. In to so bile besede, ki so bile zapisane, rekoč:\n\n5 Glejte, o ljudstvo moje oziroma bratje moji, kajti cenim vas kot take, želim, da bi pretehtali zadevo, ki ste jo poklicani pretehtati — kajti želite imeti kralja.\n\n6 Razglašam vam torej, da je ta, ki mu kraljestvo upravičeno pripada, odklonil in kraljestva ne bo prevzel.\n\n7 In če bi torej moral biti namesto njega določen drugi, glejte, se bojim, da bi med vami nastali prepiri. In kdo ve, če se ne bo moj sin, ki mu kraljestvo pripada, ujezil in del tega ljudstva potegnil za seboj, kar bi med vami povzročilo vojne in prepire, kar bi bilo vzrok velikemu prelivanju krvi in izkrivljanju Gospodove poti, da, in pogubilo bi duše veliko ljudi.\n\n8 Pravim vam torej, bodimo modri in to pretehtajmo, kajti nimamo pravice pogubiti mojega sina, niti ne bi smeli imeti nikakršne pravice pogubiti drugega, če bi bil določen namesto njega.\n\n9 In če bi se moj sin spet povrnil k svojemu ponosu in puhlostim, bi preklical, kar je rekel, in zahteval pravico do kraljestva, kar bi povzročilo, da bi veliko grešil on in tudi to ljudstvo.\n\n10 In bodimo torej modri in to pričakujmo in naredimo to, kar bo temu ljudstvu zagotovilo mir.\n\n11 Zato bom preostanek svojih dni vaš kralj; vendar imenujmo sodnike, da bodo temu ljudstvu sodili glede na naš zakon; in na novo bomo uredili zadeve tega ljudstva, kajti za sodnike bomo določili modre može, ki bodo temu ljudstvu sodili glede na Božje zapovedi.\n\n12 Bolje je torej, da človeku sodi Bog kakor človek, kajti Božje sodbe so vselej pravične, človekove sodbe pa niso vselej pravične.\n\n13 Če bi bilo torej možno, da bi za kralje imeli pravične može, ki bi uvedli Božje zakone in tem ljudem sodili glede na njegove zapovedi, da, če bi za kralje imeli može, ki bi delali tako, prav kakor je za to ljudstvo moj oče Benjamin — vam povem, če bi bilo temu vselej tako, potem bi bilo dobro, da bi vselej imeli kralje, ki bi vam vladali.\n\n14 In celo jaz sam sem delal z vso močjo in sposobnostmi, ki sem jih posedoval, da bi vas učil Božje zapovedi in da bi po vsej deželi vzpostavil mir, da ne bi bilo vojn, niti prepirov, niti tatvin, niti plenjenja, niti umorov, niti nikakršne krivičnosti;\n\n15 in kdor je bil krivičen, tega sem kaznoval glede na zločin, ki ga je zagrešil, glede na zakon, ki so nam ga dali naši očetje.\n\n16 Sedaj vam povem, da zato, ker vsi ljudje niso pravični, ni dobro, da bi imeli kralja oziroma kralje, da bi vam vladali.\n\n17 Kajti glejte, kolikšno krivičnost povzroči en hudoben kralj, da, in kako veliko uničenje!\n\n18 Da, spomnite se kralja Noeta, njegove hudobije in njegovih gnusob in tudi hudobije in gnusob njegovega ljudstva. Glejte, kako veliko uničenje je prišlo nadnje; in zaradi svojih krivičnosti so bili prav tako zasužnjeni.\n\n19 In če ne bi bilo posredovanja njihovega vsemodrega Stvarnika, in to zaradi njihovega iskrenega kesanja, bi morali do sedaj neizogibno ostati v suženjstvu.\n\n20 Toda glejte, rešil jih je, ker so pred njim postali ponižni; in ker so glasno klicali k njemu, jih je rešil iz suženjstva; in tako v vseh primerih dela Gospod s svojo močjo med človeškimi otroki in podaja roko milosti tem, ki vanj zaupajo.\n\n21 In glejte, sedaj vam povem, krivičnega kralja ne morete vreči s prestola, razen z veliko prepira in veliko prelivanja krvi.\n\n22 Kajti glejte, prijatelje ima v krivičnosti in okrog sebe ima stražarje; in razveljavi zakone tistih, ki so pred njim vladali pravično; in Božje zapovedi potepta pod svojimi nogami;\n\n23 in odredi zakone in jih razpošlje med ljudstvo, da, zakone po lastni hudobiji; in kdor njegovim zakonom ni poslušen, tega da ubiti; in kdor se mu bo uprl, nad té bo poslal svoje čete, da se bodo bojevale in če jih bo lahko, jih bo pobil; in tako nepravični kralj izkrivlja poti vse pravičnosti.\n\n24 In sedaj glejte, povem vam, ni dobro, da bi nad vas prišle takšne gnusobe.\n\n25 Zato po glasu tega ljudstva izberite sodnike, da se vam bo lahko sodilo glede na zakone, ki so pravi, ki so vam jih dali naši očetje in ki jim jih dala Gospodova roka.\n\n26 Ni torej v navadi, da bi glas ljudstva želel kar koli v nasprotju s tem, kar je prav; je pa v navadi za manjši del ljudstva, da želi, kar ni prav; zato se boste tega držali in bo postalo vaš zakon — da boste svoj posel izvajali po glasu ljudstva.\n\n27 In če bo prišel čas, da bo glas ljudstva izbral krivičnost, tedaj je čas, da vas bodo doletele Božje sodbe; da, tedaj je čas, ko vas bo obiskal z velikim uničenjem, in sicer kakor je to deželo obiskoval doslej.\n\n28 In če torej imate sodnike in vam ne sodijo glede na zakon, ki je bil dan, lahko dosežete, da jim bo sodil višji sodnik.\n\n29 Če vaši višji sodniki ne sodijo s pravično sodbo, naročite, naj se zbere majhno število vaših nižjih sodnikov in ti naj glede na glas ljudstva sodijo vašim višjim sodnikom.\n\n30 In zapovedujem vam, da to delate v strahu pred Gospodom; in zapovedujem vam, da to delate in da nimate kralja; če bo to ljudstvo grešilo in bilo krivično, bo za to odgovarjalo.\n\n31 Kajti glejte, povem vam, krivičnosti njihovih kraljev so povzročile, da je veliko ljudi grešilo; zato bodo za njihove krivičnosti odgovarjali njihovi kralji.\n\n32 In želim torej, da v tej deželi ne bi bilo več te neenakosti, zlasti med tem mojim ljudstvom; vendar želim, da bo ta dežela dežela svobode in da bo vsak lahko užival svoje pravice in tudi privilegije tako dolgo, dokler se Gospodu zdi prav, da lahko živimo v deželi in jo dedujemo, da, in sicer tako dolgo, dokler bo kdo od našega potomstva ostal na obličju te dežele.\n\n33 In veliko več jim je zapisal kralj Mozija, razkrivajoč jim vse preizkušnje in težave pravičnega kralja, da, vse duševne muke zavoljo svojega ljudstva in tudi vsa godrnjanja ljudstva kralju; in vse to jim je pojasnil.\n\n34 In povedal jim je, da tega ne bi smelo biti, ampak naj breme pride nad vse ljudstvo, da bo vsakdo prenašal svoj del.\n\n35 In prav tako jim je razkril vse neugodne plati, pod katerimi so delali, ko so imeli nepravičnega kralja, ki jim je vladal;\n\n36 da, vse njegove krivičnosti in gnusobe in vse vojne in prepire in prelivanja krvi in tatvine in plenjenja in vdajanja vlačugarstvu in vsakovrstne krivičnosti, ki jih ni moč našteti — govoreč jim, da tega ne bi smelo biti, da je bilo to izrecno v nasprotju z Božjimi zapovedmi.\n\n37 In sedaj se je zgodilo, da jih je, potem ko je kralj Mozija to razposlal med ljudi, resnica njegovih besed prepričala.\n\n38 Zato so se odrekli željam po kralju in postali silno neučakani, da bi po vsej deželi vsak imel enake možnosti; da, in vsak je izrazil pripravljenost odgovarjati za svoje grehe.\n\n39 Zato se je zgodilo, da so se v skupinah zbrali po vsej deželi, da so glasovali o tem, kdo naj bodo njihovi sodniki, da jim bodo sodili glede na zakon, ki jim je bil dan; in silno so se vzradostili zaradi svobode, ki jim je bila dana.\n\n40 In njihova ljubezen do Mozija se je okrepila; da, cenili so ga bolj kot vsakega drugega človeka; kajti nanj niso gledali kot na tirana, ki si prizadeva za svojo korist, da, za tisti pohlep, ki izpridi dušo; kajti od njih ni zahteval bogastva, niti se ni radostil v prelivanju krvi; ampak je v deželi vzpostavil mir in svojemu ljudstvu je dovolil, da so bili rešeni vsakršnega suženjstva; zato so ga cenili, da, silno, neizmerno.\n\n41 In zgodilo se je, da so imenovali sodnike, da jim vladajo oziroma da jim sodijo glede na zakon; in to so storili po vsej deželi.\n\n42 In zgodilo se je, da so Alma imenovali za prvega vrhovnega sodnika in bil je tudi véliki duhovnik, ker mu je oče podelil službo in mu dal nadzorstvo glede vseh cerkvenih zadev.\n\n43 In sedaj se je zgodilo, da je Alma hodil po Gospodovih poteh in je izpolnjeval njegove zapovedi in je sodil s pravično sodbo; in v deželi je bil nepretrgan mir.\n\n44 In tako se je vladavina sodnikov začela po vsej zarahemelski deželi med vsemi ljudmi, ki so se imenovali Nefijci; in Alma je bil prvi in vrhovni sodnik.\n\n45 In sedaj se je zgodilo, da je njegov oče umrl, ko je bil star dvainosemdeset let, in živel je, da bi izpolnil Božje zapovedi.\n\n46 In zgodilo se je, da je v triintridesetem letu svoje vladavine umrl tudi Mozija, ko je bil star triinšestdeset let; skupaj je bilo petsto in devet let od časa, ko je Lehi zapustil Jeruzalem.\n\n47 In tako se je končala vladavina kraljev nad Nefijevim ljudstvom; in tako so se končali dnevi Alma, ki je bil ustanovitelj njihove cerkve.\n\n", "alma 1": "[center][font_size=26]Almova knjiga Almov sin[/font_size][/center]\n\nPoročilo Alma, ki je bil sin Alma, prvega in vrhovnega sodnika nad Nefijevim ljudstvom in tudi vélikega duhovnika v Cerkvi. Poročilo o vladavini sodnikov in vojnah in prepirih med ljudstvom. In tudi poročilo o vojni med Nefijci in Lamanci glede na zapis Alma, prvega in vrhovnega sodnika.\n\n[center][font_size=26]1. poglavje[/font_size][/center]\n\n[i]Nehor uči lažne nauke, ustanovi cerkev, vpelje kvaziduhovništvo in ubije Gideóna. — Nehor je usmrčen zavoljo svojih zločinov. — Med ljudstvom se razširijo kvaziduhovništva in preganjanja. — Duhovniki se sami preživljajo, ljudje skrbijo za revne in Cerkev uspeva. Med letoma 91 in 88 pr. Kr.[/i]\n\n1 Sedaj se je zgodilo, da je v prvem letu vladavine sodnikov nad Nefijevim ljudstvom, od tedaj ko je kralj Mozija šel po poti vsega zemeljskega, vojskujoč dobro vojno, pokončno hodeč pred Bogom, ne da bi pustil, da bi kdo vladal namesto njega; vendar je uvedel zakone in ljudstvo jih je priznavalo; zato so bili obvezani živeti po zakonih, ki jih je predpisal.\n\n2 In zgodilo se je, da so v prvem letu Almove vladavine na sodnem stolu predenj privedli nekega človeka, da bi mu sodil, človeka, ki je bil velik in je bil znan po svoji veliki moči.\n\n3 In hodil je med ljudmi, pridigajoč jim, kar je imenoval Božjo besedo, izvajajoč pritisk na cerkev; razglašajoč ljudem, da bi morali preživljati vsakega duhovnika in učitelja; in naj ne bi delali s svojimi rokami, ampak naj bi jih ljudstvo podpiralo.\n\n4 In ljudem je tudi pričeval, da bo poslednji dan odrešeno vse človeštvo in da se jim ni treba bati niti trepetati, ampak naj dvignejo glavo in se radostijo; kajti Gospod je ustvaril vse ljudi in je vse ljudi tudi odkupil; in na koncu bodo vsi ljudje imeli večno življenje.\n\n5 In zgodilo se je, da je toliko učil o tem, da jih je njegovim besedam veliko verjelo, in sicer tako veliko, da so ga začeli vzdrževati in mu dajati denar.\n\n6 In začel se je povzdigovati v ponosu svojega srca in nositi zelo draga oblačila, da, in glede na svoje pridiganje je celo začel ustanavljati cerkev.\n\n7 In zgodilo se je, da je, ko je hodil pridigat tistim, ki so verjeli njegovi besedi, srečal človeka, ki je pripadal Božji cerkvi, da, in sicer enega od njihovih učiteljev; in z njim se je začel ostro prepirati, da bi morda zavedel ljudi v cerkvi; moški pa se mu je zoperstavil, opominjajoč ga z Božjimi besedami.\n\n8 Možu je bilo torej ime Gideón; in bil je tisti, ki je bil orodje v Božjih rokah, ko je Limhijevo ljudstvo rešil iz suženjstva.\n\n9 Sedaj, ker se mu je Gideón zoperstavil z Božjimi besedami, se je na Gideóna razsrdil in izvlekel svoj meč ter ga začel udarjati. Ker so torej Gideóna številna leta upognila, se zato ni mogel zoperstaviti njegovim udarcem, zato je bil z mečem ubit.\n\n10 In moža, ki ga je ubil, so ljudje iz cerkve prijeli in ga privedli pred Alma, da bi se mu sodilo glede na zločine, ki jih je zagrešil.\n\n11 In zgodilo se je, da je stal pred Almom in se zagovarjal zelo smelo.\n\n12 Alma pa mu je rekel: Glej, to je prvič, ko je bilo med to ljudstvo vpeljano kvaziduhovništvo. In glej, nisi kriv samo kvaziduhovništva, ampak si si ga prizadeval vsiliti z mečem; in če bi se kvaziduhovništvo temu ljudstvu vsililo, bi se to končalo z njihovim popolnim propadom.\n\n13 In prelil si kri pravičnega človeka, da, človeka, ki je med tem ljudstvom naredil veliko dobrega; in če bi ti prizanesli, bi njegova kri prišla nad nas kot maščevanje.\n\n14 Zato si obsojen na smrt glede na zakon, ki nam ga je dal Mozija, naš zadnji kralj; in to ljudstvo ga je priznalo; zato mora to ljudstvo živeti po zakonu.\n\n15 In zgodilo se je, da so ga prijeli; in ime mu je bilo Nehor; in odpeljali so ga na vrh hriba Manti in tam je bil prisiljen, oziroma bolje, med nebom in zemljo je priznal, da je bilo to, kar je poučeval ljudi, v nasprotju z Božjo besedo; in tam je utrpel sramotno smrt.\n\n16 Vendar to ni napravilo konca širjenju kvaziduhovništva v deželi; kajti bilo jih je veliko, ki so imeli radi puhlosti sveta in so šli, pridigajoč lažne nauke; in to so delali zavoljo bogastva in časti.\n\n17 Vendar si zavoljo strahu pred zakonom niso drznili lagati, da se ne bi razvedelo, kajti lažnivce so kaznovali; zato so se pretvarjali, da pridigajo glede na svoje verovanje; in zakon torej ni nad nikomer imel moči zavoljo njegovega verovanja.\n\n18 In zavoljo strahu pred zakonom si niso drznili krasti, kajti takšne so kaznovali, niti si niso drznili ropati niti ubijati, kajti tega, ki je ubijal, so kaznovali s smrtjo.\n\n19 Toda zgodilo se je, da je, kdor ni pripadal Božji cerkvi, začel preganjati tiste, ki so Božji cerkvi pripadali in so prevzeli Kristusovo ime.\n\n20 Da, preganjali so jih in jih žalili z vsakovrstnimi besedami in to zaradi njihove ponižnosti; ker niso bili ponosni v svojih lastnih očeh in ker so med seboj razglašali Božjo besedo brez denarja in brez cene.\n\n21 Ljudje v cerkvi so torej imeli strog zakon, naj se nihče, ki pripada cerkvi, ne dvigne in preganja tiste, ki cerkvi niso pripadali, in naj med njimi ne bo preganjanja.\n\n22 Vendar jih je bilo med njimi veliko, ki so postajali ponosni in so se s svojimi nasprotniki začeli vroče prepirati prav do udarcev; da, drug drugega so udarjali s pestmi.\n\n23 To je bilo torej v drugem letu Almove vladavine in je v cerkvi povzročilo veliko stisko; da, za cerkev je bilo to vzrok hude preizkušnje.\n\n24 Kajti veliko jih je postalo trdosrčnih in njihova imena so bila izbrisana, da se jih med Božjim ljudstvom ni več spominjalo. In tudi številni so se umaknili od njih.\n\n25 To je bila torej velika preizkušnja za tiste, ki so bili stanovitni v veri; vendar so stanovitno in neomajno izpolnjevali Božje zapovedi in s potrpežljivostjo so prenašali preganjanje, ki se je zgrnilo nadnje.\n\n26 In ko so duhovniki pustili svoje delo, da bi ljudem razglašali Božjo besedo, so delo pustili tudi ljudje, da bi slišali Božjo besedo. In ko so jim duhovniki prenehali razglašati Božjo besedo, so se vsi spet marljivo vrnili k svojim opravilom; in duhovnik se ni cenil za več od svojih poslušalcev, kajti pridigar ni bil nič boljši od poslušalca, niti ni bil učitelj nič boljši od učenca; in tako so bili vsi enakovredni in vsi so delali, vsak glede na svojo moč.\n\n27 In dajali so od svojega imetja, vsak glede na to, kar je imel, revnim in pomoči potrebnim in bolnim in prizadetim; in niso nosili dragih oblačil, vendarle so bili urejeni in lepi.\n\n28 In tako so uvedli cerkvene zadeve; in tako je navkljub vsem preganjanjem med njimi spet napočil nepretrgan mir.\n\n29 In sedaj, zaradi stanovitnosti cerkve so silno bogateli, ker so imeli obilje vsega, kar so potrebovali — obilje drobnice in goveda in pitančkov vsake vrste in prav tako obilje žita in zlata in srebra in dragocenosti in obilje svile in tanko tkanega platna in vsakovrstnega preprostega blaga.\n\n30 In v svojih ugodnih okoliščinah tako niso odpravili nikogar, ki je bil gol, ali ki je bil lačen, ali ki je bil žejen, ali ki je bil bolan, ali ki ni imel jesti; in srca niso predajali bogastvu; zato so bili velikodušni do vseh, tako starih kot mladih, tako zasužnjenih kot svobodnih, tako moških kot žensk, bodisi zunaj cerkve ali v cerkvi, ne da bi delali razlike med tistimi, ki so potrebovali pomoč.\n\n31 In tako so uspevali in postali zdaleč premožnejši od tistih, ki niso pripadali njihovi cerkvi.\n\n32 Kajti tisti, ki njihovi cerkvi niso pripadali, so se vdajali čarodejstvom in malikovanju oziroma brezdelju in čenčam in zavidanjem in zdraham; nosili so draga oblačila; povzdigovali so se v ponosu svojih lastnih oči; povzročali preganjanje, lagali, ropali, se vdajali vlačugarstvu in zagrešili umore in vsakovrstne hudobije; vendar so zakon uveljavili pri vseh tistih, ki so ga prekršili, kolikor je bilo mogoče.\n\n33 In zgodilo se je, da je, ker so tako nad njimi izvajali zakon, vsak pretrpel, glede na to, kar je storil, da so se bolj umirili in si niso drznili zagrešiti nobene hudobije, da se ne bi razvedelo; zato je bilo med Nefijevim ljudstvom do petega leta vladavine sodnikov zelo mirno.\n\n", "alma 2": "[center][font_size=26]2. poglavje[/font_size][/center]\n\n[i]Amlisi si prizadeva postati kralj in glas ljudstva ga zavrne. — Njegovi privrženci ga postavijo za kralja. — Amlisijci se vojskujejo z Nefijci in so poraženi. — Lamanci in Amlisijci združijo sile in so poraženi. — Alma ubije Amlisija. Okrog leta 87 pr. Kr.[/i]\n\n1 In zgodilo se je na začetku petega leta njihove vladavine, da se je med ljudmi začel prepir; kajti neki človek, ki se je imenoval Amlisi, in bil je zelo prekanjen človek, da, modrec glede na modrost sveta, in bil je iz reda človeka, ki je z mečem ubil Gideóna, ki je bil usmrčen glede na zakon —\n\n2 ta Amlisi je torej s svojo prekanjenostjo za seboj potegnil veliko ljudi; in sicer toliko, da so postajali zelo močni; in začeli so si prizadevati, da bi Amlisija postavili za kralja nad ljudstvom.\n\n3 To je sedaj vznemirilo ljudi v cerkvi in tudi vse tiste, ki jih Amlisi s svojim prepričevanjem ni potegnil za seboj; kajti vedeli so, da se mora glede na njihov zakon takšne stvari uvesti po glasu ljudstva.\n\n4 Če bi bilo torej mogoče, da bi si Amlisi pridobil glas ljudstva, bi jih, ker je bil hudobnež, prikrajšal za pravice in privilegije v cerkvi; kajti njegov namen je bil uničiti Božjo cerkev.\n\n5 In zgodilo se je, da so se ljudje po vsej deželi zbrali, vsak glede na svoje mišljenje, bodisi za oziroma proti Amlisiju, v ločenih skupinah, in med seboj so se hudo sporekli in se strahotno prepirali.\n\n6 In tako so se zbrali, da bi glede zadeve glasovali; in to so predložili sodnikom.\n\n7 In zgodilo se je, da se je glas ljudstva izrekel zoper Amlisija, da ni bil postavljen za kralja nad ljudstvom.\n\n8 To je sedaj v srcu tistih, ki so bili proti njemu, povzročilo veliko radost; toda Amlisi je tiste, ki so mu bili naklonjeni, podžigal k jezi zoper tiste, ki mu niso bili naklonjeni.\n\n9 In zgodilo se je, da so se zbrali in so Amlisija posvetili za kralja.\n\n10 Ko so si torej Amlisija postavili za kralja, jim je ukazal, naj primejo za orožje zoper svoje brate; in to je storil, da bi mu bili podložni.\n\n11 Amlisijevo ljudstvo se je torej razlikovalo z Amlisijevim imenom in imenovali so se Amlisijci; in preostali so se imenovali Nefijci oziroma Božje ljudstvo.\n\n12 Nefijsko ljudstvo se je torej zavedalo namena Amlisijcev in zato so se pripravili, da se bodo z njimi spopadli; da, oborožili so se z meči in z zakrivljenimi sabljami in z loki in s puščicami in s kamni in s pračami in z vsakovrstnim bojnim orožjem vseh vrst.\n\n13 In tako so bili pripravljeni, da se bodo spopadli z Amlisijci v času njihovega prihoda. In imenovali so poveljnike in višje poveljnike in vrhovne poveljnike glede na njihovo število.\n\n14 In zgodilo se je, da je Amlisi svoje može oborožil z vsakovrstnim bojnim orožjem vseh vrst; in določil je tudi vladarje in voditelje nad svojim ljudstvom, da jih bodo vodili v vojno proti njihovim bratom.\n\n15 In zgodilo se je, da so Amlisijci prišli na hrib Amnihu, ki je bil vzhodno od reke Sidon, ki je tekla ob zarahemelski deželi, in tam so se začeli vojskovati z Nefijci.\n\n16 Sedaj je Alma, ker je bil vrhovni sodnik in upravitelj Nefijevega ljudstva, zato šel s svojimi ljudmi, da, s svojimi poveljniki in vrhovnimi poveljniki, da, na čelu svojih čet v boj z Amlisijci.\n\n17 In Amlisijce so začeli pobijati na hribu vzhodno od Sidona. In Amlisijci so se z Nefijci borili z veliko močjo, tako da je pred Amlisijci padlo veliko Nefijcev.\n\n18 Vendar je Gospod Nefijcem okrepil roke, da so v velikem pokolu pobijali Amlisijce, da so začeli pred njimi bežati.\n\n19 In zgodilo se je, da so Nefijci ves tisti dan zasledovali Amlisijce in jih pobijali v velikem pokolu, tako da je bilo pobitih Amlisijcev dvanajst tisoč petsto in dvaintrideset duš; in pobitih Nefijcev je bilo šest tisoč petsto dvainšestdeset duš.\n\n20 In zgodilo se je, da je Alma, ko Amlisijcev ni mogel več zasledovati, naročil, naj si njegovi ljudje postavijo šotore v dolini Gideón, dolini, ki se je imenovala po tistem Gideónu, ki ga je Nehor ubil z mečem; in v tej dolini so si Nefijci za čez noč postavili šotore.\n\n21 In Alma je poslal izvidnike, da so sledili preostalim Amlisijcem, da bi izvedel za njihove načrte in njihove zarote, s čimer bi se pred njimi zavaroval, da bi svoje ljudstvo obvaroval pred uničenjem.\n\n22 Tisti torej, ki jih je odposlal opazovat amlisijski tabor, so se imenovali Zeram in Amnor in Manti in Limher; ti so bili tisti, ki so se s svojimi možmi odpravili opazovat amlisijski tabor.\n\n23 In zgodilo se je, da so se naslednji dan v veliki naglici vrnili v nefijski tabor in bili so močno osupli in polastil se jih je velik strah in so rekli:\n\n24 Glejte, sledili smo amlisijskemu taboru in na svojo veliko osuplost smo v minonski deželi severno od zarahemelske dežele v smeri nefijske dežele videli številno lamansko vojsko; in glejte, Amlisijci so se jim pridružili;\n\n25 in napadajo naše brate v tisti deželi; in ti s svojo drobnico in svojimi ženami in svojimi otroki pred njimi bežijo proti našemu mestu; in če se ne bomo podvizali, se bodo našega mesta polastili in pobili naše očete in naše žene in naše otroke.\n\n26 In zgodilo se je, da je Nefijevo ljudstvo vzelo svoje šotore in odšlo iz doline Gideón proti svojemu mestu, ki je bilo mesto Zarahemla.\n\n27 In glejte, ko so šli čez reko Sidon, so Lamanci in Amlisijci, ki so bili skoraj tako številni, kakor je morskega peska, prišli nadnje, da jih bodo pobili.\n\n28 Vendar so bili Nefijci po Gospodovi roki okrepljeni in mogočno so molili k njemu, da bi jih rešil iz rok njihovih sovražnikov, zato je Gospod uslišal njihove klice in jih okrepil in Lamanci in Amlisijci so padali pred njimi.\n\n29 In zgodilo se je, da se je Alma z mečem boril z Amlisijem iz obličja v obličje; in močno sta se borila drug z drugim.\n\n30 In zgodilo se je, da je Alma, ker je bil Božji človek, ker je udejanjal veliko vere, zaklical, rekoč: O Gospod, usmili se in me pusti pri življenju, da bom lahko orodje v tvojih rokah, da bom rešil in obvaroval to ljudstvo.\n\n31 Ko je torej Alma te besede izrekel, se je spet boril z Amlisijem; in prejel je moč, tako da je Amlisija z mečem ubil.\n\n32 In boril se je tudi z lamanskim kraljem; toda lamanski kralj je izpred Alma zbežal in poslal svoje stražarje, da so se borili z Almom.\n\n33 Toda Alma se je s svojimi stražarji boril s stražarji lamanskega kralja, dokler jih ni pobil in jih potisnil nazaj.\n\n34 In tako je počistil ozemlje oziroma breg, ki je bil zahodno od reke Sidon, ko je trupla Lamancev, ki so bili pobiti, pometal v sidonske vode, da bi tako njegovo ljudstvo imelo prostor, da bi šli čez in se borili z Lamanci in z Amlisijci na zahodni strani reke Sidon.\n\n35 In zgodilo se je, da so Lamanci in Amlisijci, ko so šli vsi čez reko Sidon, začeli pred njimi bežati, navkljub temu, da so bili tako številni, da jih ni bilo moč prešteti.\n\n36 In pred Nefijci so zbežali proti divjini, ki je bila na zahodu in na severu, onkraj deželnih meja; in Nefijci so jih z vso močjo zasledovali in jih pobijali.\n\n37 Da, z vseh strani so se spopadali z njimi in jih pobijali in jih preganjali, dokler niso bili razkropljeni na zahod in na sever, dokler niso dosegli divjine, ki se je imenovala Hermont; in to je bil tisti del divjine, v katerem so pustošile divje in sestradane živali.\n\n38 In zgodilo se je, da jih je v divjini veliko umrlo zavoljo ran in požrle so jih tiste živali in tudi mrhovinarji z neba; in našli so njihove kosti in nakopičile so se po zemlji.\n\n", "alma 3": "[center][font_size=26]3. poglavje[/font_size][/center]\n\n[i]Amlisijci so se zaznamovali glede na preroško besedo. — Lamanci so bili zavoljo svojega upora prekleti. — Ljudje si sami prikličejo svoja lastna prekletstva. — Nefijci porazijo še eno lamansko vojsko. Med letoma 87 in 86 pr. Kr.[/i]\n\n1 In zgodilo se je, da so se Nefijci, ki niso padli pod bojnim orožjem, potem ko so pokopali tiste, ki so bili pobiti — število pobitih torej ni bilo prešteto zaradi njihovega velikanskega števila — potem ko so končali s pokopavanjem svojih mrtvih, vsi vrnili v svojo deželo in v svojo hišo in k svoji ženi in k svojim otrokom.\n\n2 Veliko žena in otrok je bilo torej pobitih z mečem in tudi veliko njihove drobnice in njihovega goveda; in uničenih je bilo veliko njihovih žitnih polj, kajti poteptale so jih človeške množice.\n\n3 In sedaj, kolikor je bilo Lamancev in Amlisijcev, ki so bili pobiti na bregu reke Sidon, jih je bilo pometanih v sidonske vode; in glejte, njihove kosti so v morskih globinah in veliko jih je.\n\n4 In Amlisijci so se od Nefijcev razlikovali, kajti čelo so si zaznamovali z rdečo, kot je bila med Lamanci navada; vendar si glav niso brili kakor Lamanci.\n\n5 Lamanci so torej imeli pobrite glave; in bili so goli, razen kože, ki so jo imeli opasano okrog ledij, in tudi oklepa, ki so si ga opasali, in lokov in puščic in kamnov in prač in tako naprej.\n\n6 In koža Lamancev je bila temna glede na znamenje, ki je prišlo nad njihove očete, kar je bilo prekletstvo nad njimi zaradi njihovega prestopka in njihovega upora zoper svoje brate, ki so jih sestavljali Nefi, Jakob in Jožef in Sam, ki so bili pravični in sveti možje.\n\n7 In njihovi bratje so si jih prizadevali pokončati, zato so bili prekleti; in Gospod Bog jih je zaznamoval, da, Lamana in Lemuela in tudi Izmaelove sinove in Izmaelke.\n\n8 In to je bilo storjeno, da bi se njihovo potomstvo razlikovalo od potomstva njihovih bratov, da bi tako Gospod Bog obvaroval svoje ljudstvo, da se ne bi mešali in verjeli v napačna izročila, kar bi se končalo z njihovim propadom.\n\n9 In zgodilo se je, da je, kdor je svoje potomstvo mešal s tem od Lamancev, na svoje potomstvo priklical isto prekletstvo.\n\n10 Kdor je torej dopustil, da so ga Lamanci odpeljali, se je imenoval z njihovim imenom in nadenj je prišlo znamenje.\n\n11 In zgodilo se je, da so se tisti, ki niso verjeli v lamansko izročilo, ampak so verjeli tistim zapisom, ki so jih prinesli iz jeruzalemske dežele, in tudi v izročilo svojih očetov, ki so bili pravilni, ki so verjeli v Božje zapovedi in jih izpolnjevali, odtlej imenovali Nefijci oziroma Nefijevo ljudstvo —\n\n12 in to so tisti, ki so o svojem ljudstvu in tudi o lamanskem ljudstvu vodili zapise, ki izpričujejo resnico.\n\n13 Sedaj se bomo spet vrnili k Amlisijcem, kajti tudi ti so bili zaznamovani; da, sami so se zaznamovali, da, in sicer z rdečim znamenjem na čelu.\n\n14 Tako se je Božja beseda izpolnila, kajti to so besede, ki jih je rekel Nefiju: Glej, Lamance sem preklel in zaznamoval jih bom, da se bodo oni in njihovo potomstvo razlikovali od tebe in tvojega potomstva odslej in za vekomaj, če se ne bodo pokesali svoje hudobije in se obrnili k meni, da se jih bom lahko usmilil.\n\n15 In spet: Zaznamoval bom tega, ki bo svoje potomstvo mešal s tvojimi brati, da bo prav tako preklet.\n\n16 In spet: Zaznamoval bom tega, ki se bo bojeval zoper tebe in tvoje potomstvo.\n\n17 In spet, pravim, da se ta, ki odide od tebe, ne bo več imenoval tvoje potomstvo; in blagoslovil bom tebe in vsakogar, ki se bo imenoval tvoje potomstvo, odslej in za vekomaj; in to so bile Gospodove obljube Nefiju in njegovemu potomstvu.\n\n18 Amlisijci torej niso vedeli, da so izpolnjevali Božje besede, ko so si začeli na čelo dajati znamenje; vendar so se odkrito uprli Bogu; zato je bilo potrebno, da jih je doletelo prekletstvo.\n\n19 Želel bi torej, da bi sprevideli, da so si nakopali prekletstvo; in celo tako si vsak, ki je preklet, svojo lastno obsodbo nakoplje sam.\n\n20 Sedaj se je zgodilo, da je ne veliko dni po bitki, ki so jo Lamanci in Amlisijci bojevali v zarahemelski deželi, nad Nefijevo ljudstvo prišla še ena lamanska vojska na istem kraju, kjer se je prva vojska spopadla z Amlisijci.\n\n21 In zgodilo se je, da so poslali vojsko, da jih prežene iz njihove dežele.\n\n22 Ker je bil Alma torej ranjen, se tokrat ni šel bojevat zoper Lamance;\n\n23 ampak je nadnje poslal številno vojsko; in šli so in pobili veliko Lamancev, preostale pa so pregnali preko meja svoje dežele.\n\n24 In potem so se spet vrnili in v deželi začeli vzpostavljati mir in njihovi sovražniki jih nekaj časa niso več nadlegovali.\n\n25 Vse to se je torej zgodilo, da, vse te vojne in prepiri so se začeli in končali v petem letu vladavine sodnikov.\n\n26 In v enem letu je bilo na tisoče in na deset tisoče duš poslanih v večni svet, da bi želi plačilo po svojih delih, naj so bila dobra oziroma naj so bila slaba, da bi želi večno srečo oziroma večno bedo glede na duha, kateremu so zapisali poslušnost, bodisi dobremu duhu oziroma slabemu.\n\n27 Kajti vsak prejme plačilo od njega, katerega se odloči poslušati, in to glede na besede duha preroštva; zato naj bo glede na resnico. In tako se konča peto leto vladavine sodnikov.\n\n", "alma 4": "[center][font_size=26]4. poglavje[/font_size][/center]\n\n[i]Alma krsti na tisoče spreobrnjencev. — V Cerkvi se pojavlja krivičnost in ovira napredovanje Cerkve. — Nefíha je imenovan za vrhovnega sodnika. — Alma se kot véliki duhovnik posveti služenju. Med letoma 86 in 83 pr. Kr.[/i]\n\n1 Sedaj se je v šestem letu vladavine sodnikov nad Nefijevim ljudstvom zgodilo, da v zarahemelski deželi ni bilo prepirov niti vojn;\n\n2 toda ljudstvo je bilo prizadeto, da, hudo prizadeto zavoljo izgube svojih bratov in tudi zavoljo izgube svoje drobnice in goveda in tudi zavoljo izgube svojih žitnih polj, ki so jih Lamanci pomendrali pod nogami in uničili.\n\n3 In tako velike so bile njihove stiske, da je imela vsaka duša razlog za žalovanje; in verjeli so, da so bile to Božje sodbe, ki so bile poslane nadnje zaradi njihove hudobije in njihovih gnusob; zato se je v njih prebudil spomin na njihovo dolžnost.\n\n4 In v večji meri so začeli ustanavljati cerkev; da, in veliko se jih je krstilo v sidonskih vodah in pridružili so se Božji cerkvi; da, krstil jih je Alma, ki ga je njegov oče Alma posvetil za vélikega duhovnika nad ljudmi v cerkvi.\n\n5 In zgodilo se je v sedmem letu vladavine sodnikov, da je bilo okrog tri tisoč petsto duš, ki so se pridružile Božji cerkvi in se krstile. In tako se je končalo sedmo leto vladavine sodnikov nad Nefijevim ljudstvom; in ves tisti čas je vladal nepretrgan mir.\n\n6 In zgodilo se je v osmem letu vladavine sodnikov, da so ljudje v cerkvi začeli postajati ponosni zaradi silnega bogastva in izvrstne svile in tanko tkanega platna in zaradi veliko drobnice in goveda in zlata in srebra in vsakovrstnih dragocenosti, ki so si jih pridobili s svojo delavnostjo; in z vsem tem so se povzdigovali v ponosu svojih oči, kajti začeli so nositi zelo draga oblačila.\n\n7 To je bil torej vzrok velike stiske Alma, da, in številnih ljudi, ki jih je Alma posvetil za učitelje in duhovnike in starešine v cerkvi; da, številni od njih so bili zelo potrti zavoljo hudobije, ki so jo videli, da se je začela med njihovim ljudstvom.\n\n8 Kajti videli so in z veliko žalostjo gledali, da so se ljudje v cerkvi začeli povzdigovati v ponosu svojih oči in srce predajati bogastvu in puhlostim sveta, da so se med seboj začeli zaničevati in začeli so preganjati tiste, ki niso verjeli, glede na svojo lastno voljo in zadovoljstvo.\n\n9 In tako so se v tem osmem letu vladavine sodnikov med ljudmi v cerkvi začeli veliki prepiri; da, pojavila so se zavidanja in zdrahe in zahrbtnost in preganjanja in ponos, in sicer da je preseglo ponos tistih, ki niso pripadali Božji cerkvi.\n\n10 In tako se je končalo osmo leto vladavine sodnikov; in hudobija v cerkvi je bila velik kamen spotike za tiste, ki cerkvi niso pripadali; in tako je cerkev začela zaostajati v napredku.\n\n11 In zgodilo se je na začetku devetega leta, Alma je videl hudobijo v cerkvi in videl je tudi, da je cerkev s svojim zgledom začela voditi tiste, ki so bili neverniki, iz enega dejanja krivičnosti v drugega, tako da so si ljudje nakopavali pogubo.\n\n12 Da, med ljudstvom je videl veliko neenakost, nekateri so se povzdigovali v svojem ponosu in prezirali druge in obračali hrbet pomoči potrebnim in golim in tistim, ki so bili lačni, in tistim, ki so bili žejni, in tistim, ki so bili bolni in prizadeti.\n\n13 To je bil torej velik razlog za žalovanje med ljudstvom, medtem ko so drugi postali ponižni, podpirajoč te, ki so potrebovali podporo, tako da so od svojega imetja dajali revnim in pomoči potrebnim, hranili lačne in trpeli vsakovrstne stiske zavoljo Kristusa, ki bo prišel glede na duha preroštva;\n\n14 pričakujoč tisti dan, da bodo tako ohranili odpuščanje grehov, navdani z veliko radostjo zaradi vstajenja mrtvih glede na voljo in moč in rešitev Jezusa Kristusa iz spon smrti.\n\n15 In sedaj se je zgodilo, da se je Alma, ker je videl stiske ponižnih Božjih privržencev in preganjanja, ki jih je nadnje zgrnil preostanek njegovega ljudstva, in videč vso njihovo neenakost, zelo razžalostil; vendar se mu Gospodov Duh ni izneveril.\n\n16 In izbral je modreca, ki je bil med starešinami cerkve, in mu dal moč glede na glas ljudstva, da bo imel polnomočje za odrejanje zakonov glede na zakone, ki so bili dani, in jih uveljavljati glede na hudobijo in zločine ljudi.\n\n17 Temu možu je bilo torej ime Nefíha in imenovan je bil za vrhovnega sodnika; in sédel je na sodni stol, da bo ljudstvu sodil in ga vodil.\n\n18 Alma mu torej ni dodelil službe vélikega duhovnika v cerkvi, ampak je službo vélikega duhovnika obdržal; sodni stol pa je predal Nefíhu.\n\n19 In to je storil, da bi sam lahko šel med svoje ljudstvo oziroma med Nefijevo ljudstvo, da bi jim pridigal Božjo besedo, da bi v njih obudil spomin na njihovo dolžnost in da bi z Božjo besedo z njih odstranil ves ponos in zvitost in vse prepire, ki so bili med ljudstvom, ker ni videl druge poti, da bi jih privedel nazaj na pravo pot, kakor da je jasno pričeval zoper njih.\n\n20 In tako je Alma na začetku devetega leta vladavine sodnikov nad Nefijevim ljudstvom sodni stol predal Nefíhu in se v celoti posvetil vélikemu duhovništvu svetega Božjega reda, pričevanju besede glede na duha razodetja in preroštva.\n\n", "alma 5": "Besede, ki jih je Alma, véliki duhovnik glede na sveti Božji red, predajal ljudem v njihovih mestih in vaseh po vsej deželi.\n\nZačenši s 5. poglavjem.\n\n[center][font_size=26]5. poglavje[/font_size][/center]\n\n[i]Da bi ljudje dosegli odrešitev, se morajo pokesati in izpolnjevati zapovedi, se ponovno roditi, si očistiti oblačila s Kristusovo krvjo, biti ponižni in opustiti ponos in zavidanje in delati pravična dela. — Dobri Pastir kliče svoje ljudstvo. — Tisti, ki delajo hudobna dela, so hudičevi otroci. — Alma pričuje o resnici njegovega nauka in ljudem zapove, naj se pokesajo. — Imena pravičnih bodo zapisana v knjigo življenja. Okrog leta 83 pr. Kr.[/i]\n\n1 Sedaj se je zgodilo, da je Alma začel ljudem predajati Božjo besedo, najprej v zarahemelski deželi in od tamkaj po vsej deželi.\n\n2 In to so besede, ki jih je govoril ljudem v cerkvi, ki je bila ustanovljena v mestu Zarahemla, glede na njegov zapis, rekoč:\n\n3 Mene, Alma, je moj oče, Alma, posvetil za vélikega duhovnika v Božji cerkvi, ker je imel Božjo moč in polnomočje, da je to napravil, glejte, povem vam, da je začel ustanavljati cerkev v deželi, ki je bila v nefijskih mejah; da, v deželi, ki se je imenovala Mormonova dežela; da, in svoje brate je krstil v Mormonovih vodah.\n\n4 In glejte, povem vam, z Božjo milostjo in močjo so bili rešeni iz rok ljudstva kralja Noeta.\n\n5 In glejte, po tem so jih v divjini zasužnjili Lamanci; da, pravim vam, bili so v ujetništvu in Gospod jih je z močjo svoje besede spet rešil iz suženjstva; in privedel nas je v to deželo in tudi v tej deželi smo začeli ustanavljati Božjo cerkev.\n\n6 In sedaj glejte, pravim vam, bratje moji, vam, ki pripadate tej cerkvi, ali ste zadostno ohranili v spominu ujetništvo svojih očetov? Da, in ali ste zadostno ohranili v spominu njegovo milost in veliko potrpljenje z njimi? In nadalje, ali ste zadostno ohranili v spominu, da je njihove duše rešil iz pekla?\n\n7 Glejte, v srcu jih je spremenil; da, prebudil jih je iz trdnega spanca in prebudili so se v Bogu. Glejte, bili so sredi teme; vendar so v duši zasvetili z lučjo večne besede; da, obdajale so jih spone smrti in verige pekla in čakala jih je večna poguba.\n\n8 In sedaj vas vprašam, bratje moji, ali so bili pogubljeni? Glejte, povem vam, ne, niso bili.\n\n9 In spet vprašam, ali so bile spone smrti pretrgane in verige pekla, ki so jih obdajale, ali so bile razklenjene? Povem vam, da, bile so razklenjene in v duši jim je kipelo in peli so o ljubezni odkupljenja. In povem vam, da so odrešeni.\n\n10 In sedaj vas vprašam, pod kakšnimi pogoji so odrešeni? Da, kakšen razlog imajo, da upajo na odrešitev? Kaj je vzrok, da so razvezani spon smrti, da, in tudi verig pekla?\n\n11 Glejte, lahko vam povem — mar ni moj oče Alma verjel besedam, ki so jih izrekla Abinadijeva usta? In mar ni bil sveti prerok? Mar ni govoril Božjih besed in jim je moj oče Alma verjel?\n\n12 In glede na svojo vero se je v srcu močno spremenil. Glejte, pravim vam, da je vse to res.\n\n13 In glejte, besedo je pridigal vašim očetom in tudi oni so se v srcu močno spremenili in postali so ponižni in zaupali v pravega in živega Boga. In glejte, bili so zvesti do konca; zato so bili odrešeni.\n\n14 In sedaj glejte, vprašam vas, moji bratje iz cerkve, ali ste se duhovno rodili v Bogu? Ali je vaše obličje prevzelo njegovo podobo? Ali ste v srcu izkusili to mogočno spremembo?\n\n15 Ali udejanjate vero, da vas bo ta, ki vas je ustvaril, odkupil? Ali ste zazrti predse z očesom vere in vidite to umrljivo telo vstati v nesmrtnost in to propadljivost vstati v nepropadljivost, da boste stali pred Bogom, da vam bo sojeno po delih, ki ste jih storili v umrljivem telesu?\n\n16 Pravim vam, mar si lahko predstavljate, da slišite Gospodov glas, ki vam tisti dan govori: Pridite k meni, vi blagoslovljeni, kajti glejte, vaša dela na obličju zemlje so bila pravična dela?\n\n17 Oziroma ali si predstavljate, da boste tisti dan Gospodu lahko lagali in rekli — Gospod, naša dela na obličju zemlje so bila pravična dela — in da vas bo odrešil?\n\n18 Oziroma drugače, mar si lahko predstavljate, da ste privedeni pred Božje sodišče z dušo, navdano s krivdo in obžalovanjem, ker se boste spomnili vse svoje krivde, da, popolnoma se boste spomnili vse svoje hudobije, da, spomnili, da ste kljubovali Božjim zapovedim?\n\n19 Pravim vam, mar tistega dne lahko pogledate navzgor k Bogu s čistim srcem in čistimi rokami? Pravim vam, mar lahko pogledate navzgor in bo na vašem obličju vklesana Božja podoba?\n\n20 Pravim vam, mar si lahko mislite, da boste odrešeni, ko ste dopustili, da ste postali podvrženi hudiču?\n\n21 Povem vam, tistega dne boste vedeli, da ne morete biti odrešeni; kajti nihče ne more biti odrešen, če njegova oblačila niso belo oprana; da, njegova oblačila morajo biti očiščena, dokler niso čista vsakega madeža, s krvjo tega, o katerem so govorili naši očetje, ki bo prišel odkupit svoje ljudstvo njihovih grehov.\n\n22 In sedaj vas vprašam, bratje moji, kako se bo počutil vsak od vas, če bo stal pred Božjim sodnim stolom, in bodo vaša oblačila zamazana s krvjo in vsakovrstno umazanijo? Glejte, kaj bo to pričevalo zoper vas?\n\n23 Glejte, mar ne bo pričevalo, da ste morilci, da, in tudi da ste krivi vsakovrstnih hudobij?\n\n24 Glejte, bratje moji, mar predpostavljate, da ima takšni lahko mesto, da bo sedel v Božjem kraljestvu z Abrahamom, z Izakom in z Jakobom in tudi z vsemi svetimi preroki, katerih oblačila so očiščena in so brezmadežna, čista in bela?\n\n25 Povem vam, ne; razen če našega Stvarnika napravite za lažnivca od začetka oziroma če predpostavljate, da je lažnivec od začetka, ne morete predpostavljati, da ima takšni lahko mesto v nebeškem kraljestvu; ampak bodo izvrženi, kajti otroci hudičevega kraljestva so.\n\n26 In sedaj glejte, povem vam, bratje moji, če ste v srcu izkusili spremembo in če ste začutili, da želite peti pesem o ljubezni odkupljenja, vas bi vprašal, ali lahko tako občutite sedaj?\n\n27 Ali ste hodili, ohranjajoč se brez krivde pred Bogom? Mar bi v sebi lahko rekli, da ste bili, če bi bili tačas poklicani umreti, zadosti ponižni? Da so vaša oblačila očiščena in bela s krvjo Kristusa, ki bo svoje ljudstvo prišel odkupit njihovih grehov?\n\n28 Glejte, ali ste opustili ponos? Povem vam, če niste, niste pripravljeni na srečanje z Bogom. Glejte, hitro se morate pripraviti; kajti nebeško kraljestvo je blizu in takšen nima večnega življenja.\n\n29 Glejte, pravim, ali je med vami kdo, ki ni opustil zavidanja? Povem vam, da takšen ni pripravljen; in želel bi, da bi se ta hitro pripravil, kajti ura je zelo blizu in ne ve, kdaj bo prišel čas; kajti tak ni spoznan za nedolžnega.\n\n30 In spet vam pravim, ali je med vami kdo, ki zasmehuje svojega brata ali ki mu nalaga preganjanja?\n\n31 Gorje takšnemu, kajti ni pripravljen in čas se je približal, ko se mora pokesati ali pa ne more biti odrešen!\n\n32 Da, in sicer gorje vsem vam delavcem krivičnosti; pokesajte se, pokesajte se, kajti to je govoril Gospod Bog!\n\n33 Glejte, vsem ljudem pošlje povabilo, kajti poda jim roke milosti, in govori: Pokesajte se in sprejel vas bom.\n\n34 Da, govori: Pridite k meni in jedli boste od sadu z drevesa življenja; da, zastonj boste jedli kruh in pili vode življenja;\n\n35 da, pridite k meni in izvajajte pravična dela in ne boste posekani in vrženi v ogenj —\n\n36 kajti glejte, čas se je približal, da ima tisti, ki ne prinaša dobrega sadu oziroma ki ne dela pravičnih del, razlog za stokanje in žalovanje.\n\n37 O delavci krivičnosti; vi, ki ste naduti zaradi puhlosti sveta, vi, ki trdite, da poznate pota pravičnosti, vendar ste zatavali kakor ovce, ki nimajo pastirja, navkljub temu, da je pastir klical za vami in še kliče za vami, vi pa nočete prisluhniti njegovemu glasu!\n\n38 Glejte, povem vam, da vas dobri pastir kliče; da, in kliče vas v svojem imenu, ki je Kristusovo ime; in če ne boste prisluhnili glasu dobrega pastirja, imenu, s katerim vas kliče, glejte, niste ovce dobrega pastirja.\n\n39 In če torej niste ovce dobrega pastirja, iz katere črede ste? Glejte, povem vam, da je hudič vaš pastir in iz njegove črede ste; in sedaj, kdo lahko to zanika? Glejte, povem vam, kdor to zanika, je lažnivec in hudičev otrok.\n\n40 Kajti povem vam, da vse, kar je dobro, prihaja od Boga, in vse, kar je húdo, prihaja od hudiča.\n\n41 Če človek torej izvaja dobra dela, prisluhne glasu dobrega pastirja in hodi za njim; kdor pa izvaja hudobna dela, ta postane hudičev otrok, kajti njegovemu glasu prisluhne in hodi za njim.\n\n42 In kdor to dela, mora svoje plačilo prejeti od njega; zato za plačilo prejme smrt glede na to, kar zadeva pravičnost, ker je mrtev za vsa dobra dela.\n\n43 In sedaj, bratje moji, želel bi, da bi me slišali, kajti govorim v vnemi svoje duše; kajti glejte, govoril sem vam jasno, da se ne boste motili, oziroma, govoril sem vam glede na Božje zapovedi.\n\n44 Kajti tako sem poklican govoriti glede na sveti Božji red, ki je v Kristusu Jezusu; da, zapovedano mi je stati in pričevati temu ljudstvu o tem, kar so govorili naši očetje glede tega, kar bo prišlo.\n\n45 In to ni vse. Mar ne predpostavljate, da sam to vem? Glejte, pričujem vam, da vem, da je to, o čemer sem govoril, res. In kako predpostavljate, da vem o gotovosti tega?\n\n46 Glejte, povem vam, da mi je to razkril Sveti Božji Duh. Glejte, postil sem se in molil veliko dni, da bi to sam spoznal. In sedaj sam vem, da je to res; kajti Gospod Bog mi je to razodel po svojem Svetem Duhu; in to je duh razodetja, ki je v meni.\n\n47 In nadalje vam pravim, da mi je bilo tako razodeto, da besede, ki so jih govorili naši očetje, govorijo resnico, in sicer glede na duha preroštva, ki je v meni, kar je tudi po razodetju Božjega Duha.\n\n48 Pravim vam, da sam vem, da je vse, kar vam bom rekel glede tega, kar bo prišlo, res; in pravim vam, da vem, da bo Jezus Kristus prišel, da, Sin, Očetov Edinorojeni, ki ga navdajajo milostljivost in milost in resnica. In glejte, on je ta, ki pride odvzet grehe sveta, da, grehe vsakogar, ki stanovitno verjame v njegovo ime.\n\n49 In sedaj vam pravim, da je to red, v katerega sem poklican, da, da pridigam svojim ljubljenim bratom, da, in vsakomur, ki prebiva v deželi; da, da pridigam vsem, tako starim kot mladim, tako zasužnjenim kot svobodnim; da, povem vam, ki ste v letih in tudi, ki ste srednjih let, in odraščajočemu rodu, da, da jim kličem, da se morajo pokesati in se ponovno roditi.\n\n50 Da, tako govori Duh: Pokesajte se, vsi vi konci zemlje, kajti nebeško kraljestvo je blizu; da, Božji Sin pride v svoji slavi, v svoji moči, veličastju, sili in gospostvu. Da, moji ljubljeni bratje, pravim vam, da Duh govori: Glejte slavo Kralja vse zemlje; in prav tako bo Kralj nebes zelo kmalu zasijal med vsemi človeškimi otroki.\n\n51 In Duh mi tudi govori, da, kliče mi z močnim glasom, rekoč: Pojdi in temu ljudstvu reci: Pokesajte se, kajti če se ne pokesate, nikakor ne morete podedovati nebeškega kraljestva.\n\n52 In spet vam pravim, Duh govori: Glejte, sekira je nastavljena na korenino drevesa; zato bo vsako drevo, ki ne bo obrodilo dobrega sadu, posekano in vrženo v ogenj, da, ogenj, ki ga ni moč ustaviti, in sicer neugasljivi ogenj. Glejte in pomnite, to je govoril Sveti.\n\n53 In sedaj, moji ljubljeni bratje, vam pravim, mar lahko te besede ovržete; da, mar lahko date te stvari na stran in Svetega poteptate pod svojimi nogami; da, mar ste lahko naduti v ponosu svojega srca; da, mar boste še vedno vztrajali pri nošenju dragih oblačil in srce predajali puhlostim sveta, svojemu bogastvu?\n\n54 Da, mar boste vztrajno mislili, da ste boljši od drugih; da, mar boste vztrajali v preganjanju svojih bratov, ki so ponižni in sledijo svetemu Božjemu redu, preko katerega so prišli v to cerkev, in bili so posvečeni s Svetim Duhom in izvajajo dela, ki so primerna za kesanje —\n\n55 da, in mar boste vztrajali v tem, da boste obračali hrbet revnim in pomoči potrebnim in zadrževali svoje imetje pred njimi?\n\n56 In končno, vsi vi, ki boste vztrajali v svoji hudobiji, povem vam, da so to tisti, ki bodo posekani in vrženi v ogenj, če se ne bodo naglo pokesali.\n\n57 In sedaj pravim vam, vsem vam, ki želite slediti glasu dobrega pastirja, pojdite stran od hudobnih in bodite ločeni in se ne dotikajte njihove nečistosti; in glejte, njihova imena bodo izbrisana, da imena hudobnih ne bodo prišteta med imena pravičnih, da se bo lahko izpolnila Božja beseda, ki pravi: Imena hudobnih se ne bodo mešala z imeni mojega ljudstva;\n\n58 kajti imena pravičnih bodo zapisana v knjigo življenja in njim bom dal dediščino na svoji desnici. In sedaj, bratje moji, kaj imate reči proti temu? Povem vam, če boste govorili proti temu, ni pomembno, kajti Božja beseda se mora izpolniti.\n\n59 Kajti kakšen je med vami pastir, ki ima veliko ovac, katerih ne čuva, da ne pridejo volkovi in ne pokoljejo drobnice? In glejte, če v njegovo čredo pride volk, mar ga ne prežene? Da, in navsezadnje, če ga bo lahko, ga bo ubil.\n\n60 In sedaj vam povem, da dobri pastir kliče za vami; in če boste prisluhnili njegovemu glasu, vas bo pripeljal v svojo čredo in njegove ovce boste; in zapove vam, da ne dopustite, da bi med vas prišel sestradan volk, da ne boste pokončani.\n\n61 In sedaj vam jaz, Alma, zapovedujem v jeziku njega, ki mi je zapovedal, da izpolnjujete besede, ki sem vam jih govoril.\n\n62 Z zapovedjo govorim vam, ki pripadate cerkvi; tistim pa, ki cerkvi ne pripadajo, govorim s povabilom, rekoč: Pridite in se krstite v kesanje, da boste tudi vi jedli od sadu z drevesa življenja.\n\n", "alma 6": "[center][font_size=26]6. poglavje[/font_size][/center]\n\n[i]Cerkev v Zarahemli je prečiščena in napravljen je red. — Alma gre pridigat v Gideón. Okrog leta 83 pr. Kr.[/i]\n\n1 In sedaj se je zgodilo, da je Alma, potem ko je prenehal govoriti ljudem v cerkvi, ki je bila ustanovljena v mestu Zarahemla, s polaganjem rok glede na Božji red posvetil duhovnike in starešine, da bodo predsedovali in bdeli nad cerkvijo.\n\n2 In zgodilo se je, da se je vsakdo, ki cerkvi ni pripadal, ki se je pokesal svojih grehov, krstil v kesanje in sprejeli so ga v cerkev.\n\n3 In zgodilo se je tudi, da je bil vsak, ki je pripadal cerkvi, ki se ni pokesal svoje hudobije in ni postal ponižen pred Bogom — mislim na tiste, ki so bili vzvišeni v ponosu svojega srca — tisti so bili zavrnjeni in njihova imena so bila izbrisana, da njihova imena niso bila prišteta med pravične.\n\n4 In tako so v mestu Zarahemla začeli vzpostavljati cerkveni red.\n\n5 Želel bi torej, da bi razumeli, da je bila Božja beseda dostopna vsem, da nihče ni bil prikrajšan za privilegij, da bi se zbirali, da bi slišal Božjo besedo.\n\n6 Vendar je bilo Božjim otrokom zapovedano, naj se pogosto zbirajo in se združujejo v postu in goreči molitvi za blaginjo duš tistih, ki niso poznali Boga.\n\n7 In sedaj se je zgodilo, da je Alma, ko je uvedel te predpise, od njih odšel, da, iz cerkve, ki je bila v mestu Zarahemla, in šel vzhodno od reke Sidon v dolino Gideón, in tam je bilo zgrajeno mesto, ki se je imenovalo mesto Gideón, ki je bilo v dolini, ki se je imenovala Gideón, imenujoč se po človeku, ki ga je Nehor ubil z mečem.\n\n8 In Alma je šel in začel razglašati Božjo besedo cerkvi, ki je bila ustanovljena v dolini Gideón, glede na razodetje, da je beseda, o kateri so govorili njihovi očetje, govorila resnico, in glede na duha preroštva, ki je bil v njem, glede na pričevanje o Jezusu Kristusu, Božjem Sinu, ki bo prišel odkupit svoje ljudstvo od njihovih grehov, in svetem redu, po katerem je bil poklican. In tako je zapisano. Amen.\n\n", "alma 7": "Almove besede, ki jih je predal ljudem v Gideónu, glede na njegov lastni zapis.\n\nObsega 7. poglavje.\n\n[center][font_size=26]7. poglavje[/font_size][/center]\n\n[i]Kristus se bo rodil Mariji. — Razvezal bo spone smrti in prenašal grehe svojega ljudstva. — Tisti, ki se pokesajo, se krstijo in izpolnjujejo zapovedi, bodo imeli večno življenje. — Umazanija ne more podedovati Božjega kraljestva. — Potrebna je ponižnost, vera, upanje in dobrotljivost. Okrog leta 83 pr. Kr.[/i]\n\n1 Glejte, moji ljubljeni bratje, ker vidim, da mi je bilo dovoljeno priti k vam, zato vas poskušam nagovoriti v svojem jeziku; da, s svojimi lastnimi usti, ker vidim, da je prvič, da sem vam spregovoril z besedami svojih lastnih ust, ker sem v bil celoti vezan na sodni stol, ker sem imel veliko posla, da nisem mogel priti k vam.\n\n2 In celo sedaj v tem času ne bi mogel priti, če ne bi sodnega stola predal drugemu, da vlada namesto mene; in Gospod mi je v veliki milosti dovolil priti k vam.\n\n3 In glejte, prišel sem z velikimi upi in močno željo, da bi spoznal, da ste postali ponižni pred Bogom in da še naprej ponižno prosite za njegovo milostljivost, da bi vas našel brez krivde pred njim, da bi vas našel, da niste v strašnem precepu, v katerem so bili naši bratje v Zarahemli.\n\n4 Toda blagoslovljeno bodi ime Boga, ki mi je dal vedeti, da, dal mi je silno veliko radost, da vem, da so se spet uveljavili na poti njegove pravičnosti.\n\n5 In zaupam, glede na Božjega Duha, ki je v meni, da se bom tudi nad vami radostil; vendar ne želim, da bi se nad vami radostil zavoljo tako veliko stisk in potrtosti, ki sem jo izkusil zavoljo bratov v Zarahemli, kajti glejte, nad njimi sem se radostil potem, ko sem se prebijal skozi veliko stisko in potrtost.\n\n6 Toda glejte, zaupam, da niste v stanju take nevere, kot so bili vaši bratje; zaupam, da v srcu niste vzvišeni; da, zaupam, da srca ne predajate bogastvu in puhlostim sveta; da, zaupam, da ne častite malikov, ampak da častite pravega in živega Boga in da z večno vero pričakujete odpuščanje svojih grehov, ki bo prišlo.\n\n7 Kajti glejte, povem vam, veliko tega bo prišlo; in glejte, eno je, kar je pomembnejše od vsega drugega — kajti glejte, ni več daleč čas, ko Odkupitelj živi in pride med svoje ljudstvo.\n\n8 Glejte, ne pravim, da bo med nas prišel v času svojega prebivanja v svojem umrljivem tabernaklju; kajti glejte, Duh mi ni rekel, da bo temu tako. Kar se torej tega tiče, ne vem; toliko pa vem, da ima Gospod Bog moč narediti vse glede na svojo besedo.\n\n9 Toda glejte, toliko mi je Duh povedal, rekoč: Kliči temu ljudstvu, rekoč: Pokesajte se in pripravite Gospodovo pot in hodite po njegovih poteh, ki so ravne; kajti glejte, nebeško kraljestvo se je približalo in Božji Sin pride na obličje zemlje.\n\n10 In glejte, rodil se bo Mariji na jeruzalemskem, ki je dežela naših prednikov, in devica bo, dragocena in izvoljena posoda, katero bo obsenčil Sveti Duh in spočela bo z njegovo močjo in rodila sina, da, in sicer Božjega Sina.\n\n11 In šel bo in prenašal bolečine in stiske in skušnjave vsake vrste; in to zato, da bi se izpolnila beseda, ki pravi, da bo prevzel bolečine in bolezni svojega ljudstva.\n\n12 In prevzel bo smrt, da bo lahko razvezal spone smrti, ki vežejo njegovo ljudstvo; in prevzel bo njihove slabosti, da ga bo do obisti navdajala milost, po mesu, da bo po mesu lahko vedel, kako podpirati svoje ljudstvo glede na njihove slabosti.\n\n13 Duh torej ve vse; vendar Božji Sin po mesu trpi, da bi lahko prevzel grehe svojega ljudstva, da bi jim z močjo svoje rešitve izbrisal prestopke; in sedaj glejte, to je pričevanje, ki je v meni.\n\n14 Sedaj vam povem, da se morate pokesati in se ponovno roditi; kajti Duh pravi, če se ne boste ponovno rodili, ne morete podedovati nebeškega kraljestva; zato pridite in se krstite v kesanje, da boste umiti svojih grehov, da boste verovali v Božje Jagnje, ki odvzema grehe sveta, ki je mogočno, da odreši in očisti vse nepravičnosti.\n\n15 Da, pravim vam, pridite in se ne bojte in opustite vsakršen greh, ki vas zlahka napada, ki vas zveže v pogubo, da, pridite in pojdite in svojemu Bogu pokažite, da ste se voljni pokesati svojih grehov in z njim skleniti zavezo, da boste izpolnjevali njegove zapovedi in mu to ta dan pričujte tako, da greste v vode krsta.\n\n16 In kdor bo to delal in odtlej izpolnjeval Božje zapovedi, tisti bo pomnil, da mu pravim, da, pomnil bo, da sem mu rekel, da bo imel večno življenje, glede na pričevanje Svetega Duha, ki pričuje v meni.\n\n17 In sedaj, moji ljubljeni bratje, ali verjamete tem stvarem? Glejte, povem vam, da, vem, da verjamete; in vem, da verjamete, ker mi tako razodeva Duh, ki je v meni. In ker je torej vaša vera glede tega močna, da, glede tega, kar sem govoril, je moja radost velika.\n\n18 Kajti kakor sem vam rekel od začetka, da sem si zelo želel, da ne bi bili v stanju precepa kakor vaši bratje, celo tako sem spoznal, da je bilo mojim željam zadoščeno.\n\n19 Kajti opažam, da ste na poteh pravičnosti; opažam, da ste na poti, ki vodi v Božje kraljestvo; da, opažam, da mu ravnate poti.\n\n20 Opažam, da vam je bilo po pričevanju njegove besede razkrito, da ne more hoditi po izkrivljenih poteh; niti ne spreminja tega, kar je rekel; niti za las se ne obrača z desne na levo oziroma od tega, kar je prav, k temu, kar je napačno; zato je njegova smer eno večno kroženje.\n\n21 In ne prebiva v nesvetih templjih; niti ne more biti umazanija ali kar koli drugega, kar je nečisto, sprejeto v Božje kraljestvo; zato vam povem, prišel bo čas, da, in bo poslednji dan, da bo ta, ki je umazan, ostal v svoji umazaniji.\n\n22 In sedaj, moji ljubljeni bratje, to sem vam rekel, da bi v vas prebudil občutek dolžnosti do Boga, da boste pred njim hodili brez krivde, da boste sledili svetemu Božjemu redu, v katerega ste bili sprejeti.\n\n23 In želel bi torej, da bi bili ponižni in ubogljivi in ljubeznivi; zlahka uslišali prošnje; polni potrpežljivosti in velikega potrpljenja; zmerni v vsem; vselej marljivo izpolnjevali Božje zapovedi; prosili za vse, kar potrebujete, tako duhovno kot posvetno; vselej vračali zahvalo Bogu za vse, kar prejemate.\n\n24 In glejte, da boste imeli vero, upanje in dobrotljivost in takrat boste vselej delali obilo dobrih del.\n\n25 In naj vas Gospod blagoslovi in svoja oblačila ohranjajte brezmadežna, da vas bodo naposled posedli z Abrahamom, Izakom in Jakobom in s svetimi preroki, ki so bili, vse odkar se je začel svet, ker bodo vaša oblačila brezmadežna, prav kakor so brezmadežna njihova oblačila, v nebeškem kraljestvu, da ne boste nič več šli ven.\n\n26 In sedaj, moji ljubljeni bratje, te besede sem vam govoril glede na Duha, ki pričuje v meni; in duša se mi silno radosti zaradi silne marljivosti in pozornosti, ki ste jo izkazali moji besedi.\n\n27 In sedaj, naj Božji mir počiva nad vami in nad vašimi hišami in polji in nad vašo drobnico in govedom in nad vsem, kar posedujete, nad vašimi ženskami in vašimi otroki, glede na vašo vero in dobra dela, odslej in za vekomaj. In tako sem govoril. Amen.\n\n", "alma 8": "[center][font_size=26]8. poglavje[/font_size][/center]\n\n[i]Alma pridiga in krščuje v Meleku. — V Amoníhu ga zavrnejo in odide. — Angel mu zapove, naj se vrne in ljudi kliče h kesanju. — Sprejme ga Amulek in oba pridigata v Amoníhu. Okrog leta 82 pr. Kr.[/i]\n\n1 In sedaj se je zgodilo, da se je Alma vrnil iz gideónske dežele, potem ko je ljudi v Gideónu poučeval veliko tega, kar ni moč zapisati, in vzpostavil cerkveni red, kakor je doslej storil v zarahemelski deželi, da, vrnil se je v svojo lastno hišo v Zarahemli, da bi se odpočil od del, ki jih je opravil.\n\n2 In tako se je končalo deveto leto vladavine sodnikov nad Nefijevim ljudstvom.\n\n3 In zgodilo se je na začetku desetega leta vladavine sodnikov nad Nefijevim ljudstvom, da je Alma od tamkaj odšel in se odpravil na pot v meleško deželo, zahodno od reke Sidon, na zahodu ob mejah z divjino.\n\n4 In ljudi v meleški deželi je začel učiti glede na sveti Božji red, po katerem je bil poklican; in začel je učiti ljudi po vsej meleški deželi.\n\n5 In zgodilo se je, da so k njemu prihajali ljudje z vseh meja dežele, ki je mejila z divjino. In krščevali so se po vsej deželi;\n\n6 tako da je, potem ko je svoje delo v Meleku končal, od tam odšel in prepotoval tridnevno pot na sever meleške dežele; in prišel je v mesto, ki se je imenovalo Amoníha.\n\n7 Med Nefijevim ljudstvom je bila torej navada, da so svoje dežele in svoja mesta in svoje vasi, da, in sicer vse svoje vasice, imenovali po tistem, ki jo je prvi posedoval; in tako je bilo z amoníhaško deželo.\n\n8 In zgodilo se je, da jim je Alma, ko je prišel v mesto Amoníha, začel pridigati Božjo besedo.\n\n9 Satan se je torej močno polastil src ljudi v mestu Amoníha; zato niso prisluhnili Almovim besedam.\n\n10 Vendar je Alma v duhu močno delal, ko se je v goreči molitvi boril z Bogom, da bi svojega Duha razlil na ljudi, ki so bili v mestu; da bi tudi dovolil, da bi jih lahko krstil v kesanje.\n\n11 Vendar so postali trdosrčni in mu rekli: Glej, vemo, da si Alma; in vemo, da si véliki duhovnik v cerkvi, ki si jo v veliko delih dežele ustanovil glede na vaše izročilo; in nismo iz tvoje cerkve in ne verjamemo v takšna neumna izročila.\n\n12 In vemo torej, da zato ker nismo iz tvoje cerkve, vemo, da nad nami nimaš moči; in sodni stol si predal Nefíhu, zato nisi naš vrhovni sodnik.\n\n13 Ko so torej ljudje to izrekli in nasprotovali vsem njegovim besedam in ga žalili in pljuvali nanj in ga dali izgnati iz mesta, je od tamkaj odšel in se odpravil na pot proti mestu, ki se je imenovalo Aron.\n\n14 In zgodilo se je, da se mu je, medtem ko je potoval tjakaj, potrt od žalosti, prebijajoč se skozi hudo stisko in duševno tesnobo zaradi hudobije ljudi, ki so bili v mestu Amoníha, in zgodilo se je, medtem ko je bil Alma potrt od žalosti, glej, prikazal Gospodov angel, rekoč:\n\n15 Blagor ti, Alma; zato dvigni glavo in se raduj, kajti velik razlog imaš za radost; kajti zvesto si izpolnjeval Božje zapovedi od časa, ko si od njega prejel prvo sporočilo. Glej, jaz sem ta, ki ti ga je izročil.\n\n16 In glej, poslan sem, da ti zapovem, da se vrni v mesto Amoníha in spet pridigaj ljudem v mestu; da, pridigaj jim. Da, reci jim, da jih bo Gospod Bog, če se ne bodo pokesali, pokončal.\n\n17 Kajti glej, tačas preučujejo, da bi tvojemu ljudstvu odvzeli svobodo (kajti tako govori Gospod), kar je v nasprotju s predpisi in sodbami in zapovedmi, ki jih je dal svojemu ljudstvu.\n\n18 Sedaj se je zgodilo, da se je Alma, potem ko je od Gospodovega angela prejel sporočilo, naglo vrnil v amoníhaško deželo. In v mesto je prišel po drugi poti, da, po poti, ki je na jugu mesta Amoníha.\n\n19 In ko je prišel v mesto, je bil lačen in nekemu človeku je rekel: Ali bi dal jesti ponižnemu Božjemu služabniku?\n\n20 In mož mu je rekel: Nefijec sem in vem, da si sveti Božji prerok, kajti ti si človek, za katerega je angel v videnju rekel: Sprejmi ga! Zato pojdi z menoj v hišo in dal ti bom od svoje hrane; in vem, da boš v blagoslov meni in moji hiši.\n\n21 In zgodilo se je, da ga je mož sprejel v svojo hišo; in mož se je imenoval Amulek; in prinesel je kruha in mesa in postavil pred Alma.\n\n22 In zgodilo se je, da je Alma jedel kruh in je bil sit; in blagoslovil je Amuleka in njegovo hišo in se zahvalil Bogu.\n\n23 In potem ko je pojedel in bil sit, je Amuleku rekel: Sem Alma in sem véliki duhovnik v Božji cerkvi po vsej deželi.\n\n24 In glej, glede na duha razodetja in preroštva sem bil poklican pridigati Božjo besedo med vsemi temi ljudmi; in bil sem v tej deželi in niso me sprejeli, ampak so me vrgli ven in bil sem na tem, da tej deželi za vekomaj obrnem hrbet.\n\n25 Toda glej, zapovedano mi je bilo, naj se spet vrnem in tem ljudem prerokujem, da, in pričujem zoper njih glede njihovih krivičnosti.\n\n26 In sedaj, Amulek, ker si me nahranil in me sprejel, si blagoslovljen; kajti bil sem lačen, saj sem se veliko dni postil.\n\n27 In Alma je pri Amuleku ostal veliko dni, preden je začel pridigati ljudem.\n\n28 In zgodilo se je, da so se ljudje še bolj okrepili v svojih krivičnostih.\n\n29 In k Almu je prišla beseda, rekoč: Pojdi, in tudi mojemu služabniku Amuleku reci, pojdi in prerokuj temu ljudstvu, rekoč: Pokesajte se, kajti tako govori Gospod, če se ne boste pokesali, bom to ljudstvo obiskal v svoji jezi; da, in svoje silovite jeze ne bom odvrnil.\n\n30 In Alma je šel, in tudi Amulek, med ljudi, da bi jim razglašala Božje besede; in navdal ju je Sveti Duh.\n\n31 In dana jima je bila moč, tako da ju ni bilo moč zapreti v ječo; niti ni bilo mogoče, da bi ju kdo ubil; vendar svoje moči nista izvajala, dokler nista bila zvezana z vezmi in vržena v ječo. To je bilo torej storjeno, da bi Gospod v njiju pokazal svojo moč.\n\n32 In zgodilo se je, da sta šla in ljudem začela pridigati in prerokovati glede na duha in moč, ki jima jo je dal Gospod.\n\n", "alma 9": "Almove besede in tudi Amulekove besede, ki sta jih razglašala ljudem, ki so bili v amoníhaški deželi. In tudi v ječo sta bila vržena in rešila ju je čudežna Božja moč, ki je bila v njiju, glede na Almov zapis.\n\nObsega 9. do 14. poglavje.\n\n[center][font_size=26]9. poglavje[/font_size][/center]\n\n[i]Alma ljudem v Amoníhu zapove, naj se pokesajo. — Gospod bo v poslednjih dneh milosten z Lamanci. — Če bodo Nefijci opustili luč, jih bodo Lamanci pokončali. — Božji Sin bo kmalu prišel. — Odkupil bo tiste, ki se pokesajo, se krstijo in verujejo v njegovo ime. Okrog leta 82 pr. Kr.[/i]\n\n1 In spet, ker je meni, Almu, Bog zapovedal, naj s seboj vzamem Amuleka in grem spet pridigat temu ljudstvu oziroma ljudem, ki so bili v mestu Amoníha, se je zgodilo, da so se, ko sem jim začel pridigati, z menoj začeli prepirati, rekoč:\n\n2 Kdo si? Mar predpostavljaš, da bomo verjeli pričevanju enega človeka, čeprav bi nam pridigal, da bo zemlja prešla?\n\n3 Niso torej razumeli besed, ki sta jih govorila, kajti niso vedeli, da bo zemlja prešla.\n\n4 In rekli so tudi: Ne bomo verjeli tvojim besedam, če boš prerokoval, da bo to veliko mesto v enem dnevu uničeno.\n\n5 Niso torej vedeli, da Bog lahko napravi takšna čudovita dela, kajti bili so trdosrčno in trdovratno ljudstvo.\n\n6 In rekli so: Kdo je Bog, da med te ljudi ne pošlje več polnomočja kakor enega človeka, da bi jim razglašali resnico o tako velikih in čudovitih stvareh?\n\n7 In pristopili so, da bi name položili roke, toda glejte, niso mogli. In smelo sem stal, da sem jim razglasil, da, smelo sem jim pričeval, rekoč:\n\n8 Glejte, o hudobni in pokvarjeni rod, kako ste pozabili izročilo svojih očetov; da, kako kmalu ste pozabili Božje zapovedi.\n\n9 Mar ne pomnite, da je našega očeta, Lehija, iz Jeruzalema pripeljala Božja roka? Mar ne pomnite, da jih je vse vodil skozi divjino?\n\n10 In mar ste tako kmalu pozabili, kolikokrat je naše očete rešil iz rok njihovih sovražnikov in jih obvaroval pred tem, da bi bili pokončani, in sicer po roki svojih lastnih bratov?\n\n11 Da, in če ne bi bilo njegove neprimerljive moči in njegove milosti in njegovega velikega potrpljenja z nami, bi bili mi dolgo pred tem časovnim obdobjem neizogibno izbrisani z obličja zemlje in morda bi bili zapisani stanju neskončne bede in gorja.\n\n12 Glejte, sedaj vam pravim, da vam zapoveduje, da se pokesate; in če se ne pokesate, nikakor ne morete podedovati Božjega kraljestva. Toda glejte, to ni vse — zapovedal vam je, da se pokesate ali pa vas bo povsem izbrisal z obličja zemlje; da, obiskal vas bo v svoji jezi in od svoje silovite jeze se ne bo odvrnil.\n\n13 Glejte, mar ne pomnite besed, ki jih je govoril Lehiju, rekoč da: Če boste izpolnjevali moje zapovedi, boste v deželi uspevali? In spet, rečeno je, da: Če mojih zapovedi ne boste izpolnjevali, boste ločeni od Gospodove navzočnosti.\n\n14 Želel bi torej, da bi pomnili, da so bili Lamanci, če Božjih zapovedi niso izpolnjevali, ločeni od Gospodove navzočnosti. Vidimo torej, da se je v tem potrdila Gospodova beseda in Lamanci so bili ločeni od njegove navzočnosti od začetka svojih prestopkov v deželi.\n\n15 Vendar vam povem, da bo na sodni dan laže zanje kakor za vas, če boste ostali v svojih grehih, da, in sicer bo v tem življenju laže zanje kakor za vas, če se ne boste pokesali.\n\n16 Kajti veliko obljub je, ki se nanašajo tudi na Lamance; kajti zaradi izročil svojih očetov so ostali v stanju nevednosti; zato bo Gospod z njimi milosten in jim podaljšal obstoj v deželi.\n\n17 In v nekem časovnem obdobju bodo začeli verjeti v njegovo besedo in spoznali, da so izročila njihovih očetov napačna; in številni od njih bodo odrešeni, kajti Gospod bo milosten z vsemi, ki kličejo njegovo ime.\n\n18 Toda glejte, povem vam, da se, če boste vztrajali v svoji hudobiji, vaši dnevi v deželi ne bodo podaljšali, kajti nad vas bodo poslani Lamanci; in če se ne boste pokesali, bodo prišli v trenutku, ko ne boste vedeli in doletelo vas bo popolno pogubljenje; in to bo glede na silovito Gospodovo jezo.\n\n19 Kajti ne bo vam dopustil, da boste živeli v svojih krivičnostih, da boste pogubljali njegovo ljudstvo. Povem vam, ne; raje bi dopustil, da bi Lamanci pokončali vse njegovo ljudstvo, ki se imenuje Nefijevo ljudstvo, če bi bilo mogoče, da bi zapadli v greh in prestopke, potem ko jim je Gospod, njihov Bog, dal tolikšno luč in tolikšno spoznanje;\n\n20 da, potem ko so bili tako močno priljubljeno Gospodovo ljudstvo; da, potem ko so bili priljubljeni bolj kot vsi drugi narodi, rodovi, jeziki ali ljudstva; potem ko jim je bilo vse razkrito glede na njihove želje in njihovo vero in molitve, o tem, kar je bilo, kar je in kar bo prišlo;\n\n21 ko jih je obšel Božji Duh; ko so govorili z angeli in ko jim je govoril Gospodov glas; in ko so imeli duha preroštva in duha razodetja in tudi veliko darov, dar govora jezikov in dar pridiganja in dar Svetega Duha in prevajalski dar;\n\n22 da, in potem ko jih je Bog z Gospodovo roko rešil iz jeruzalemske dežele; ko so bili rešeni pred lakoto in pred boleznijo in vsakovrstnimi boleznimi vseh vrst; in dobili so moč v bitki, da ne bi bili pobiti; potem ko so bili znova in znova rešeni iz suženjstva in ko so bili ohranjeni in obvarovani do sedaj; in uspevali so, dokler niso obogateli z vsakovrstnimi stvarmi —\n\n23 in sedaj glejte, povem vam, da bo, če se bo to ljudstvo, ki je po Gospodovi roki prejelo toliko blagoslovov, pregrešilo navzlic luči in spoznanju, ki ga imajo, vam povem, da bo, če bo temu tako, če bodo zapadli v prestopek, zdaleč laže za Lamance kakor zanje.\n\n24 Kajti glejte, Gospodove obljube se nanašajo tudi na Lamance, na vas pa se ne, če kršite; kajti mar ni Gospod posebej obljubil in trdno odredil, da boste, če se mu boste uprli, povsem izbrisani z obličja zemlje?\n\n25 In sedaj, zaradi tega, da ne boste pokončani, je Gospod poslal svojega angela, da se je prikazal številnim njegovim ljudem, razglašajoč jim, naj gredo in glasno kličejo temu ljudstvu, rekoč: Pokesajte se, kajti nebeško kraljestvo je blizu;\n\n26 in ne veliko dni odslej bo prišel Božji Sin v svoji slavi; in njegova slava bo slava Očetovega Edinorojenega, ki ga navdajajo milostljivost, poštenost in resnica in navdajajo ga potrpežljivost, milost in veliko potrpljenje, ki hitro usliši klice svojega ljudstva in odgovori na njihove molitve.\n\n27 In glejte, pride odkupit tiste, ki se bodo krstili v kesanje po veri v njegovo ime.\n\n28 Zato pripravite Gospodovo pot, kajti čas se je približal, ko bodo vsi ljudje želi plačilo za svoja dela glede na to, kakšna so bila — če so bila pravična, bodo svoji duši želi odrešitev glede na moč in rešitev Jezusa Kristusa; če pa so bila hudobna, bodo svoji duši želi prekletstvo glede na moč in ujetništvo hudiča.\n\n29 Sedaj glejte, to je angelov glas, klicoč ljudem.\n\n30 In sedaj, moji ljubljeni bratje, kajti moji bratje ste in morali bi biti ljubljeni in morali bi izvajati dobra dela, ki so primerna za kesanje, ker ste postali skrajno trdosrčni do Božje besede in ker ste izgubljeno in padlo ljudstvo.\n\n31 Sedaj se je zgodilo, da so se, ko sem jaz, Alma, te besede izgovoril, glejte, ljudje name razsrdili, ker sem jim rekel, da so trdosrčno in trdovratno ljudstvo.\n\n32 In ker sem jim tudi rekel, da so izgubljeno in padlo ljudstvo, so se name razjezili in si prizadevali, da bi name dvignili roke, da bi me vrgli v ječo.\n\n33 Toda zgodilo se je, da jim Gospod ni dopustil, da bi me tistikrat prijeli in me vrgli v ječo.\n\n34 In zgodilo se je, da je Amulek šel in pristopil in jim prav tako začel pridigati. In Amulekove besede torej niso vse zapisane, vendar je del njegovih besed zapisan v tej knjigi.\n\n", "alma 10": "[center][font_size=26]10. poglavje[/font_size][/center]\n\n[i]Lehi je Manasejev potomec. — Amulek pripoveduje o angelovi zapovedi, naj skrbi za Alma. — Zaradi molitev pravičnih je ljudstvu prizanešeno. — Nepravični pravniki in sodniki polagajo temelj pogubljenja ljudstva. Okrog leta 82 pr. Kr.[/i]\n\n1 To so torej besede, ki jih je Amulek pridigal ljudem, ki so bili v amoníhaški deželi, rekoč:\n\n2 Sem Amulek; sem sin Gidona, ki je bil sin Izmaela, ki je bil Aminadijev potomec; in to je bil prav tisti Aminadi, ki je pretolmačil pisanje, ki je bilo na tempeljskem obzidju, katero je zapisal Božji prst.\n\n3 In Aminadi je bil potomec Nefija, ki je bil sin Lehija, ki je prišel iz jeruzalemske dežele, ki je bil potomec Manaseja, ki je bil sin Jožefa, ki so ga bratje sami prodali v Egipt.\n\n4 In glejte, sam prav tako nisem človek majhnega slovesa med vsemi tistimi, ki me poznate; da, in glejte, veliko sorodnikov in prijateljev imam in z delom svojih rok sem si tudi pridobil veliko bogastvo.\n\n5 Vendar po vsem tem nisem nikoli dosti poznal Gospodovih poti in njegovih skrivnosti in neverjetne moči. Rekel sem, da tega nisem nikoli kaj dosti poznal; toda glejte, motim se, kajti videl sem veliko njegovih skrivnosti in njegovo neverjetno moč; da, in sicer ko je to ljudstvo ohranjal pri življenju.\n\n6 Vendar sem postal trdosrčen, kajti velikokrat sem bil poklican in nisem hotel slišati; zato sem glede teh stvari vedel, vendarle nisem hotel vedeti; zato sem se še naprej upiral Bogu v hudobiji svojega srca prav do četrtega dne sedmega meseca, ki je v desetem letu vladavine sodnikov.\n\n7 Ko sem potoval, da bi obiskal zelo bližnjega sorodnika, glejte, se mi je prikazal Gospodov angel in rekel: Amulek, vrni se v svojo hišo, kajti dal boš jesti Gospodovemu preroku; da, svetemu možu, ki je izvoljeni Božji mož; kajti veliko dni se je postil zaradi grehov tega ljudstva in lačen je in sprejmi ga v svojo hišo in mu daj jesti, in blagoslovil bo tebe in tvojo hišo; in Gospodovi blagoslovi bodo nad teboj in tvojo hišo.\n\n8 In zgodilo se je, da sem ubogal angelov glas in se vrnil proti svoji hiši. In na poti tjakaj sem našel moža, o katerem mi je angel rekel: Sprejmi ga v svojo hišo — in glejte, to je bil tisti mož, ki vam je govoril glede Božjih stvari.\n\n9 In angel mi je rekel, da je on svet mož: zatorej vem, da je on svet mož, ker je to rekel Božji angel.\n\n10 In spet, vem, da je to, o čemer je pričeval, res; kajti glejte, povem vam, da je, kakor živí Gospod, celo tako poslal svojega angela, da bi mi to razodel; in to je storil, ko je ta Alma prebival v moji hiši.\n\n11 Kajti glejte, blagoslovil je mojo hišo, blagoslovil je mene in ženske iz moje hiše in moje otroke in mojega očeta in moje sorodnike; da, prav vse moje sorodstvo je blagoslovil in Gospodov blagoslov je ostal nad nami glede na besede, ki jih je govoril.\n\n12 In sedaj, ko je Amulek te besede izgovoril, so ljudje osupnili, videč, da je več kot ena priča, ki pričuje o tem, česar so bili obtoženi in tudi o tem, kar bo prišlo, glede na duha preroštva, ki je bil v njiju.\n\n13 Vendar jih je bilo med njimi nekaj, ki so ju mislili izprašati, da bi ju morda s svojimi prekanjenimi zvijačami ujeli v besedah, da bi našli dokaz zoper njiju, da bi ju predali svojim sodnikom, da bi se jima sodilo glede na zakon in da bi bila usmrčena oziroma vržena v ječo glede na zločin, ki bi ga prikazali oziroma pričali zoper njiju.\n\n14 To so bili torej tisti možje, ki so si ju prizadevali pokončati, ki so bili pravniki, ki so jih ljudje najeli ali imenovali za izvajanje zakona v času njihovega sojenja oziroma ko se je ljudem pred sodniki sodilo za zločine.\n\n15 Ti pravniki so bili torej učeni v vsej človeški zvijačnosti in prekanjenosti; in to jim je omogočalo, da so bili spretni v svojem poklicu.\n\n16 In zgodilo se je, da so Amuleka začeli izpraševati, da bi ga tako pripravili do tega, da bi nasprotoval svojim besedam oziroma spodbijal besede, ki bi jih izrekel.\n\n17 Niso torej vedeli, da Amulek ve za njihove načrte. Toda zgodilo se je, da je, ko so ga začeli izpraševati, zaznal njihove misli in jim rekel: O hudobni in pokvarjeni rod, vi pravniki in hinavci, kajti vi polagate temelje hudiču; kajti zanke in pasti polagate, da bi ujeli Božje svéte.\n\n18 Pripravljate načrte, da izkrivljate poti pravičnosti in si nad svojo glavo nakopljete Božji srd, in sicer vse do popolnega propada tega ljudstva.\n\n19 Da, dobro je rekel Mozija, ki je bil naš zadnji kralj, ko je bil na tem, da preda kraljestvo, ne da bi imel koga, komur bi ga predal, zato je napravil, da to ljudstvo vodi glas ljudstva — da, dobro je rekel, da bo, če bo prišel čas, to ljudstvo izglasovalo krivičnost, to je, če bo prišel čas, da bo to ljudstvo zapadlo v prestopek, bodo zreli za pogubo.\n\n20 In sedaj vam pravim, da Gospod pravično sodi glede vaših krivičnosti; pravično kliče to ljudstvo po glasu njegovih angelov: Pokesajte se, pokesajte, kajti nebeško kraljestvo se je približalo.\n\n21 Da, pravično kliče po glasu angelov, da: Prišel bom med svoje ljudstvo s poštenostjo in pravico v rokah.\n\n22 Da, in povem vam, da bi vas, če ne bi bilo zavoljo molitev pravičnih, ki so sedaj v deželi, celo sedaj doletel popoln propad, vendarle to ne bi bilo s povodnijo, kot je ljudi v Noetovih dneh, ampak bo z lakoto in s kugo in mečem.\n\n23 Toda zavoljo molitev pravičnih vam je prizanešeno; če boste torej iz svoje srede izgnali pravične, potem Gospod ne bo zadržal svoje roke; ampak bo v svoji siloviti jezi prišel nad vas; potem vas bodo udarili lakota in kuga in meč; in čas je blizu, če se ne boste pokesali.\n\n24 In sedaj se je zgodilo, da so se ljudje na Amuleka še bolj razjezili in zaklicali so, rekoč: Ta človek žali naše zakone, ki so pravični, in naše modre pravnike, ki smo jih izbrali.\n\n25 Amulek pa je iztegnil roko in jim močneje zaklical, rekoč: O hudobni in pokvarjeni rod, zakaj se je Satan tako močno polastil vaših src? Zakaj se mu boste prepustili, da bo imel nad vami moč, da vam bo slepil oči, da ne boste razumeli besed, ki so izgovorjene glede na resnico le-teh?\n\n26 Kajti glejte, ali sem pričeval zoper vaš zakon? Ne razumete; pravite, da sem govoril proti vašemu zakonu; ampak nisem, ampak sem vašemu zakonu govoril v prid, vam v obsodbo.\n\n27 In sedaj glejte, povem vam, da temelje pogubljenja tega ljudstva začenjajo polagati nepravični med vašimi pravniki in vašimi sodniki.\n\n28 In sedaj se je zgodilo, da so ljudje, potem ko je Amulek te besede izgovoril, zaklicali proti njemu, rekoč: Sedaj vemo, da je ta človek hudičev otrok, kajti lagal nam je; kajti govoril je proti našemu zakonu. In sedaj pravi, da ni govoril proti njemu.\n\n29 In spet, žalil je naše pravnike in naše sodnike.\n\n30 In zgodilo se je, da so pravniki v srcu sklenili, da si bodo to zapomnili proti njemu.\n\n31 In med njimi je bil nekdo, ki mu je bilo ime Zezrom. On je torej najglasneje obtoževal Amuleka in Alma, ker je bil eden od najizkušenejših med njimi, saj je veliko posloval z ljudmi.\n\n32 Cilj teh pravnikov je torej bil, da bi se okoristili; in okoristili so se glede na svojo zaposlenost.\n\n", "alma 11": "[center][font_size=26]11. poglavje[/font_size][/center]\n\n[i]Pojasnjen je nefijski denarni sistem. — Amulek se prepira z Zezromom. — Kristus ne bo odrešil ljudi v njihovih grehih. — Samo tisti, ki podedujejo nebeško kraljestvo, so odrešeni. — Vsi ljudje bodo vstali v nesmrtnost. — Po vstajenju ni smrti. Okrog leta 82 pr. Kr.[/i]\n\n1 Mozijev zakon je torej narekoval, da mora vsak moški, ki je sodnik zakona, oziroma tisti, ki so imenovani za sodnike, prejeti plačilo glede na čas, kolikor so delali, ko so sodili tistim, ki so bili privedeni prednje, da se jim sodi.\n\n2 Če je torej človek dolgoval drugemu in ni hotel plačati tega, kar je dolgoval, so ga ovádili sodniku; in sodnik je izvršil oblast in poslal stražnike, da so tega človeka privedli predenj; in človeku je sodil glede na zakon in dokaze, ki so bili podani zoper njega, in tako je bil človek primoran plačati to, kar je dolgoval, ali pa so mu odvzeli ali ga izgnali izmed ljudi kot tatu in roparja.\n\n3 In sodnik je za svoje plačilo prejemal glede na svoj čas — senin zlata za dan ali senum srebra, kar je enakovredno seninu zlata; in to je glede na zakon, ki je bil dan.\n\n4 To so torej imena različnih kovancev iz zlata in iz srebra glede na vrednost. In imena so jim dali Nefijci, kajti niso vrednotili na način Judov, ki so bili v Jeruzalemu; niti niso merili na judovski način; ampak so vrednotenje in merjenje spreminjali glede na mišljenje in okoliščine ljudi v vsakem rodu do vladavine sodnikov, ki jo je uvedel kralj Mozija.\n\n5 Vrednotenje je torej tako — senin zlata, seon zlata, šum zlata in limna zlata.\n\n6 Senum srebra, amnor srebra, ezrom srebra in onti srebra.\n\n7 Senum srebra je bil enakovreden seninu zlata in vsak meri ječmena in tudi meri vsakovrstnega žita.\n\n8 Vsota seona zlata je bila torej dvakratna vrednost senina.\n\n9 In šum zlata je bil dvakratna vrednost seona.\n\n10 In limna zlata je bila vrednost vseh skupaj.\n\n11 In amnor srebra je veljal dva senuma.\n\n12 In ezrom srebra je veljal štiri senume.\n\n13 In onti je veljal toliko kakor vsi skupaj.\n\n14 To je torej vrednost manjših števil pri vrednotenju —\n\n15 šiblon je polovica senuma; zato je šiblon pol mere ječmena.\n\n16 In šiblum je polovica šiblona.\n\n17 In lea je polovica šibluma.\n\n18 To je torej štetje glede na njihovo vrednotenje.\n\n19 Antion zlata je torej enakovreden trem šiblonom.\n\n20 Sedaj, zgolj zato, da bi zaslužili, ker so plačilo prejemali glede na zaposlenost, so torej hujskali ljudi k veseljačenju in vsakovrstnim nemirom in hudobiji, da bi bili zaposleni, da bi dobili denar glede na tožbe, ki so jih prinesli prednje; zato so ljudi hujskali zoper Alma in Amuleka.\n\n21 In ta Zezrom je začel izpraševati Amuleka, rekoč: Ali mi boš odgovoril na nekaj vprašanj, ki ti jih bom zastavil? Zezrom je bil torej človek, ki je bil izkušen v hudičevih zvijačah, da bi uničil, kar je bilo dobro; zato je Amuleku rekel: Ali boš odgovoril na vprašanja, ki ti jih bom zastavil?\n\n22 In Amulek mu je rekel: Da, če bo glede na Gospodovega Duha, ki je v meni; kajti ničesar ne bom rekel, kar je v nasprotju z Gospodovim Duhom. In Zezrom mu je rekel: Glej, tukaj je šest srebrnih ontijev in vse te ti bom dal, če boš zanikal obstoj Najvišjega Bitja.\n\n23 Amulek je torej rekel: O ti otrok pekla, zakaj me skušaš? Mar ne veš, da pravični ne podleže takšni skušnjavi?\n\n24 Ali verjameš, da Boga ni? Pravim ti, ne, ti veš, da Bog je, toda tisti pohlep imaš raje kakor njega.\n\n25 In sedaj si mi pred Bogom lagal. Praviš mi — poglej teh šest ontijev, ki so velike vrednosti, dal ti jih bom — ko je v tvojem srcu, da bi jih zadržal pred menoj; in želel si samo, da bi jaz zanikal pravega in živega Boga, da bi me ti imel razlog pokončati. In sedaj glej, za to veliko hudobijo boš prejel svoje plačilo.\n\n26 In Zezrom mu je rekel: Praviš, da pravi in živi Bog je?\n\n27 In Amulek je rekel: Da, pravi in živi Bog je.\n\n28 Sedaj je Zezrom rekel: Ali jih je več kakor en Bog?\n\n29 In odgovoril je: Ne.\n\n30 Sedaj mu je Zezrom spet rekel: Kako to veš?\n\n31 In rekel je: To mi je razodel angel.\n\n32 In Zezrom je spet rekel: Kdo je ta, ki bo prišel? Ali je Božji Sin?\n\n33 In rekel mu je: Da.\n\n34 In Zezrom je spet rekel: Ali bo svoje ljudstvo odrešil v njihovih grehih? In Amulek je odgovoril in mu rekel: Povem ti, da jih ne bo, kajti zanj je nemogoče, da bi zanikal svojo besedo.\n\n35 Sedaj je Zezrom ljudem rekel: Glejte, da si boste to zapomnili; kajti rekel je, da je en sam Bog; vendarle pravi, da bo Božji Sin prišel, a ne bo odrešil svojega ljudstva — kakor da bi imel oblast ukazovati Bogu.\n\n36 Sedaj mu je Amulek spet rekel: Glej, lagal si, kajti praviš, da sem govoril, kakor da bi imel oblast ukazovati Bogu, ker sem rekel, da svojega ljudstva ne bo odrešil v njihovih grehih.\n\n37 In spet ti pravim, da jih ne more odrešiti v njihovih grehih; kajti ne morem zanikati njegove besede, in rekel je, da nič nečistega ne more podedovati nebeškega kraljestva; kako boste torej odrešeni, če ne boste podedovali nebeškega kraljestva? Zato ne morete biti odrešeni v svojih grehih.\n\n38 Sedaj mu je Zezrom spet rekel: Ali je Božji Sin sam Večni Oče?\n\n39 In Amulek mu je rekel: Da, on je sam Večni Oče nebes in zemlje in vsega, kar je v njiju; on je začetek in konec, prvi in zadnji;\n\n40 in prišel bo na svet odkupit svoje ljudstvo; in prevzel bo prestopke tistih, ki verjamejo v njegovo ime; in to so tisti, ki bodo imeli večno življenje, in k drugim odrešitev ne pride.\n\n41 Zato hudobni ostanejo, kakor da ne bi bilo druge odkupitve kakor le razvezanih spon smrti; kajti glejte, prišel bo dan, ko bodo vsi vstali od mrtvih in stali pred Bogom in jim bo sojeno po njihovih delih.\n\n42 Torej, je smrt, ki se imenuje telesna smrt; in Kristusova smrt bo razvezala spone te telesne smrti, da bodo iz te telesne smrti vsi vstali.\n\n43 Duh in telo se bosta spet združila v svojo popolno obliko; tako udje kot sklepi bodo obnovljeni v svojo pravo obliko, in sicer kakor smo sedaj v tem času; in privedeni bomo, da bomo stali pred Bogom in vedeli, in sicer kakor vemo sedaj, in jasno se bomo spomnili vse svoje krivde.\n\n44 Te obnove bodo torej deležni vsi, tako stari kot mladi, tako zasužnjeni kot svobodni, tako moški kot ženske, tako hudobni kot pravični; in niti toliko kakor las z glave ne bo izgubljenega, ampak se bo vse povrnilo v popolno obliko, kakor je sedaj, oziroma v telo, in bo privedeno, da bo stalo pred sodnim stolom Kristusa Sina in Boga Očeta in Svetega Duha, ki je en večni Bog, da jim bo sojeno po njihovih delih, naj so bila dobra ali naj so bila húda.\n\n45 Sedaj, glejte, govoril sem vam glede smrti umrljivega telesa in prav tako glede vstajenja umrljivega telesa. Povem vam, da bo to umrljivo telo vstalo v nesmrtno telo, to je iz smrti, in sicer iz prve smrti v življenje, da ne bo več umrlo; duša se bo združila s telesom, da se ne bosta nikoli ločila; tako v celoti postaneta duhovna in nesmrtna, da ne bosta več videla propadljivosti.\n\n46 Sedaj, ko je Amulek s temi besedami končal, so ljudje spet osupnili in tudi Zezrom je začel trepetati. In tako so se končale Amulekove besede oziroma to je vse, kar sem zapisal.\n\n", "alma 12": "[center][font_size=26]12. poglavje[/font_size][/center]\n\n[i]Alma govori z Zezromom. — Božje skrivnosti so lahko dane le zvestim. — Ljudem je sojeno po njihovih mislih, prepričanjih, besedah in delih. — Hudobni bodo utrpeli duhovno smrt. — To življenje je stanje preizkušnje. — Načrt odkupitve uresniči vstajenje in, po veri, odpuščanje grehov. — Skesani imajo pravico do milosti preko edinorojenega Sina. Okrog leta 82 pr. Kr.[/i]\n\n1 Ko je Alma torej videl, da so Amulekove besede Zezroma utišale, kajti videl je, da ga je Amulek ujel na laži in zavajanju, da bi ga pogubil, in ko je videl, da je začel trepetati pod zavestjo svoje krivde, je odprl usta in mu začel govoriti in potrjevati Amulekove besede in pojasnjevati še več tega oziroma razkrivati še več svetih spisov, kakor je storil Amulek.\n\n2 Besede, ki jih je Alma govoril Zezromu, so torej slišali ljudje naokrog; kajti množica je bila velika in takole je govoril:\n\n3 Torej, Zezrom, vidiš, da sva te zalotila na laži in pri goljufanju, kajti nisi lagal samo ljudem, ampak si lagal Bogu; kajti glej, on pozna vse tvoje misli in vidiš, da nama je njegov Duh tvoje misli razkril;\n\n4 in vidiš, da veva, da je bil tvoj načrt zelo prekanjen, glede na prekanjenost hudiča, da bi lagal tem ljudem in jih zavajal, da bi jih naščuval proti nama, da bi naju žalili in izgnali —\n\n5 to je bil torej načrt tvojega nasprotnika in na tebi je izvajal svojo moč. Želel bi torej, da bi pomnil, da to, kar rečem tebi, rečem vsem.\n\n6 In glejte, vsem vam pravim, da je bila to nasprotnikova past, ki jo je pripravil, da bi ujel to ljudstvo, da bi si vas podvrgel, da bi vas obdal s svojimi verigami, da bi vas z verigami vklenil v večno pogubo glede na moč svojega ujetništva.\n\n7 Ko je torej Alma te besede izgovoril, je Zezrom začel silneje trepetati, kajti bolj in bolj je bil prepričan o Božji moči; in prepričan je bil tudi, da imata Alma in Amulek spoznanje o njem, kajti prepričan je bil, da poznata misli in vzgibe njegovega srca; kajti dana jima je bila moč, da sta to vedela glede na duha preroštva.\n\n8 In Zezrom ju je začel marljivo spraševati, da bi izvedel več glede Božjega kraljestva. In Almu je rekel: Kaj pomeni to, kar je Amulek govoril glede vstajenja mrtvih, da bodo vsi vstali od mrtvih, tako pravični kot krivični, in bodo privedeni, da bodo stali pred Bogom, da jim bo sojeno po njihovih delih?\n\n9 In sedaj mu je Alma to začel pojasnjevati, rekoč: Številnim je dano spoznati Božje skrivnosti, vendar so pod strogo zapovedjo, naj ne razglasijo več, kakor le del besede, ki jo da človeškim otrokom glede na pozornost in marljivost, ki mu jo izkažejo.\n\n10 In zato bo tisti, ki bo postal trdosrčen, prejel manjši del besede; in temu, ki ne bo postal trdosrčen, bo dan večji del besede, dokler mu ni dano spoznati Božjih skrivnosti, dokler jih ne pozna v celoti.\n\n11 In tistim, ki bodo postali trdosrčni, tem bo dan manjši del besede, dokler glede njegovih skrivnosti ne bodo vedeli nič; in potem jih hudič ujame in jih s svojo voljo vodi v pogubo. To je sedaj to, kar je bilo mišljeno z verigami pekla.\n\n12 In Amulek je jasno govoril glede smrti in vstajenja iz te umrljivosti v stanje nesmrtnosti in da bomo privedeni pred Božji sodni stol, da nam bo sojeno po naših delih.\n\n13 Če smo torej trdosrčni, da, če smo trdosrčni do besede, tako da je v nas ni moč najti, potem bo naše stanje strašno, kajti potem bomo obsojeni.\n\n14 Kajti naše besede nas bodo obsodile, da, vsa naša dela nas bodo obsodila; ne bomo spoznani za brezmadežne; in naše misli nas bodo obsodile; in v tem strašnem stanju si ne bomo drznili pogledati navzgor k našemu Bogu; in bili bi veseli, če bi lahko skalam in goram zapovedali, naj padejo na nas, da bi nas skrile pred njegovo navzočnostjo.\n\n15 Toda tako ne more biti; vstati moramo in stati pred njim v njegovi slavi in v njegovi moči in v njegovi odločnosti, veličastju in gospostvu in na svojo večno sramoto priznati, da so vse njegove sodbe pravične; da je pravičen v vseh svojih delih in da je milosten s človeškimi otroki in da ima vso moč odrešiti vsakogar, ki verjame v njegovo ime in prinaša sad, primeren za kesanje.\n\n16 In sedaj glejte, povem vam, takrat pride smrt, in sicer druga smrt, ki je duhovna smrt; takrat je čas, da bo, kdor bo umrl v svojih grehih, kar zadeva telesno smrt, umrl tudi duhovne smrti; da, umrl bo glede na to, kar zadeva pravičnost.\n\n17 Takrat je čas, ko bodo njihove muke kot jezero ognja in žvepla, katerega plameni se dvigajo na veke vekov; in takrat je čas, ko bodo priklenjeni v večno pogubo glede na Satanovo moč in ujetništvo, ker si jih je podvrgel glede na svojo voljo.\n\n18 Potem, povem vam, bodo kakor da odkupitve ne bi bilo; kajti glede na Božjo pravico ne morejo biti odkupljeni; in ne morejo umreti, ker propadljivosti ni več.\n\n19 Sedaj se je zgodilo, da so ljudje, ko je Alma te besede prenehal govoriti, še bolj osupnili;\n\n20 toda neki Antiona, ki je bil glavni vladar med njimi, je pristopil in mu rekel: Kaj je to, kar si rekel, da bo človek vstal od mrtvih in se bo iz tega umrljivega spremenil v nesmrtno stanje, da duša nikoli ne more umreti?\n\n21 Kaj pomeni sveti spis, ki pravi, da je Bog na vzhodu edenskega vrta postavil kerube in ognjeni meč, da naša prva starša ne bi pristopila in jedla od sadu z drevesa življenja in živela vekomaj? In tako vidimo, da ni bilo nobene možnosti, da bi živela vekomaj.\n\n22 Alma mu je torej rekel: To je tisto, kar sem nameraval pojasniti. Vidimo torej, da je Adam padel, ker je jedel od prepovedanega sadu, glede na Božjo besedo; in tako vidimo, da je z njegovim padcem vse človeštvo postalo izgubljeno in padlo ljudstvo.\n\n23 In sedaj glejte, povem vam, če bi bilo mogoče, da bi Adam tistikrat jedel od sadu z drevesa življenja, smrti ne bi bilo in beseda bi bila neveljavna, kar bi Boga napravilo za lažnivca, kajti rekel je: Če boš jedel, boš zagotovo umrl.\n\n24 In vidimo, da nad človeštvo pride smrt, da, smrt, o kateri je govoril Amulek, ki je telesna smrt; vendar je bilo človeku dopuščeno obdobje, v katerem bi se lahko pokesal; zato je to življenje postalo stanje preizkušnje; čas, da se pripravimo na srečanje z Bogom, čas, da se pripravimo na tisto neskončno stanje, o katerem sva govorila, ki je po vstajenju mrtvih.\n\n25 Če torej ne bi bilo načrta odkupitve, ki je bil začrtan od osnovanja sveta, ne bi bilo vstajenja mrtvih; ampak začrtan je bil načrt odkupitve, ki bo uresničil vstajenje mrtvih, o čemer je bilo govora.\n\n26 In sedaj glejte, če bi bilo mogoče, da bi naša prva starša pristopila in jedla z drevesa življenja, bi bila vekomaj nesrečna, ker ne bi imela pripravljalnega stanja, in tako bi se načrt odkupitve izjalovil in Božja beseda bi bila neveljavna, ker ne bi imela učinka.\n\n27 Toda glejte, ni bilo tako, ampak je bilo ljudem določeno, da morajo umreti; in po smrti morajo priti k sodbi, prav k tisti sodbi, o kateri sva govorila, ki je konec.\n\n28 In potem ko je Bog določil, da se to človeku mora zgoditi, glejte, potem je videl, da je bilo potrebno, da človek ve glede tega, kar jim je določil;\n\n29 zato je poslal angele, da so govorili z njimi, ki so napravili, da so ljudje videli njegovo slavo.\n\n30 In odtlej so začeli klicati njegovo ime; zato je Bog govoril z ljudmi in jim razkril načrt odkupitve, ki je bil pripravljen od osnovanja sveta; in to jim je razkril glede na njihovo vero in kesanje in njihova sveta dela.\n\n31 Zatorej je dal ljudem zapovedi, ker sta najprej prekršila prve zapovedi, kar zadeva to, kar je posvetno, in postala kot bogovi, prepoznavajoč dobro od hudega, ker sta se postavila v stanje delovanja; oziroma ker sta bila postavljena v stanje delovanja glede na svojo voljo in zadovoljstvo, bodisi da sta delala húdo bodisi dobro —\n\n32 zato jima je Bog, potem ko jima je razkril načrt odkupitve, zapovedal, naj ne delata hudega, ker je bila kazen za le-to druga smrt, ki je bila večna smrt, kar zadeva pravičnost; kajti nad takšnim načrt odkupitve ni imel moči, kajti dela pravice niso mogla biti uničena glede na najvišjo Božjo dobroto.\n\n33 Toda Bog je poklical ljudi v imenu svojega Sina (to je bil načrt odkupitve, ki je bil začrtan), rekoč: Če se boste pokesali in ne boste postali trdosrčni, potem bom usmiljen z vami zaradi svojega edinorojenega Sina;\n\n34 zato bo ta, ki se pokesa in ne postane trdosrčen, imel pravico do milosti preko mojega edinorojenega Sina za odpuščanje grehov; in ti bodo stopili v moj počitek.\n\n35 In kdor bo postal trdosrčen in bo delal krivico, glejte, v srdu zaprisežem, da ne bo stopil v moj počitek.\n\n36 In sedaj, bratje moji, glejte, povem vam, da ne boste, če boste postali trdosrčni, stopili v Gospodov počitek; zato ga vaša krivičnost izzove, da nad vas pošlje srd kot pri prvem izzivanju, da, glede na njegovo besedo pri zadnjem izzivanju kakor pri prvem, v večno pogubo vaših duš; zato glede na njegovo besedo v zadnjo smrt kakor v prvo.\n\n37 In sedaj, bratje moji, ker vidite, da to vemo in je to res, se pokesajmo in ne postanimo trdosrčni, da ne bomo izzvali Gospoda, našega Boga, da bo nad nas pritegnil svoj srd v teh njegovih drugih zapovedih, ki nam jih je dal; ampak stopimo v Božji počitek, ki je pripravljen glede na njegovo besedo.\n\n", "alma 13": "[center][font_size=26]13. poglavje[/font_size][/center]\n\n[i]Moški so zaradi svoje silne vere in dobrih del poklicani za vélike duhovnike. — Učiti morajo zapovedi. — Zaradi pravičnosti so posvečeni in stopijo v Gospodov počitek. — Melkízedek je bil eden od teh. — Angeli razglašajo vesele novice po vsej deželi. — Razglasili bodo dejanski Kristusov prihod. Okrog leta 82 pr. Kr.[/i]\n\n1 In spet, bratje moji, v mislih bi vas želel peljati v čas, ko je Gospod Bog te zapovedi dal svojim otrokom; in želel bi, da bi pomnili, da je Gospod Bog posvetil duhovnike po svojem svetem redu, ki je bil po redu njegovega Sina, da bodo o tem učili ljudi.\n\n2 In tisti duhovniki so bili posvečeni po redu njegovega Sina, tako da bi ljudje vedeli, kako naj glede odkupitve pričakujejo njegovega Sina.\n\n3 In takole so bili posvečeni — poklicani in pripravljeni so bili od osnovanja sveta glede na Božje predvidevanje zaradi svoje silne vere in dobrih del; sprva jim je bilo dovoljeno izbrati dobro ali húdo; zato so, ker so izbrali dobro in udejanjali silno veliko vero, poklicani s svetim poklicem, da, s tistim svetim poklicem, ki je bil pripravljen z in glede na pripravljeno odkupitev za té.\n\n4 In tako so bili v ta sveti poklic poklicani zaradi svoje vere, medtem ko so drugi Božjega Duha zavrnili zaradi svoje trdosrčnosti in svoje slepomiselnosti, medtem ko bi lahko, če tega ne bi bilo, imeli tako velik privilegij kakor njihovi bratje.\n\n5 Oziroma skratka, predvsem so si bili s svojimi brati na istem; tako je bil ta sveti poklic pripravljen od osnovanja sveta za takšne, ki ne bodo postali trdosrčni, in to je bilo v in zaradi odkupne daritve edinorojenega Sina, ki je bil pripravljen —\n\n6 in tako so bili poklicani s tem svetim poklicem in posvečeni v véliko duhovništvo svetega Božjega reda, da bodo človeške otroke učili njegove zapovedi, da bi tudi oni lahko stopili v njegov počitek —\n\n7 to véliko duhovništvo, ki je po redu njegovega Sina, po redu, ki je bil od osnovanja sveta; oziroma drugače rečeno, brez začetka dni oziroma konca let, in je pripravljen iz večnosti v vso večnost glede na njegovo predvidevanje vsega —\n\n8 takole so bili torej posvečeni — poklicani s svetim poklicem in posvečeni s sveto uredbo in prevzeli so véliko duhovništvo svetega reda, katerega poklic in uredba in véliko duhovništvo so brez začetka oziroma konca —\n\n9 tako so za vekomaj postali véliki duhovniki po redu Sina, Očetovega Edinorojenega, ki je brez začetka dni oziroma konca let, ki ga navdajajo milostljivost, poštenost in resnica. In tako je. Amen.\n\n10 Sedaj, kakor sem rekel glede svetega reda oziroma tega vélikega duhovništva, jih je bilo veliko, ki so bili posvečeni in so postali véliki Božji duhovniki; in to je bilo zaradi njihove silne vere in kesanja in njihove pravičnosti pred Bogom, ker so se raje odločali, da se bodo kesali in ravnali pravično, kakor da bi bili pogubljeni;\n\n11 zato so bili poklicani po tem svetem redu in so bili posvečeni in njihova oblačila so bila z Jagnjetovo krvjo belo oprana.\n\n12 Ker so torej potem, ko so bili po Svetem Duhu posvečeni, njihova oblačila postala bela, ker so bili pred Bogom čisti in brezmadežni, na greh niso mogli gledati drugače kakor z gnusom; in bilo jih je veliko, izredno silno veliko, ki so bili očiščeni in so stopili v počitek Gospoda, svojega Boga.\n\n13 In sedaj, bratje moji, želel bi, da bi postali ponižni pred Bogom in obrodili sad, primeren za kesanje, da bi tudi vi stopili v ta počitek.\n\n14 Da, postanite ponižni prav kakor ljudje v dneh Melkízedeka, ki je bil prav tako véliki duhovnik tistega reda, o katerem sem govoril, ki je prav tako prevzel véliko duhovništvo za vekomaj.\n\n15 In to je bil tisti Melkízedek, kateremu je Abraham plačeval desetino, da, in sicer, naš oče Abraham je plačeval desetino v višini desetega dela vsega, kar je posedoval.\n\n16 Te uredbe so bile torej dane tako, da bi ljudje na ta način pričakovali Božjega Sina, ker je bilo to simbol njegovega reda oziroma ker je bil to njegov red, in to zato, da bi ga pričakovali zavoljo odpuščanja grehov, da bi stopili v Gospodov počitek.\n\n17 Ta Melkízedek je bil torej kralj salemske dežele; in njegovo ljudstvo se je okrepilo v krivičnosti in gnusobi; da, vsi so skrenili; bili so polni vsakovrstnih hudobij;\n\n18 ker pa je Melkízedek udejanjal mogočno vero in prejel službo vélikega duhovništva glede na sveti Božji red, je svojemu ljudstvu pridigal kesanje. In glejte, pokesali so se in Melkízedek je v svojih dneh vzpostavil mir v deželi, zato so ga imenovali princ miru, kajti bil je salemski kralj; in vladal je pod svojim očetom.\n\n19 Sedaj, veliko jih je bilo pred njim in veliko jih je bilo tudi za njim, toda ni ga bilo mogočnejšega; zato so ga podrobneje omenjali.\n\n20 Sedaj mi zadeve ni potrebno ponavljati; kar sem rekel, naj zadostuje. Glejte, sveti spisi so pred vami, če jih boste popačili, bo v vašo lastno pogubo.\n\n21 In sedaj se je zgodilo, da je Alma, ko jim je te besede izrekel, k njim iztegnil roko in zaklical z močnim glasom, rekoč: Sedaj je čas za kesanje, kajti dan odrešitve se približuje;\n\n22 da, in Gospodov glas po ustih angelov to razglaša vsem narodom; da, to razglaša, da bi imeli vesele novice o veliki radosti; da, in med vsemi svojimi narodi oznanja te vesele novice, da, in sicer tistim, ki so razkropljeni po obličju zemlje; zatorej so prišle do nas.\n\n23 In razkrite so nam z jasnimi besedami, da bi razumeli, da se ne moremo motiti; in to zato, ker smo popotniki v tuji deželi; zato smo našli veliko naklonjenost, kajti te vesele novice so nam bile razglašane v vseh delih našega vinograda.\n\n24 Kajti glejte, angeli jih tačas v naši deželi razglašajo številnim; in to je z namenom, da se človeški otroci v srcu pripravijo, da bodo sprejeli njegovo besedo v času njegovega prihoda v njegovi slavi.\n\n25 In sedaj samo čakamo, da bomo zaslišali radostne novice, ki so nam jih angeli s svojimi usti razglašali o njegovem prihodu; kajti pride čas, ne vemo, kako kmalu. Želel bi od Boga, da bi bilo v mojih dneh, a naj bo prej ali kasneje, tega se bom radostil.\n\n26 In to bo po ustih angelov razkrito pravičnim in svetim možem v času njegovega prihoda, da se bodo izpolnile besede naših očetov glede tega, kar so govorili o njem, kar je bilo glede na duha preroštva, ki je bil v njih.\n\n27 In sedaj, bratje moji, iz dna srca želim, da, z veliko zaskrbljenostjo, in sicer, da me boli, da bi prisluhnili mojim besedam in izvrgli svoje grehe in ne odlašali z dnevom svojega kesanja;\n\n28 ampak da bi postali ponižni pred Gospodom in klicali njegovo sveto ime in nenehno bdeli in molili, da ne boste skušani bolj, kot lahko prenesete, in bi vas tako Sveti Duh vodil in bi postali ponižni, krotki, ubogljivi, vztrajni, navdani z ljubeznijo in velikim potrpljenjem;\n\n29 in imeli vero v Gospoda; in imeli upanje, da boste prejeli večno življenje; in v srcu vselej imeli Božjo ljubezen, da boste poslednji dan povzdignjeni in stopili v njegov počitek.\n\n30 In naj vam Gospod da kesanje, da si ne boste nakopali njegovega srda, da ne boste priklenjeni z verigami pekla, da ne boste utrpeli druge smrti.\n\n31 In Alma je ljudem govoril veliko več besed, ki niso zapisane v tej knjigi.\n\n", "alma 14": "[center][font_size=26]14. poglavje[/font_size][/center]\n\n[i]Alma in Amuleka zaprejo in udarjajo. — Verniki in njihovi sveti spisi zgorijo v ognju. — Te mučenike Gospod sprejme v slavi. — Stene ječe se razkoljejo in se zrušijo. — Alma in Amulek sta rešena in njuni preganjalci so pobiti. Med letoma 82 in 81 pr. Kr.[/i]\n\n1 In zgodilo se je, potem ko je ljudem prenehal govoriti, so številni od njih verjeli njegovim besedam in začeli so se kesati in raziskovati svete spise.\n\n2 Večina pa si je želela, da bi Alma in Amuleka umorili; kajti na Alma so bili jezni zaradi jasnosti njegovih besed Zezromu; in rekli so tudi, da jim je Amulek lagal in da je žalil njihov zakon in tudi njihove pravnike in sodnike.\n\n3 In jezili so se tudi na Alma in Amuleka; in ker sta tako jasno pričevala zoper njihovo hudobijo, so si ju skrivoma prizadevali odstraniti.\n\n4 Toda zgodilo se je, da ju niso, ampak so ju zgrabili in zvezali z močnimi vrvmi in ju odpeljali pred vrhovnega sodnika dežele.\n\n5 In ljudje so pristopili in pričevali zoper njiju — pričujoč, da sta žalila zakon in njihove pravnike in sodnike dežele in tudi vse ljudstvo, ki je bilo v deželi; in pričevali so tudi, da je en sam Bog in da bo med ljudi poslal svojega Sina, ampak jih ne bo odrešil; in veliko takega so ljudje pričevali zoper Alma in Amuleka. To se je torej zgodilo pred vrhovnim sodnikom dežele.\n\n6 In zgodilo se je, da je Zezrom osupnil nad besedami, ki so bile izgovorjene; in vedel je tudi za slepomiselnost, ki jo je s svojimi lažnivimi besedami povzročil med ljudstvom; in v duši ga je začela mučiti vest zavoljo njegove lastne krivde; da, začele so ga obdajati peklenske bolečine.\n\n7 In zgodilo se je, da je začel klicati ljudem, rekoč: Glejte, jaz sem kriv, ta moža pa sta brezmadežna pred Bogom. In odtlej je začel zanju prositi, toda žalili so ga, rekoč: Mar je tudi tebe obsedel hudič? In pljuvali so nanj in ga izgnali iz svoje srede in tudi vse tiste, ki so verjeli besedam, ki sta jih govorila Alma in Amulek; in izgnali so jih in poslali može, da bi vanju metali kamne.\n\n8 In zbrali so njihove žene in otroke in vsakogar, ki je verjel oziroma so ga poučevali, naj verjame v Božjo besedo, so dali vreči v ogenj; in prinesli so tudi njihove zapise, ki so vsebovali svete spise, in jih prav tako vrgli v ogenj, da bi v ognju zgoreli in bili uničeni.\n\n9 In zgodilo se je, da so zgrabili Alma in Amuleka in ju odpeljali na kraj mučeništva, da bi bila priči pokončanju tistih, ki jih je použil ogenj.\n\n10 In ko je Amulek videl bolečine žensk in otrok, ki jih je požiral ogenj, je prav tako trpel; in Almu je rekel: Kako sva lahko priči temu strašnemu prizoru? Zato iztegniva roko in udejanjiva Božjo moč, ki je v naju, in jih rešiva iz plamenov.\n\n11 Alma pa mu je rekel: Duh mi prigovarja, da ne smem iztegniti roke; kajti glej, Gospod jih sprejema k sebi v slavi; in dopušča, da to delajo oziroma da jim ljudje to delajo glede na svojo trdosrčnost, da bodo sodbe, ki jih bo v srdu izvedel nad njimi, pravične; in kri nedolžnih bo pričevala zoper njih, da, in poslednji dan bo glasno klicala zoper njih.\n\n12 Sedaj je Amulek rekel Almu: Glej, morda bodo tudi naju sežgali.\n\n13 In Alma je rekel: Zgôdi se glede na Gospodovo voljo. Toda, glej, najino delo ni končano; zato naju ne sežgejo.\n\n14 Sedaj se je zgodilo, da je, ko so telesa tistih, ki so jih vrgli v ogenj, zgorela, in tudi zapisi, ki so jih vrgli z njimi, prišel vrhovni sodnik dežele in stopil pred Alma in Amuleka, ki sta bila zvezana; in z roko ju je udaril po licu in jima rekel: Mar bosta po tem, kar sta videla, tem ljudem spet pridigala, da bodo vrženi v jezero ognja in žvepla?\n\n15 Glejta, vidita, da nista imela moči, da bi rešila tiste, ki so bili vrženi v ogenj; niti jih ni rešil Bog, ker so bili vajine vere. In sodnik ju je spet udaril po licu in vprašal: Kako se bosta zagovarjala?\n\n16 Ta sodnik je bil torej po redu in veri tistega Nehorja, ki je ubil Gideóna.\n\n17 In zgodilo se je, da mu Alma in Amulek nista ničesar odgovorila; in spet ju je udaril in ju izročil stražnikom, da so ju vrgli v ječo.\n\n18 In ko sta bila v ječi tri dni, je prišlo veliko pravnikov in sodnikov in duhovnikov in učiteljev, ki so bili Nehorjeve veroizpovedi, in v ječo so ju prišli gledat in izprašali so ju o veliko besedah, ampak jim nista ničesar odgovorila.\n\n19 In zgodilo se je, da je prednju stopil sodnik in rekel: Zakaj ne odgovarjata na besede teh ljudi? Mar ne vesta, da imam moč, da vaju izročim plamenom? In ukazal jima je govoriti; ampak nista ničesar odgovorila.\n\n20 In zgodilo se je, da so odšli in šli po svojih poteh, toda naslednji dan so spet prišli; in sodnik ju je prav tako spet udaril po licu. In prav tako jih je veliko pristopilo in ju udarilo, rekoč: Mar bosta spet stala in sodila temu ljudstvu in obsojala naš zakon? Če imata tako veliko moč, zakaj se ne rešita?\n\n21 In veliko takega so jima govorili, škripajoč z zobmi proti njima in pljuvajoč vanju in govoreč: Kako bomo izgledali, ko bomo prekleti?\n\n22 In veliko takega, da, vse mogoče so jima govorili; in veliko dni so ju tako zasmehovali. In odrekli so jima hrano, da bi bila lačna, in vodo, da bi bila žejna; in odvzeli so jima tudi oblačila, da sta bila gola; in tako sta bila zvezana z močnimi vrvmi in zaprta v ječi.\n\n23 In zgodilo se je, da so, potem ko sta tako trpela veliko dni (in bilo je dvanajstega dne v desetem mesecu v desetem letu vladavine sodnikov nad Nefijevim ljudstvom), vrhovni sodnik amoníhaške dežele in številni njihovi učitelji in njihovi pravniki šli v ječo, kjer sta bila Alma in Amulek zvezana z vrvmi.\n\n24 In vrhovni sodnik je stopil prednju in ju spet udaril in jima rekel: Če imata Božjo moč, se rešita iz teh vezi in potem vama bomo verjeli, da bo Gospod pokončal to ljudstvo glede na vajine besede.\n\n25 In zgodilo se je, da so vsi pristopili in ju udarili, govoreč iste besede, prav do zadnjega; in ko jima je spregovoril zadnji, je bila nad Almom in Amulekom Božja moč in vstala sta in se postavila na noge.\n\n26 In Alma je zaklical, rekoč: Kako dolgo bova trpela te velike stiske, o Gospod? O Gospod, daj nama moč glede na najino vero v Kristusa, prav do rešitve. In pretrgala sta vrvi, s katerimi sta bila zvezana; in ko so ljudje to videli, so začeli bežati, kajti obšel jih je strah pred pogubo.\n\n27 In zgodilo se je, da je bil njihov strah tako velik, da so popadali na zemljo in niso dosegli zunanjih vrat ječe; in zemlja se je močno stresla in stene ječe so se razklale na dvoje, tako da so se zrušile na zemljo; in vrhovnega sodnika in pravnike in duhovnike in učitelje, ki so udarjali po Almu in Amuleku, so pokopale pod seboj.\n\n28 In Alma in Amulek sta prišla iz ječe in nista bila poškodovana, kajti Gospod jima je dal moč glede na njuno vero, ki je bila v Kristusa. In prišla sta naravnost iz ječe; in razvezana sta bila vezi; in ječa se je zrušila na zemljo in vsaka duša znotraj sten le-te, razen Alma in Amuleka, je bila ubita; in prišla sta naravnost v mesto.\n\n29 Ker so torej ljudje zaslišali velik hrup, so v množicah pritekli skupaj, da bi spoznali vzrok le-tega; in ko so videli Alma in Amuleka prihajati iz ječe, in stene le-te so se zrušile na zemljo, jih je obšel velik strah in zbežali so iz Almove in Amulekove navzočnosti, in sicer kakor koza s svojimi mladimi zbeži pred dvema levoma; in tako so zbežali iz Almove in Amulekove navzočnosti.\n\n", "alma 15": "[center][font_size=26]15. poglavje[/font_size][/center]\n\n[i]Alma in Amulek gresta v Sidom in ustanovita cerkev. — Alma ozdravi Zezroma, ki se pridruži Cerkvi. — Veliko se jih krsti in Cerkev uspeva. — Alma in Amulek gresta v Zarahemlo. Okrog leta 81 pr. Kr.[/i]\n\n1 In zgodilo se je, da je bilo Almu in Amuleku zapovedano oditi iz tistega mesta; in odšla sta in prišla prav v sidomsko deželo; in glejte, tam sta našla vse ljudi, ki so odšli iz amoníhaške dežele, ki so bili izgnani in kamenjani, ker so verjeli v Almove besede.\n\n2 In povedala sta jim vse, kar se je zgodilo njihovim ženam in otrokom in tudi glede njiju samih in o njuni moči za rešitev.\n\n3 In v Sidomu je Zezrom prav tako ležal bolan z visoko vročino, ki so jo povzročile velike duševne stiske zaradi njegove hudobije, kajti predpostavljal je, da Alma in Amuleka ni več; in predpostavljal je, da so ju ubili zaradi njegove krivičnosti. In ta velik greh in veliko njegovih drugih grehov so ga v duši mučili, dokler ni bila silno razbolena, in zanj ni bilo rešitve; zato ga je začela kuhati huda vročičnost.\n\n4 Sedaj, ko je slišal, da sta bila Alma in Amulek v sidomski deželi, se je v srcu opogumil; in nemudoma jima je poslal sporočilo, želeč, naj prideta k njemu.\n\n5 In zgodilo se je, da sta nemudoma šla, upoštevajoč sporočilo, ki jima ga je poslal; in šla sta v hišo k Zezromu; in našla sta ga na postelji, bolnega, zelo slabotnega zaradi hude vročice in tudi v duši je bil zelo razbolen zaradi svojih krivičnosti; in ko ju je zagledal, je iztegnil roko in ju rotil, naj ga ozdravita.\n\n6 In zgodilo se je, da mu je Alma, ko ga je prijel za roko, rekel: Ali verjameš v Kristusovo moč v odrešitev?\n\n7 In odgovoril je in rekel: Da, verjamem vsem besedam, ki si jih poučeval.\n\n8 In Alma je rekel: Če verjameš v Kristusovo odkupitev, lahko ozdraviš.\n\n9 In rekel je: Da, verjamem glede na tvoje besede.\n\n10 In potem je Alma zaklical h Gospodu, rekoč: O Gospod, naš Bog, usmili se tega človeka in ga ozdravi glede na njegovo vero v Kristusa.\n\n11 In ko je Alma te besede izrekel, je Zezrom skočil na noge in začel hoditi; in to se je zgodilo na veliko osuplost vseh ljudi; in vest o tem se je razširila po vsej sidomski deželi.\n\n12 In Alma je Zezroma krstil v Gospodu; in odtlej je začel pridigati ljudem.\n\n13 In Alma je v sidomski deželi ustanovil cerkev in v deželi posvetil duhovnike in učitelje, da so krstili v Gospodu vsakogar, kdor se je želel krstiti.\n\n14 In zgodilo se je, da jih je bilo veliko, kajti zgrinjali so se z vseh sidomskih okoliških predelov in se krstili.\n\n15 Kar pa zadeva ljudi v amoníhaški deželi, so še ostali trdosrčno in trdovratno ljudstvo; in niso se pokesali svojih grehov, pripisujoč vso Almovo in Amulekovo moč hudiču, kajti bili so Nehorjeve veroizpovedi in niso verjeli v kesanje za svoje grehe.\n\n16 In zgodilo se je, da sta se Alma in Amulek, ko se je Amulek odrekel vsemu svojemu zlatu in srebru in svojim dragocenostim, ki so bile v amoníhaški deželi, zavoljo Božje besede, ker so ga zavrnili tisti, ki so bili nekoč njegovi prijatelji in tudi njegov oče in njegovo sorodstvo;\n\n17 zato je Alma, potem ko je ustanovil cerkev v Sidomu, videč veliko spremembo, da, videč, da so se ljudje spremenili, kar se tiče ponosa v srcu in so postali ponižni pred Bogom in so se začeli zbirati v svetiščih, da so pred oltarjem častili Boga in nenehno bdeli in molili, da bi se rešili Satana in smrti in pogubljenja —\n\n18 kakor sem torej rekel, ko je Alma vse to videl, je Amuleka torej vzel s seboj in prišel v zarahemelsko deželo in ga odpeljal v svojo lastno hišo in mu v njegovih stiskah nudil pomoč in ga okrepil v Gospodu.\n\n19 In tako se je končalo deseto leto vladavine sodnikov nad Nefijevim ljudstvom.\n\n", "alma 16": "[center][font_size=26]16. poglavje[/font_size][/center]\n\n[i]Lamanci pobijejo ljudi v Amoníhu. — Zoram vodi Nefijce do zmage nad Lamanci. — Alma in Amulek in veliko drugih pridiga besedo. — Učijo, da se bo Kristus po svojem vstajenju prikazal Nefijcem. Med letoma 81 in 77 pr. Kr.[/i]\n\n1 In zgodilo se je v enajstem letu vladavine sodnikov nad Nefijevim ljudstvom, petega dne drugega meseca, ko je bilo v zarahemelski deželi zelo mirno, ko določeno število let ni bilo ne vojn ne prepirov, celo do petega dne drugega meseca v enajstem letu, da se je po vsej deželi zaslišal vojni klic.\n\n2 Kajti glejte, lamanske čete so prišle s strani, kjer je bila divjina, v meje dežele, in sicer v mesto Amoníha, in začele pobijati ljudi in uničevati mesto.\n\n3 In sedaj se je zgodilo, preden so Nefijci lahko zbrali zadostno vojsko, da bi jih iz dežele pregnali, so pokončali ljudi, ki so bili v mestu Amoníha, in tudi nekatere okrog Noetovih meja, druge pa zajete odpeljali v divjino.\n\n4 Sedaj se je zgodilo, da so Nefijci želeli dobiti tiste, ki so bili zasužnjeni odpeljani v divjino.\n\n5 Zato je ta, ki je bil imenovan za vrhovnega poveljnika nad nefijskimi četami (in ime mu je bilo Zoram in imel je dva sinova, Lehija in Ahaja) — Zoram in njegova dva sinova so torej, vedoč, da je bil Alma njihov véliki duhovnik v cerkvi in ker so slišali, da ima duha preroštva, zato so šli k njemu in od njega želeli izvedeti, kam Gospod hoče, naj gredo v divjino iskat svoje brate, ki so jih Lamanci zajeli.\n\n6 In zgodilo se je, da je Alma glede zadeve vprašal Gospoda. In Alma se je vrnil in jim rekel: Glejte, Lamanci bodo šli čez reko Sidon na jugu divjine onkraj mantijskih deželnih meja. In glejte, tam, vzhodno od reke Sidon, se boste spopadli z njimi, in tam vam bo Gospod izročil brate, ki so jih Lamanci zajeli.\n\n7 In zgodilo se je, da so Zoram in njegova sinova šli čez reko Sidon s svojimi četami in odkorakali onkraj mantijskih meja na jug divjine, ki je bila na vzhodni strani reke Sidon.\n\n8 In prišli so nad lamanske čete in Lamance so razkropili in jih pregnali v divjino; in s seboj so vzeli svoje brate, ki so jih Lamanci zajeli, in med njimi ni bilo niti ene duše, ki bi bila izgubljena, ki je bila zajeta. In bratje so jih odpeljali, da bi posedovali njihove lastne dežele.\n\n9 In tako se je končalo enajsto leto sodnikov in Lamanci so bili pregnani iz dežele in ljudje v Amoníhu so bili pokončani; da, vsaka amoníhaška živa duša je bila pokončana in uničeno je bilo tudi njihovo veliko mesto, za katero so rekli, da ga Bog zaradi njegove veličine ne more uničiti.\n\n10 Toda glejte, v enem dnevu je ostalo zapuščeno; in trupla so raztrgali psi in divje živali divjine.\n\n11 Vendar so se po veliko dneh njihova mrtva telesa nakopičila po obličju zemlje in prekrita so bila s tanko plastjo. In vonj le-teh je bil torej tako močan, da ljudje veliko let niso šli v amoníhaško deželo, da bi jo posedovali. In imenovali so jo Nehorjevo opustošenje; kajti bili so veroizpovedi Nehorja, ki je bil ubit; in njihove dežele so ostale opustošene.\n\n12 In Lamanci se niso spet prišli vojskovat proti Nefijcem vse do štirinajstega leta vladavine sodnikov nad Nefijevim ljudstvom. In tako je Nefijevo ljudstvo tri leta imelo v vsej deželi nepretrgan mir.\n\n13 In Alma in Amulek sta šla pridigat kesanje ljudem v njihove templje in njihova svetišča in tudi v njihove shodnice, ki so bile zgrajene na judovski način.\n\n14 In tolikim, kolikor jih je njune besede hotelo slišati, sta nenehno razglašala Božjo besedo, ne da bi delala razlike med ljudmi.\n\n15 In tako sta šla Alma in Amulek in tudi veliko drugih, ki so bili izvoljeni za delo, pridigat besedo po vsej deželi. In ustanavljanje cerkve je postalo vsesplošno po vsej deželi v vseh okoliških predelih med vsem nefijskim ljudstvom.\n\n16 In med njimi ni bilo neenakosti; Gospod je po vsem obličju dežele razlil svojega Duha, da bi pripravil misli človeških otrok, oziroma da bi jih v srcu pripravil, da bodo sprejeli besedo, ki se jo bo poučevalo med njimi v času njegovega prihoda —\n\n17 da ne bi bili otopeli do besede, da ne bi bili neverni in šli v pogubo, ampak da bi besedo sprejeli z radostjo, in kakor je veja vcepljena v pravo trto, da bi stopili v počitek Gospoda, svojega Boga.\n\n18 Tisti duhovniki torej, ki so šli med ljudi, so pridigali zoper vsako laganje in zavajanje in zavidanje in zdrahe in zlonamernosti in žalitve in tatvine, ropanje, plenjenje, umore, prešuštvovanje in vsakovrstno poltenost, klicoč, da tega ne sme biti —\n\n19 na dolgo govoreč o tem, kar mora kmalu priti; da, na dolgo govoreč o prihodu Božjega Sina, o njegovem trpljenju in smrti in tudi o vstajenju mrtvih.\n\n20 In veliko ljudi je poizvedovalo glede kraja, kamor bo prišel Božji Sin; in poučeni so bili, da se jim bo prikazal po svojem vstajenju; in to so ljudje poslušali z veliko radostjo in veseljem.\n\n21 In potem ko je bila torej po vsej deželi ustanovljena cerkev — ko je zmagala nad hudičem in se je po vsej deželi pridigalo Božjo besedo v njeni čistosti in je Gospod na ljudi izlival svoje blagoslove — se je tako končalo štirinajsto leto vladavine sodnikov nad Nefijevim ljudstvom.\n\n", "alma 17": "Poročilo Mozijevih sinov, ki so zavoljo Božje besede zavrnili svoje pravice do kraljestva in šli v nefijsko deželo pridigat Lamancem; njihovo trpljenje in rešitev. — Glede na Almov zapis.\n\nObsega 17. do 27. poglavje.\n\n[center][font_size=26]17. poglavje[/font_size][/center]\n\n[i]Mozijevi sinovi imajo duha preroštva in razodetja. — V različne smeri gredo razglašat besedo Lamancem. — Amon gre v izmaelsko deželo in postane služabnik kralja Lamonija. — Amon reši kraljevo drobnico in pri Sebusovih vodah pobije njegove sovražnike. 1. do 3. verz: okrog leta 77 pr. Kr.; 4. verz: med letoma 91 in 77 pr. Kr.; 5. do 39. verz: okrog leta 91 pr. Kr.[/i]\n\n1 In sedaj se je zgodilo, da je Alma, ko je potoval iz gideónske dežele na sever v mantijsko deželo, glejte, na svoje začudenje srečal Mozijeve sinove, ki so potovali proti zarahemelski deželi.\n\n2 Ti Mozijevi sinovi so bili torej z Almom takrat, ko se mu je angel prikazal prvič; zato se je Alma silno vzradostil, da vidi svoje brate; in kar je še bolj doprineslo k njegovi radosti, je bilo to, da so bili še vedno njegovi bratje v Gospodu; da, in postali so močni v spoznanju resnice; kajti bili so možje jasne presoje in marljivo so raziskovali svete spise, da bi poznali Božjo besedo.\n\n3 To pa ni vse; veliko so se predajali molitvi in postu, zato so imeli duha preroštva in duha razodetja in ko so poučevali, so poučevali z Božjo močjo in polnomočjem.\n\n4 In med Lamanci so Božjo besedo učili za razdobje štirinajstih let in imeli so veliko uspeha in veliko so jih pripeljali k spoznanju resnice; da, z močjo njihovih besed jih je bilo veliko privedenih pred Božji oltar, da so v molitvi klicali njegovo ime in mu priznali svoje grehe.\n\n5 To so torej okoliščine, ki so jih spremljale na njihovih potovanjih, kajti imeli so veliko stisk; veliko so pretrpeli tako telesno kot duhovno, kot so lakota, žeja in utrujenost in tudi velik duhovni napor.\n\n6 Tole so bila torej njihova potovanja: ko so se poslovili od svojega očeta, Mozija, v prvem letu sodnikov; ko so zavrnili kraljestvo, ki jim ga je oče želel predati, in táko je bilo tudi mnenje ljudstva;\n\n7 vendar so odšli iz zarahemelske dežele in vzeli svoje meče in svoje sulice in svoje loke in svoje puščice in svoje prače; in to so storili, da si bodo lahko priskrbeli hrano, ko bodo v divjini.\n\n8 In tako so odšli v divjino s še nekaterimi, ki so jih izbrali, da bodo šli v nefijsko deželo Lamancem pridigat Božjo besedo.\n\n9 In zgodilo se je, da so v divjini potovali veliko dni in veliko so se postili in veliko so molili, da bi jim Gospod dal del svojega Duha, da bo šel z njimi in z njimi prebival, da bi bili orodje v Božjih rokah, da bi, če bi bilo mogoče, svoje brate, Lamance, privedli k spoznanju resnice, k spoznanju o nizkotnosti izročil njihovih očetov, ki niso bila pravilna.\n\n10 In zgodilo se je, da jih je Gospod obiskal s svojim Duhom in jim rekel: Potolažite se! In potolažili so se.\n\n11 In Gospod jim je tudi rekel: Pojdite med Lamance, svoje brate, in potrdite mojo besedo: vendarle bodite potrpežljivi v velikem potrpljenju in v stiskah, da jim boste za dober zgled v meni; in iz vas bom napravil orodje v svojih rokah za odrešitev številnih duš.\n\n12 In zgodilo se je, da so se Mozijevi sinovi in tudi tisti, ki so bili z njimi, v srcu opogumili, da so šli k Lamancem razglašat Božjo besedo.\n\n13 In zgodilo se je, da so se, ko so prispeli v meje lamanske dežele, ločili in odšli drug od drugega, zaupajoč v Gospoda, da se bodo na koncu svoje žetve spet srečali; kajti predpostavljali so, da je bilo delo, ki so si ga zadali, veliko.\n\n14 In zagotovo je bilo veliko, kajti zadali so si, da bodo Božjo besedo pridigali divjemu in otopelemu in okrutnemu ljudstvu; ljudem, ki so se radostili, da so Nefijce morili in jih ropali in jim plenili; in v srcu so bili nagnjeni k bogastvu oziroma zlatu in srebru in dragocenim kamnom; vendar so si te stvari prizadevali pridobiti z umori in plenjenjem, da jim ne bi bilo treba delati s svojimi lastnimi rokami.\n\n15 Tako so bili zelo leno ljudstvo, med katerim jih je veliko častilo malike in nadnje se je zgrnilo Božje prekletstvo zaradi izročil njihovih očetov; navkljub temu so se Gospodove obljube nanašale tudi nanje pod pogoji kesanja.\n\n16 To je bil zato vzrok, zavoljo katerega so si Mozijevi sinovi zadali delo, da bi jih morda privedli h kesanju; da bi jih morda lahko privedli do spoznanja o načrtu odkupitve.\n\n17 Zato so se med seboj ločili in šli mednje, vsak sam, glede na Božjo besedo in moč, ki jim je bila dana.\n\n18 Amon je bil torej med njimi glavni, oziroma jim je nudil pomoč, in od njih je odšel, potem ko jih je blagoslovil glede na njihov različen položaj, ko jim je razglasil Božjo besedo oziroma jim pred svojim odhodom nudil pomoč; in tako so se odpravili na več poti po vsej deželi.\n\n19 In Amon je šel v izmaelsko deželo, deželo, ki se je imenovala po Izmaelovih sinovih, ki so prav tako postali Lamanci.\n\n20 In ko je Amon prišel v izmaelsko deželo, so ga Lamanci prijeli in ga zvezali, kot je bila pri njih navada, da so zvezali vse Nefijce, ki so padli v njihove roke, in jih pripeljali pred kralja; in tako so bili prepuščeni kralju na milost in nemilost, da jih je ubil, ali jih obdržal v ujetništvu, ali jih je vrgel v ječo, ali jih je dal izgnati iz svoje dežele glede na svojo voljo in zadovoljstvo.\n\n21 In tako so Amona pripeljali pred kralja, ki je bil nad izmaelsko deželo; in ime mu je bilo Lamoni; in bil je Izmaelov potomec.\n\n22 In kralj je Amona vprašal, če želi prebivati v deželi med Lamanci oziroma med njegovim ljudstvom.\n\n23 In Amon mu je rekel: Da, nekaj časa želim prebivati med temi ljudmi; da, in morda do dne, ko umrem.\n\n24 In zgodilo se je, da je bil kralj Lamoni z Amonom zelo zadovoljen in je ukazal, naj mu razvežejo vrvi; in želel je, naj Amon vzame za ženo eno od njegovih hčera.\n\n25 Amon pa mu je rekel: Ne, ampak bom tvoj služabnik. Amon je torej postal služabnik kralja Lamonija. In zgodilo se je, da so ga poslali med druge služabnike, da bo pazil Lamonijevo drobnico glede na lamanski običaj.\n\n26 In potem ko je kralju služil tri dni, ko je z lamanskimi služabniki hodil z njihovo drobnico na kraj z vodo, ki se je imenoval Sebusova voda, in vsi Lamanci so semkaj gnali svojo drobnico, da bi pila vodo —\n\n27 ko so torej Amon in kraljevi služabniki gnali drobnico na ta kraj z vodo, glejte, je določeno število Lamancev, ki so prišli napojit svojo drobnico, vstalo in razkropilo drobnico Amona in kraljevih služabnikov in tako so jo razkropili, da se je razbežala na vse strani.\n\n28 Kraljevi služabniki so torej začeli godrnjati, rekoč: Sedaj nas bo kralj ubil, kakor je naše brate, ker je bila njihova drobnica razkropljena zaradi hudobije teh mož. In začeli so silno jokati, rekoč: Glej, naša drobnica je že razkropljena.\n\n29 Zaradi strahu, da jih bodo ubili, so torej zajokali. Ko je torej Amon to videl, je srce v njem prekipevalo od radosti; kajti, je rekel, tem svojim soslužabnikom bom pokazal svojo moč oziroma moč, ki je v meni, ko bom to drobnico zbral za kralja, da bom lahko osvojil srca teh svojih soslužabnikov, da jih bom lahko pripeljal do tega, da bodo verjeli mojim besedam.\n\n30 In sedaj, to so bile Amonove misli, ko je videl stiske tistih, ki jih je imenoval za svoje brate.\n\n31 In zgodilo se je, da jim je laskal s svojimi besedami, rekoč: Bratje moji, veselimo se in pojdimo iskat drobnico in zbrali jo bomo in jo pripeljali nazaj na kraj z vodo; in tako bomo drobnico obvarovali za kralja in ne bo nas ubil.\n\n32 In zgodilo se je, da so šli iskat drobnico in sledili so Amonu in hitro pohiteli in dohiteli so kraljevo drobnico in jo spet zbrali na kraju z vodo.\n\n33 In tisti možje so se spet dvignili, da bi razkropili drobnico; Amon pa je svojim bratom rekel: Obkrožite drobnico okrog in okrog, da ne bo zbežala; in grem in se spoprimem s tistimi možmi, ki nam razganjajo drobnico.\n\n34 Zato so storili, kakor jim je Amon ukazal, in šel je in se postavil, da se bo boril s tistimi, ki so stali pri Sebusovih vodah; in bilo jih je nemalo število.\n\n35 Zato se Amona niso bali, kajti predpostavljali so, da bi ga glede na svoje zadovoljstvo lahko ubil eden od njihovih mož, kajti niso vedeli, da je Gospod Moziju obljubil, da bo njegove sinove rešil iz njihovih rok; niti niso vedeli ničesar o Gospodu; zato so se radostili v pobijanju svojih bratov; in zaradi tega so se spet dvignili, da bi razkropili kraljevo drobnico.\n\n36 Amon pa je stopil naprej in začel vanje s pračo metati kamne; da, z veliko močjo je mednje lučal kamne; in tako jih je določeno število pobil, tako da so osupnili nad njegovo močjo; vendar so bili zaradi poboja svojih bratov jezni in odločeni so bili, da bo padel; ker so torej videli, da ga ne morejo zadeti s kamni, so se približali z gorjačami, da bi ga ubili.\n\n37 Toda glejte, Amon je vsakomur, ki je dvignil gorjačo, da bi ga udaril, s svojim mečem odsekal roko, kajti njihovim udarcem se je zoperstavil tako, da jim je z rezilom svojega meča odsekal roko, tako da so osupnili in začeli pred njim bežati; da, in ni jih bilo malo število; in z močjo svoje roke je napravil, da so zbežali.\n\n38 Šest jih je torej pobil s pračo, toda z mečem ni ubil nobenega, razen njihovega vodjo; in odsekal je toliko rok, kolikor se jih je dvignilo nadenj, in ni jih bilo malo.\n\n39 In ko jih je pregnal daleč stran, se je vrnil in napojili so drobnico in jo vrnili na kraljevi pašnik in potem šli h kralju, prinašajoč roke, ki jih je Amon odsekal z mečem tistim, ki so si ga prizadevali ubiti; in prinesli so jih h kralju v pričevanje o tem, kar so storili.\n\n", "alma 18": "[center][font_size=26]18. poglavje[/font_size][/center]\n\n[i]Kralj Lamoni predpostavlja, da je Amon Véliki Duh. — Amon kralja uči o stvarjenju, Božjih ravnanjih z ljudmi in odkupitvi, ki pride po Kristusu. — Lamoni verjame in pade na zemljo, kot da bi bil mrtev. Okrog leta 90 pr. Kr.[/i]\n\n1 In zgodilo se je, da je kralj Lamoni svojim služabnikom naročil, naj pristopijo in pričujejo o vsem, kar so glede zadeve videli.\n\n2 In ko so vsi pričevali o tem, kar so videli, in je izvedel, da je Amon zvesto varoval njegovo drobnico in tudi o njegovi veliki moči, ko se je boril zoper tiste, ki so si ga prizadevali ubiti, je silno osupnil in rekel: To je zagotovo več kot človek. Glejte, mar ni to Véliki Duh, ki nad to ljudstvo zaradi njihovih umorov pošilja tako velike kazni?\n\n3 In kralju so odgovorili in rekli: Ali je Véliki Duh ali človek, ne vemo; toliko pa vemo, da ga kraljevi sovražniki ne morejo ubiti; niti ne morejo razkropiti kraljeve drobnice, ko je z nami, zaradi njegove izkušenosti in velike moči; zato vemo, da je kraljev prijatelj. In sedaj, o kralj, ne verjamemo, da ima človek tako veliko moč, kajti vemo, da ga ni moč ubiti.\n\n4 In sedaj, ko je kralj te besede slišal, jim je rekel: Sedaj vem, da je Véliki Duh; in v tem času je prišel, da bi vas ohranil pri življenju, da vas ne bi ubil, kakor sem vaše brate. To je torej Véliki Duh, o katerem so govorili naši očetje.\n\n5 To je bilo torej Lamonijevo izročilo, ki ga je prevzel od očeta, da Véliki Duh je. Navkljub temu, da so verjeli v Vélikega Duha, so predpostavljali, da je bilo, kar koli so počeli, prav; vendar se je Lamoni začel strašno bati zavoljo strahu, da je naredil narobe, ko je ubil svoje služabnike;\n\n6 kajti ubil je številne od njih, ker so jim njihovi bratje na kraju z vodo razkropili drobnico; in tako so bili, ker so jim razkropili drobnico, ubiti.\n\n7 Navada teh Lamancev je torej bila, da so stali pri Sebusovih vodah, da so ljudem razkropili drobnico, da so veliko te, ki se je razkropila, odgnali v svojo lastno deželo, kajti takšna je bila med njimi navada plenjenja.\n\n8 In zgodilo se je, da je kralj Lamoni svoje služabnike vprašal, rekoč: Kje je ta mož, ki ima tako veliko moč?\n\n9 In rekli so mu: Glej, tvoje konje hrani. Kralj je torej svojim služabnikom, preden so šli napajat drobnico, ukazal, naj pripravijo njegove konje in kočije in ga odpeljejo v nefijsko deželo; kajti v nefijski deželi je Lamonijev oče, ki je bil kralj vse dežele, dal pripraviti veliko gostijo.\n\n10 Ko je torej kralj Lamoni slišal, da Amon pripravlja njegove konje in kočije, se je še bolj začudil zaradi Amonove zvestobe, rekoč: Med vsemi mojimi služabniki zagotovo ni bilo nobenega služabnika, ki bi bil tako zvest kot ta mož; kajti pomni izvršiti prav vse moje ukaze.\n\n11 Sedaj zagotovo vem, da je to Véliki Duh, in želim si, da bi prišel k meni, a si ne drznem.\n\n12 In zgodilo se je, da je Amon, ko je za kralja in njegove služabnike pripravil konje in kočije, šel h kralju in videl je, da se je kralju izraz na obrazu spremenil; zato je bil na tem, da se iz njegove navzočnosti umakne.\n\n13 In eden od kraljevih služabnikov mu je rekel, Rabána, kar v prevodu pomeni mogočni oziroma veliki kralj, ker so svoje kralje imeli za mogočne; in tako mu je rekel: Rabána, kralj želi, da ostaneš.\n\n14 Zato se je Amon obrnil h kralju in mu rekel: Kaj želiš, naj naredim zate, o kralj? In kralj mu ni odgovoril za kako eno uro po njihovem času, kajti ni vedel, kaj naj mu reče.\n\n15 In zgodilo se je, da mu je Amon spet rekel: Kaj želiš od mene? Kralj pa mu ni odgovoril.\n\n16 In zgodilo se je, da je Amon, ker ga je navdajal Božji Duh, zato zaznal kraljeve misli. In rekel mu je: Mar je zato, ker si slišal, da sem ubranil tvoje služabnike in tvojo drobnico in pobil sedem njihovih bratov s pračo in z mečem in drugim odsekal roko, zato da bi ubranil tvojo drobnico in tvoje služabnike; glej, mar je to vzrok tvojemu čudenju?\n\n17 Pravim ti, kaj je tisto, zavoljo česar je tvoje čudenje tako veliko? Glej, človek sem in tvoj služabnik sem; zato bom to, kar želiš, kar je prav, napravil.\n\n18 Ko je torej kralj te besede slišal, se je spet čudil, kajti videl je, da je Amon lahko presodil njegove misli; toda navkljub temu je kralj Lamoni odprl usta in mu rekel: Kdo si? Si mar tisti Véliki Duh, ki ve vse?\n\n19 Amon je odgovoril in mu rekel: Nisem.\n\n20 In kralj je rekel: Kako poznaš misli mojega srca? Govoriš lahko smelo in mi poveš glede teh stvari; in povej mi tudi, s kakšno močjo si ubil in odsekal roke mojih bratov, ki so razkropili mojo drobnico —\n\n21 in sedaj, če mi boš povedal glede teh stvari, ti bom, kar koli želiš, dal; in če bi bilo potrebno, bi te varoval s svojimi četami; toda vem, da si močnejši od njih vseh; vendar ti bom, kar koli želiš od mene, naklonil.\n\n22 Ker je bil torej Amon moder, vendarle nenevaren, je Lamoniju rekel: Ali boš prisluhnil mojim besedam, če ti povem, s katero močjo to počnem? In to je tisto, kar želim od tebe.\n\n23 In kralj mu je odgovoril in rekel: Da, verjel bom vsem tvojim besedam. In tako se je ujel z zvijačo.\n\n24 In Amon mu je začel smelo govoriti in mu rekel: Ali verjameš, da Bog je?\n\n25 In odgovoril je in mu rekel: Ne vem, kaj to pomeni.\n\n26 In potem je Amon rekel: Ali verjameš, da je Véliki Duh?\n\n27 In rekel je: Da.\n\n28 In Amon je rekel: To je Bog. In Amon mu je spet rekel: Ali verjameš, da je ta Véliki Duh, ki je Bog, ustvaril vse, kar je v nebesih in na zemlji?\n\n29 In rekel je: Da, verjamem, da je ustvaril vse, kar je na zemlji; nebes pa ne poznam.\n\n30 In Amon mu je rekel: Nebesa so kraj, kjer prebiva Bog in vsi njegovi sveti angeli.\n\n31 In kralj Lamoni je rekel: Ali je to nad zemljo?\n\n32 In Amon je rekel: Da, in on gleda na vse človeške otroke in pozna vse misli in vzgibe srca, kajti njegova roka jih je vse ustvarila od začetka.\n\n33 In kralj Lamoni je rekel: Verjamem v vse to, o čemer si govoril. Ali te je poslal Bog?\n\n34 Amon mu je rekel: Človek sem; in človek je bil na začetku ustvarjen po Božji podobi in po njegovem Svetem Duhu sem poklican, da o tem učim ljudi, da bi bili privedeni k spoznanju o tem, kar je pravično in res;\n\n35 in del tega Duha prebiva v meni, kar mi daje spoznanje in tudi moč glede na mojo vero in želje, ki so v Bogu.\n\n36 Ko je torej Amon te besede izrekel, je začel pri stvarjenju sveta in tudi pri Adamovem stvarjenju in mu povedal vse glede človekovega padca in pripovedoval in predenj položil zapise in svete spise ljudstva, o katerih so govorili preroki, prav do časa, ko je njihov oče, Lehi, zapustil Jeruzalem.\n\n37 In povedal jim je tudi (torej kralju in njegovim služabnikom) za vsa potovanja njihovih očetov v divjini in vse njihovo trpljenje zaradi lakote in žeje in njihovega trdega dela in tako naprej.\n\n38 In pripovedoval jim je tudi glede uporov Lamana in Lemuela in Izmaelovih sinov, da, o vseh njihovih uporih jim je poročal; in pojasnil jim je vse zapise in svete spise od časa, ko je Lehi zapustil Jeruzalem, prav do sedanjega časa.\n\n39 To pa ni vse; kajti pojasnil jim je načrt odkupitve, ki je bil pripravljen od osnovanja sveta; in razkril jim je tudi glede Kristusovega prihoda in razkril jim je vsa Gospodova dela.\n\n40 In zgodilo se je, da je potem, ko je vse to izrekel in kralju pojasnil, da je kralj vsem njegovim besedam verjel.\n\n41 In začel je klicati h Gospodu, rekoč: O Gospod, usmili se glede na obilje svoje milosti, ki si jo imel z Nefijevim ljudstvom, usmili se mene in mojega ljudstva.\n\n42 In sedaj, ko je to izrekel, je padel na zemljo, kot da bi bil mrtev.\n\n43 In zgodilo se je, da so ga njegovi služabniki dvignili in ga odnesli k njegovi ženi in ga položili na posteljo; in ležal je, kot da bi bil mrtev, dva dni in dve noči; in njegova žena in njegovi sinovi in njegove hčere so žalovali za njim, kot je bila med Lamanci navada, hudo objokujoč, ker so ga izgubili.\n\n", "alma 19": "[center][font_size=26]19. poglavje[/font_size][/center]\n\n[i]Lamoni prejme luč večnega življenja in vidi Odkupitelja. — Vsi iz njegove hiše padejo v zamaknjenost in veliko jih vidi angele. — Amon je čudežno obvarovan. — Veliko jih krsti in med njimi ustanovi cerkev. Okrog leta 90 pr. Kr.[/i]\n\n1 In zgodilo se je po dveh dneh in dveh nočeh, da so bili na tem, da bodo njegovo telo odnesli in ga položili v grobnico, ki so jo napravili z namenom, da bodo pokopali svoje mrtve.\n\n2 Ker je kraljica torej slišala za Amonovo slavo, je zato poslala ponj in želela, naj pride k njej.\n\n3 In zgodilo se je, da je Amon storil, kakor mu je bilo ukazano, in šel h kraljici in želel izvedeti, kaj želi, naj on naredi.\n\n4 In rekla mu je: Služabniki mojega moža so mi razkrili, da si prerok svetega Boga in da imaš moč, da v njegovem imenu delaš veliko mogočnih del:\n\n5 Če je torej tako, bi želela, da greš in obiščeš mojega moža, kajti na postelji leži kake dva dneva in dve noči; in nekateri pravijo, da ni mrtev, drugi pa pravijo, da je mrtev in da zaudarja in da bi ga morali položiti v grobnico; kar pa zadeva mene, meni ne zaudarja.\n\n6 To je bilo torej tisto, kar je Amon želel, kajti vedel je, da je kralj Lamoni pod vplivom Božje moči; vedel je, da je z njegovega uma padla temna tančica nevere, in luč, ki je razsvetlila njegov razum, ki je bila luč Božje slave, ki je bila čudovita luč njegove dobrote — da, ta luč mu je v dušo vlila takšno radost, da se je razblinil oblak teme in da je v njegovi duši zasvetila luč večnega življenja, da, vedel je, da je to premagalo njegovo naravno obliko, in odneslo ga je v Bogu —\n\n7 zato je bilo to, kar je kraljica želela od njega, njegova edina želja. Zato je vstopil, da bi videl kralja, kakor je od njega želela kraljica; in pogledal je kralja in vedel je, da ni mrtev.\n\n8 In kraljici je rekel: Ni mrtev, ampak spi v Bogu in jutri bo spet vstal; zato ga ne pokopljite.\n\n9 In Amon ji je rekel: Ali verjameš temu? In rekla mu je: Nobenega dokaza nisem imela, razen tvoje besede in besede najinih služabnikov; vendar verjamem, da bo, kakor si rekel.\n\n10 In Amon ji je rekel: Blagoslovljena si zaradi svoje silne vere; povem ti, ženska, med vsem nefijskim ljudstvom ni bilo tako velike vere.\n\n11 In zgodilo se je, da je od tistega trenutka bdela nad moževo posteljo prav do trenutka naslednjega dne, ki ga je Amon določil, da bo vstal.\n\n12 In zgodilo se je, da je vstal glede na Amonove besede; in ko je vstal, je k ženski iztegnil roko in rekel: Blagoslovljeno bodi Božje ime in blagoslovljena ti!\n\n13 Kajti tako zagotovo kakor živiš, glej, sem videl svojega Odkupitelja in prišel bo in ženska ga bo rodila in odkupil bo vse človeštvo, ki verjame v njegovo ime. Ko je torej te besede izrekel, mu je srce v notranjosti prekipevalo in od radosti se je spet zgrudil; in zgrudila se je tudi kraljica, ker jo je premagal Duh.\n\n14 Ko je torej Amon videl, da se je Gospodov Duh glede na njegove molitve razlil na Lamance, njegove brate, ki so bili vzrok tolikemu žalovanju med Nefijci oziroma med vsem Božjim ljudstvom zaradi njihovih krivičnosti in njihovih izročil, je padel na kolena in začel v molitvi in zahvaljevanju Bogu izlivati dušo za to, kar je storil za njegove brate; in tudi njega je premagala radost; in tako so se vsi trije zgrudili na zemljo.\n\n15 Sedaj, ko so kraljevi služabniki videli, da so popadali, so prav tako začeli klicati k Bogu, kajti tudi njih je obšel strah pred Gospodom, kajti oni so bili tisti, ki so stali pred kraljem in mu pričevali glede velike Amonove moči.\n\n16 In zgodilo se je, da so klicali Gospodovo ime v vsej svoji moči, prav dokler niso popadali na zemljo vsi, razen neke Lamanke, ki ji je bilo ime Abiš, in pred veliko leti se je zaradi nenavadnega očetovega videnja spreobrnila h Gospodu —\n\n17 ker se je tako spreobrnila h Gospodu in ni tega nikoli razkrila, ko je torej videla, da so vsi Lamonijevi služabniki popadali na zemljo, in tudi njena gospodarica, kraljica, in kralj in Amon so ležali na zemlji, je vedela, da je bila to Božja moč; in predpostavljajoč, da je to priložnost, da ljudem razglasi, kaj se je zgodilo med njimi, da bi jih ta prizor pripravil, da bi verjeli v Božjo moč, zato je tekla od hiše do hiše in to razglašala ljudem.\n\n18 In začeli so se zbirati v kraljevi hiši. In prišla je množica in na svojo veliko osuplost so zagledali kralja in kraljico in njune služabnike ležati na zemlji in vsi so ležali tam, kakor da bi bili mrtvi; in videli so tudi Amona in glejte, bil je Nefijec.\n\n19 In ljudje so torej med seboj začeli godrnjati; nekateri so govorili, da je ta velika hudobija, ki je prišla nadnje oziroma nad kralja in njegovo hišo, zato ker je dopustil, da Nefijec ostane v deželi.\n\n20 Drugi pa so jih grajali, rekoč: Kralj je to hudobijo nad svojo hišo priklical, ker je pobil svoje služabnike, katerim se je pri Sebusovih vodah razbežala drobnica.\n\n21 In grajali so jih tudi tisti možje, ki so stali pri Sebusovih vodah in razkropili drobnico, ki je pripadala kralju, kajti jezili so se na Amona zaradi števila teh, ki jih je pobil med njihovimi brati pri Sebusovih vodah, ko je branil kraljevo drobnico.\n\n22 Sedaj je eden od njih, čigar brata je Amon ubil z mečem, ker je bil na Amona silno jezen, izvlekel svoj meč in pristopil, da bi ga pustil pasti na Amona, da bi ga ubil; in ko je meč dvignil, da ga bo prebodel, glej, se je zgrudil mrtev.\n\n23 Vidimo torej, da Amona ni bilo moč ubiti, kajti Gospod je Moziju, njegovemu očetu, rekel: Prizanesel mu bom in z njim bo glede na tvojo vero — zato ga je Mozija zaupal Gospodu.\n\n24 In zgodilo se je, da je množico, ko je videla, da se je mož, ki je dvignil meč, da bi Amona ubil, zgrudil mrtev, obšel strah in niso si drznili iztegniti roke, da bi se dotaknili njega ali koga od tistih, ki so popadali; in spet so se začeli med seboj čuditi, kaj bi bilo vzrok tej veliki moči oziroma kaj vse bi to lahko pomenilo.\n\n25 In zgodilo se je, da jih je bilo med njimi veliko, ki so rekli, da je bil Amon Véliki Duh, in drugi so rekli, da ga je poslal Véliki Duh;\n\n26 drugi pa so jih vse grajali, rekoč, da je pošast, ki so jo poslali Nefijci, da bi jih mučila.\n\n27 In bilo jih je nekaj, ki so rekli, da je Amona poslal Véliki Duh, da bi jih prizadel zaradi njihovih krivičnosti; in da je bil Véliki Duh, ki je vselej spremljal Nefijce, ki jih je vselej rešil iz njihovih rok; in rekli so, da je bil to ta Véliki Duh, ki je pokončal toliko njihovih bratov, Lamancev.\n\n28 In tako se je prepir med njimi silno zaostril. In ko so se tako prepirali, je služabnica, zaradi katere se je začela zbirati množica, prišla in ko je videla prepir, ki se je odvijal med množico, se je silno užalostila, prav do solz.\n\n29 In zgodilo se je, da je šla in kraljico prijela za roko, da bi jo morda dvignila s tal; in brž ko se je dotaknila njene roke, je vstala in se postavila na noge in zaklicala z glasnim glasom, rekoč: O blagoslovljen Jezus, ki me je odrešil iz strašnega pekla! O blagoslovljen Bog, usmili se tega ljudstva!\n\n30 In ko je to izrekla, je plosknila z rokami, ker jo je navdajala radost, in spregovorila veliko besed, ki jih niso razumeli; in ko je to storila, je prijela kralja, Lamonija, za roko in glej, vstal je in se postavil na noge.\n\n31 In nemudoma je, videč prepir med svojim ljudstvom, šel in jih začel grajati in jih učiti besede, ki jih je slišal iz Amonovih ust; in toliko, kolikor jih je njegove besede slišalo, jih je verjelo in spreobrnili so se h Gospodu.\n\n32 Med njimi pa jih je bilo veliko, ki njegovih besed niso hoteli poslušati; zato so šli svojo pot.\n\n33 In zgodilo se je, da jim je Amon, ko je vstal, tudi služil in prav tako vsi Lamonijevi služabniki; in vsi so ljudem razglašali isto — da so se v srcu spremenili; da nimajo več želje delati húdo.\n\n34 In glejte, veliko jih je ljudem razglasilo, da so videli angele in govorili z njimi; in tako so jim povedali o Božjih stvareh in o njegovi pravičnosti.\n\n35 In zgodilo se je, da jih je bilo veliko, ki so njihovim besedam verjeli; in toliko, kolikor jih je verjelo, se jih je krstilo; in postali so pravično ljudstvo in med seboj so ustanovili cerkev.\n\n36 In tako se je med Lamanci začelo Gospodovo delo; tako je Gospod nanje začel razlivati svojega Duha; in vidimo, da svojo roko podaja vsem ljudem, ki se bodo pokesali in verjeli v njegovo ime.\n\n", "alma 20": "[center][font_size=26]20. poglavje[/font_size][/center]\n\n[i]Gospod pošlje Amona v Midoni rešit svoje brate, zaprte v ječi. — Amon in Lamoni srečata Lamonijevega očeta, ki je kralj vse dežele. — Amon starega kralja primora, da odobri izpustitev njegovih bratov. Okrog leta 90 pr. Kr.[/i]\n\n1 In zgodilo se je, da je, ko so v deželi ustanovili cerkev, kralj Lamoni želel, naj gre Amon z njim v nefijsko deželo, da ga bo pokazal svojemu očetu.\n\n2 In k Amonu je prišel Gospodov glas, rekoč: Ne pojdi v nefijsko deželo, kajti glej, kralj ti bo stregel po življenju, ampak pojdi v midonijsko deželo, kajti glej, tvoj brat Aron in tudi Muloki in Ama so v ječi.\n\n3 Sedaj se je zgodilo, da je Amon, ko je to slišal, Lamoniju rekel: Glej, moj brat in bratje so v ječi v Midoniju in grem, da jih lahko rešim.\n\n4 Sedaj je Lamoni Amonu rekel: Vem, v Gospodovi moči lahko narediš vse. Toda glej, šel bom s teboj v midonijsko deželo, kajti kralj midonijske dežele, ki se imenuje Antiomno, je moj prijatelj; zato grem v midonijsko deželo, da bom lahko laskal kralju dežele in tvoje brate bo izpustil iz ječe. Sedaj mu je Lamoni rekel: Kdo ti je povedal, da so tvoji bratje v ječi?\n\n5 In Amon mu je rekel: Nihče drug mi ni povedal kakor Bog; in rekel mi je: Pojdi in reši svoje brate, kajti v ječi so v midonijski deželi.\n\n6 Ko je torej Lamoni to slišal, je svojim služabnikom naročil, naj pripravijo konje in kočije.\n\n7 In Amonu je rekel: Pridi, s teboj bom šel v midonijsko deželo in tam bom kralja prosil, da bo tvoje brate izpustil iz ječe.\n\n8 In zgodilo se je, da sta Amon in Lamoni, ko sta potovala tjakaj, srečala Lamonijevega očeta, ki je bil kralj vse dežele.\n\n9 In glejte, Lamonijev oče mu je rekel: Zakaj nisi prišel na gostijo na tisti véliki dan, ko sem pripravil gostijo za svoje sinove in za svoje ljudstvo?\n\n10 In rekel je tudi: Kam greš s tem Nefijcem, ki je eden od otrok lažnivca?\n\n11 In zgodilo se je, da mu je Lamoni povedal, kam je namenjen, kajti bal se je, da bi ga užalil.\n\n12 In povedal mu je tudi ves razlog, zakaj je ostal v svojem lastnem kraljestvu, da ni šel k očetu na gostijo, ki jo je pripravil.\n\n13 In ko mu je torej Lamoni vse to pojasnil, glej, se je na njegovo osuplost oče nanj razjezil in rekel: Lamoni, rešiti nameravaš te Nefijce, ki so otroci lažnivca. Glej, oropal je naše očete; in sedaj tudi njegovi otroci prihajajo med nas, da bi nas s svojo prekanjenostjo in svojim laganjem prevarali, da bi nas spet oropali našega imetja.\n\n14 Sedaj mu je Lamonijev oče ukazal, naj z mečem ubije Amona. In ukazal mu je tudi, naj ne hodi v midonijsko deželo, ampak naj se z njim vrne v izmaelsko deželo.\n\n15 Lamoni pa mu je rekel: Ne bom ubil Amona, niti se ne bom vrnil v izmaelsko deželo, ampak bom šel v midonijsko deželo, da bom lahko izpustil Amonove brate, kajti vem, da so pravični možje in sveti preroki pravega Boga.\n\n16 Ko je torej njegov oče te besede slišal, se je nanj razjezil in je izvlekel svoj meč, da bi ga posekal na zemljo.\n\n17 Amon pa je stopil naprej in rekel: Glej, ne ubij svojega sina; vendar bi bilo bolje, da bi padel on kakor ti, kajti glej, pokesal se je svojih grehov; če pa bi ti moral tokrat pasti v svoji jezi, tvoja duša ne bi mogla biti odrešena.\n\n18 In spet, prav je, da potrpiš; kajti če bi svojega sina ubil, ker je nedolžen človek, bi njegova kri vpila iz zemlje h Gospodu, njegovemu Bogu, da bi nadte prišlo maščevanje; in morda bi izgubil svojo dušo.\n\n19 Ko mu je Amon torej te besede izrekel, mu je ta odgovoril, rekoč: Vem, da bi, če bi svojega sina ubil, prelil nedolžno kri; kajti ti si tisti, ki si ga je prizadeval pokončati.\n\n20 In iztegnil je roko, da bi Amona ubil. Amon pa se je njegovim udarcem zoperstavil in ga tudi udaril po roki, da je ni mogel uporabljati.\n\n21 Ko je torej kralj videl, da bi ga Amon lahko ubil, je začel Amona prositi, naj ga pusti pri življenju.\n\n22 Amon pa je dvignil meč in mu rekel: Glej, udaril te bom, če mi ne boš zagotovil, da bodo moji bratje izpuščeni iz ječe.\n\n23 Sedaj je kralj, ker se je bal, da bo izgubil svoje življenje, rekel: Če mi boš prizanesel, ti bom dal kar koli boš prosil, celo polovico kraljestva.\n\n24 Ko je torej Amon videl, da je na starega kralja vplival glede na svojo željo, mu je rekel: Če boš zagotovil, da bodo moji bratje izpuščeni iz ječe in tudi da bo Lamoni lahko obdržal svoje kraljestvo in da z njim ne boš nezadovoljen, ampak boš dovolil, da bo lahko delal glede na svoje želje, v vsem, kar si zamisli, potem ti bom prizanesel; sicer te bom posekal na zemljo.\n\n25 Ko je torej Amon te besede izrekel, se je kralj začel radostiti zaradi svojega življenja.\n\n26 In ko je videl, da Amon nima želje, da bi ga pokončal, in ko je tudi videl veliko ljubezen, ki jo je občutil do njegovega sina Lamonija, je silno osupnil in rekel: Ker je to vse, kar si želel, da izpustim tvoje brate in dopustim, da bo moj sin Lamoni obdržal svoje kraljestvo, glej, ti bom zagotovil, da lahko moj sin obdrži svoje kraljestvo od tega časa in vekomaj; in nič več mu ne bom vladal —\n\n27 in prav tako ti bom zagotovil, da bodo tvoji bratje izpuščeni iz ječe in ti in tvoji bratje lahko pridete k meni v moje kraljestvo; kajti močno si te bom želel videti. Kajti kralj je močno osupnil nad besedami, ki jih je govoril, in prav tako nad besedami, ki jih je govoril njegov sin Lamoni, zato jih je želel spoznati.\n\n28 In zgodilo se je, da sta Amon in Lamoni nadaljevala svoje potovanje proti midonijski deželi. In Lamoni je našel naklonjenost v očeh kralja dežele; zato so Amonove brate pripeljali iz ječe.\n\n29 In ko jih je Amon srečal, se je silno razžalostil, kajti glejte, bili so goli in njihova koža je bila silno ranjena, ker so bili zvezani z močnimi vrvmi. In trpeli so tudi lakoto, žejo in vse vrste stisk, vendar so bili v vsem svojem trpljenju potrpežljivi.\n\n30 In pripetilo se je, da je bila njihova usoda, da so padli v roke bolj otopelemu in trdovratnejšemu ljudstvu, zato niso hoteli prisluhniti njihovim besedam in izgnali so jih in jih tepli in jih preganjali od hiše do hiše in iz kraja v kraj, prav dokler niso prispeli v midonijsko deželo; in tam so jih prijeli in jih vrgli v ječo in jih zvezali z močnimi vrvmi in jih imeli veliko dni v ječi in rešila sta jih Lamoni in Amon.\n\n", "alma 21": "Aron in Muloki in njuni bratje poročajo o svojem pridiganju Lamancem.\n\nObsega 21. do 25. poglavje.\n\n[center][font_size=26]21. poglavje[/font_size][/center]\n\n[i]Aron Amalekijce uči o Kristusu in njegovi odkupni daritvi. — Aron in njegovi bratje so zaprti v Midoniju. — Potem ko so rešeni, poučujejo v shodnicah in veliko se jih spreobrne. — Lamoni dovoli versko svobodo ljudem v izmaelski deželi. Med letoma 90 in 77 pr. Kr.[/i]\n\n1 Ko so se torej Amon in njegovi bratje ločili v mejah lamanske dežele, glejte, se je Aron odpravil na pot proti deželi, ki so jo Lamanci imenovali Jeruzalem, ker so jo poimenovali po rodni deželi svojih očetov; in bila je oddaljena in se je dotikala Mormonovih meja.\n\n2 Lamanci in Amalekijci in Amulonovo ljudstvo so torej zgradili veliko mesto, ki se je imenovalo Jeruzalem.\n\n3 Lamanci so bili torej sami zadosti brezčutni, Amalekijci in Amulonci pa so bili še bolj brezčutni; zato so povzročali, da so Lamanci postajali trdosrčni, da so se okrepili v hudobiji in svojih gnusobah.\n\n4 In zgodilo se je, da je Aron prišel v mesto Jeruzalem in najprej začel pridigati Amalekijcem. In začel jim je pridigati v njihovih shodnicah, kajti shodnice so zgradili po Nehorjevem redu; kajti veliko Amalekijcev in Amuloncev je bilo iz Nehorjevega reda.\n\n5 Ko je torej Aron vstopil v eno od shodnic, da bi ljudem pridigal, in ko jim je govoril, glejte, je vstal neki Amalekijec in se začel prepirati z njim, rekoč: Kaj je to, o čemer si pričeval? Si mar videl angela? Zakaj se angeli ne prikažejo nam? Glej, mar to ljudstvo ni prav tako dobro kakor tvoje ljudstvo?\n\n6 Praviš tudi, da bomo, če se ne bomo pokesali, pogubljeni. Kako poznaš misel in vzgib našega srca? Kako veš, da imamo razlog za kesanje? Kako veš, da nismo pravično ljudstvo? Glej, zgradili smo svetišča in zbiramo se, da častimo Boga. Verjamemo, da bo Bog odrešil vse ljudi.\n\n7 Sedaj mu je Aron rekel: Ali verjameš, da bo Božji Sin prišel odkupit človeštvo od njihovih grehov?\n\n8 In mož mu je rekel: Ne verjamemo, da veš za kaj takega. Ne verjamemo v ta neumna izročila. Ne verjamemo, da veš za to, kar bo prišlo, niti ne verjamemo, da so tvoji očetje in tudi da so naši očetje poznali glede tega, kar so govorili, o tem, kar bo prišlo.\n\n9 Sedaj jim je Aron začel odpirati svete spise glede Kristusovega prihoda in tudi glede vstajenja mrtvih in da ni odkupitve za človeštvo, razen preko Kristusove smrti in trpljenja in odkupne daritve njegove krvi.\n\n10 In zgodilo se je, da so se, ko jim je začel to pojasnjevati, nanj razjezili in ga začeli zasmehovati; in niso hoteli poslušati besed, ki jim jih je govoril.\n\n11 Ko je torej videl, da njegovih besed niso hoteli poslušati, je odšel iz njihove shodnice in prišel v vas, ki se je imenovala Ani-Anti, in tam je našel Mulokija, ki jim je pridigal besedo, in tudi Ama in njegove brate. In s številnimi so se prepirali glede besede.\n\n12 In zgodilo se je, da so videli, da so ljudje postajali trdosrčni, zato so odšli in prišli v midonijsko deželo. In številnim so pridigali besedo in malo jih je verjelo besedam, ki so jih poučevali.\n\n13 Vendar so Arona in določeno število njegovih bratov prijeli in vrgli v ječo, preostali pa so zbežali iz midonijske dežele v okoliške predele.\n\n14 In tisti, ki so bili vrženi v ječo, so marsikaj pretrpeli in Lamoni in Amon sta jih rešila in bili so nahranjeni in oblečeni.\n\n15 In spet so šli razglašat besedo in tako so bili prvič rešeni iz ječe; in tako so trpeli.\n\n16 In šli so, kamor jih je vodil Gospodov Duh, pridigajoč Božjo besedo v vsaki amalekijski shodnici oziroma na vsakem lamanskem zborovanju, kjer jim je bilo dopuščeno.\n\n17 In zgodilo se je, da jih je Gospod začel blagoslavljati, tako da so jih veliko privedli k spoznanju resnice; da, veliko so jih prepričali o njihovih grehih in o izročilih njihovih očetov, ki niso bila pravilna.\n\n18 In zgodilo se je, da sta se Amon in Lamoni vrnila iz midonijske dežele v izmaelsko deželo, ki je bila dežela njihove dediščine.\n\n19 In kralj Lamoni Amonu ni dopustil, da bi mu služil oziroma bil njegov služabnik.\n\n20 Ampak je naročil, naj v izmaelski deželi zgradijo shodnice; in naročil je, naj se njegovo ljudstvo oziroma ljudstvo, ki je bilo pod njegovo vladavino, zbira.\n\n21 In radostil se je nad njimi in jih učil veliko stvari. In prav tako jim je razglasil, da so bili ljudstvo, ki je bilo pod njim in da so bili svobodni ljudje, da so osvobojeni izpod zatiranja kralja, njegovega očeta; kajti oče mu je dovolil, da lahko vlada ljudem, ki so v izmaelski deželi in v vsej okoliški deželi.\n\n22 In razglasil jim je tudi, da bodo lahko svobodno častili Gospoda, svojega Boga, glede na svoje želje, v katerem koli kraju so bili, če je bilo v deželi, ki je bila pod vladavino kralja Lamonija.\n\n23 In Amon je pridigal ljudstvu kralja Lamonija; in zgodilo se je, da jih je učil o vsem glede tega, kar zadeva pravičnost. In vsak dan jih je opominjal z vso marljivostjo; in prisluhnili so njegovi besedi in goreče so izpolnjevali Božje zapovedi.\n\n", "alma 22": "[center][font_size=26]22. poglavje[/font_size][/center]\n\n[i]Aron Lamonijevega očeta uči o stvarjenju, Adamovem padcu in načrtu odkupitve po Kristusu. — Kralj in vsa njegova hiša se spreobrnejo. — Pojasnjena je ozemeljska delitev med Nefijci in Lamanci. Med letoma 90 in 77 pr. Kr.[/i]\n\n1 Sedaj, ker je tako Amon nepretrgoma učil Lamonijevo ljudstvo, se bomo vrnili k poročilu o Aronu in njegovih bratih; kajti potem ko je odšel iz midonijske dežele, ga je Duh vodil v nefijsko deželo, in sicer v hišo kralja, ki je bil kralj vsej deželi, razen izmaelski deželi; in bil je Lamonijev oče.\n\n2 In zgodilo se je, da je šel z brati k njemu v kraljevo palačo in se pred kraljem priklonil in mu rekel: Glej, o kralj, mi smo Amonovi bratje, ki si jih rešil iz ječe.\n\n3 In sedaj, o kralj, če nas boš pustil pri življenju, bomo tvoji služabniki. In kralj jim je rekel: Vstanite, kajti pustil vas bom pri življenju in ne bom dopustil, da boste moji služabniki; vztrajal pa bom, da mi boste pomagali, kajti nekoliko me je v duhu begalo zaradi velikodušnosti in veličine besed vašega brata Amona; in želim poznati vzrok, zakaj ni prišel z vami iz Midonija.\n\n4 In Aron je kralju rekel: Glej, Gospodov Duh ga je poklical drugam; odšel je v izmaelsko deželo, da bo učil Lamonijevo ljudstvo.\n\n5 Kralj jim je torej rekel: Kaj je to, kar ste rekli glede Gospodovega Duha? Glejte, to je tisto, kar mi ne da miru.\n\n6 In tudi kaj je to, kar je rekel Amon — če se boste pokesali, boste odrešeni, če pa se ne boste pokesali, boste poslednji dan izvrženi?\n\n7 In Aron mu je odgovoril in mu rekel: Ali verjameš, da Bog je? In kralj je rekel: Vem, da Amalekijci pravijo, da Bog je, in dovolil sem jim, da bodo gradili svetišča, da se bodo lahko zbirali, da ga bodo častili. In če boste sedaj rekli, da Bog je, glejte, bom verjel.\n\n8 In ko je torej Aron to slišal, se mu je srce vzradostilo in rekel je: Glej, zagotovo kakor živiš, o kralj, Bog je.\n\n9 In kralj je rekel: Ali je Bog tisti Véliki Duh, ki je naše očete izpeljal iz jeruzalemske dežele?\n\n10 In Aron mu je rekel: Da, on je ta Véliki Duh in ustvaril je vse stvari tako na nebu kot na zemlji. Ali to verjameš?\n\n11 In rekel je: Da, verjamem, da je Véliki Duh ustvaril vse stvari in želim, da mi o vsem tem poveš in verjel bom tvojim besedam.\n\n12 In zgodilo se je, da je Aron, ko je videl, da bo kralj njegovim besedam verjel, začel od stvarjenja Adama in kralju bral svete spise — kako je Bog ustvaril človeka po svoji lastni podobi in da mu je Bog dal zapovedi in da je človek padel zaradi prestopka.\n\n13 In Aron mu je pojasnil svete spise od Adamovega stvarjenja in mu predstavil človekov padec in njegovo meseno stanje in tudi načrt odkupitve, ki je bil pripravljen od osnovanja sveta, preko Kristusa, za vse, ki bodo verjeli v njegovo ime.\n\n14 In ker je človek padel, si sam ni mogel ničesar prislužiti; toda Kristusovo trpljenje in smrt plačata odkupnino za njegove grehe po veri in kesanju in tako naprej; in da bo pretrgal spone smrti, da grob ne bo imel zmage in da bo želo smrti premagano v upanju na slavo; in Aron je vse to pojasnil kralju.\n\n15 In zgodilo se je, da je kralj, potem ko mu je Aron vse to pojasnil, rekel: Kaj naj storim, da bom lahko imel to večno življenje, o katerem si govoril? Da, kaj naj storim, da se bom lahko ponovno rodil v Bogu in bo ta hudobni duh izkoreninjen iz mojih prsi in bom prejel njegovega Duha, da me bo lahko navdala radost, da poslednji dan morda ne bom izvržen? Glej, je rekel, odrekel se bom vsemu, kar posedujem, da, odrekel se bom svojemu kraljestvu, da bom lahko prejel to veliko radost.\n\n16 Aron pa mu je rekel: Če si to želiš, če se boš priklonil pred Bogom, da, če se boš pokesal vseh svojih grehov in se priklonil pred Bogom in v veri klical njegovo ime, verujoč, da boš prejel, potem boš prejel upanje, ki ga želiš.\n\n17 In zgodilo se je, da se je kralj, ko je Aron te besede izrekel, na kolenih priklonil pred Gospodom; da, in sicer se je vrgel na zemljo in glasno zaklical, rekoč:\n\n18 O Bog, Aron mi je povedal, da Bog je; in če Bog je in če ti si Bog, ali se mi boš razodel in opustil bom vse svoje grehe, da te bom spoznal in da bom lahko vstal od mrtvih in bom poslednji dan odrešen. In ko je torej kralj te besede izrekel, ga je zadelo, kot da bi bil mrtev.\n\n19 In zgodilo se je, da so njegovi služabniki tekli in kraljici povedali vse, kar se je zgodilo kralju. In prišla je h kralju; in ko ga je videla ležati, kot da bi bil mrtev, in tudi Arona in njegove brate, ki so stali, kakor da bi bili vzrok njegovemu padcu, se je nanje razjezila in ukazala, naj jih njeni služabniki oziroma kraljevi služabniki primejo in ubijejo.\n\n20 Služabniki so torej videli vzrok, zakaj je kralj padel, zato si niso drznili položiti rok na Arona in njegove brate; in kraljico so prosili, rekoč: Zakaj nam ukazuješ, naj ubijemo te može, ko vidiš, da je eden od njih mogočnejši od nas vseh? Zato bomo pred njimi popadali.\n\n21 Ko je torej kraljica videla strah služabnikov, se je tudi sama začela strašno bati, da bi nadnjo ne prišla kakšna hudobija. In služabnikom je ukazala, naj gredo in skličejo ljudi, da bodo ubili Arona in njegove brate.\n\n22 Ko je torej Aron videl kraljičino odločnost, se je, ker je tudi poznal trdosrčnost ljudi, zbal, da se ne bi zbrala množica in bi med njimi nastal velik prepir in nemir; zato je iztegnil roko in z zemlje dvignil kralja in mu rekel: Vstani! In postavil se je na noge, ker je prejel moč.\n\n23 To se je torej zgodilo v navzočnosti kraljice in številnih služabnikov. In ko so to videli, so se močno čudili in se začeli bati. In kralj je pristopil in jih začel poučevati. In poučeval jih je, tako da se je vsa njegova hiša spreobrnila h Gospodu.\n\n24 Zaradi kraljičinega ukaza torej se je množica zbrala in med seboj so začeli zelo godrnjati zaradi Arona in njegovih bratov.\n\n25 Kralj pa je stopil mednje in jim služil. In pomirili so se glede Arona in tistih, ki so bili z njim.\n\n26 In zgodilo se je, da je kralj, ko je videl, da so se ljudje pomirili, naročil, naj Aron in njegovi bratje stopijo v sredo množice in naj jim pridigajo besedo.\n\n27 In zgodilo se je, da je kralj po vsej deželi razposlal razglas med vse svoje ljudstvo, ki so bili v vsej njegovi deželi, ki so bili v vseh okoliških predelih, katerih meje so segale prav do morja na vzhodu in na zahodu in ki jih je od zarahemelske dežele ločeval ozek pas divjine, ki je potekal od morja na vzhodu prav do morja na zahodu in okrog obalnih meja in meja z divjino, ki je bila na severu ob zarahemelski deželi, preko mantijskih meja, ob izviru reke Sidon, potekajoč od vzhoda proti zahodu — in tako so bili razdeljeni Lamanci in Nefijci.\n\n28 Brezdelnejši del Lamancev je torej živel v divjini in prebival v šotorih; in razširili so se po divjini na zahodu v nefijski deželi; da, in tudi na zahodu zarahemelske dežele, v mejah ob morski obali in na zahodu v nefijski deželi, v prvem dednem kraju svojih očetov in tako mejijo vzdolž morske obale.\n\n29 In veliko Lamancev je bilo tudi na vzhodu ob morski obali, kamor so jih pregnali Nefijci. In tako so Lamanci skorajda obkolili Nefijce, vendar so si Nefijci vzeli v posest vse severne dele dežele, ki je mejila z divjino, pri izviru reke Sidon, od vzhoda do zahoda, vse okrog divjine; na severu, prav dokler niso prišli v deželo, ki so jo imenovali Izobilje.\n\n30 In mejila je z deželo, ki so jo imenovali Opustošenje, ker je bila tako daleč na severu, da je prišla v deželo, ki je bila poseljena in uničena, o katere kosteh smo govorili, ki jo je odkrilo zarahemelsko ljudstvo, ker je bila kraj njihovega prvega pristanka.\n\n31 In od tam so prišli na jug divjine. Tako se je dežela na severu imenovala Opustošenje in dežela na jugu se je imenovala Izobilje in bila je divjina, v kateri je bilo polno vsakovrstnih divjih živali vsake vrste, del katerih je za hrano prišel iz dežele na severu.\n\n32 In sedaj, to je za Nefijca pomenilo samo dan in pol hoda po mejni črti med deželama Izobilje in Opustošenje, od vzhodnega na zahodno morje; in tako je nefijsko deželo in zarahemelsko deželo skorajda obdajala voda in med deželo na severu in deželo na jugu je bila le majhna kopenska ožina.\n\n33 In zgodilo se je, da so Nefijci poselili deželo Izobilje prav od vzhodnega do zahodnega morja in tako so Nefijci v svoji modrosti s svojimi stražami in s svojimi četami obkolili Lamance na jugu, da tako ne bi več imeli posesti na severu, da dežele na severu ne bi preplavili.\n\n34 Lamanci torej niso več mogli imeti posesti drugje kakor le v nefijski deželi in okoliški divjini. Taka je bila torej modrost pri Nefijcih — ker so bili Lamanci njihovi sovražniki, niso hoteli trpeti njihovega nadlegovanja z vseh strani in tudi, da bi imeli neko deželo, kamor bi lahko zbežali glede na svoje želje.\n\n35 In sedaj se, ko sem to povedal, spet vračam k poročilu o Amonu in Aronu, Omnerju in Himniju in njihovih bratih.\n\n", "alma 23": "[center][font_size=26]23. poglavje[/font_size][/center]\n\n[i]Razglašena je verska svoboda. — Lamanci v sedmih deželah in mestih se spreobrnejo. — Imenujejo se Anti-Nefi-Lehijci in osvobojeni so prekletstva. — Amalekijci in Amulonci zavrnejo resnico. Med letoma 90 in 77 pr. Kr.[/i]\n\n1 Glejte, sedaj se je zgodilo, da je lamanski kralj med vse svoje ljudstvo razposlal razglas, da ne smejo položiti rok na Amona ali Arona ali Omnerja ali Himnija, niti na nobenega njihovega brata, ki bodo šli pridigat Božjo besedo, v katerem koli kraju bodo v katerem koli delu njihove dežele.\n\n2 Da, mednje je razposlal odredbo, da ne smejo položiti rok nanje, da bi jih zvezali oziroma jih vrgli v ječo; niti ne smejo pljuvati nanje, niti jih udarjati, niti jih izgnati iz njihovih shodnic, niti jih bičati; niti ne smejo vanje metati kamnov, ampak morajo imeti prost dostop v njihove hiše in tudi v njihove templje in njihova svetišča.\n\n3 In tako so lahko šli in pridigali besedo glede na svoje želje, kajti kralj se je spreobrnil h Gospodu in vsa njegova hiša; zato je svojemu ljudstvu po vsej deželi razposlal razglas, da Božja beseda ne bi imela zaprek, ampak da bi šla po vsej deželi, da se bo njegovo ljudstvo prepričalo glede hudobnih izročil svojih očetov in da se bodo prepričali, da so vsi bratje in da ne smejo ubijati, niti pleniti, niti krasti, niti prešuštvovati, niti zagrešiti kakršno koli hudobijo.\n\n4 In sedaj se je zgodilo, da so, ko je kralj ta razglas razposlal, Aron in njegovi bratje šli od mesta do mesta in iz ene hiše čaščenja v drugo, ustanavljali cerkve in posvečevali duhovnike in učitelje med Lamanci po vsej deželi, da so med njimi pridigali in učili Božjo besedo; in tako so imeli veliko uspeha.\n\n5 In na tisoče jih je bilo privedenih k spoznanju o Gospodu, da, na tisoče jih je začelo verjeti v nefijska izročila; in poučevali so jih o zapisih in o prerokbah, ki so se izročale prav do sedanjega časa.\n\n6 In tako zagotovo kakor živí Gospod, tako zagotovo jih je toliko, kolikor jih je verjelo, oziroma toliko, kolikor jih je bilo privedenih k spoznanju resnice zaradi pridiganja Amona in njegovih bratov glede na duha razodetja in preroštva in Božja moč je v njih delala čudeže — da, povem vam, kakor živí Gospod, toliko Lamancev, kolikor jih je verjelo njihovemu pridiganju in so se spreobrnili h Gospodu, jih ni nikoli odpadlo.\n\n7 Kajti postali so pravično ljudstvo; odložili so orožje svojega upora, da se niso nič več bojevali zoper Boga, niti zoper nobenega od svojih bratov.\n\n8 Ti so torej tisti, ki so se spreobrnili h Gospodu:\n\n9 Lamansko ljudstvo, ki je bilo v izmaelski deželi;\n\n10 in tudi lamansko ljudstvo, ki je bilo v midonijski deželi;\n\n11 in tudi lamansko ljudstvo, ki je bilo v mestu Nefi;\n\n12 in tudi lamansko ljudstvo, ki je bilo v šilomski deželi in ki je bilo v šemlonski deželi in v mestu Lemuel in v mestu Šimnilom.\n\n13 In to so imena lamanskih mest, ki so se spreobrnila h Gospodu; in to so tista, ki so odložila orožje svojega upora, da, vse svoje bojno orožje; in vsi so bili Lamanci.\n\n14 In Amalekijci se niso spreobrnili, razen enega samega; niti se ni spreobrnil noben Amulonec; ampak so postali trdosrčni in prav tako Lamanci, ki so prebivali v tistem delu dežele, da, in vse njihove vasi in vsa njihova mesta.\n\n15 Zato smo našteli vsa lamanska mesta, v katerih so se pokesali in spoznali resnico in se spreobrnili.\n\n16 In sedaj se je zgodilo, da so si kralj in tisti, ki so se spreobrnili, želeli, da bi imeli ime, da bi se po njem razlikovali od svojih bratov; zato se je kralj z Aronom in številnimi njihovimi duhovniki posvetoval glede imena, ki ga bodo prevzeli, da se bodo lahko razlikovali.\n\n17 In zgodilo se je, da so se poimenovali Anti-Nefi-Lehijci; in s tem imenom so se imenovali in nič več se niso imenovali Lamanci.\n\n18 In postali so zelo delavno ljudstvo; da, in bili so prijateljski z Nefijci; zato so z njimi stopili v stik in Božje prekletstvo jih ni več spremljalo.\n\n", "alma 24": "[center][font_size=26]24. poglavje[/font_size][/center]\n\n[i]Lamanci pridejo nad Božje ljudstvo. — Anti-Nefi-Lehijci se radostijo v Kristusu in obiščejo jih angeli. — Odločijo se, da bodo raje utrpeli smrt, kakor da bi se branili. — Še več Lamancev se spreobrne. Med letoma 90 in 77 pr. Kr.[/i]\n\n1 In zgodilo se je, da so Amalekijci in Amulonci k jezi zoper njihove brate podžigali Amalekijce in Amulonce in Lamance, ki so bili v amulonski deželi in tudi v helamski deželi in ki so bili v jeruzalemski deželi, in skratka, v vsej okoliški deželi, ki se niso spreobrnili in niso prevzeli imena Anti-Nefi-Lehijec.\n\n2 In njihovo sovraštvo do njih se je silno poglobilo, in sicer tako da so se začeli kralju upirati, tako da ga niso več hoteli za kralja; zato so prijeli za orožje zoper anti-nefi-lehijsko ljudstvo.\n\n3 Kralj je torej kraljestvo predal svojemu sinu in imenoval ga je Anti-Nefi-Lehi.\n\n4 In kralj je umrl prav v tistem letu, ko so se Lamanci začeli pripravljati na vojno proti Božjemu ljudstvu.\n\n5 Ko so torej Amon in njegovi bratje in vsi tisti, ki so prišli z njim, videli priprave Lamancev, da bi pokončali svoje brate, so prišli v midjánsko deželo in tam se je Amon srečal z vsemi svojimi brati; in od tamkaj so prišli v izmaelsko deželo, da bi se posvetovali z Lamonijem in tudi z njegovim bratom Anti-Nefi-Lehijem, kaj naj storijo, da se bodo ubranili pred Lamanci.\n\n6 Med vsemi ljudmi, ki so se spreobrnili h Gospodu, ni bilo torej niti ene duše, ki bi prijela za orožje zoper svoje brate; ne, niti se niso hoteli pripravljati na vojno; da, in njihov kralj jim je tudi ukazal, naj se ne.\n\n7 To so torej besede, ki jih je glede zadeve rekel ljudstvu: Zahvaljujem se svojemu Bogu, moje ljubljeno ljudstvo, da nam je naš veliki Bog v dobroti poslal te naše brate, Nefijce, da nam pridigajo in nas prepričajo o izročilih naših hudobnih očetov.\n\n8 In glejte, zahvaljujem se svojemu velikemu Bogu, da nam je dal del svojega Duha, da nam je omehčal srce, da smo stopili v stik s temi brati, Nefijci.\n\n9 In glejte, svojemu Bogu se tudi zahvaljujem, da smo bili s tem, ko smo stopili v stik z njimi, prepričani o svojih grehih in o številnih umorih, ki smo jih zagrešili.\n\n10 In svojemu Bogu, da, svojemu velikemu Bogu, se tudi zahvaljujem, da nam je dovolil, da smo se tega pokesali in tudi da nam je odpustil tiste številne grehe in umore, ki smo jih zagrešili, in nam s srca odvzel krivdo po zaslugah svojega Sina.\n\n11 In sedaj glejte, bratje moji, ker je bilo vse, kar smo lahko storili (ker smo bili od vsega človeštva najbolj izgubljeni), to, da smo se pokesali vseh svojih grehov in številnih umorov, ki smo jih zagrešili, in da smo Boga pripravili, da nam jih je odvzel s srca, kajti vse, kar smo lahko storili, je bilo, da smo se zadosti pokesali pred Bogom, da bi nam madež odvzel —\n\n12 sedaj, moji nadvse ljubljeni bratje, ker nam je Bog madeže odvzel in so naši meči postali svetli, potemtakem si mečev več ne omadežujmo s krvjo naših bratov.\n\n13 Glejte, povem vam, ne, zadržimo svoje meče, da ne bodo omadeževani s krvjo naših bratov; kajti morda jih, če bomo svoje meče spet omadeževali, ne bo več moč umiti do čistega s krvjo Sina našega velikega Boga, ki bo prelita za odkupno daritev naših grehov.\n\n14 In veliki Bog se nas je usmilil in nam te stvari razkril, da ne bi bili pogubljeni; da, in te stvari nam je razkril vnaprej, ker ljubi naše duše, prav kakor ljubi naše otroke; zato nas v svoji milosti obiskujejo njegovi angeli, da bi se načrt odrešitve razkril tako nam kakor prihodnjim rodovom.\n\n15 O, kako milosten je naš Bog! In sedaj glejte, ker je bilo to toliko, kolikor smo zmogli storiti, da so nam bili madeži odvzeti in so naši meči postali svetli, jih skrijmo, da bodo svetli ostali v pričevanje našemu Bogu poslednji dan oziroma dne, ko bomo privedeni, da bomo stali pred njim, da nam bo sojeno, da svojih mečev nismo omadeževali v krvi naših bratov, odkar nam je razglasil svojo besedo in nas z njo očistil.\n\n16 In sedaj, bratje moji, če si nas bodo naši bratje prizadevali pokončati, glejte, bomo svoje meče skrili, da, in sicer jih bomo zakopali globoko v zemljo, da bodo poslednji dan ostali svetli v pričevanje, da jih nismo nikoli uporabljali; in če nas bodo naši bratje pokončali, glejte, bomo šli k svojemu Bogu in bomo odrešeni.\n\n17 In sedaj se je zgodilo, da so, ko je kralj to prenehal govoriti in so se vsi ljudje zbrali, prijeli svoje meče in vse orožje, ki so ga uporabljali za prelivanje človeške krvi, in so ga zakopali globoko v zemljo.\n\n18 In to so storili, ker je bilo to v njihovih očeh pričevanje Bogu in tudi ljudem, da ne bodo nikoli več uporabili orožja za prelivanje človeške krvi; in to so storili, in jamčili so in se z Bogom zavezali, da bodo raje predali svoje življenje, kakor da bi prelili kri svojih bratov; in raje bodo bratom dali, kakor da bi jim vzeli; in raje bodo trdo delali s svojimi rokami, kakor da bi dneve preživljali v brezdelju.\n\n19 In tako vidimo, da so bili ti Lamanci, ko so začeli verjeti in so spoznali resnico, trdni in bi raje trpeli, prav do smrti, kakor da bi grešili; in tako vidimo, da so zakopali orožje miru oziroma so zakopali svoje bojno orožje zavoljo miru.\n\n20 In zgodilo se je, da so se njihovi bratje, Lamanci, pripravili na vojno in prišli v nefijsko deželo z namenom, da bi ubili kralja in da bi namesto njega postavili drugega, in tudi da bi anti-nefi-lehijsko ljudstvo iztrebili iz dežele.\n\n21 Ko je torej ljudstvo videlo, da prihajajo nadnje, so jim šli naproti in se prednje vrgli na zemljo in začeli klicati Gospodovo ime; in v takem položaju so torej bili, ko so nanje planili Lamanci in jih začeli pobijati z mečem.\n\n22 In tako so jih, ne da bi naleteli na kakršen koli odpor, pobili tisoč in pet; in vemo, da so blagoslovljeni, kajti šli so prebivat k svojemu Bogu.\n\n23 Ko so torej Lamanci videli, da njihovi bratje ne bežijo pred mečem, niti se ne obračajo na desno ali na levo, ampak da so legli in umrli in slavili Boga, še celo ko so umirali pod mečem —\n\n24 ko so torej Lamanci to videli, so jih prenehali pobijati; in bilo jih je veliko, ki jih je v srcu zaskelelo zavoljo tistih njihovih bratov, ki so padli pod mečem, kajti pokesali so se za to, kar so storili.\n\n25 In zgodilo se je, da so odvrgli bojno orožje in zanj niso več hoteli prijeti, kajti zapekla jih je vest zavoljo umorov, ki so jih zagrešili; in zgrudili so se prav kakor njihovi bratje, zanašajoč se na milosti tistih, katerih orožje se je dvignilo, da jih bo ubilo.\n\n26 In zgodilo se je, da se jih je tistega dne Božjemu ljudstvu pridružilo več, kakor je bilo število teh, ki so bili pobiti; in tisti, ki so bili pobiti, so bili pravični ljudje, zato nimamo razloga dvomiti, da so odrešeni.\n\n27 In med njimi ni bil ubit noben hudobnež, ampak jih je bilo več kot tisoč privedenih k spoznanju resnice; tako vidimo, da Gospod za odrešitev svojega ljudstva deluje na veliko načinov.\n\n28 Sedaj, največje število tistih med Lamanci, ki so pobili toliko svojih bratov, je bilo Amalekijcev in Amuloncev, katerih je bilo večinsko število iz Nehorjevega reda.\n\n29 Med tistimi torej, ki so se pridružili Gospodovemu ljudstvu, ni bilo nikogar, ki bi bil Amalekijec ali Amulonec oziroma ki bi bil Nehorjevega reda, ampak so bili dejanski Lamanovi in Lemuelovi potomci.\n\n30 In tako lahko jasno prepoznamo, da so ljudje, potem ko jih je enkrat razsvetlil Božji Duh in so imeli veliko spoznanje o tem, kar zadeva pravičnost, in so nato zapadli v greh in prestopek, še bolj otopeli in tako njihovo stanje postane slabše, kakor če o tem nikoli ne bi vedeli.\n\n", "alma 25": "[center][font_size=26]25. poglavje[/font_size][/center]\n\n[i]Lamanski napadi se širijo. — Potomstvo Noetovih duhovnikov pomre, kakor je prerokoval Abinadi. — Veliko Lamancev se spreobrne in pridružijo se anti-nefi-lehijskemu ljudstvu. — Verjamejo v Kristusa in izpolnjujejo Mojzesovo postavo. Med letoma 90 in 77 pr. Kr.[/i]\n\n1 In glejte, sedaj se je zgodilo, da so bili tisti Lamanci še bolj jezni, ker so pobijali svoje brate; zato so prisegli, da se bodo nad Nefijci maščevali; in tistikrat niso več poskušali pobijati anti-nefi-lehijskega ljudstva.\n\n2 Ampak so vzeli svoje čete in šli v meje zarahemelske dežele in planili na ljudi, ki so bili v amoníhaški deželi, in jih pokončali.\n\n3 In po tem je bilo med njimi in Nefijci veliko bitk, v katerih so bili pregnani in pobiti.\n\n4 In med Lamanci, ki so bili pobiti, so bili skoraj vsi potomci Amulona in njegovih bratov, ki so bili Noetovi duhovniki, in Nefijci so jih pobili;\n\n5 in preostali so, ko so zbežali v vzhodno divjino in se polastili moči in oblasti nad Lamanci, povzročili, da je veliko Lamancev umrlo v ognju zaradi svojega verovanja —\n\n6 kajti številnim od njih se je, potem ko so utrpeli veliko izgubo in toliko stisk, obudil spomin na besede, ki so jim jih v njihovi deželi pridigali Aron in njegovi bratje, zato so začeli dvomiti v izročila svojih očetov in verjeti v Gospoda in da je Nefijcem dal veliko moč; in tako se jih je veliko med njimi v divjini spreobrnilo.\n\n7 In zgodilo se je, da so tisti vladarji, ki so bili ostanek Amulonovih otrok, naročili, naj jih usmrtijo, da, vse tiste, ki so v to verjeli.\n\n8 To mučeništvo je torej povzročilo, da je bilo veliko njihovih bratov podžganih k jezi; in v divjini se je začel prepir; in Lamanci so začeli loviti potomstvo Amulona in njegovih bratov in jih začeli pobijati; in zbežali so v vzhodno divjino.\n\n9 In glejte, tega dne jih Lamanci lovijo. Tako so se izpolnile Abinadijeve besede, ki jih je govoril glede potomstva duhovnikov, ki so ukazali, naj utrpi smrt v ognju.\n\n10 Kajti rekel jim je: Kar boste storili meni, bo simbol tega, kar bo prišlo.\n\n11 In Abinadi je bil torej prvi, ki je utrpel smrt v ognju zaradi svojega verovanja v Boga; to je torej tisto, kar je mislil, da jih bo veliko utrpelo smrt v ognju, kakor jo je utrpel sam.\n\n12 In Noetovim duhovnikom je rekel, da bo njegovo potomstvo napravilo, da jih bo veliko usmrčenih na način, kakor je bil on sam, in da bodo razkropljeni in pobiti, in sicer kakor divje živali preganjajo in pobijajo ovce, ki nimajo pastirja; in sedaj glejte, te besede so se potrdile, kajti Lamanci so jih preganjali in jih lovili in jih potolkli.\n\n13 In zgodilo se je, da so se Lamanci, ko so videli, da Nefijcev ne bodo mogli premagati, spet vrnili v svojo lastno deželo; in številni od njih so prišli prebivat v izmaelsko deželo in v nefijsko deželo in pridružili so se Božjemu ljudstvu, ki je bilo anti-nefi-lehijsko ljudstvo.\n\n14 In tudi oni so zakopali svoje bojno orožje, kakor so ga njihovi bratje, in postali so pravično ljudstvo; in hodili so po Gospodovih poteh in si prizadevali izpolnjevati njegove zapovedi in predpise.\n\n15 Da, in izpolnjevali so Mojzesovo postavo, kajti potrebno je bilo, da so še izpolnjevali Mojzesovo postavo, kajti vsa še ni bila izpolnjena. Toda navkljub Mojzesovi postavi so pričakovali Kristusov prihod, meneč, da je bila Mojzesova postava simbol njegovega prihoda in verujoč, da morajo izpolnjevati tista zunanja izvajanja do takrat, ko se jim bo razodel.\n\n16 Niso torej predpostavljali, da je odrešitev prišla po Mojzesovi postavi, ampak je Mojzesova postava služila, da so okrepili vero v Kristusa; in tako so po veri ohranili upanje v večno odrešitev, zanašajoč se na duha preroštva, ki je govoril o tistem, kar bo prišlo.\n\n17 In sedaj glejte, Amon in Aron in Omner in Himni in njihovi bratje so se silno radostili zavoljo uspeha, ki so ga imeli med Lamanci, videč, da jih je Gospod uslišal glede na njihove molitve in da jim je tudi v vsaki malenkosti potrdil svojo besedo.\n\n", "alma 26": "[center][font_size=26]26. poglavje[/font_size][/center]\n\n[i]Amon slavi v Gospodu. — Gospod zveste okrepi in jim da spoznanje. — Z vero lahko ljudje h kesanju privedejo na tisoče duš. — Bog ima vso moč in vse doume. Med letoma 90 in 77 pr. Kr.[/i]\n\n1 In sedaj, to so besede Amona njegovim bratom, katere pravijo tako: Bratje moji in moji sobratje, glejte povem vam, kako velik razlog imamo za radost; kajti mar bi lahko predpostavljali, ko smo se odpravili iz zarahemelske dežele, da nam bo Bog dal tako velike blagoslove?\n\n2 In sedaj, vprašam, katere velike blagoslove nam je podelil? Ali lahko poveste?\n\n3 Glejte, odgovoril bom namesto vas, kajti naši bratje, Lamanci, so bili v temi, da, in sicer v najtemnejšem breznu, toda glejte, kako veliko jih je privedenih, da zagledajo čudovito Božjo luč! In to je blagoslov, ki nam je bil podeljen, da smo postali orodje v Božjih rokah, da uresničujemo to veliko delo.\n\n4 Glejte, na tisoče se jih radosti in prišli so k Božji čredi.\n\n5 Glejte, polje je obrodilo in blagor vam, kajti zamahovali ste s srpom in ste želi z vso svojo odločnostjo, da, ves dan ste delali; in poglejte število svojih snopov! In zbrani bodo v kašče, da ne propadejo.\n\n6 Da, nevihta jih poslednji dan ne bo potolkla; da, niti jih ne bodo branali vrtinčasti viharji; ampak bodo, ko bo prišla nevihta, zbrani na svojem mestu, da nevihta ne bo mogla do njih; da, niti jih siloviti vetrovi ne bodo mogli odnesti tja, kamor se jih sovražniku zahoče odnesti.\n\n7 Toda glejte, v rokah Gospoda žetve so in njegovi so; in poslednji dan jih bo obudil.\n\n8 Blagoslovljeno bodi ime našega Boga, pojmo v njegovo slavo, da, zahvaljujmo se njegovemu svetemu imenu, kajti vekomaj ravna pravično.\n\n9 Kajti če ne bi prišli iz zarahemelske dežele, bi te naše drage ljubljene brate, ki so nas tako močno vzljubili, še vedno trpinčilo sovraštvo do nas, da, in tudi Bogu bi bili tujci.\n\n10 In zgodilo se je, da je Amona, ko je te besede izrekel, brat Aron grajal, rekoč: Amon, bojim se, da te radost zanaša, da se bahaš.\n\n11 Amon pa mu je rekel: Ne baham se z lastno močjo, niti z lastno modrostjo; toda glej, moja radost je polna, da, srce mi prekipeva od radosti in radostil se bom v svojem Bogu.\n\n12 Da, vem, da nisem nič; kar zadeva mojo moč, sem šibak, zato se ne bom bahal s seboj, temveč se bom bahal s svojim Bogom, kajti v njegovi moči lahko naredim vse; da, glej, v tej deželi smo naredili veliko velikih čudežev, zavoljo česar bomo za vekomaj slavili njegovo ime.\n\n13 Glej, koliko tisoč naših bratov je rešil peklenskih bolečin; in pripravljeni so bili peti o ljubezni odkupljenja in to zaradi moči njegove besede, ki je v nas, mar nimamo torej velikega razloga za radost?\n\n14 Da, razlog imamo, da ga vekomaj slavimo, kajti on je Najvišji Bog in naše brate je osvobodil verig pekla.\n\n15 Da, obdajala jih je večna tema in poguba, toda glejte, pripeljal jih je v svojo večno luč, da, v večno odrešitev; in obdaja jih neprimerljivo obilje njegove ljubezni; da, in bili smo orodje v njegovih rokah, da je izvêdel svoje veliko in čudovito delo.\n\n16 Zato se ponašajmo, da, ponašali se bomo v Gospodu; da, radostili se bomo, kajti naša radost je polna; da, našega Boga bomo vekomaj slavili. Glejte, kdo lahko preveč slavi v Gospodu? Da, kdo lahko preveč pove o njegovi veliki moči in o njegovi milosti in o njegovem velikem potrpljenju s človeškimi otroki? Glejte, povem vam, ne morem izraziti najmanjšega dela tega, kar občutim.\n\n17 Kdo bi predpostavljal, da bo naš Bog tako milosten, da nas bo iztrgal iz našega strašnega grešnega in omadeževanega stanja?\n\n18 Glejte, šli smo, in sicer v srdu, s hudimi grožnjami, da uničimo njegovo cerkev.\n\n19 O zakaj nas potemtakem ni zapisal strašni pogubi, da, zakaj ni meču svoje pravice dovolil pasti na nas in nas obsodil na večni obup?\n\n20 O, duša mi tako rekoč beži ob tej misli. Glejte, nad nami ni izvajal svoje pravice, ampak nas je v svoji veliki milosti pripeljal čez tisti večni prepad smrti in bede prav do odrešitve naše duše.\n\n21 In sedaj glejte, bratje moji, kdo je tisti naravni človek, ki to pozna? Povem vam, ni ga, ki to pozna, razen če je spokorjeni.\n\n22 Da, ta, ki se pokesa in udejanja vero in obrodi dobra dela in nenehno moli brez prestanka — takemu je dano spoznati Božje skrivnosti; da, takemu bo dano, da razodene to, kar ni bilo nikdar razodeto; da, in takemu bo dano, da bo na tisoče duš privedel h kesanju, prav kakor je bilo dano nam, da smo h kesanju privedli te naše brate.\n\n23 Ali se torej spomnite, bratje moji, da smo svojim bratom v zarahemelski deželi rekli, da bomo šli v nefijsko deželo pridigat našim bratom Lamancem, in so se nam posmehovali?\n\n24 Kajti rekli so nam: Mar predpostavljate, da lahko Lamance privedete k spoznanju resnice? Mar predpostavljate, da lahko Lamance prepričate o napačnosti izročil njihovih očetov, tako trdovratno ljudstvo kakršni so, katerih srca se radostijo v prelivanju krvi; ki dneve preživljajo v največji krivičnosti, katerih poti so bile od začetka poti prestopnikov? Torej, bratje moji, vi se spomnite, da je bil to njihov govor.\n\n25 In nadalje so rekli: Primimo za orožje zoper njih, da pokončamo njih in njihovo krivičnost v deželi, da nas ne preplavijo in nas pokončajo.\n\n26 Toda glejte, moji ljubljeni bratje, v divjino nismo prišli z namenom, da pokončamo svoje brate, temveč z namenom da bi morda rešili nekaj malo njihovih duš.\n\n27 Ko smo bili torej v srcu potrti in smo bili na tem, da se vrnemo, glejte, nas je Gospod potolažil in rekel: Pojdite med svoje brate, Lamance, in s potrpežljivostjo prenašajte svoje stiske in dal vam bom uspeh.\n\n28 In sedaj glejte, prišli smo in bili tam med njimi; in bili smo potrpežljivi v svojem trpljenju in trpeli smo vsakršno pomanjkanje; da, potovali smo od hiše do hiše, zanašajoč se na milosti sveta — ne le na milosti sveta, ampak na Božje milosti.\n\n29 In vstopali smo v njihove hiše in jih poučevali in poučevali smo jih na njihovih ulicah; da, in poučevali smo jih na njihovih hribih; in vstopali smo tudi v njihove templje in njihove shodnice in jih poučevali; in izgnali so nas in nas zasmehovali in nas pljuvali in nas udarjali po licu; in kamenjali so nas in zgrabili in zvezali z močnimi vrvmi in vrgli v ječo; in z Božjo močjo in modrostjo smo bili spet rešeni.\n\n30 In trpeli smo vsakovrstne stiske in vse to, da bi morda bili sredstvo, da bi rešili nekaj duš; in predpostavljali smo, da bo naša radost polna, če bi morda mi lahko bili sredstvo, da bi jih nekaj rešili.\n\n31 Sedaj glejte, pogledamo lahko predse in vidimo sadove svojega truda; in ali jih je malo? Povem vam, ne, veliko jih je; da, in pričujemo lahko o njihovi iskrenosti zaradi njihove ljubezni do svojih bratov in tudi do nas.\n\n32 Kajti glejte, raje so žrtvovali svoje življenje, kot da bi življenje vzeli celo svojemu sovražniku; in zaradi ljubezni do svojih bratov so bojno orožje zakopali globoko v zemljo.\n\n33 In sedaj glejte, povem vam, ali je v vsej deželi tako velika ljubezen? Glejte, povem vam, ne, celo med Nefijci je ni bilo.\n\n34 Kajti glejte, prijeli bi za orožje zoper svoje brate; ne bi se pustili ubiti. Toda glejte, koliko od teh jih je dalo svoje življenje; in vemo, da so odšli k svojemu Bogu zaradi svoje ljubezni in svojega sovraštva do greha.\n\n35 Mar torej nimamo razloga za radost? Da, povem vam, ni bilo ljudi, ki bi imeli večji razlog za radost, kakor mi, odkar se je začel svet; da, in moja radost me je zanesla, da sem se celo bahal s svojim Bogom; kajti vso moč ima, vso modrost in vse razumevanje; vse doume in je milostno Bitje, in sicer v odrešitev, do tistih, ki se bodo pokesali in verjeli v njegovo ime.\n\n36 Če je to torej bahanje, se bom celo tako bahal, kajti to je moje življenje in moja luč, moja radost in moja odrešitev in moja odkupitev od večnega gorja. Da, blagoslovljeno bodi ime mojega Boga, ki se spominja tega ljudstva, ki so veja Izraelovega drevesa, in se je v tuji deželi izgubila z njegovega debla; da, pravim, blagoslovljeno bodi ime mojega Boga, ki se spominja nas, popotnikov v tuji deželi.\n\n37 Torej, bratje moji, vidimo, da se Bog spominja vsakega ljudstva, naj bo v kateri koli deželi; da, svoje ljudstvo prešteje in milost njegovega srca je nad vso zemljo. To je torej moja radost in moje veliko zahvaljevanje; da, in svojemu Bogu se bom vekomaj zahvaljeval. Amen.\n\n", "alma 27": "[center][font_size=26]27. poglavje[/font_size][/center]\n\n[i]Gospod Amonu zapove, naj anti-nefi-lehijsko ljudstvo odpelje na varno. — Amonu ob srečanju z Almom radost izčrpa moči. — Nefijci dajo Anti-Nefi-Lehijcem jeršonsko deželo. — Imenujejo se Amonovo ljudstvo. Med letoma 90 in 77 pr. Kr.[/i]\n\n1 Sedaj se je zgodilo, da so se, ko so tisti Lamanci, ki so se odšli vojskovat proti Nefijcem, po veliko bojih, da bi jih pokončali, ugotovili, da so si zaman prizadevali za njihov konec, spet vrnili v nefijsko deželo.\n\n2 In zgodilo se je, da so bili Amalekijci zaradi svoje izgube silno jezni. In ko so videli, da se Nefijcem ne morejo maščevati, so začeli ljudi podžigati k jezi zoper njihove brate, anti-nefi-lehijsko ljudstvo; zato so jih spet začeli pobijati.\n\n3 To ljudstvo torej spet ni hotelo prijeti za orožje in pustili so se pobijati glede na želje svojih sovražnikov.\n\n4 Ko so torej Amon in njegovi bratje videli to uničevalsko početje med tistimi, katere so imeli tako zelo radi, in med tistimi, ki so zelo radi imeli njih — kajti z njimi so ravnali, kakor da bi bili angeli, ki jih je poslal Bog, da jih rešijo pred večno pogubo — ko so torej Amon in njegovi bratje videli to veliko uničevalsko početje, jih je ganilo sočutje in so kralju rekli:\n\n5 Zberimo to Gospodovo ljudstvo in pojdimo v zarahemelsko deželo k našim bratom Nefijcem in pobegnimo iz rok naših sovražnikov, da ne bomo pokončani.\n\n6 Kralj pa jim je rekel: Glejte, Nefijci nas bodo pokončali zaradi številnih umorov in grehov, ki smo jih zagrešili zoper njih.\n\n7 In Amon je rekel: Šel bom in vprašal Gospoda in če nam bo rekel, pojdite k vašim bratom, ali boste šli?\n\n8 In kralj mu je rekel: Da, če nam bo Gospod rekel, naj gremo, bomo šli k našim bratom in jim bomo za sužnje, dokler jim ne poravnamo za številne umore in grehe, ki smo jih zagrešili zoper njih.\n\n9 Amon pa mu je rekel: To je proti zakonu naših bratov, ki ga je uvedel moj oče, da bi bili med njimi kakšni sužnji; pojdimo torej in se zanesimo na milosti naših bratov.\n\n10 Kralj pa mu je rekel: Vprašaj Gospoda in če nam bo rekel, naj gremo, bomo šli; sicer bomo v deželi pomrli.\n\n11 In zgodilo se je, da je Amon šel in vprašal Gospoda in Gospod mu je rekel:\n\n12 Odpelji to ljudstvo iz te dežele, da ne bodo pomrli, kajti Satan se je močno polastil src Amalekijcev, ki Lamance podžigajo k jezi zoper svoje brate, da bi jih pobili; zato pojdi iz te dežele; in blagor temu ljudstvu v tem rodu, kajti obvaroval jih bom.\n\n13 In sedaj se je zgodilo, da je Amon šel in kralju povedal vse besede, ki mu jih je izrekel Gospod.\n\n14 In zbrali so vse svoje ljudi, da, vse Gospodovo ljudstvo, in zbrali so vso svojo drobnico in govedo in odšli iz dežele in prišli v divjino, ki je nefijsko deželo ločevala od zarahemelske dežele, in prišli na drugo stran blizu deželnih meja.\n\n15 In zgodilo se je, da jim je Amon rekel: Glejte, jaz in moji bratje bomo šli v zarahemelsko deželo, vi pa boste ostali tukaj, dokler se ne vrnemo; in preizkusili bomo srca naših bratov, če bodo želeli, da pridete v njihovo deželo.\n\n16 In zgodilo se je, da so, ko je šel Amon v deželo, on in njegovi bratje srečali Alma onstran na kraju, o katerem je bilo govora; in glejte, to je bilo radostno srečanje.\n\n17 Amonova radost je bila torej tako velika, in sicer da ga je vsega navdala; da, radost njegovega Boga ga je prežela, da mu je celo izčrpala moči; in spet je padel na zemljo.\n\n18 Torej, mar to ni bila silna radost? Glejte, to je radost, ki je ne prejme nihče, razen resnično spokorjeni in ponižni iskalec sreče.\n\n19 Alma se je torej ob srečanju z brati resnično zelo vzradostil; in tudi Aron, Omner in Himni; toda glejte, njihova radost ni bila tolikšna, da bi presegala njihovo moč.\n\n20 In sedaj se je zgodilo, da je Alma svoje brate povedel nazaj v zarahemelsko deželo; in sicer v svojo lastno hišo. In šli so in vrhovnemu sodniku povedali vse, kar se jim je zgodilo v nefijski deželi med njihovimi brati, Lamanci.\n\n21 In zgodilo se je, da je vrhovni sodnik po vsej deželi razposlal razglas, želeč, naj ljudje glasujejo, da bi brate, ki so bili anti-nefi-lehijsko ljudstvo, sprejeli.\n\n22 In zgodilo se je, da je glas ljudstva prišel, rekoč: Glejte, odrekli se bomo jeršonski deželi, ki je na vzhodu ob morju, katera se dotika dežele Izobilje, ki je na jugu dežele Izobilje; in ta jeršonska dežela je dežela, ki jo bomo dali našim bratom v dediščino.\n\n23 In glejte, svoje čete bomo postavili med jeršonsko deželo in nefijsko deželo, da bomo ščitili naše brate v jeršonski deželi; in to bomo napravili za naše brate, ker se bojijo prijeti za orožje zoper svoje brate, da ne bi grešili; in ta velik strah jih je obšel zaradi njihovega grenkega kesanja, ki je bil zaradi njihovih številnih umorov in njihove strašne hudobije.\n\n24 In sedaj glejte, to bomo storili za naše brate, da bodo lahko podedovali jeršonsko deželo; in s svojimi četami jih bomo stražili pred njihovimi sovražniki pod pogojem, da nam bodo dali del svojega imetja, da nam bodo pomagali, da bomo lahko vzdrževali svoje čete.\n\n25 Sedaj se je zgodilo, da se je Amon, ko je to slišal, vrnil k anti-nefi-lehijskemu ljudstvu, in z njim tudi Alma, v divjino, kjer so si postavili šotore, in jim vse to razkril. In Alma jim je tudi povedal o svoji spreobrnitvi, z Amonom in Aronom in s svojimi brati.\n\n26 In zgodilo se je, da je to med njimi povzročilo veliko radost. In šli so v jeršonsko deželo in jeršonsko deželo zavzeli; in Nefijci so jih imenovali Amonovo ljudstvo; zato so jih odtlej razlikovali po tem imenu.\n\n27 In bili so med Nefijevim ljudstvom in bili so tudi prišteti med ljudi, ki so bili v Božji cerkvi. In razlikovali so se tudi po svoji gorečnosti do Boga in tudi do ljudi, kajti v vsem so bili popolnoma pošteni in iskreni; in prav do konca so bili trdni v veri v Kristusa.\n\n28 In na prelivanje krvi svojih bratov so gledali z največjim gnusom; in nikoli jih ne bi bilo mogoče prepričati, da bi prijeli za orožje zoper svoje brate; in zavoljo svojega upanja in pogledov na Kristusa in vstajenje niso na smrt nikoli gledali s kakršno koli stopnjo groze; zato je bila zanje smrt premagana s Kristusovo zmago nad njo.\n\n29 Zato bi prej utrpeli smrt na najtežji in najmúčnejši način, ki bi jim ga lahko prizadejali njihovi bratje, kakor da bi prijeli za meč ali zakrivljeno sabljo, da bi jih posekali.\n\n30 In tako so bili goreče in ljubljeno ljudstvo, ljudstvo, močno priljubljeno pri Gospodu.\n\n", "alma 28": "[center][font_size=26]28. poglavje[/font_size][/center]\n\n[i]Lamanci so v strašni bitki poraženi. — Na deset tisoče je pobitih. — Hudobni so zapisani stanju neskončnega gorja; pravični dosežejo neskončno srečo. Med letoma 77 in 76 pr. Kr.[/i]\n\n1 In sedaj se je zgodilo, da so potem, ko se je Amonovo ljudstvo naselilo v jeršonski deželi in so v jeršonski deželi ustanovili tudi cerkev in so okrog jeršonske dežele postavili nefijske čete, da, na vseh okoliških mejah zarahemelske dežele; glejte, lamanske čete sledile svojim bratom v divjino.\n\n2 In tako je prišlo do strašne bitke; da, in sicer do takšne, kakršne med vsemi ljudmi v deželi ni poznal nihče od časa, ko je Lehi zapustil Jeruzalem; da, in na deset tisoče Lamancev je bilo pobitih in razkropljenih.\n\n3 Da, in prišlo je tudi do strašnega pokola med Nefijevim ljudstvom, vendar so Lamance pregnali in jih razkropili in Nefijevo ljudstvo se je spet vrnilo v svojo deželo.\n\n4 In to je bil torej čas, ko se je po vsej deželi, med vsem Nefijevim ljudstvom, slišalo veliko žalovanje in objokovanje —\n\n5 da, klic vdov, žalujočih za svojimi možmi, in tudi očetov, žalujočih za svojimi sinovi, in hčere za bratom, da, brata za očetom; in tako se je med njimi vsemi slišal klic žalovanja, ker so žalovali za svojim sorodstvom, ki je bilo pobito.\n\n6 In to je bil torej zagotovo žalosten dan; da, čas dostojanstvenosti in čas, ko so se veliko postili in molili.\n\n7 In tako se je končalo petnajsto leto vladavine sodnikov nad Nefijevim ljudstvom;\n\n8 in to je poročilo o Amonu in njegovih bratih, njihovih potovanjih v nefijski deželi, njihovem trpljenju v deželi, njihovi potrtosti in njihovih stiskah in njihovi nedojemljivi radosti in sprejemu in varnosti bratov v jeršonski deželi. In sedaj, naj Gospod, Odkupitelj vseh ljudi, za vekomaj blagoslovi njihove duše.\n\n9 In to je poročilo o vojnah in prepirih med Nefijci in tudi o vojnah med Nefijci in Lamanci; in končalo se je petnajsto leto vladavine sodnikov.\n\n10 In od prvega do petnajstega leta je prišlo do propada več tisoč življenj; da, prišlo je do strašnega prizora prelivanja krvi.\n\n11 In trupla več tisočev so položena globoko v zemljo, medtem ko trupla več tisočev razpadajo v kupih po obličju zemlje, da, in več tisočev jih žaluje zavoljo izgube svojega sorodstva, ker jih je upravičeno strah, glede na Gospodove obljube, da so zapisani stanju neskončnega gorja.\n\n12 Medtem ko več tisočev drugih resnično žaluje zavoljo izgube svojega sorodstva, se vendarle radostijo in vriskajo v upanju in celo vedó, glede na Gospodove obljube, da bodo vstali, da bodo prebivali na Božji desnici v stanju neskončne sreče.\n\n13 In tako vidimo, kako velika je neenakost ljudi zaradi greha in prestopništva in hudičeve moči, ki pride s prekanjenimi načrti, ki si jih je izmislil, da bi srca ljudi ujel v past.\n\n14 In tako vidimo veliki klic ljudem, naj marljivo delajo v Gospodovih vinogradih; in tako vidimo velik razlog za potrtost in tudi za radost. — potrtost zaradi smrti in pogube med ljudmi in radost zaradi Kristusove luči za življenje.\n\n", "alma 29": "[center][font_size=26]29. poglavje[/font_size][/center]\n\n[i]Alma želi z angelsko gorečnostjo klicati h kesanju. — Gospod vsem narodom da učitelje. — Alma slavi v Gospodovem delu in v uspehu Amona in njegovih bratov. Okrog leta 76 pr. Kr.[/i]\n\n1 O, da bi bil angel in bi se mi izpolnila srčna želja, da bi šel in govoril z Božjo trobento, z glasom, ki bi zatresel zemljo, in vse narode klical h kesanju!\n\n2 Da, vsaki duši bi razglasil, kakor z glasom groma, kesanje in načrt odkupitve, naj se pokesajo in pridejo k našemu Bogu, da po vsem obličju zemlje ne bi bilo več potrtosti.\n\n3 Toda glejte, človek sem in v svoji želji grešim, kajti moral bi se zadovoljiti s tem, kar mi je Gospod dodelil.\n\n4 V svojih željah ne bi smel prikrojevati trdne odredbe pravičnega Boga, kajti vem, da ljudem da glede na njihovo željo, bodisi je to v smrt ali v življenje; da, vem, da ljudem odmeri, da, odredi jim odredbe, ki so nespremenljive, glede na njihovo voljo, bodisi so v odrešitev ali v pogubo.\n\n5 Da, in vem, da je dobro in húdo prišlo pred vse ljudi; ta, ki ne zna prepoznavati dobro od hudega, je brez krivde; ta pa, ki prepoznava dobro in hudo, temu je dano glede na njegove želje, naj si želi dobro ali hudo, življenje ali smrt, radost ali očitek vesti.\n\n6 Torej, ker to vem, zakaj bi želel več kot to, da opravljam delo, h kateremu sem bil poklican?\n\n7 Zakaj bi želel, da bi bil angel, da bi lahko govoril vsem koncem zemlje?\n\n8 Kajti glejte, Gospod da vsem narodom, glede na njihovo narodnost in jezik, da učijo njegovo besedo, da, v modrosti, vse, kar se mu zdi primerno, da bi imeli; zato vidimo, da Gospod svetuje v modrosti, glede na to, kar je pravično in resnično.\n\n9 Poznam to, kar mi je Gospod zapovedal, in se v tem ponašam. Ne ponašam se v sebi, temveč se ponašam v tem, kar mi je Gospod zapovedal; da, in to je moja slava, da bi bil morda orodje v Božjih rokah, da bi nekaj duš privedel h kesanju; in to je moja radost.\n\n10 In glejte, ko vidim številne svoje brate, ki se resnično spokorijo in pridejo h Gospodu, svojemu Bogu, potem mi dušo navda radost; potem se spomnim, kaj je Gospod storil zame, da, in sicer da je uslišal mojo molitev; da, potem se spomnim njegove milostne roke, ki mi jo je podal.\n\n11 Da, in spomnim se tudi ujetništva mojih očetov; kajti zagotovo vem, da jih je Gospod rešil iz suženjstva in s tem ustanovil svojo cerkev; da, Gospod Bog, Abrahamov Bog, Izakov Bog in Jakobov Bog jih je rešil iz suženjstva.\n\n12 Da, vselej sem pomnil ujetništvo svojih očetov; in taisti Bog, ki jih je rešil iz rok Egipčanov, jih je rešil iz suženjstva.\n\n13 Da, in taisti Bog je med njimi ustanovil svojo cerkev; da, in taisti Bog me je s svetim poklicem poklical, naj temu ljudstvu pridigam besedo, in dal mi je veliko uspeha, v čemer je moja radost polna.\n\n14 Ne radostim pa se samo nad svojim uspehom, temveč je moja radost bolj polna zaradi uspeha mojih bratov, ki so bili v nefijski deželi.\n\n15 Glejte, silno so delali in obrodili velik sad; in kako veliko bo njihovo plačilo!\n\n16 Sedaj, ko pomislim na uspeh teh mojih bratov, mi dušo dvigne nekako tako, kakor da bi se hotela ločiti od telesa, tako velika je moja radost.\n\n17 In naj torej Bog dovoli tem, mojim bratom, da se bodo usedli v Božje kraljestvo; da, in tudi vsem tistim, ki so sad njihovega truda, da ne bodo nikoli več šli ven, ampak da ga bodo vekomaj slavili. In naj Bog dovoli, da se bo zgodilo glede na moje besede, prav kakor sem govoril. Amen.\n\n", "alma 30": "[center][font_size=26]30. poglavje[/font_size][/center]\n\n[i]Korihor, antikrist, zasmehuje Kristusa, odkupno daritev in duha preroštva. — Uči, da ni Boga, ne človekovega padca, ne kazni za greh in ne Kristusa. — Alma pričuje, da bo Kristus prišel in da vse nakazuje, da Bog je. — Korihor zahteva znamenje in onemi. — Hudič se je prikazal Korihorju kot angel in ga učil, kaj naj reče. — Korihorja poteptajo in umre. Med letoma 76 in 74 pr. Kr.[/i]\n\n1 Glejte, sedaj se je zgodilo, da se je, potem ko se je Amonovo ljudstvo naselilo v jeršonski deželi, da, in tudi potem ko so bili Lamanci iz dežele pregnani in je ljudstvo dežele pokopalo svoje mrtve —\n\n2 svojih mrtvih torej niso prešteli zaradi njihovega velikanskega števila; niti niso prešteli mrtvih Nefijcev — toda zgodilo se je, da je, potem ko so mrtve pokopali in tudi po dnevih posta in žalovanja in molitve (in bilo je v šestnajstem letu vladavine sodnikov nad Nefijevim ljudstvom), po vsej deželi napočil nepretrgan mir.\n\n3 Da, in ljudje so si prizadevali izpolnjevati Gospodove zapovedi; in Božje uredbe so strogo izvajali glede na Mojzesovo postavo; kajti poučeni so bili, naj Mojzesovo postavo izpolnjujejo, dokler ne bo izpolnjena.\n\n4 In tako ljudje v vsem šestnajstem letu vladavine sodnikov nad Nefijevim ljudstvom niso imeli nemirov.\n\n5 In zgodilo se je, da je bil na začetku sedemnajstega leta vladavine sodnikov nepretrgan mir.\n\n6 Toda zgodilo se je proti koncu sedemnajstega leta, da je v zarahemelsko deželo prišel neki človek in bil je antikrist, kajti ljudstvu je začel pridigati zoper prerokbe, ki so jih preroki govorili glede Kristusovega prihoda.\n\n7 Zakona zoper človekovo verovanje torej ni bilo, kajti bilo je strogo v nasprotju z Božjimi zapovedmi, da bi bil potreben zakon, ki bi ljudi postavljal v neenak položaj.\n\n8 Kajti tako govorijo sveti spisi: Ta dan se odločite, komu boste služili.\n\n9 Če je torej človek želel služiti Bogu, je bilo to njegov privilegij; oziroma drugače, če je verjel v Boga, je bilo to njegov privilegij, da mu je služil; če pa vanj ni verjel, ni bilo zakona, ki bi ga kaznoval.\n\n10 Če pa je moril, je bil kaznovan s smrtjo; in če je ropal, je bil tudi kaznovan; in če je kradel, je bil tudi kaznovan; in če je prešuštvoval, je bil tudi kaznovan; da, za vso to hudobijo so bili kaznovani.\n\n11 Kajti zakon je bil, da se mora ljudem soditi glede na njihove zločine. Vendar ni bilo zakona zoper človekovo verovanje, zato je bil človek kaznovan samo za zločine, ki jih je storil; zato so bili vsi ljudje v enakovrednem položaju.\n\n12 In ta antikrist, ki mu je bilo ime Korihor (in zakon ni imel moči nad njim), je začel ljudem pridigati, da Kristusa ne bo. In takole je pridigal, rekoč:\n\n13 O vi, ki vas veže neumno in prazno upanje, zakaj se podjarmljate s takšnimi neumnostmi? Zakaj pričakujete Kristusa? Kajti nihče ne more vedeti o ničemer, kar bo prišlo.\n\n14 Glejte, to, kar imenujete prerokbe, za katere pravite, da so jih predajali sveti preroki, glejte, so neumna izročila vaših očetov.\n\n15 Kako veste o njihovi gotovosti? Glejte, ne morete vedeti o tem, česar ne vidite; zato ne morete vedeti, da Kristus bo.\n\n16 Pričakujete in pravite, da vidite odpuščanje svojih grehov. Toda glejte, to je posledica zblaznelega uma; in do te motnje v vašem umu pride zaradi izročil vaših očetov, kar vas napeljuje k prepričanju o tem, kar ni res.\n\n17 In veliko več takšnega jim je povedal, govoreč jim, da za človeške grehe ne more biti odkupne daritve, temveč da se v tem življenju vsakemu bitju godi glede na njegovo ravnanje; zato vsakdo uspeva glede na svojo nadarjenost in da vsakdo zmaga glede na svojo moč; in kar človek stori, ni zločin.\n\n18 In tako jim je pridigal in zavajal srca mnogih in jih navajal, da so dvigovali glavo v svoji hudobiji, da, in zapeljal je veliko žensk in tudi moških, da so se vdajali vlačugarstvu — govoreč jim, da je tedaj, ko je človek mrtev, vsega konec.\n\n19 Ta človek je torej šel tudi v jeršonsko deželo, da bi o tem pridigal med Amonovim ljudstvom, ki je bilo nekoč lamansko ljudstvo.\n\n20 Toda glejte, bili so modrejši od večine Nefijcev; kajti zgrabili so ga in ga zvezali in ga pripeljali pred Amona, ki je bil véliki duhovnik tistega ljudstva.\n\n21 In zgodilo se je, da je naročil, naj ga odpeljejo iz dežele. In prišel je v gideónsko deželo in jim prav tako začel pridigati; in tukaj ni imel veliko uspeha, kajti prijeli so ga in zvezali in pripeljali pred vélikega duhovnika in tudi pred vrhovnega sodnika v deželi.\n\n22 In zgodilo se je, da mu je véliki duhovnik rekel: Zakaj hodiš naokrog in izkrivljaš Gospodova pota? Zakaj to ljudstvo učiš, da Kristusa ne bo, da jim kvariš radost? Zakaj govoriš proti vsem prerokbam svetih prerokov?\n\n23 Vélikemu duhovniku je bilo torej ime Gidona. In Korihor mu je rekel: Ker ne učim neumnih izročil vaših očetov in ker tega ljudstva ne učim, naj se pustijo zvezati z neumnimi uredbami in izvajanji, ki so jih podali starodavni duhovniki, da so se polastili moči in oblasti nad njimi, da so jih držali v nevednosti, da ne bi dvigali glave, ampak da bi jih pokorili glede na tvoje besede.\n\n24 Praviš, da je to ljudstvo svobodno ljudstvo. Glej, jaz pravim, da so v suženjstvu. Praviš, da so tiste starodavne prerokbe resnične. Glej, jaz pravim, da ne veš, da so resnične.\n\n25 Praviš, da je to ljudstvo krivo in padlo ljudstvo zaradi prestopka staršev. Glej, jaz pravim, da otrok ni kriv zaradi svojih staršev.\n\n26 In tudi praviš, da bo Kristus prišel. Glej, jaz pa pravim, da ne veš, če Kristus sploh bo. In tudi praviš, da bo umrl za grehe sveta —\n\n27 in tako to ljudstvo zavajaš z neumnimi izročili svojih očetov in glede na svoje lastne želje; in omejuješ jih prav kakor v suženjstvu, da se lahko nažiraš s trudom njihovih rok, da si ne drznejo smelo pogledati navzgor in da si ne drznejo uživati svojih pravic in privilegijev.\n\n28 Da, ne drznejo si uporabljati tega, kar je njihovo, da ne bi prizadeli svojih duhovnikov, ki jih podjarmljajo glede na svoje želje in so jih pripravili, da verjamejo, po svojih izročilih in svojih sanjah in svojih kapricah in svojih videnjih in svojih lažnih skrivnosti, da bodo, če ne bodo delali glede na njihove besede, užalili neko neznano bitje, za katerega pravijo, da je Bog — bitje, ki ga ni nikoli nihče videl ali poznal, ki ga nikoli ni bilo, niti ga nikoli ne bo.\n\n29 Ko sta torej véliki duhovnik in vrhovni sodnik videla njegovo trdosrčnost, da, ko sta videla, da je žalil celo Boga, nista na njegove besede dala nobenega odgovora; ampak sta ukazala, naj ga zvežejo; in izročila sta ga v roke stražnikom in ga poslala v zarahemelsko deželo, da ga bodo privedli pred Alma in vrhovnega sodnika, ki je bil upravitelj vse dežele.\n\n30 In zgodilo se je, da je, ko so ga privedli pred Alma in vrhovnega sodnika, nadaljeval prav tako, kot je v gideónski deželi; da, še naprej je govoril bogokletno.\n\n31 In pred Almom je vstal z velikimi, napihnjenimi besedami in žalil duhovnike in učitelje in jih obtoževal, da so ljudstvo zapeljali z nespametnimi izročili svojih očetov, da so se lahko nažirali s trudom ljudstva.\n\n32 Alma mu je torej rekel: Ti veš, da se ne nažiramo s trudom tega ljudstva; kajti glej, prav od začetka vladavine sodnikov do sedaj s svojimi lastnimi rokami delam za svoje preživetje navkljub mojim številnim potovanjem naokrog po deželi, da svojemu ljudstvu razglašam Božjo besedo.\n\n33 In navkljub temu, da sem za cerkev opravljal številna dela, za svoje delo nikdar nisem prejel niti toliko kakor celo en senin; niti ni nobeden od mojih bratov, razen če je bilo na sodnem stolu; in potem smo za svoj čas prejeli le glede na zakon.\n\n34 In sedaj, če za svoje delo v cerkvi ne prejmemo ničesar, kaj nam koristi to, da delamo v cerkvi, če ne bi razglašali resnice, da bi se radostili v radosti svojih bratov?\n\n35 Zakaj potem praviš, da temu ljudstvu pridigamo, da bi zaslužili, ko sam veš, da ne prejemamo nobenega zaslužka? In sedaj, ali verjameš, da to ljudstvo zavajamo, kar v njihovih srcih povzroča tolikšno radost?\n\n36 In Korihor mu je odgovoril: Da.\n\n37 In potem mu je Alma rekel: Ali verjameš, da Bog je?\n\n38 In odgovoril je: Ne.\n\n39 Alma mu je torej rekel: Mar boš spet zanikal, da Bog je, in zanikal tudi Kristusa? Kajti glej, povem ti, vem, da Bog je in tudi da bo Kristus prišel.\n\n40 In sedaj, kakšen dokaz imaš, da Boga ni oziroma da Kristus ne bo prišel? Povem ti, da nimaš nobenega, razen samo svoje besede.\n\n41 Toda, glej, vse stvari mi pričujejo, da so te stvari resnične; in tudi tebi vse stvari pričujejo, da so resnične; in ali jih boš zanikal? Ali verjameš, da so te stvari resnične?\n\n42 Glej, vem, da verjameš, toda obsedel te je lažnivi duh in odrinil si Božjega Duha, da nima mesta v tebi; temveč ima hudič moč nad teboj in te nosi naokrog in dela zvijače, da bi pogubil Božje otroke.\n\n43 In sedaj je Korihor Almu rekel: Če mi boš pokazal znamenje, ki bi me prepričalo, da Bog je, da, pokaži mi, da ima moč, in potem bom prepričan o resnici tvojih besed.\n\n44 Alma pa mu je rekel: Dovolj si imel znamenj; mar boš skušal svojega Boga? Mar boš rekel: Pokaži mi znamenje, ko imaš pričevanje vseh teh svojih bratov in tudi vseh svetih prerokov? Pred teboj so položeni sveti spisi, da, in vse nakazuje, da Bog je; da, in sicer zemlja in vse, kar je na obličju te, da, in njeno gibanje, da, in tudi vsi planeti, ki se gibljejo v svojih ustaljenih poteh, pričujejo, da Najvišji Stvarnik je.\n\n45 In vendarle hodiš naokrog in zavajaš srca teh ljudi in jim pričuješ, da Boga ni? In vendarle boš zanikal vse te dokaze? In rekel je: Da, zanikal bom, če mi ne boš pokazal znamenja.\n\n46 In sedaj se je zgodilo, da mu je Alma rekel: Glej, potrt sem zaradi tvoje trdosrčnosti, da, da se še upiraš duhu resnice, da bo tvoja duša pogubljena.\n\n47 Toda glej, bolje je, da bo izgubljena tvoja duša, kakor da boš sredstvo, ki bo veliko duš pripeljalo v pogubo s tvojim laganjem in s tvojimi laskavimi besedami; če boš zato spet zanikal, glej, te bo Bog udaril, da boš onemel, da ne boš nikoli več spet odprl ust, da ne boš nič več zavajal teh ljudi.\n\n48 Sedaj mu je Korihor rekel: Ne zanikam obstoja Boga, ne verjamem pa, da Bog je; in pravim tudi, da ne veš, da Bog je; in če mi ne boš pokazal znamenja, ne bom verjel.\n\n49 Sedaj mu je Alma rekel: To ti bom dal za znamenje, da boš glede na moje besede onemel; in pravim, da boš v imenu Boga onemel, da ne boš več mogel govoriti.\n\n50 Ko je torej Alma te besede izrekel, je Korihor onemel, da ni mogel govoriti, glede na Almove besede.\n\n51 In ko je torej vrhovni sodnik to videl, je iztegnil roko in Korihorju napisal, rekoč: Ali si prepričan o Božji moči? Na kom si želel, naj ti Alma pokaže njegovo znamenje? Mar si hotel, da bi prizadel druge, da bi tebi pokazal znamenje? Glej, pokazal ti je znamenje; in mar boš torej še oporekal?\n\n52 In Korihor je iztegnil roko in napisal, rekoč: Vem, da sem nem, kajti ne morem govoriti; in vem, da ni bilo nič drugega, razen Božje moči, ki mi je to nakopala; da, in vselej sem vedel, da Bog je.\n\n53 Toda glej, hudič me je prevaral; kajti prikazal se mi je v angelski podobi in mi rekel: Pojdi in to ljudstvo privedi nazaj na pravo pot, kajti vsi so skrenili za neznanim Bogom. In rekel mi je: Boga ni; da, in učil me je, kar naj rečem. In učil sem njegove besede; in poučeval sem jih, ker so bile prijetne mesenemu umu; in poučeval sem jih, prav dokler nisem bil zelo uspešen, tako da sem resnično verjel, da so bile resnične; in zaradi tega sem se zoperstavljal resnici, prav dokler si nisem nakopal tega velikega prekletstva.\n\n54 Ko je torej to izrekel, je rotil, naj Alma moli k Bogu, da bi mu bilo prekletstvo odvzeto.\n\n55 Alma pa mu je rekel: Če bi ti bilo to prekletstvo odvzeto, bi spet zavajal srca tega ljudstva; zato bo s teboj, prav kakor želi Gospod.\n\n56 In zgodilo se je, da Korihorju prekletstvo ni bilo odvzeto; temveč so ga izgnali in hodil je od hiše do hiše in beračil za hrano.\n\n57 Po vsej deželi je bila torej nemudoma oznanjena vest o tem, kar se je zgodilo Korihorju; da, vrhovni sodnik je razposlal razglas vsem ljudem v deželi, razglašajoč tistim, ki so verjeli v Korihorjeve besede, da se morajo naglo pokesati, da jih ne bi doletele iste sodbe.\n\n58 In zgodilo se je, da so se vsi prepričali o Korihorjevi hudobiji; zato so se spet vsi spreobrnili h Gospodu; in to je napravilo konec krivičnosti na Korihorjev način. In Korihor je hodil od hiše do hiše in beračil za hrano za svoje preživetje.\n\n59 In zgodilo se je, da so ga, ko je šel med ljudi, da, med ljudstvo, ki se je ločilo od Nefijcev in so se imenovali Zoramci, ker jih je vodil mož, ki mu je bilo ime Zoram — in ko je šel mednje, glej, pohodili in poteptali, prav dokler ni bil mrtev.\n\n60 In tako vidimo konec tega, ki izkrivlja Gospodova pota; in tako vidimo, da hudič poslednji dan noče podpirati svojih otrok, temveč jih naglo zvleče v pekel.\n\n", "alma 31": "[center][font_size=26]31. poglavje[/font_size][/center]\n\n[i]Alma vodi misijo, da bi odpadniške Zoramce privedel nazaj na pravo pot. — Zoramci zanikajo Kristusa, verjamejo v lažno predstavo o imenovanju in častijo s predpisanimi molitvami. — Misijonarje navdaja Sveti Duh. — Njihove stiske použije radost v Kristusu. Okrog leta 74 pr. Kr.[/i]\n\n1 Sedaj se je zgodilo, da se je po Korihorjevem koncu, ker je Alma prejel novice, da Zoramci izkrivljajo Gospodova pota in da Zoram, ki je njihov vodja, vodi srca ljudi, da se priklanjajo nemim malikom, njegovo srce spet začelo žalostiti zaradi krivičnosti ljudi.\n\n2 Kajti Alma je to, da je vedel za krivičnost med svojim ljudstvom, hudo žalostilo; zato je bilo njegovo srce silno žalostno zaradi odcepitve Zoramcev od Nefijcev.\n\n3 Zoramci so se torej zbrali v deželi, ki so jo imenovali Antionum, ki je bila vzhodno od zarahemelske dežele, ki je ležala skoraj na meji z morsko obalo, ki je bila južno od jeršonske dežele, ki je prav tako mejila z divjino na jugu, z divjino, ki je bila polna Lamancev.\n\n4 Nefijci so se torej hudo bali, da bi Zoramci stopili v stik z Lamanci in da bi to bilo sredstvo velike izgube na nefijski strani.\n\n5 In sedaj, ker je imelo pridiganje besede veliko težnjo, da je vodilo ljudi, da so delali to, kar je bilo pravično — da, imelo je močnejši učinek na um ljudi kakor meč ali kar koli drugega, kar se jim je zgodilo — zato je Alma menil, da je bolje, da preizkusijo učinkovitost Božje besede.\n\n6 Zato je vzel s seboj Amona in Arona in Omnerja, Himnija pa je pustil v cerkvi v Zarahemli; toda prve tri je vzel s seboj in tudi Amuleka in Zezroma, ki sta bila v Meleku; in s seboj je vzel tudi dva svoja sinova.\n\n7 S seboj torej ni vzel najstarejšega od svojih sinov in ime mu je bilo Helaman; tistima pa, ki ju je vzel s seboj, je bilo ime Šiblon in Korianton; in to sta imeni tistih, ki sta šla z njim med Zoramce, da jim bodo pridigali besedo.\n\n8 Zoramci so bili torej nefijski odpadniki; zato so jim pridigali Božjo besedo.\n\n9 Toda zapadli so v velike zmote, kajti niso si prizadevali izpolnjevati Božjih zapovedi in njegovih predpisov glede na Mojzesovo postavo.\n\n10 Niti se niso držali cerkvenih izvajanj, da bi še naprej vsak dan molili in ponižno prosili Boga, da ne bi prišli v skušnjavo.\n\n11 Da, skratka, v zelo številnih primerih so izkrivljali Gospodova pota; zato so zaradi tega Alma in bratje šli v deželo, da jim bodo pridigali besedo.\n\n12 Sedaj, ko so prišli v deželo, glejte, so na svojo osuplost odkrili, da so si Zoramci zgradili shodnice in da so se zbirali en dan v tednu, na dan, ki so ga imenovali Gospodov dan; in častili so na način, kakršnega Alma in njegovi bratje niso nikoli videli;\n\n13 kajti sredi shodnice so dali zgraditi prostor, prostor s stojiščem, ki je bil visoko nad glavami; in na vrhu le-tega je lahko stal samo en človek.\n\n14 Kdor je torej želel častiti, je moral najprej stopiti na vrh le-tega in iztegniti roke proti nebu in zaklicati z glasnim glasom, rekoč:\n\n15 Sveti, sveti Bog; verjamemo, da si Bog, in verjamemo, da si svét in da si bil duh in da si duh in da boš vekomaj duh.\n\n16 Sveti Bog, verjamemo, da si nas ločil od naših bratov; in ne verjamemo v izročilo naših bratov, ki jim je bilo predano zaradi otročjosti njihovih očetov; toda verjamemo, da si nas izvolil za svoje svete otroke; in razodel si nam tudi, da Kristusa ne bo.\n\n17 Ampak ti si isti včeraj, danes in za vekomaj; in izvolil si nas, da bomo odrešeni, medtem ko so vsi okrog nas izvoljeni, da jih bo tvoj srd zagnal v pekel; svetost, za katero se ti, o Bog, zahvaljujemo; in zahvaljujemo se ti tudi, da si nas izvolil, da nas niso zapeljala neumna izročila naših bratov, katera jih zavezujejo k verovanju v Kristusa, zavoljo česar njihova srca tavajo daleč proč od tebe, našega Boga.\n\n18 In spet se ti zahvaljujemo, o Bog, da smo izvoljeno in sveto ljudstvo. Amen.\n\n19 Sedaj se je zgodilo, da so Alma in njegovi bratje in njegovi sinovi, ko so te molitve slišali, neizmerno osupnili.\n\n20 Kajti glejte, vsak je šel in daroval te iste molitve.\n\n21 Prostor so torej imenovali Rameumptom, kar v prevodu pomeni sveto stojišče.\n\n22 S tega stojišča so torej darovali Bogu, vsak prav isto molitev, zahvaljujoč se svojemu Bogu, da jih je izvolil in da jih ni zapeljal z izročilom njihovih bratov in da njihova srca niso bila ogoljufana, da bi verjeli v to, kar bo prišlo, o čemer niso vedeli ničesar.\n\n23 Ko so torej vsi ljudje tako izkazali zahvalo, so se vrnili domov, ne da bi še kdaj spregovorili o svojem Bogu, dokler se niso spet zbrali pred svetim stojiščem, da bi po svoji navadi izkazali zahvalo.\n\n24 Ko je torej Alma to videl, ga je v srcu potrlo; kajti videl je, da so bili hudobno in pokvarjeno ljudstvo; da, videl je, da so bili v srcu nagnjeni k zlatu in srebru in vsakovrstnim izvrstnim dobrinam.\n\n25 Da, in videl je tudi, da so bili v svojem ponosu v srcu vzvišeni, da so se močno bahali.\n\n26 In povzdignil je svoj glas k nebesom in zaklical, rekoč: O kako dolgo, o Gospod, boš dopuščal, da bodo tvoji služabniki prebivali tu spodaj v mesu, da bodo med človeškimi otroki gledali tako veliko hudobijo?\n\n27 Glej, o Bog, k tebi kličejo in vendarle je njihovo srce prevzel ponos. Glej, o Bog, k tebi kličejo s svojimi usti, medtem ko so zaradi puhlosti sveta naduti prav do vzvišenosti.\n\n28 Glej, o moj Bog, njihova draga oblačila in njihove kodrčke in njihove zapestnice in njihovo zlato okrasje in vse njihove dragocenosti, s katerimi se krasijo; in glej, v srcu si jih zelo želijo in vendarle kličejo k tebi in govorijo: Zahvaljujemo se ti, o Bog, kajti mi smo tvoje izvoljeno ljudstvo, medtem ko bodo drugi pogubljeni.\n\n29 Da, in govorijo, da si jim razglasil, da Kristusa ne bo.\n\n30 O Gospod Bog, kako dolgo boš dopuščal, da bosta med tem ljudstvom takšna hudobija in nezvestoba? O Gospod, daj mi moč, da bom lahko prenašal svojo slabost. Kajti slaboten sem in takšna hudobija med tem ljudstvom moji duši zadaja bolečino.\n\n31 O Gospod, moje srce je silno žalostno; potolaži mojo dušo v Kristusu. O Gospod, nakloni mi, da bom lahko imel moč, da bom s potrpežljivostjo lahko prenašal te stiske, ki me bodo doletele zaradi krivičnosti tega ljudstva.\n\n32 O Gospod, potolaži mojo dušo in mi daj uspeh, in tudi mojim sodelavcem, ki so z menoj — da, Amonu in Aronu in Omnerju in tudi Amuleku in Zezromu in tudi mojima dvema sinovoma — da, prav vse te potolaži, o Gospod. Da, potolaži njihove duše v Kristusu.\n\n33 Nakloni jim, da bodo imeli moč, da bodo prenašali stiske, ki jih bodo doletele zaradi krivičnosti tega ljudstva.\n\n34 O Gospod, nakloni nam, da bomo uspešni, da jih bomo spet privedli k tebi v Kristusu.\n\n35 Glej, o Gospod, njihove duše so dragocene in številni od njih so naši bratje; zato nam daj, o Gospod, moč in modrost, da bomo te, naše brate, spet privedli k tebi.\n\n36 Sedaj se je zgodilo, da je Alma, ko je te besede izrekel, roke položil na vse tiste, ki so bili z njim. In glejte, ko je nanje položil roke, jih je navdal Sveti Duh.\n\n37 In po tem so se ločili drug od drugega, ne pomišljujoč, kaj bodo jedli, ali kaj bodo pili, ali kaj bodo oblekli.\n\n38 In Gospod je poskrbel zanje, da niso bili lačni, niti niso bili žejni; da, in dal jim je tudi moč, da niso prenašali nobene vrste stisk, razen če jih ni prežela Kristusova radost. To je bilo torej glede na Almovo molitev; in to zato, ker je molil v veri.\n\n", "alma 32": "[center][font_size=26]32. poglavje[/font_size][/center]\n\n[i]Alma uči revne, ki so jih stiske napravile ponižne. — Vera je upanje v tisto, kar se ne vidi, kar je resnično. — Alma pričuje, da angeli poučujejo moške, ženske in otroke. — Alma besedo primerja s semenom. — Treba jo je vsaditi in negovati. — Potem zraste v drevo, s katerega je obran sad večnega življenja. Okrog leta 74 pr. Kr.[/i]\n\n1 In zgodilo se je, da so šli in ljudem začeli pridigati Božjo besedo, vstopajoč v njihove shodnice in v njihove hiše; da, in besedo so pridigali celo na ulicah.\n\n2 In zgodilo se je, da so po veliko truda med njimi postajali uspešni med revnim slojem ljudi; kajti glej, iz shodnic so bili izgnani zaradi svojih preprostih oblačil —\n\n3 zato jim ni bilo dovoljeno vstopiti v njihove shodnice, da bi častili Boga, ker so jih imeli za umazane; zato so bili revni; da, njihovi bratje so jih imeli za izmeček; zato so bili revni, kar zadeva posvetne stvari; in bili so tudi ubogi v srcu.\n\n4 Ko je torej Alma učil in govoril ljudem na hribu Onida, je k njemu prišla velika množica, ki so bili tisti, o katerih smo govorili, ki so bili ubogi v srcu zaradi svoje revščine glede na stvari sveta.\n\n5 In prišli so k Almu; in tisti, ki je bil med njimi glavni, mu je rekel: Glej, kaj naj storijo ti moji bratje, kajti vsi jih prezirajo zaradi njihove revščine, da, in še zlasti naši duhovniki; kajti vrgli so nas iz naših shodnic, za katere smo trdo delali, da smo jih zgradili z lastnimi rokami; in ven so nas vrgli zaradi naše silne revščine; in nimamo kraja, da bi častili našega Boga; in glej, kaj naj storimo?\n\n6 In ko je torej Alma to slišal, se je obrnil z obrazom neposredno proti njemu in gledal z veliko radostjo; kajti videl je, da so jih njihove stiske resnično napravile ponižne in da so bili pripravljeni poslušati besedo.\n\n7 Zato oni drugi množici ni rekel ničesar več, ampak je iztegnil roko in zaklical tistim, ki jih je gledal, ki so se resnično spokorili, in jim rekel:\n\n8 Vidim, da ste v srcu ponižni; in če je tako, blagor vam.\n\n9 Glejte, vaš brat je rekel: Kaj naj storimo — kajti izgnani smo iz naših shodnic, da ne moremo častiti našega Boga?\n\n10 Glejte, povem vam, mar predpostavljate, da ne morete častiti Boga, kakor samo v vaših shodnicah?\n\n11 In nadalje bi vprašal, mar predpostavljate, da Boga ne smete častiti kot le enkrat na teden?\n\n12 Povem vam, dobro je, da ste izgnani iz vaših shodnic, da bi bili ponižni in da bi se učili modrosti; kajti potrebno je, da se učite modrosti; kajti zato ker ste izgnani, ker vas vaši bratje prezirajo zaradi vaše silne revščine, ste v srcu postali ponižni; zakaj potrebno je bilo, da ste postali ponižni.\n\n13 In sedaj, ker ste primorani postati ponižni, blagor vam; kajti včasih si človek, če je primoran postati ponižen, prizadeva za kesanje; in torej bo zagotovo, kdor se pokesa, našel milost; in ta, ki bo našel milost in vztrajal do konca, bo odrešen.\n\n14 In sedaj, kakor sem vam rekel, da ste bili, ker ste bili primorani postati ponižni, blagoslovljeni, mar ne predpostavljate, da so bolj blagoslovljeni ti, ki resnično postanejo ponižni zaradi besede?\n\n15 Da, ta, ki resnično postane ponižen in se pokesa svojih grehov in vztraja do konca, taisti bo blagoslovljen — da, veliko bolj blagoslovljen kot tisti, ki so primorani postati ponižni zaradi svoje silne revščine.\n\n16 Blagor torej tistim, ki postanejo ponižni, ne da bi bili primorani postati ponižni; oziroma drugače rečeno, blagor temu, ki verjame v Božjo besedo in se krsti brez trmastega srca, da, ne da bi mu bilo o besedi povedano oziroma bi bil primoran vedeti, preden bo verjel.\n\n17 Da, veliko jih je, ki govorijo: Če nam boš pokazal znamenje iz nebes, potem bomo zagotovo vedeli; potem bomo verjeli.\n\n18 Sedaj vprašam, je to vera? Glejte, povem vam, ne; kajti če človek nekaj ve, nima razloga, da verjame, saj to ve.\n\n19 In sedaj, koliko bolj preklet je ta, ki Božjo voljo pozna in je ne izpolnjuje, kot ta, ki samo verjame oziroma ima samo razlog, da verjame, in zapade v prestopek?\n\n20 To morate sedaj presoditi. Glejte, povem vam, da je tako po eni strani, prav kakor je po drugi; in z vsakim bo po njegovih delih.\n\n21 In kakor sem torej rekel glede vere — vera ni, da bi imeli popolno spoznanje o stvareh; če torej imate vero, upate na to, česar ne morete videti, kar je resnično.\n\n22 In sedaj, glejte, povem vam in želel bi, da bi pomnili, da je Bog milosten z vsemi, ki verjamejo v njegovo ime; zato predvsem želi, da bi verjeli, da, in sicer njegovi besedi.\n\n23 In sedaj, ljudem po angelih razglaša svojo besedo, da, ne samo moškim, ampak tudi ženskam. To pa sedaj ni vse; malim otrokom so velikokrat dane besede, ki zmedejo modre in učene.\n\n24 In sedaj, moji ljubljeni bratje, ker ste želeli od mene izvedeti, kaj naj storite, ker ste v stiskah in izvrženi — ne želim torej, da bi predpostavljali, da vas menim soditi, razen glede na to, kar je res —\n\n25 kajti ne menim, da ste bili vsi primorani postati ponižni, kajti resnično verjamem, da so med vami nekateri, ki bi postali ponižni, naj so v kakršnih koli okoliščinah.\n\n26 Sedaj, kakor sem rekel glede vere — da ni popolno spoznanje — prav tako je z mojimi besedami. Sprva o njihovi gotovosti ne morete vedeti v popolnosti, kakor tudi vera ni popolno spoznanje.\n\n27 Toda glejte, če se boste prebudili in predramili svoje sposobnosti, in sicer da boste preizkusili moje besede in udejanjili delček vere, da, četudi ne morete več, kakor da želite verjeti, naj ta želja deluje v vas, in sicer dokler ne boste tako verjeli, da boste napravili prostor deležu mojih besed.\n\n28 Besedo bomo torej primerjali s semenom. Če boste torej napravili prostor, da bo v vaše srce posajeno seme, glejte, če bo pravo seme oziroma dobro seme, če ga s svojo nevero ne boste izvrgli, da se boste uprli Gospodovemu Duhu, glejte, vam bo v prsih začelo kaliti; in ko boste začutili te premike kaljenja, si boste začeli govoriti — mora biti, da je to seme dobro, oziroma da je ta beseda dobra, kajti začenja mi širiti dušo; da, začenja mi razsvetljevati razumevanje, da, začenja mi postajati slastna.\n\n29 Sedaj glejte, mar vam to ne bi povečalo vere? Povem vam: Da, vendar ni zrasla do popolnega spoznanja.\n\n30 Toda glejte, ko seme klije in poganja in začenja rasti, potem morate reči, da je seme dobro; kajti glejte, klije in poganja in začenja rasti. In sedaj, glejte, mar vam to ne bo okrepilo vere? Da, to vam bo vero okrepilo: kajti rekli boste, vem, da je to seme dobro; kajti glejte, poganja in začenja rasti.\n\n31 In sedaj, glejte, ali ste prepričani, da je to seme dobro? Povem vam: Da; kajti vsako seme obrodi po svoji vrsti.\n\n32 Če torej seme raste, je dobro, če pa ne raste, glejte, ni dobro, zato je izvrženo.\n\n33 In sedaj, glejte, ker ste izvedli preizkus in seme posadili in klije in poganja in začenja rasti, zagotovo veste, da je seme dobro.\n\n34 In sedaj, glejte, ali je vaše spoznanje popolno? Da, v tem je vaše spoznanje popolno in vaša vera miruje; in to zato, ker veste, kajti veste, da vam je beseda povečala dušo, in veste tudi, da je pognala in da se vam je razumevanje začelo razsvetljevati in se vam je um začel širiti.\n\n35 O potem, mar ni to resnično? Povem vam, da, ker je luč; in kar je luč, je dobro, ker je prepoznavno, zato zagotovo veste, da je dobro; in sedaj glejte, potem ko ste okusili to luč, ali je vaše spoznanje popolno?\n\n36 Glejte, povem vam, ni; niti ne smete opustiti svoje vere, kajti svojo vero ste udejanjali samo toliko, da ste posadili seme, da ste izvedli preizkus, da bi vedeli, če je seme dobro.\n\n37 In glejte, ko drevo začenja rasti, boste rekli: Negujmo ga z veliko skrbnostjo, da bo pognalo korenine, da bo zraslo in nam obrodilo sad. In sedaj glejte, če ga boste negovali z veliko skrbnostjo, bo pognalo korenine in zraslo in obrodilo sad.\n\n38 Če pa boste drevo zanemarjali in se ne menili za njegovo nego, glejte, ne bo pognalo nobenih korenin; in ko bo prišla vročina sonca in ga izsušila, bo ovenelo, ker nima korenin, in izpulite ga in ga izvržete.\n\n39 To torej ni zato, ker seme ni bilo dobro, niti ni zato, ker sad le-tega ne bi bil dober, temveč je zato, ker so vaša tla nerodovitna in drevesa nočete negovati, zato ne morete imeti sadu le-tega.\n\n40 In tako ne boste, če besede ne boste negovali in bili z očesom vere zazrti v sad le-te, nikoli mogli trgati sadu z drevesa življenja.\n\n41 Če pa boste besedo negovali, da, negovali drevo, ko bo začelo rasti, s svojo vero, z veliko marljivostjo in s potrpežljivostjo, pričakujoč sad le-tega, bo pognalo korenine; in glejte, to bo drevo, ki bo pognalo v večno življenje.\n\n42 In zaradi vaše marljivosti in vaše vere in vaše potrpežljivosti z besedo, ko jo boste negovali, da bi se v vas zakoreninila, glejte, boste kmalu trgali sad le-te, kateri je nadvse dragocen, ki je slajši od vsega, kar je sladko, in bolj bel od vsega, kar je belo, da, in čistejši od vsega, kar je čisto; in s tem sadom se boste gostili, prav dokler ne boste siti, da ne boste lačni, niti ne boste žejni.\n\n43 Takrat, bratje moji, boste želi plačilo za svojo vero in svojo marljivost in potrpežljivost in veliko potrpljenje, čakajoč, da vam bo drevo obrodilo sad.\n\n", "alma 33": "[center][font_size=26]33. poglavje[/font_size][/center]\n\n[i]Zenos je učil, naj ljudje povsod molijo in častijo ter da bodo sodbe odvrnjene zaradi Sina. — Zenok je učil, da je milost podeljena zaradi Sina. — Mojzes je v divjini povzdignil simbol Božjega Sina. Okrog leta 74 pr. Kr.[/i]\n\n1 Ko je torej Alma te besede izgovoril, so poslali k njemu, ker so želeli vedeti, ali naj verjamejo v enega Boga, da bodo lahko prejeli ta sad, o katerem je govoril, oziroma kako naj posadijo seme oziroma besedo, o kateri je govoril, za katero je rekel, da si jo morajo vsaditi v srce; oziroma kako naj začnejo udejanjati svojo vero.\n\n2 In Alma jim je rekel: Glejte, rekli ste, da ne morete častiti svojega Boga, ker ste izgnani iz vaših shodnic. Toda glejte, povem vam, če predpostavljate, da Boga ne morete častiti, se zelo motite in bi morali raziskovati svete spise; če predpostavljate, da vas tako učijo, jih ne razumete.\n\n3 Ali se spomnite, da ste brali, kaj je Zenos, starodavni prerok, rekel o molitvi oziroma čaščenju?\n\n4 Kajti rekel je: Milosten si, o Bog, kajti slišal si mojo molitev, in sicer ko sem bil v divjini; da, milosten si bil, ko sem molil glede teh, ki so bili moji sovražniki, in obrnil si jih k meni.\n\n5 Da, o Bog, in milosten si bil z menoj, ko sem na polju klical k tebi; ko sem v molitvi klical k tebi in si me slišal,\n\n6 in spet, o Bog, ko sem se nameril v svojo hišo, si me slišal v moji molitvi.\n\n7 In ko sem se nameril v svojo sobo, o Gospod, in molil k tebi, si me slišal.\n\n8 Da, milosten si s svojimi otroki, ko kličejo k tebi, da bi jih slišal ti in ne človek, in slišal jih boš.\n\n9 Da, o Bog, milosten si bil z menoj in slišal si moje klice sredi svojih zborovanj.\n\n10 Da, in slišal si me tudi, ko so me izgnali in so me moji sovražniki prezirali; da, slišal si moje klice in si se jezil na moje sovražnike in v svoji jezi si jih obiskal z naglim uničenjem.\n\n11 In slišal si me zaradi mojih stisk in moje iskrenosti; in zaradi tvojega Sina si bil tako milosten z menoj, zato bom klical k tebi v vseh svojih stiskah, kajti v tebi je moja radost; kajti svoje sodbe si odvrnil od mene zaradi svojega Sina.\n\n12 In Alma jim je torej rekel: Ali verjamete tistim svetim spisom, ki so jih zapisovali starodavni?\n\n13 Glejte, če jim, morate verjeti, kar je rekel Zenos; kajti glejte, rekel je: Svoje sodbe si odvrnil zaradi svojega Sina.\n\n14 Sedaj glejte, bratje moji, bi vas vprašal, če ste brali svete spise? Če ste jih, kako lahko dvomite v Božjega Sina?\n\n15 Kajti ni zapisano, da je samo Zenos govoril o tem, temveč je o tem govoril tudi Zenok —\n\n16 kajti glejte, rekel je: Jezen si, o Gospod, na to ljudstvo, ker nočejo razumeti tvojih milosti, ki si jim jih podelil zaradi svojega Sina.\n\n17 In sedaj, bratje moji, vidite, da je še en starodavni prerok pričeval o Božjem Sinu in ker ljudje niso hoteli razumeti njegovih besed, so ga kamenjali do smrti.\n\n18 Toda glejte, to ni vse; ta dva nista edina, ki sta govorila glede Božjega Sina.\n\n19 Glejte, o njem je govoril Mojzes; da, in glejte, simbol je bil vzdignjen v divjini, da bo, kdor bo pogledal nanj, živel. In veliko jih je pogledalo in so živeli.\n\n20 Toda malo jih je razumelo pomen tistega in to zaradi svoje trdosrčnosti. Bilo pa jih je veliko, ki so bili tako trmasti, da niso hoteli pogledati, zato so umrli. Razlog torej, zakaj niso hoteli pogledati, je, ker niso verjeli, da jih bo to ozdravilo.\n\n21 O bratje moji, če bi vi bili ozdravljeni s tem, da bi se zgolj z očmi ozrli, da bi bili ozdravljeni, mar ne bi hitro pogledali, ali bi raje postali trdosrčni v neveri in bili leni, da se ne bi ozrli z očmi, da bi umrli?\n\n22 Če je tako, bo nad vas prišlo gorje; če pa ni tako, potem se ozrite z očmi in začnite verjeti v Božjega Sina, da bo prišel odkupit svoje ljudstvo in da bo trpel in umrl, da bo plačal odkupnino za njihove grehe; in da bo spet vstal od mrtvih, kar bo uresničilo vstajenje, da bodo vsi ljudje stali pred njim, da se jim bo na poslednji in sodni dan sodilo po njihovih delih.\n\n23 In sedaj, bratje moji, želim, da boste to besedo vsadili v svoje srce in jo, ko začne kliti, celo tako hranili s svojo vero. In glejte, postala bo drevo, ki bo v vas pognalo v večno življenje. In potem naj vas Bog usliši, da bodo vaša bremena lahka preko radosti njegovega Sina. In prav vse to lahko napravite, če hočete. Amen.\n\n", "alma 34": "[center][font_size=26]34. poglavje[/font_size][/center]\n\n[i]Amulek pričuje, da je beseda v Kristusu v odrešitev. — Če odkupna daritev ne bo izvršena, mora biti vse človeštvo pogubljeno. — Vsa Mojzesova postava kaže na žrtvovanje Božjega Sina. — Večni načrt odkupitve je osnovan na veri in kesanju. — Molite za telesne in duhovne blagoslove. — To življenje je čas, da se ljudje pripravijo na srečanje z Bogom. — Za svojo odrešitev delajte s strahom pred Bogom. Okrog leta 74 pr. Kr.[/i]\n\n1 In sedaj se je zgodilo, da se je Alma, potem ko jim je te besede izgovoril, usedel na tla in vstal je Amulek in jih začel učiti, rekoč:\n\n2 Bratje moji, mislim, da je nemogoče, da ne bi vedeli o tem, o čemer je bilo govora glede prihoda Kristusa, o katerem poučujeva, da je Božji Sin; da, vem, da so vas o tem veliko poučevali, preden ste odpadli od nas.\n\n3 In ker ste od mojega ljubljenega brata želeli, naj vam razkrije, kaj naj napravite zaradi svojih stisk; in nekoliko vam je govoril, da se v mislih pripravite; da, in opominjal vas je k veri in potrpežljivosti —\n\n4 da, in sicer da bi imeli toliko vere, da bi besedo samo vsadili v svoje srce, da bi izvedli preizkus, ali je dobra.\n\n5 In videli smo, da je veliko vprašanje, ki ga imate v mislih, to, ali je beseda v Božjem Sinu oziroma če Kristusa ne bo.\n\n6 In videli ste tudi, da vam je moj brat v številnih primerih dokazal, da je beseda v Kristusu v odrešitev.\n\n7 Moj brat se je skliceval na Zenosove besede, da odkupitev pride preko Božjega Sina, in tudi na Zenokove besede; in skliceval se je tudi na Mojzesa, da bi dokazal, da so te stvari resnične.\n\n8 In sedaj, glejte, sam vam bom pričeval, da so te stvari resnične. Glejte, povem vam, da vem, da bo Kristus prišel med človeške otroke, da bo prevzel prestopke svojega ljudstva in da bo plačal odkupnino za grehe sveta; kajti to je govoril Gospod Bog.\n\n9 Kajti potrebno je, da mora biti izvršena odkupna daritev, kajti glede na veliki načrt večnega Boga mora biti odkupna daritev izvršena, ali pa bo vse človeštvo neizogibno pogubljeno; da, vsi so otopeli; da, vsi so padli in so izgubljeni in morajo biti pogubljeni, razen zaradi odkupne daritve, za katero je potrebno, da mora biti izvršena.\n\n10 Kajti potrebno je, da je veliko in poslednje žrtvovanje; da, ne žrtvovanje človeka, niti živali, niti nobene vrste ptic; kajti ne bo človeško žrtvovanje; temveč mora biti neskončno in večno žrtvovanje.\n\n11 Ni ga torej človeka, ki lahko žrtvuje svojo lastno kri, s katero bo plačal odkupnino za grehe drugega. Če torej človek mori, glejte, mar bo naš zakon, ki je pravičen, vzel življenje njegovemu bratu? Povem vam, ne.\n\n12 Toda zakon zahteva življenje tega, ki je moril; zato ne more biti ničesar, kar je manj, kot je neskončna odkupna daritev, ki bo zadostovala za grehe sveta.\n\n13 Zato je potrebno, da je veliko in poslednje žrtvovanje in nato se bo, oziroma je prav, da bi se, končalo prelivanje krvi; tedaj bo Mojzesova postava izpolnjena; da, vse to bo izpolnjeno, vsaka pičica in pika in nič ne bo prešlo.\n\n14 In glejte, to je ves pomen postave, vsaka malenkost kaže na to veliko in poslednjo žrtev; in tista velika in poslednja žrtev bo Božji Sin, da, neskončna in večna.\n\n15 In tako bo prinesel odrešitev vsem tistim, ki bodo verjeli v njegovo ime; to je namen tega poslednjega žrtvovanja, da bi jih do obisti navdajala milost, ki prevlada nad pravico, in ljudem nudi sredstvo, da verujejo v kesanje.\n\n16 In tako lahko milost zadostí zahtevam pravice in jih obda z rokami varnosti, medtem ko je ta, ki ne udejanja vere v kesanje, izpostavljen celotni postavi zahtev pravice; zato se samo njemu, ki veruje v kesanje, uresniči veliki in večni načrt odkupitve.\n\n17 Zato naj vam Bog nakloni, bratje moji, da bi začeli udejanjati vero v kesanje, da boste začeli klicati njegovo sveto ime, da bo usmiljen z vami;\n\n18 da, k njemu kličite za milost, kajti mogočen je, da odreši.\n\n19 Da, postanite ponižni in še naprej molite k njemu.\n\n20 Kličite k njemu, ko ste na svojih poljih, da, za vso svojo drobnico.\n\n21 Kličite k njemu v svoji hiši, da, za vso svojo hišo, tako zjutraj, opoldan kot zvečer.\n\n22 Da, kličite k njemu za moč pred svojimi sovražniki.\n\n23 Da, kličite k njemu zoper hudiča, ki je sovražnik vse pravičnosti.\n\n24 Kličite k njemu za poljske pridelke, da vam bodo uspevali.\n\n25 Kličite za drobnico svojega polja, da se bo povečala.\n\n26 To pa ni vse; svojo dušo morate izliti v svoji sobi in na skrivnem in v divjini.\n\n27 Da, in ko ne kličete h Gospodu, naj bo vaše srce izpolnjeno, nenehno naj se vrača v molitvi k njemu za vašo blaginjo in tudi za blaginjo tistih, ki so okrog vas.\n\n28 In sedaj glejte, moji ljubljeni bratje, vam povem, ne predpostavljajte, da je to vse, kajti potem ko ste vse to storili, če zavrnete pomoči potrebnega in golega in ne obiskujete bolnih in prizadetih in od svojega imetja, če imate, ne dajete tistim, ki potrebujejo pomoč — vam povem, če ne delate nič od tega, glejte, je vaša molitev zaman in vam nič ne koristi in ste kakor hinavci, ki zanikajo vero.\n\n29 Če torej ne pomnite, da morate biti dobrotljivi, ste kakor izmeček, ki ga topilci izvržejo (ker je brez vrednosti) in ga ljudje pohodijo.\n\n30 In sedaj, bratje moji, želel bi, da potem ko ste prejeli toliko prič, ker vidite, da o tem pričujejo sveti spisi, pristopite in obrodite sad kesanja.\n\n31 Da, želel bi, da bi pristopili in ne bili več trdosrčni, kajti glejte, sedaj je čas in dan vaše odrešitve; in če se boste torej pokesali in ne boste trdosrčni, se bo na vas nemudoma uresničil veliki načrt odkupitve.\n\n32 Kajti glejte, to življenje je čas, da se ljudje pripravijo na srečanje z Bogom; da, glejte, dan tega življenja je dan, da ljudje opravijo svoja dela.\n\n33 In sedaj, kakor sem vam rekel prej, ker ste imeli toliko prič, vas zato rotim, da ne odlašate z dnevom svojega kesanja do konca, kajti po tem dnevu življenja, ki nam je dan, da se pripravimo na večnost, glejte, če ne bomo izrabili svojega časa, ko smo v tem življenju, bo potem prišla temna noč, v kateri ne bomo mogli opravljati nobenega dela.\n\n34 Ne morete reči, ko boste v tistem strašno težkem položaju, da se bom pokesal, da se bom vrnil k svojemu Bogu. Ne, tega ne morete reči, kajti ta isti duh, ki bo posedoval vaše telo takrat, ko boste šli iz tega življenja, ta isti duh bo imel moč posedovati vaše telo v tistem večnem svetu.\n\n35 Kajti glejte, če ste odlašali z dnevom svojega kesanja prav do smrti, glejte, ste postali podvrženi hudičevemu duhu in pečati vas za svoje; zato se je Gospodov Duh umaknil od vas in nima mesta v vas in hudič ima nad vami vso moč; in to je končno stanje hudobnih.\n\n36 In to vem, ker je Gospod rekel, da ne prebiva v nesvetih templjih, temveč prebiva v srcu pravičnih; da, in rekel je tudi, da bodo pravični sedli v njegovo kraljestvo, da ne bodo nič več šli ven; njihova oblačila pa bodo postala bela z Jagnjetovo krvjo.\n\n37 In sedaj, moji ljubljeni bratje, želim, da bi si to zapomnili in da bi za svojo odrešitev delali s strahom pred Bogom in da ne bi več zanikali Kristusovega prihoda;\n\n38 da se ne boste več prepirali s Svetim Duhom, ampak da ga boste prejeli in prevzeli Kristusovo ime; da boste postali ponižni prav do prahu in častili Boga, v katerem koli kraju boste, v duhu in v resnici; in da boste živeli v vsakodnevnem zahvaljevanju za številne milosti in blagoslove, ki vam jih podeli.\n\n39 Da, in prav tako vas opominjam, bratje moji, da boste nenehno čuječi v molitvi, da vas ne bodo zapeljale hudičeve skušnjave, da vas ne bo premagal, da mu poslednji dan ne boste postali podvrženi; kajti glejte, ne poplača vas z dobrim.\n\n40 In sedaj, moji ljubljeni bratje, bi vas opomnil, da bodite potrpežljivi in da prenašate vsakovrstne stiske; da ne žalite tistih, ki vas mečejo ven zaradi vaše silne revščine, da ne boste postali grešniki kakor oni;\n\n41 ampak da boste potrpežljivi in tiste stiske prenašali s trdnim upanjem, da si boste nekega dne od vseh svojih stisk odpočili.\n\n", "alma 35": "[center][font_size=26]35. poglavje[/font_size][/center]\n\n[i]Pridiganje besede pokonča zvijačo Zoramcev. — Izženejo spreobrnjence, ki se potem pridružijo Amonovemu ljudstvu v Jeršonu. — Alma je potrt zaradi človeške hudobije. Okrog leta 74 pr. Kr.[/i]\n\n1 Sedaj se je zgodilo, da sta se, potem ko je Amulek s temi besedami končal, umaknila iz množice in prišla v jeršonsko deželo.\n\n2 Da, in tudi ostali bratje so, potem ko so besedo pridigali Zoramcem, prišli v jeršonsko deželo.\n\n3 In zgodilo se je, da so bili, potem ko se je prevladujoči del Zoramcev posvetoval glede besed, ki so jim bile pridigane, zaradi besede jezni, kajti pokončala je njihovo zvijačnost; zato besedam niso hoteli prisluhniti.\n\n4 In razposlali so sporočilo in zbrali vse ljudi iz vse dežele in se z njimi posvetovali glede besed, ki so bile izrečene.\n\n5 Njihovi vladarji in njihovi duhovniki in njihovi učitelji torej niso dovolili, da bi ljudje vedeli glede njihovih želja; zato so skrivoma poizvedeli za mnenje vseh ljudi.\n\n6 In zgodilo se je, da so, potem ko so izvedeli za mnenje vseh ljudi, tiste, ki so bili naklonjeni besedam, ki so jih govorili Alma in njegovi bratje, iz dežele izgnali; in bilo jih je veliko; in tudi ti so prišli v jeršonsko deželo.\n\n7 In zgodilo se je, da so jih Alma in njegovi bratje poučevali.\n\n8 Zoramsko ljudstvo se je torej jezilo na Amonovo ljudstvo, ki je bilo v Jeršonu, in glavni vladar Zoramcev, ker je bil zelo hudoben človek, je dal poslati k Amonovemu ljudstvu in od njih želel, naj iz svoje dežele izženejo vse tiste, ki so prišli od njih v njihovo deželo.\n\n9 In izrekel jim je veliko groženj. In Amonovo ljudstvo se torej ni balo njihovih besed; zato jih niso izgnali, ampak so sprejeli vse revne Zoramce, ki so prišli k njim; in nahranili so jih in jih oblekli in jim dali zemljo za njihovo dediščino; in poskrbeli so zanje glede na njihove potrebe.\n\n10 To je torej Zoramce podžgalo k jezi zoper Amonovo ljudstvo in začeli so se mešati z Lamanci in jih prav tako podžigati k jezi zoper njih.\n\n11 In tako so se Zoramci in Lamanci začeli pripravljati na vojno proti Amonovemu ljudstvu in tudi proti Nefijcem.\n\n12 In tako se je končalo sedemnajsto leto vladavine sodnikov nad Nefijevim ljudstvom.\n\n13 In Amonovo ljudstvo je odšlo iz jeršonske dežele in prišlo v meleško deželo in v jeršonski deželi napravilo prostor za nefijske čete, da bi se borile z lamanskimi in zoramskimi četami; in tako se je v osemnajstem letu vladavine sodnikov začela vojna med Lamanci in Nefijci; in poročilo o njihovih vojnah bo podano po temle.\n\n14 In Alma in Amon in njuni bratje in tudi oba Almova sinova so se vrnili v zarahemelsko deželo, potem ko so bili orodje v Božjih rokah, da so veliko Zoramcev privedli h kesanju; in toliko, kolikor jih je bilo privedenih h kesanju, jih je bilo pregnanih iz dežele; ampak za svojo dediščino imajo zemljo v jeršonski deželi in prijeli so za orožje, da bodo branili sebe in svoje žene in otroke in svoja ozemlja.\n\n15 Ker je bil torej Alma potrt zavoljo krivičnosti svojega ljudstva, da, zavoljo vojn in prelivanja krvi in prepirov, ki so jih imeli med seboj; in ker je razglasil besedo oziroma je bil poslan razglašat besedo vsem ljudem v vsakem mestu; in videč, da so ljudje v srcu postajali otopeli in da so postajali užaljeni zaradi strogosti besede, je bilo njegovo srce silno žalostno.\n\n16 Zato je dal zbrati svoje sinove, da bi vsakemu ločeno dal nalogo glede tega, kar zadeva pravičnost. In imamo poročilo o njegovih zapovedih, ki jim jih je dal, glede na njegov lasten zapis.\n\n", "alma 36": "Almove zapovedi sinu Helamanu.\n\nObsega 36. in 37. poglavje.\n\n[center][font_size=26]36. poglavje[/font_size][/center]\n\n[i]Alma Helamanu pričuje o svoji spreobrnitvi, potem ko je videl angela. — Trpel je bolečine preklete duše; klical je Jezusovo ime in potem se je rodil v Bogu. — Sladka radost mu je navdala dušo. — Videl je zbore angelov, ki so hvalili Boga. — Veliko spreobrnjencev je okusilo in videlo, kar je okusil in videl on sam. Okrog leta 74 pr. Kr.[/i]\n\n1 Sin moj, nastavi uho mojim besedam, kajti zaprisežem ti, da boš, če boš izpolnjeval Božje zapovedi, v deželi uspeval.\n\n2 Želel bi, da bi storil, kakor sem storil sam, da bi pomnil ujetništvo naših očetov, kajti bili so v suženjstvu in nihče jih ni mogel rešiti, razen Abrahamov Bog in Izakov Bog in Jakobov Bog; in zagotovo jih je rešil v njihovih stiskah.\n\n3 In sedaj, o moj sin Helaman, glej, v svoji mladosti si in zato od tebe želim, da prisluhneš mojim besedam in se učiš od mene, kajti vem, da bo vsak, kdor bo zaupal v Boga, v svojih preizkušnjah in svojih težavah in svojih stiskah prejel podporo in bo poslednji dan povzdignjen.\n\n4 In ne bi želel, da misliš, da to vem sam od sebe — ne s posvetnim ampak z duhovnim, ne z mesenim umom ampak v Bogu.\n\n5 Sedaj, glej, ti povem, če se jaz ne bi rodil v Bogu, tega ne bi vedel; Bog pa mi je po ustih svojega svetega angela to razkril, ne ker bi bil jaz osebno vreden;\n\n6 kajti hodil sem naokrog z Mozijevimi sinovi, prizadevajoč si uničiti Božjo cerkev; toda glej, Bog nam je na pot poslal svojega svetega angela, da nas je ustavil.\n\n7 In glejte, spregovoril nam je kakor z glasom groma in vsa zemlja je trepetala pod našimi nogami; in vsi smo popadali na zemljo, kajti obšel nas je strah pred Gospodom.\n\n8 Toda glejte, glas mi je rekel: Vstani! In vstal sem in se postavil pokonci in zagledal angela.\n\n9 In rekel mi je: Četudi si ti sam želiš biti pogubljen, si nič več ne prizadevaj uničiti Božje cerkve.\n\n10 In zgodilo se je, da sem padel na zemljo; in minilo je kake tri dni in tri noči, da nisem mogel odpreti ust, niti nisem mogel uporabljati udov.\n\n11 In angel mi je govoril več tega, kar so slišali moji bratje, jaz pa tega nisem slišal; kajti ko sem zaslišal besede — četudi si ti sam želiš biti pogubljen, si nič več ne prizadevaj uničiti Božje cerkve — sta me obšla tako velik strah in osuplost, da nemara ne bi bil pogubljen, da sem padel na zemljo in nisem slišal ničesar več.\n\n12 Toda trpinčilo me je večno mučenje, kajti moja duša je bila v mukah najvišje stopnje in trpinčili so jo vsi moji grehi.\n\n13 Da, spomnil sem se vseh svojih grehov in krivičnosti, zavoljo katerih so me mučile peklenske bolečine; da, videl sem, da sem se upiral svojemu Bogu in da nisem izpolnjeval njegovih svetih zapovedi.\n\n14 Da, in umoril sem veliko njegovih otrok oziroma drugače, vodil sem jih v pogubo; da, in skratka, tako velike so bile moje krivičnosti, da mi je že sama misel, da bi prišel v Božjo navzočnost, dušo trpinčila z neizrekljivo grozo.\n\n15 O, sem pomislil, da bi bil izgnan in bi umrl tako duhovno kot telesno, da nemara ne bi bil priveden, da bi stal v navzočnosti mojega Boga, da bi se mi sodilo za moja dela.\n\n16 In sedaj, tri dni in tri noči so me trpinčile, in sicer bolečine preklete duše.\n\n17 In zgodilo se je, da sem se, ko so me tako trpinčile muke, ko me je mučil spomin na moje številne grehe, glej, prav tako spomnil, da sem slišal očeta ljudem prerokovati glede prihoda nekega Jezusa Kristusa, Božjega Sina, ki bo plačal odkupnino za grehe sveta.\n\n18 Sedaj, ko se je moj um oklenil te misli, sem v srcu zaklical: O Jezus, ti Božji Sin, usmili se me, ki sem v breznu bridkosti in me obdajajo večne verige smrti.\n\n19 In sedaj, glejte, ko sem to premišljeval, se nisem več mogel spomniti svojih bolečin; da, nič več me ni mučil spomin na moje grehe.\n\n20 In o, kakšna radost in kakšno čudovito luč sem zagledal; da, v duši me je navdala radost, ki je bila tako silna kakor moja bolečina!\n\n21 Da, pravim ti, sin moj, da nič ne bi moglo biti tako ostro in tako bridko, kot so bile moje bolečine. Da, in spet ti pravim, sin moj, da po drugi strani nič ne more biti tako odlično in prijetno, kot je bila moja radost.\n\n22 Da, zdelo se mi je, da vidim, prav kakor je videl naš oče Lehi, Boga, ki sedi na svojem prestolu, obdanega z neštetimi zbori angelov, ko so peli in hvalili svojega Boga; da, in moja duša je zahrepenela, da bi bila tam.\n\n23 Toda glej, moji udje so spet prejeli moč in postavil sem se na noge in sem ljudem pričeval, da sem se rodil v Bogu.\n\n24 Da, in od takrat sem se prav do sedaj brez prestanka trudil, da bi duše pripeljal h kesanju; da bi jih pripeljal, da bi okusile silno radost, ki sem jo okusil sam; da bi se prav tako rodile v Bogu in bi jih navdal Sveti Duh.\n\n25 Da, in sedaj glej, o sin moj, Gospod mi daje silno veliko radost v sadu mojega truda;\n\n26 kajti zaradi besede, ki mi jo je razglasil, glej, se jih je veliko rodilo v Bogu in so okusili, kar sem sam okusil, in so na lastne oči videli, kar sem sam videl; zato o teh stvareh, o katerih sem govoril, vedo, kakor vem sam; in spoznanje, ki ga imam, je od Boga.\n\n27 In podporo sem prejel v preizkušnjah in težavah vsake vrste, da, in v vsakovrstnih stiskah; da, Bog me je rešil iz ječe in iz spon in smrti; da, in zaupam vanj in še me bo rešil.\n\n28 In vem, da me bo poslednji dan obudil, da bom prebival z njim v slavi; da, in vekomaj ga bom slavil; kajti naše očete je pripeljal iz Egipta in Egipčane je pogoltnil v Rdečem morju; in s svojo močjo jih je vodil v obljubljeno deželo; da, in od časa do časa jih je rešil iz suženjstva in ujetništva.\n\n29 Da, in tudi naše očete je izpeljal iz jeruzalemske dežele; in prav tako jih je od časa do časa s svojo večno močjo reševal iz suženjstva in ujetništva prav do današnjega dne; in vselej sem v spominu ohranil njihovo ujetništvo; da, in tudi ti bi moral, kakor sem sam storil, njihovo ujetništvo ohranjati v spominu.\n\n30 Toda glej, sin moj, to ni vse; kajti moral bi vedeti, kakor sam vem, da boš, če boš izpolnjeval Božje zapovedi, v deželi uspeval; in moral bi tudi vedeti, da boš, če Božjih zapovedi ne boš izpolnjeval, ločen od njegove navzočnosti. To je torej glede na njegovo besedo.\n\n", "alma 37": "[center][font_size=26]37. poglavje[/font_size][/center]\n\n[i]Medeninaste plošče in drugi sveti spisi so se ohranili, da bi duše pripeljali v odrešitev. — Jeredovci so bili pokončani zaradi svoje hudobije. — Njihove tajne prisege in zaveze morajo biti zadržane pred ljudmi. — Posvetuj se z Gospodom v vseh svojih dejanjih. — Kakor je liahona vodila Nefijce, tako Kristusova beseda vodi ljudi v večno življenje. Okrog leta 74 pr. Kr.[/i]\n\n1 In sedaj, moj sin Helaman, ti zapovedujem, da vzameš zapise, ki so mi bili zaupani;\n\n2 in zapovedujem ti tudi, da vodiš zapis o tem ljudstvu, kakor sem storil jaz, na Nefijevih ploščah, in vse te stvari, katere sem jaz ohranjal, ohranjaš svete, prav kakor sem jih ohranjal jaz; kajti z modrim namenom se ohranjajo.\n\n3 In te medeninaste plošče, ki vsebujejo te gravure, na katerih so zapisi svetih spisov, na katerih je rodoslovje naših prednikov, prav od začetka —\n\n4 glej, naši očetje so prerokovali, naj se ohranjajo in predajajo iz roda v rod in da jih bo Gospodova roka ohranjala in obdržala, dokler ne bodo prišli k vsakemu narodu, rodu, jeziku in ljudstvu, da bodo vedeli za skrivnosti, ki jih vsebujejo.\n\n5 In sedaj glejte, če se bodo ohranile, morajo ohraniti svoj sijaj; da, in svoj sijaj bodo ohranile; da, in tudi vse plošče, ki vsebujejo stvari, ki so sveto pisanje.\n\n6 Predpostavljaš lahko torej, da je to moja nespametnost; toda glej, povem ti, da se po majhnih in preprostih stvareh dogajajo velike stvari in preprosto v številnih primerih zmede modre.\n\n7 In Gospod Bog dela tako, da uresniči svoje velike in večne namene; in s tem, kar je preprosto, Gospod zmede modre in izvrši odrešitev številnih duš.\n\n8 In sedaj, doslej je bila v Gospodu modrost, da naj se te stvari ohranijo; kajti glej, širile so spomin tega ljudstva, da, in številne prepričale o njihovih zmotnih poteh in jih privedle k spoznanju o njihovem Bogu za odrešitev njihovih duš.\n\n9 Da, povem ti, če ne bi bilo tega, kar vsebujejo ti zapisi, ki so na teh ploščah, Amon in njegovi bratje ne bi mogli prepričati več tisoč Lamancev o napačnem izročilu njihovih očetov; da, ti zapisi in njihove besede so jih privedle h kesanju; to je, privedle so jih k spoznanju o Gospodu, njihovem Bogu, in k radosti v Jezusu Kristusu, njihovem Odkupitelju.\n\n10 In kdo ve, morda bodo sredstvo, da bodo privedle več tisoč njih, da, in več tisoč naših trdovratnih bratov, Nefijcev, ki so sedaj trdosrčni v grehu in krivičnostih, k spoznanju o Odkupitelju?\n\n11 Te skrivnosti mi torej še niso v celoti razkrite; zato se jim bom ognil.\n\n12 In zadostuje, če rečem le, da so se ohranile z modrim namenom, namenom, ki ga pozna Bog; kajti svetuje v modrosti nad vsemi svojimi deli in njegove poti so ravne in njegova smer je eno večno kroženje.\n\n13 O pomni, pomni, moj sin Helaman, kako stroge so Božje zapovedi. In rekel je: Če boste izpolnjevali moje zapovedi, boste v deželi uspevali — če pa njegovih zapovedi ne boste izpolnjevali, boste ločeni od njegove navzočnosti.\n\n14 In sedaj pomni, sin moj, da ti je Bog zaupal to, kar je sveto, kar je ohranjal sveto in tudi kar bo ohranjal in ohranil z modrim namenom v sebi, da bo prihodnjim rodovom pokazal svojo moč.\n\n15 In sedaj glej, govorim ti po duhu preroštva, da ti bo, če boš kršil Božje zapovedi, glej, to kar je sveto, z Božjo močjo odvzeto in izročen boš Satanu, da te bo presejal kakor veter pleve.\n\n16 Če pa boš Božje zapovedi izpolnjeval in s tem, kar je sveto, delal glede na to, kakor ti zapoveduje Gospod (kajti h Gospodu se moraš obračati za vse, kar moraš s tem napraviti), glej, ti tega ne more vzeti nobena zemeljska ali peklenska sila, kajti Bog je mogočen, tako da izpolni vse svoje besede.\n\n17 Kajti izpolnil bo vse obljube, ki ti jih bo dal, kajti izpolnil je obljube, ki jih je dal našim očetom.\n\n18 Kajti obljubil jim je, da bo te stvari ohranil z modrim namenom v sebi, da bi prihodnjim rodovom pokazal svojo moč.\n\n19 In sedaj glejte, en namen je izpolnil, in sicer da se je več tisoč Lamancev vrnilo k spoznanju resnice; in v njih je pokazal svojo moč in prav tako bo v njih še kazal svojo moč prihodnjim rodovom; zato bodo ohranjene.\n\n20 Zato ti zapovedujem, moj sin Helaman, da marljivo izpolnjuješ vse moje besede in da marljivo izpolnjuješ Božje zapovedi, kakor so zapisane.\n\n21 In sedaj, govoril ti bom glede tistih štiriindvajsetih plošč, da jih hraniš, da se bodo skrivnosti in dela teme in njihova tajna dela oziroma tajna dela tistega ljudstva, ki je bilo pokončano, razodela temu ljudstvu; da, vsi njihovi umori in ropanja in njihova plenjenja in vsa njihova hudobija in gnusobe se bodo temu ljudstvu razodele; da, in da boš ohranil ta tolmača.\n\n22 Kajti glej, Gospod je videl, da je njegovo ljudstvo začelo delovati v temi, da, izvajati skrivne umore in gnusobe; zato je Gospod rekel, da bodo, če se ne bodo pokesali, izbrisani z obličja zemlje.\n\n23 In Gospod je rekel: Svojemu služabniku Gazelemu bom pripravil kamen, ki bo zasijal v temi, da bo luč, da bom svojemu ljudstvu, ki mi služi, lahko razkril, da jim bom lahko razkril dela njihovih bratov, da, njihova tajna dela, njihova dela teme in njihovo hudobijo in gnusobe.\n\n24 In sedaj, sin moj, ta tolmača sta bila priskrbljena, da bi se izpolnila Božja beseda, ki jo je govoril, rekoč:\n\n25 Iz teme bom na svetlo prinesel vsa njihova tajna dela in njihove gnusobe; in če se ne bodo pokesali, jih bom izbrisal z obličja zemlje; in vse njihove skrivnosti in gnusobe bom razkril vsakemu narodu, ki bo odslej posedoval deželo.\n\n26 In sedaj, sin moj, vidimo, da se niso pokesali; zato so bili pokončani in doslej se je Božja beseda izpolnila; da, njihove tajne gnusobe so prišle iz teme in so nam bile razkrite.\n\n27 In sedaj, sin moj, ti zapovedujem, da ohraniš vse njihove prisege in njihove zaveze in njihove dogovore glede njihovih tajnih gnusob; da, in vsa njihova znamenja in njihova čudesa boš temu ljudstvu prikril, da jih ne bodo poznali, da ne bi morda tudi oni zapadli v temo in bili pogubljeni.\n\n28 Kajti glej, nad vso to deželo je prekletstvo, da bo vse te delavce teme doletela poguba glede na Božjo moč, ko bodo docela zreli; zato želim, da to ljudstvo ne bi bilo pokončano.\n\n29 Zato temu ljudstvu prikrij te tajne načrte o njihovih prisegah in njihovih zavezah in jim razkrij samo njihovo hudobijo in njihove umore in njihove gnusobe; in poučuj jih, naj se jim takšna hudobija in gnusobe in njihovi umori gnusijo; in poučuj jih tudi, da je bilo to ljudstvo pokončano zaradi svoje hudobije in gnusob in svojih umorov.\n\n30 Kajti glej, umorili so vse Gospodove preroke, ki so prišli mednje, da bi jim razglasili glede njihovih krivičnosti; in kri tistih, katere so umorili, je klicala h Gospodu, njihovemu Bogu, po maščevanju nad temi, ki so bili njihovi morilci; in tako so Božje sodbe doletele te delavce teme in tajnih zvez.\n\n31 Da, in naj bo dežela na veke vekov prekleta za tiste delavce teme in tajnih zvez prav do propada, razen če se bodo pokesali, preden bodo docela zreli.\n\n32 In sedaj, sin moj, pomni besede, ki sem ti jih govoril; ne zaupaj tistih tajnih načrtov temu ljudstvu, temveč jih poučuj večno sovraštvo do greha in krivičnosti.\n\n33 Pridigaj jim kesanje in vero v Gospoda Jezusa Kristusa; poučuj jih, naj postanejo ponižni in naj bodo krotki in v srcu ponižni; poučuj jih, naj se vsaki hudičevi skušnjavi zoperstavijo z vero v Gospoda Jezusa Kristusa.\n\n34 Poučuj jih, naj se nikoli ne naveličajo dobrih del, temveč naj bodo krotki in v srcu ponižni; kajti taki se bodo v duši odpočili.\n\n35 O, pomni, sin moj, in se v mladosti uči modrosti; da, v mladosti se nauči izpolnjevati Božje zapovedi.\n\n36 Da, in kliči k Bogu za vso podporo; da, naj bodo vsa tvoja dejanja v Gospodu in kamor pojdeš, naj bo to v Gospodu; da, naj bodo vse tvoje misli usmerjene h Gospodu, da, naj gre vsa tvoja predanost srca Gospodu za vekomaj.\n\n37 Posvetuj se z Gospodom v vseh svojih dejanjih in vodil te bo v dobro; da, ko boš ponoči legel, se ulezi v Gospodu, da bo bdel nad teboj, ko boš spal; in ko boš zjutraj vstal, naj ti srce navdaja zahvala Bogu; in če boš to delal, boš poslednji dan povzdignjen.\n\n38 In sedaj, sin moj, imam nekoliko reči glede tega, kar naši očetje imenujejo krogla oziroma usmerjevalec — oziroma to so naši očetje imenovali liahona, kar v prevodu pomeni kompas; in pripravil jo je Gospod.\n\n39 In glej, nihče ne more izdelati nekaj po zgledu tako prefinjene izdelave. In glej, pripravljena je bila, da bi našim očetom kazala smer, v kateri naj potujejo v divjini.\n\n40 In zanje je delovala glede na njihovo vero v Boga; če so torej imeli vero, da so verjeli, da je Bog lahko napravil, da sta tisti kazalki lahko kazali pot, po kateri naj gredo, glej, je bilo storjeno; zato se je iz dneva v dan z Božjo močjo dogajal ta čudež in tudi veliko drugih čudežev.\n\n41 Vendar, ker so se tisti čudeži dogajali po majhnih stvareh, jim je to pokazalo čudovita dela. Bili so leni in so pozabili udejanjati svojo vero in marljivost in takrat so tista čudovita dela prenehala in na poti niso napredovali;\n\n42 zato so ostali v divjini oziroma niso potovali v ravni smeri in zaradi svojih prestopkov so trpeli lakoto in žejo.\n\n43 In sedaj, sin moj, bi želel, da bi ti razumel, da te stvari niso zgolj odsev; kajti ko so bili naši očetje leni, da bi naklonili pozornost temu kompasu (te stvari so bile torej posvetne), niso uspevali; prav tako je s tem, kar je duhovno.\n\n44 Kajti glej, tako lahko je prisluhniti Kristusovi besedi, ki ti bo pokazala ravno smer k večni blaženosti, kakor je bilo našim očetom, da bi naklonili pozornost temu kompasu, ki jim je kazal ravno smer v obljubljeno deželo.\n\n45 In sedaj pravim, ali ni v tem simbol? Kajti tako zagotovo kakor je ta usmerjevalec naše očete, ko so sledili njegovi smeri, pripeljal v obljubljeno deželo, nas bo Kristusova beseda, če bomo sledili njeni smeri, popeljala preko te doline žalosti v zdaleč boljšo obljubljeno deželo.\n\n46 O sin moj, ne dovoli, da bomo leni zaradi lahkosti poti; kajti tako je bilo z našimi očeti; kajti tako je bilo zanje pripravljeno, da bodo, če bodo pogledali, živeli; prav tako je z nami. Pot je pripravljena in če bomo pogledali, bomo živeli vekomaj.\n\n47 In sedaj, sin moj, glej, da boš skrbel za te svete stvari, da, glej, da boš gledal k Bogu in živel. Pojdi k temu ljudstvu in razglašaj besedo in bodi razumen. Sin moj, zbogom.\n\n", "alma 38": "Almove zapovedi sinu Šiblonu.\n\nObsega 38. poglavje.\n\n[center][font_size=26]38. poglavje[/font_size][/center]\n\n[i]Šiblona so preganjali zavoljo pravičnosti. — Odrešitev je v Kristusu, ki je življenje in luč sveta. — Brzdajte vse svoje strasti. Okrog leta 74 pr. Kr.[/i]\n\n1 Sin moj, nastavi uho mojim besedam, kajti povem ti, prav kakor sem rekel Helamanu, da boš, če boš izpolnjeval Božje zapovedi, v deželi uspeval, če pa Božjih zapovedi ne boš izpolnjeval, boš ločen od njegove navzočnosti.\n\n2 In sedaj, sin moj, zaupam, da se bom nad teboj zelo radostil zaradi tvoje stanovitnosti in tvoje zvestobe Gospodu; kajti ker si začel v mladosti gledati h Gospodu, svojemu Bogu, prav tako upam, da boš še naprej izpolnjeval njegove zapovedi; kajti blagor temu, ki vztraja do konca.\n\n3 Povem ti, sin moj, da sem se nad teboj že zelo radostil zaradi tvoje zvestobe in tvoje marljivosti in tvoje potrpežljivosti in tvojega velikega potrpljenja med zoramskim ljudstvom.\n\n4 Kajti vem, da si bil v sponah; da, in vem tudi, da so te zavoljo besede kamenjali; in vse to si prenašal s potrpežljivostjo, ker je bil Gospod s teboj; in sedaj veš, da te je Gospod rešil.\n\n5 In sedaj moj sin, Šiblon, bi želel, da bi pomnil, da boš, če boš zaupal v Boga, rešen preizkušenj in težav in stisk in poslednji dan boš povzdignjen.\n\n6 Sedaj, sin moj, ne želim, da bi mislil, da to vem sam od sebe, temveč je Božji Duh, ki je v meni, tisti, ki mi to razkriva; kajti če se jaz ne bi rodil v Bogu, tega ne bi poznal.\n\n7 Toda glej, Gospod je v svoji veliki milosti poslal svojega angela, da mi je razglasil, da moram prenehati z uničevalskim početjem med njegovim ljudstvom; da, in iz obličja v obličje sem videl angela in z menoj je govoril in njegov glas je bil kakor grom in stresel je vso zemljo.\n\n8 In zgodilo se je, da sem bil tri dni in tri noči v najbridkejši duševni bolečini in tesnobi; in nikoli, dokler nisem zaklical h Gospodu Jezusu Kristusu za milost, nisem prejel odpuščanja grehov. Toda glej, klical sem k njemu in v duši našel mir.\n\n9 In sedaj, sin moj, to sem ti povedal, da se boš učil modrosti, da se boš od mene naučil, da ni druge poti oziroma načina, po katerem je človek lahko odrešen, kakor samo v in po Kristusu. Glej, on je življenje in luč sveta. Glej, on je beseda resnice in pravičnosti.\n\n10 In sedaj, kot si začel učiti besedo, bi prav tako želel, da bi še naprej učil; in želel bi, da bi bil v vsem marljiv in zmeren.\n\n11 Glej, da se ne povzdiguješ v ponosu; da, glej, da se ne bahaš z lastno modrostjo niti z veliko močjo.\n\n12 Uporabljaj smelost, gospodovalnosti pa ne; in glej tudi, da brzdaš vse svoje strasti, da te bo navdala ljubezen; glej, da se vzdržiš brezdelja.\n\n13 Ne moli kakor Zoramci, kajti videl si, da molijo, da bi jih ljudje slišali in da bi jih hvalili zavoljo njihove modrosti.\n\n14 Ne reci: O Bog, zahvaljujem se ti, da smo boljši od naših bratov, temveč raje reci: O Gospod, odpusti mi mojo nevrednost in se v milosti spomni mojih bratov — da, svojo nevrednost vselej priznaj pred Bogom.\n\n15 In naj Gospod blagoslovi tvojo dušo in te poslednji dan sprejme v svoje kraljestvo, da boš sédel v miru. Sedaj pojdi, sin moj, in to ljudstvo poučuj besedo. Bodi razumen. Sin moj, zbogom.\n\n", "alma 39": "Almove zapovedi sinu Koriantonu.\n\nObsega 39. do 42. poglavje.\n\n[center][font_size=26]39. poglavje[/font_size][/center]\n\n[i]Spolni greh je gnusoba. — Koriantonovi grehi so Zoramcem preprečevali, da bi prejeli besedo. — Kristusova odkupitev lahko odreši zveste, ki so živeli pred tem. Okrog leta 74 pr. Kr.[/i]\n\n1 In sedaj, sin moj, ti imam povedati še nekoliko več kot to, kar sem rekel tvojemu bratu; kajti glej, mar nisi opazil stanovitnosti svojega brata, njegove zvestobe in njegove marljivosti v izpolnjevanju Božjih zapovedi? Glej, mar ti ni bil dober zgled?\n\n2 Kajti mojim besedam nisi prisluhnil tako pozorno, kot je tvoj brat med zoramskim ljudstvom. Tole je torej, kar imam proti tebi; še naprej si se bahal s svojo močjo in svojo modrostjo.\n\n3 In to ni vse, sin moj. Počel si to, kar je bilo zame bridko, kajti opustil si služenje in si šel v sironsko deželo znotraj lamanskih meja za vlačugo Izabelo.\n\n4 Da, številnim je ukradla srce; ampak to ni izgovor zate, sin moj. Moral bi stremeti k služenju, ki ti je bilo zaupano.\n\n5 Mar ne veš, sin moj, da je to gnusno v Gospodovih očeh; da, najgnusnejše od vseh grehov, razen prelivanja nedolžne krvi ali zanikanja Svetega Duha?\n\n6 Kajti glej, če zanikaš Svetega Duha, ko je že imel mesto v tebi, in veš, da si ga zanikal, glej, je to greh, ki je neodpustljiv; in kdor mori zoper Božjo luč in spoznanje, odpuščanja ne dobi lahko; da, povem ti, sin moj, da odpuščanja ne dobi lahko.\n\n7 In sedaj, sin moj, bi jaz želel od Boga, da ti ne bi bil kriv tako velikega zločina. Ne bi omenjal tvojih zločinov, da bi te v duši mučil, če ne bi bilo za tvoje dobro.\n\n8 Toda glej, svojih zločinov ne moreš skriti pred Bogom; in če se ne boš pokesal, bodo poslednji dan pričevali zoper tebe.\n\n9 Torej, sin moj, želel bi, da se pokesaš in opustiš svoje grehe in ne slediš več poželenju svojih oči, temveč čez vse to napraviš križ; kajti če tega ne storiš, nikakor ne moreš podedovati Božjega kraljestva. O pomni in to sprejmi in čez to napravi križ.\n\n10 In zapovedujem ti, da se obvežeš, da se boš glede svojih podvigov posvetoval s svojima starejšima bratoma; kajti glej, v svoji mladosti si in potrebna ti je skrb tvojih bratov. In prisluhni njunemu nasvetu.\n\n11 Ne dopusti, da bi te zapeljale kakršne koli puhlosti ali neumnosti; ne dopusti hudiču, da bi tvoje srce spet odpeljal za hudobnimi vlačugami. Glej, o sin moj, kako veliko krivičnost si priklical nad Zoramce; kajti ko so videli tvoje obnašanje, niso hoteli verjeti mojim besedam.\n\n12 In sedaj mi Gospodov Duh govori: Zapovej svojim otrokom, naj delajo dobro, da ne bodo src številnih ljudi odvedli v pogubo; zato ti zapovedujem, sin moj, v strahu pred Bogom, da se vzdržiš svojih krivičnosti;\n\n13 da se obračaš h Gospodu z vso odločnostjo, umom in močjo; da ne boš več zavajal src, da bi delali húdo; temveč se raje vrni k njim in priznaj svoje napake in krivico, ki si jo storil.\n\n14 Ne išči bogastva ne puhlosti tega sveta; kajti glej, ne moreš jih nesti s seboj.\n\n15 In sedaj, sin moj, bi ti nekoliko govoril glede Kristusovega prihoda. Glej, povem ti, da je on tisti, ki bo zagotovo prišel odvzet grehe sveta; da, svojemu ljudstvu prihaja razglasit vesele novice o odrešitvi.\n\n16 In sedaj, sin moj, to je bilo služenje, h kateremu si bil poklican, da temu ljudstvu razglašaš te vesele novice, da bi pripravil njihov um; oziroma drugače, da bi k njim lahko prišla odrešitev, da bi svoje otroke v srcu pripravili, da bi besedo slišali v času njegovega prihoda.\n\n17 In sedaj te bom glede tega nekoliko pomiril. Glej, čudiš se, zakaj bi to moralo biti razodeto toliko vnaprej. Glej, pravim ti, mar ni za Boga duša v tem času prav tako dragocena, kakor bo duša v času njegovega prihoda?\n\n18 Mar ni potrebno, da bi se načrt odkupitve razkril temu ljudstvu kakor tudi njihovim otrokom?\n\n19 Mar ni Gospodu v tem času enako lahko poslati svojega angela, da tiste vesele novice razglasi tako nam kot našim otrokom, oziroma kot v času po njegovem prihodu?\n\n", "alma 40": "[center][font_size=26]40. poglavje[/font_size][/center]\n\n[i]Kristus uresniči vstajenje vseh ljudi. — Pravični mrtvi gredo v raj, hudobni pa v najzunanjejšo temo, kjer čakajo na dan svojega vstajenja. — V vstajenju se bo vse povrnilo v svojo pravo in popolno obliko. Okrog leta 74 pr. Kr.[/i]\n\n1 Sedaj, sin moj, nekoliko več je še, o čemer bi ti želel spregovoriti, kajti opažam, da te v mislih skrbi glede vstajenja mrtvih.\n\n2 Glej, povem ti, da vstajenja ni — oziroma, bi rekel, drugače rečeno, da si to umrljivo ne nadene nesmrtnosti, ta propadljivost ne nadene nepropadljivosti — kakor šele po Kristusovem prihodu.\n\n3 Glej, on uresniči vstajenje mrtvih. Toda glej, sin moj, vstajenja še ni. Sedaj ti razkrijem skrivnost; vendar je veliko skrivnosti, ki so prikrite, ki jih ne pozna nihče kakor sam Bog. Pokažem pa ti nekaj, za kar sem marljivo spraševal Boga, da bi vedel — to je glede vstajenja.\n\n4 Glej, določen je čas, ko bodo vsi vstali od mrtvih. Kdaj torej pride ta čas, ne ve nihče; toda Bog pozna čas, ki je določen.\n\n5 Sedaj, ali bo to enkrat oziroma drugič oziroma tretjič, da bodo ljudje vstali od mrtvih, ni pomembno; kajti Bog ve za vse to; in zadostuje mi, da vem, da bo tako — da je čas določen, ko bodo vsi vstali od mrtvih.\n\n6 Biti mora torej razmik med časom smrti in časom vstajenja.\n\n7 In vprašal bi torej, kaj se zgodi s človeškimi dušami od tega časa smrti do časa, določenega za vstajenje?\n\n8 Ali je torej določenih več časov kakor samo eden, da bodo ljudje vstali, ni pomembno; kajti vsi ne umrejo naenkrat in to ni pomembno; pri Bogu je vse kakor en dan in čas si odmerjajo samo ljudje.\n\n9 Zato je ljudem določen čas, ko bodo vstali od mrtvih; in med časom smrti in vstajenja je razmik. In sedaj, glede tega časovnega razmika, kaj se zgodi s človeškimi dušami, je tisto, o čemer sem marljivo spraševal Gospoda, da bi vedel; in to je tisto, kar vem.\n\n10 In ko pride čas, ko bodo vsi vstali, takrat bodo vedeli, da Bog pozna vse čase, ki so določeni človeku.\n\n11 Torej glede stanja duše med smrtjo in vstajenjem — glej, angel mi je razkril, da so duhovi vseh ljudi, brž ko zapustijo to umrljivo telo, da, duhovi vseh ljudi, naj so dobri ali zli, vzeti domov k tistemu Bogu, ki jim je dal življenje.\n\n12 In potem se bo zgodilo, da bodo duhovi tistih, ki so pravični, sprejeti v stanje sreče, ki se imenuje raj, stanje počitka, stanje miru, kjer bodo počivali od vseh svojih težav in od vseh skrbi in potrtosti.\n\n13 In takrat se bo zgodilo, da bodo duhovi hudobnih, da, ki so zlobni — kajti glej, nimajo ne delčka niti dela Gospodovega Duha; kajti glej, raje so izbirali hudobna dela kot dobra; zato je vanje prišel hudičev duh in začel posedovati njihovo hišo — in ti bodo izvrženi v najzunanjejšo temo; tam bo jok in stok in škripanje z zobmi in to zaradi njihove lastne krivičnosti, ker so bili ujetniki hudičeve volje.\n\n14 To je torej stanje duš hudobnih, da, v temi in v stanju strašnega, groznega čakanja na ognjevito togoto Božjega srda nad njimi; tako ostanejo v tem stanju, prav kakor pravični v raju, do časa svojega vstajenja.\n\n15 Sedaj, nekaj jih je, ki so razumeli, da je to stanje sreče in to stanje bede v duši pred vstajenjem prvo vstajenje. Da, priznam, da bi ga lahko imenovali vstajenje, povzdigovanje duha oziroma duše in njihovo zapisanost sreči oziroma bedi glede na besede, ki so bile izrečene.\n\n16 In glej, spet je bilo rečeno, da je prvo vstajenje, vstajenje vseh tistih, ki so bili oziroma ki so oziroma ki bodo vse do Kristusovega vstajenja od mrtvih.\n\n17 Sedaj, ne predpostavljamo, da je to prvo vstajenje, o katerem se tako govori, lahko vstajenje duš in njihova zapisanost sreči oziroma bedi. Ne moreš predpostavljati, da je to tisto, kar pomeni.\n\n18 Glej, povem ti, ne; temveč to pomeni ponovno združitev duše s telesom tistih od Adamovih dni do Kristusovega vstajenja.\n\n19 Sedaj, če se bodo duše in telesa tistih, o katerih je bilo govora, vse združile naenkrat, hudobnih kakor pravičnih, tega ne pravim; naj zadostuje, da pravim, da bodo vsi vstali; oziroma drugače rečeno, do njihovega vstajenja bo prišlo pred vstajenjem tistih, ki bodo umrli po Kristusovem vstajenju.\n\n20 Sedaj, sin moj, ne pravim, da bo do njihovega vstajenja prišlo ob Kristusovem vstajenju; toda glej, to ti dam kot svoje mnenje, da se bodo duše in telesa pravičnih združili ob Kristusovem vstajenju in njegovem vnebohodu.\n\n21 Če pa bo ob njegovem vstajenju ali po njem, ne pravim; toliko pa pravim, da je med smrtjo in vstajenjem telesa razmik in stanje duše v sreči oziroma v bedi do časa, ki ga je Bog določil, da bodo mrtvi vstali in bodo doživeli združitev tako duše kot telesa in bodo privedeni, da bodo stali pred Bogom in jim bo sojeno po njihovih delih.\n\n22 Da, to uresniči obnovo tistih stvari, o čemer so govorila usta prerokov.\n\n23 Duša se bo povrnila k telesu in telo k duši; da, in vsi udje in sklepi se bodo povrnili k svojemu telesu; da, niti las z glave se ne bo izgubil, pač pa se bo vse povrnilo v svojo pravo in popolno obliko.\n\n24 In sedaj, sin moj, to je obnova, o kateri so govorila usta prerokov —\n\n25 in takrat bodo pravični zasijali v Božjem kraljestvu.\n\n26 Toda glej, nad hudobne pride strašna smrt; kajti umrejo, kar zadeva stvari pravičnosti; kajti nečisti so in nič nečistega ne more podedovati Božjega kraljestva; temveč so izgnani in zapisani, da bodo jedli sadove svojega truda oziroma svojega dela, ki je bilo hudobno; in pijejo ostanke grenke čaše.\n\n", "alma 41": "[center][font_size=26]41. poglavje[/font_size][/center]\n\n[i]V vstajenju ljudje vstanejo v stanje neskončne sreče ali neskončne bede. — Hudobija nikoli ni bila sreča. — Meseni ljudje so brez Boga v svetu. — Z obnovo vsak spet prejme značilnosti in lastnosti, ki jih je pridobil v tem življenju. Okrog leta 74 pr. Kr.[/i]\n\n1 In sedaj, sin moj, imam nekoliko reči glede obnove, o kateri je bilo govora; kajti glej, nekateri so popačili svete spise in so zaradi tega močno skrenili. In opažam, da si tudi ti v mislih zaskrbljen glede tega. Toda glej, pojasnil ti bom.\n\n2 Povem ti, sin moj, da je načrt obnove nujno potreben glede na Božjo pravico; kajti nujno potrebno je, da je vse obnovljeno glede na svoj pravi red. Glej, nujno potrebno in pravično je, glede na Kristusovo moč in vstajenje, da je človekova duša obnovljena k telesu in da je vsak del telesa obnovljen.\n\n3 In glede na Božjo pravico je nujno potrebno, da se ljudem sodi po njihovih delih; in če so bila njihova dela v tem življenju dobra in če so bile želje njihovega srca dobre, naj se jim poslednji dan povrne to, kar je dobro.\n\n4 In če so njihova dela hudobna, jim bodo povrnjena za húdo. Zato bo vse obnovljeno glede na svoj pravi red, vse k svoji naravni obliki — umrljivost bo vstala v nesmrtnost, propadljivost v nepropadljivost — vstalo v neskončno srečo v dediščino Božjega kraljestva oziroma v neskončno bedo v dediščino hudičevega kraljestva, eden na eni strani, drugi na drugi —\n\n5 eden vstane v srečo glede na svoje želje po sreči oziroma v dobro glede na svoje želje po dobrem; in drugi v húdo glede na svoje želje po húdem; kajti ker je ves dan želel delati húdo, bo prav tako prejel svoje plačilo húdega, ko pride noč.\n\n6 Po drugi strani pa je tako. Če se je pokesal svojih grehov in želel pravičnost do konca svojih dni, bo celo tako poplačan s pravičnostjo.\n\n7 To so tisti, ki jih Gospod odkupi; da, to so tisti, ki so izvzeti, ki so rešeni tiste neskončne temne noči; in tako stojijo oziroma padejo; kajti glej, sami sebi so sodniki, bodisi da delajo dobro bodisi húdo.\n\n8 Božje odredbe so torej nespremenljive; zato je pot pripravljena, da bo, kdor bo hotel, hodil po njej in bo odrešen.\n\n9 In sedaj glej, sin moj, ene same žalitve ne tvegaj več zoper svojega Boga v tistih točkah nauka, v katerih si doslej tvegal, da si grešil.\n\n10 Ne predpostavljaj, ker je bilo govora glede obnove, da se boš od greha povrnil k sreči. Glej, povem ti, hudobija nikoli ni bila sreča.\n\n11 In sedaj, sin moj, vsi ljudje, ki so v naravnem stanju oziroma bi rekel v mesenem stanju, so v breznu bridkosti in v sponah krivičnosti; so brez Boga v svetu in delujejo v nasprotju z Božjo naravo; zato so v stanju, ki je v nasprotju z naravo sreče.\n\n12 In sedaj glej, ali beseda obnova pomeni to, da nekaj vzameš iz naravnega stanja in to postaviš v nenaravno stanje oziroma da to postaviš v stanje, ki je v nasprotju z naravo tega?\n\n13 O, sin moj, to ni tako; temveč beseda obnova pomeni to, da se húdo spet povrne za húdo oziroma meseno za meseno oziroma hudičevsko za hudičevsko — dobro za to, kar je dobro; pravično za to, kar je pravično; pravica za to, kar je pravica; milost za to, kar je milost.\n\n14 Zato, sin moj, glej, da boš milosten s svojimi brati; ravnaj pošteno, sodi pravično in nenehno delaj dobro; in če boš vse to delal, potem boš prejel svoje plačilo; da, spet ti bo povrnjena milost; spet ti bo povrnjena pravica; spet ti bo povrnjeno pravično sojenje; in spet boš poplačan z dobrim.\n\n15 Kajti to, kar daješ od sebe, se ti bo spet povrnilo in bo obnovljeno; zato beseda obnova grešnika obsoja v večji meri in ga nikakor ne opravičuje.\n\n", "alma 42": "[center][font_size=26]42. poglavje[/font_size][/center]\n\n[i]Zemeljsko življenje je čas preizkušnje, ki človeku omogoča, da se pokesa in služi Bogu. — Padec je vsemu človeštvu prinesel telesno in duhovno smrt. — Odkupitev pride s kesanjem. — Bog sam plača odkupnino za grehe sveta. — Milost je za tiste, ki se pokesajo. — Vsi drugi so podvrženi Božji pravici. — Milost pride zaradi odkupne daritve. — Samo resnično spokorjeni so odrešeni. Okrog leta 74 pr. Kr.[/i]\n\n1 In sedaj, sin moj, opažam, da je še nekoliko več, kar te skrbi v mislih, česar ne moreš razumeti — kar je glede Božje pravice v zvezi s kaznovanjem grešnika, kajti skušaš predpostavljati, da je nepravično, da bi bil grešnik zapisan stanju bede.\n\n2 Sedaj glej, sin moj, ti bom to pojasnil. Kajti glej, potem ko je Gospod Bog iz edenskega vrta poslal naša prva starša, da bosta obdelovala zemljo, iz katere sta bila vzeta — da, je človeka izgnal in na vzhodni strani edenskega vrta postavil kerube in ognjeni meč, ki se je obračal na vse strani, da je varoval drevo življenja —\n\n3 sedaj vidimo, da je človek postal kakor Bog, prepoznavajoč dobro in zlo; in da ne bi iztegnil roke in vzel in jedel tudi z drevesa življenja in živel vekomaj, je Gospod Bog postavil kerube in ognjeni meč, da ne bi jedel od sadu —\n\n4 in tako vidimo, da je bil človeku dan čas, da se pokesa, da, čas preizkušnje, čas, da se pokesa in služi Bogu.\n\n5 Kajti glej, če bi Adam nemudoma iztegnil roko in jedel z drevesa življenja, bi za vekomaj živel, glede na Božjo besedo, ne da bi imel čas za kesanje; da, in prav tako bi bila Božja beseda neveljavna in veliki načrt odrešitve bi se izjalovil.\n\n6 Toda glej, človeku je bilo določeno umreti — ker sta bila torej ločena od drevesa življenja, sta morala biti izbrisana z obličja zemlje — in človek je postal za vekomaj izgubljen, da, postala sta padla človeka.\n\n7 In sedaj, s tem vidiš, da sta bila naša prva starša tako telesno kot duhovno ločena od Gospodove navzočnosti; in tako vidimo, da sta postala podvržena slediti svoji lastni volji.\n\n8 Sedaj glej, ni bilo dobro, da bi bil človek rešen iz te telesne smrti, kajti to bi uničilo veliki načrt sreče.\n\n9 Ker torej duša ne more nikoli umreti in je padec vsemu človeštvu prinesel tako duhovno kakor telesno smrt, to je, da so bili ločeni od Gospodove navzočnosti, je bilo dobro, da je bilo človeštvo rešeno iz te duhovne smrti.\n\n10 Ker so torej po naravi postali meseni, polteni in hudičevski, je to stanje preizkušnje postalo stanje njune priprave; postalo je pripravljalno stanje.\n\n11 In sedaj pomni, sin moj, če ne bi bilo načrta odkupitve (če ga odmisliva), bi bile njihove duše, brž ko bi umrli, nesrečne, ker bi bili ločeni od Gospodove navzočnosti.\n\n12 In sedaj, ni bilo načina za rešitev ljudi iz tega padlega stanja, ki si ga je človek nakopal zaradi svoje neposlušnosti;\n\n13 zato se glede na pravico načrt odkupitve ne bi mogel uresničiti kakor samo pod pogojem, da se bodo ljudje pokesali v tem stanju preizkušnje, da, v tem pripravljalnem stanju; kajti če teh pogojev ne bi bilo, milost ne bi imela učinka, razen če bi uničila delo pravice. Dela pravice torej ni bilo moč uničiti; če bi bilo tako, bi Bog prenehal biti Bog.\n\n14 In tako vidimo, da je bilo vse človeštvo padlo in bili so v primežu pravice; da, Božje pravice, ki jih je za vekomaj zapisala, da bodo ločeni od njegove navzočnosti.\n\n15 In sedaj, načrta milosti ne bi bilo moč uresničiti, če odkupna daritev ne bi bila izvršena; zato je Bog sam plačal odkupnino za grehe sveta, da bi uresničil načrt milosti, da bi bilo ugodeno zahtevam pravice, da bi bil Bog popoln, pravičen Bog in tudi milosten Bog.\n\n16 Sedaj, ljudje se ne bi mogli kesati, če ne bi bilo kazni, ki je prav tako večna, kakor mora biti življenje duše, pripisane v nasprotju z načrtom sreče, ki je prav tako večen kakor življenje duše.\n\n17 Sedaj, kako naj bi se človek pokesal, če ne bi grešil? Kako bi grešil, če ne bi bilo postave? Kako bi bila postava, če ne bi bilo kazni?\n\n18 Sedaj, kazen je bila pripisana in dana pravična postava, ki je človeku prinesla očitek vesti.\n\n19 Sedaj, če postava ne bi bila dana — če človek mori, naj umre — mar bi se bal, da bo umrl, če bo moril?\n\n20 In tudi, če ne bi bila dana postava zoper greh, ljudi ne bi bilo strah grešiti.\n\n21 In če postava ne bi bila dana, kaj bi lahko naredila pravica, če bi ljudje grešili, ali pa milost, kajti nad tem bitjem ne bi imeli pravice?\n\n22 Postava pa je dana in pripisana je kazen in dano kesanje; kesanje, ki zahteva milost; sicer pravica zahteva to bitje in izvrši postavo in postava izreče kazen; če ne bi bilo tako, bi bila dela pravice uničena in Bog bi prenehal biti Bog.\n\n23 Bog pa ne preneha biti Bog in milost zahteva spokorjenega in milost pride zaradi odkupne daritve; in odkupna daritev uresniči vstajenje mrtvih; in vstajenje mrtvih pripelje ljudi nazaj v Božjo navzočnost; in tako se vrnejo v njegovo navzočnost, da jim bo sojeno po njihovih delih glede na postavo in pravico.\n\n24 Kajti glej, pravica izvaja vse njegove zahteve in tudi milost zahteva vse, kar je njeno; in tako ni nihče, kakor samo resnično spokorjeni, odrešen.\n\n25 Kaj mar predpostavljaš, da lahko milost oropa pravico? Povem ti, ne; niti malo ne. Če bi bilo tako, bi Bog prenehal biti Bog.\n\n26 In tako Bog uresniči svoje velike in večne namene, ki so bili pripravljeni od osnovanja sveta. In tako pride do odrešitve in odkupitve ljudi in tudi do njihove pogube in bede.\n\n27 Zato, o sin moj, kdor bo prišel, lahko pride in bo zastonj deležen vodá življenja; in kdor ne bo prišel, tisti ni primoran priti; poslednji dan pa mu bo povrnjeno po njegovih delih.\n\n28 Če je želel delati húdo in se v svojih dneh ni pokesal, glej, mu bo storjeno húdo glede na Božjo obnovo.\n\n29 In sedaj, sin moj, želim, da ne bi dovolil, da bi te to še skrbelo, dovoli pa samo svojim grehom, da te bodo skrbeli s takšno skrbjo, ki te bo pripravila do kesanja.\n\n30 O sin moj, želim, da ne bi nič več zanikal Božje pravice. Ne prizadevaj si niti najmanj opravičevati za svoje grehe, tako da zanikaš Božjo pravico, temveč dopusti, do bodo Božja pravica in njegova milost in njegovo veliko potrpljenje dodobra zavladali v tvojem srcu; in naj te to ukloni do prahu v ponižnosti.\n\n31 In sedaj, o sin moj, Bog te je poklical, da temu ljudstvu pridigaš besedo. In sedaj, sin moj, pojdi svojo pot, besedo razglašaj z resnico in treznostjo, da boš lahko duše pripeljal h kesanju, da jih bo veliki načrt milosti zahteval nazaj. In naj te Bog usliši, in sicer glede na moje besede. Amen.\n\n", "alma 43": "[center][font_size=26]43. poglavje[/font_size][/center]\n\n[i]Alma in njegovi sinovi pridigajo besedo. — Zoramci in drugi nefijski odpadniki postanejo Lamanci. — Lamanci gredo v vojno proti Nefijcem. — Moroni Nefijce oboroži z zaščitnim oklepom. — Gospod Almu razkrije lamansko taktiko. — Nefijci branijo svoj dom, svoboščine, družine in vero. — Moronijeve in Lehijeve čete obkolijo Lamance. Okrog leta 74 pr. Kr.[/i]\n\n1 In sedaj se je zgodilo, da so Almovi sinovi šli med ljudi, da bi jim razglašali besedo. In Alma sam prav tako ni mogel mirovati in je prav tako odšel.\n\n2 Glede njihovega pridiganja torej ne bomo rekli nič več, kakor to da so pridigali besedo in resnico glede na duha preroštva in razodetja; in pridigali so glede na sveti Božji red, po katerem so bili poklicani.\n\n3 In sedaj se vračam k poročilu o vojnah med Nefijci in Lamanci v osemnajstem letu vladavine sodnikov.\n\n4 Kajti glejte, zgodilo se je, da so Zoramci postali Lamanci; zato je na začetku osemnajstega leta nefijsko ljudstvo videlo, da nadnje prihajajo Lamanci; zato so se pripravili na vojno; da, v jeršonski deželi so zbrali svoje čete.\n\n5 In zgodilo se je, da so prišli Lamanci s svojimi tisočerimi; in prišli so v antionumsko deželo, ki je zoramska dežela; in človek, ki se je imenoval Zerahemna, je bil njihov vodja.\n\n6 In sedaj, ker so bili Amalekijci bolj nagnjeni k hudobiji in umorom, kot so bili Lamanci sami po sebi, je zato Zerahemna določil vrhovne poveljnike nad Lamanci in vsi so bili Amalekijci in Zoramci.\n\n7 To je torej storil, da bi ohranil njihovo sovraštvo do Nefijcev, da bi jih pripravil, da bi pokorno izvršili njegove načrte.\n\n8 Kajti glejte, njegovi načrti so bili, da bi Lamance podžigal k jezi zoper Nefijce; to je storil, da bi se polastil velike moči nad njimi in da bi si moč pridobil tudi nad Nefijci, tako da bi jih zasužnjil.\n\n9 In načrt Nefijcev je torej bil, da bodo zaščitili svoje ozemlje in svoje hiše in svoje žene in svoje otroke, da jih bodo lahko obvarovali pred rokami svojih sovražnikov; in tudi da bodo ohranili svoje pravice in svoje privilegije, da, in tudi svojo svobodo, da bodo Boga lahko častili glede na svoje želje.\n\n10 Kajti vedeli so, da bodo vsakogar, ki bo padel v roke Lamancev, kdor bo častil Boga v duhu in v resnici, pravega in živega Boga, Lamanci pokončali.\n\n11 Da, in vedeli so tudi za skrajno sovraštvo Lamancev do njihovih bratov, ki so bili anti-nefi-lehijsko ljudstvo, ki so se imenovali Amonovo ljudstvo — in niso hoteli prijeti za orožje, da, sklenili so zavezo in niso je hoteli prelomiti — če bi torej padli v roke Lamancev, bi bili pokončani.\n\n12 In Nefijci niso dopustili, da bi jih pokončali; zato so jim dali deželo za njihovo dediščino.\n\n13 In Amonovo ljudstvo je Nefijcem dalo velik del svojega imetja za vzdrževanje njihovih čet; in tako so bili Nefijci primorani, da se sami zoperstavijo Lamancem, ki so jih sestavljali Laman in Lemuel in Izmaelovi sinovi in vsi tisti, ki so odpadli od Nefijcev, ki so bili Amalekijci in Zoramci in potomci Noetovih duhovnikov.\n\n14 Tisti potomci torej so bili skoraj tako številni, kakor so bili Nefijci; in tako so se bili Nefijci primorani boriti s svojimi brati prav do prelivanja krvi.\n\n15 In zgodilo se je, ker so se lamanske čete zbrale v antionumski deželi, glejte, so bile nefijske čete pripravljene, da se z njimi spopadejo v jeršonski deželi.\n\n16 Sedaj, nefijski vodja oziroma mož, ki je bil imenovan za vrhovnega poveljnika nad Nefijci — vrhovni poveljnik je torej prevzel poveljstvo vseh nefijskih čet — in ime mu je bilo Moroni;\n\n17 in Moroni je prevzel vse poveljstvo in vodenje njihovih vojn. In star je bil samo petindvajset let, ko je bil imenovan za vrhovnega poveljnika nefijskih čet.\n\n18 In zgodilo se je, da se je z Lamanci srečal v jeršonskih mejah in njegovi ljudje so bili oboroženi z meči in z zakrivljenimi sabljami in z vsakovrstnim bojnim orožjem.\n\n19 In ko so lamanske čete videle, da je Nefijevo ljudstvo, oziroma tisti Moroni, svoje ljudi opremilo z naprsnimi oklepi in s ščitniki za roke, da, in tudi s ščitniki za zaščito glave in oblečeni so bili tudi v debela oblačila —\n\n20 Zerahemnova vojska torej ni bila opremljena z nobeno takšno stvarjo; imeli so samo svoje meče in svoje zakrivljene sablje, svoje loke in svoje puščice, svoje kamne in svoje prače; in bili so goli, razen kože, ki so jo imeli opasano okrog ledij; da, vsi so bili goli, razen Zoramcev in Amalekijcev;\n\n21 toda niso bili oboroženi z naprsnimi oklepi niti s ščiti, zato so se strašno bali nefijskih čet zaradi njihove oprave navkljub njihovemu številu, saj jih je bilo veliko več kot Nefijcev.\n\n22 Glejte, sedaj se je zgodilo, da si niso drznili priti nad Nefijce v jeršonskih mejah; zato so odšli iz antionumske dežele v divjino in se odpravili na pot naokrog po divjini, proč, ob izviru reke Sidon, da bi prišli v mantijsko deželo in deželo zavzeli; kajti niso predpostavljali, da bodo Moronijeve čete vedele, kam so odšli.\n\n23 Toda zgodilo se je, brž ko so odšli v divjino, je Moroni v divjino poslal izvidnike, da bi opazovali njihov tabor; in Moroni je, ker je tudi vedel za Almove prerokbe, k njemu poslal določene može in od njega želel, naj Gospoda vpraša, kam naj gredo nefijske čete, da se bodo branile pred Lamanci.\n\n24 In zgodilo se je, da je k Almu prišla Gospodova beseda in Alma je Moronijeve sle obvestil, da so lamanske čete korakale naokrog po divjini, da bi prišle v mantijsko deželo, da bi začele napadati šibkejši del ljudstva. In ti sli so šli in sporočilo predali Moroniju.\n\n25 Sedaj je Moroni, potem ko je del svoje vojske pustil v jeršonski deželi, da ne bi del Lamancev kako prišel v deželo in mesto zavzel, s seboj vzel preostali del svoje vojske in odkorakal v mantijsko deželo.\n\n26 In naročil je, naj se vsi ljudje v tistem predelu dežele zberejo, da se bodo bojevali zoper Lamance, da bodo branili svoje dežele in svojo domovino, svoje pravice in svoje svoboščine; zato so bili pripravljeni na trenutek, ko bodo Lamanci prišli.\n\n27 In zgodilo se je, da je Moroni ukazal, naj se njegova vojska poskrije v dolini, ki je bila blizu brega reke Sidon, ki je bila v divjini zahodno od reke Sidon.\n\n28 In Moroni je naokrog razporedil izvidnike, da bi vedel, kdaj bo prišel lamanski tabor.\n\n29 In sedaj, ker je Moroni poznal namen Lamancev, da so nameravali pobiti svoje brate oziroma si jih podvreči in jih zasužnjiti, da bi po vsej deželi ustanovili svoje kraljestvo;\n\n30 in ker je tudi vedel, da je edina želja Nefijcev, da bi ohranili svoje dežele in svojo svobodo in svojo cerkev, je zato premišljeval, da ni greh, da bi jih branil z zvijačo; zato je od svojih izvidnikov izvedel, katero smer bodo Lamanci ubrali.\n\n31 Zato je razdelil svojo vojsko in del pripeljal v dolino in jih poskril na vzhodu in na jugu hriba Ripla;\n\n32 in preostale je poskril v zahodni dolini, zahodno od reke Sidon, in tako navzdol v meje mantijske dežele.\n\n33 In ko je tako svojo vojsko razporedil glede na svojo željo, je bil pripravljen, da se z njimi spopade.\n\n34 In zgodilo se je, da so Lamanci prišli na severno stran hriba, kjer se je skrival del Moronijeve vojske.\n\n35 In ko so Lamanci šli čez hrib Ripla in prišli v dolino in se odpravili čez reko Sidon, je vojska, ki je bila skrita severno od hriba, ki jo je vodil mož, ki mu je bilo ime Lehi, in svojo vojsko je povedel naprej in na vzhodu obkolil Lamance od zadaj.\n\n36 In zgodilo se je, da so se Lamanci, ko so videli Nefijce prihajati nadnje od zadaj, obrnili in se začeli boriti z Lehijevo vojsko.\n\n37 In na obeh straneh se je začelo smrtonosno delo, toda na lamanski strani je bilo strašnejše, kajti njihova golota je bila izpostavljena težkim nefijskim udarcem z meči in zakrivljenimi sabljami, ki so prinašale smrt skoraj ob vsakem zamahu.\n\n38 Medtem ko je po drugi strani sem ter tja pod njihovimi meči in zavoljo izgube krvi med Nefijci padel kak mož, kajti pomembne dele telesa so zaščitili oziroma pomembnejši deli telesa so bili pred udarci Lamancev zaščiteni z naprsnimi oklepi in s ščitniki za roke in s šlemi; in tako so Nefijci med Lamanci nadaljevali s smrtonosnim delom.\n\n39 In zgodilo se je, da so se Lamanci prestrašili zaradi velikega pobijanja med njimi, in sicer da so začeli bežati proti reki Sidon.\n\n40 In Lehi in njegovi možje so jih zasledovali; in Lehi jih je pregnal v sidonske vode in šli so čez sidonske vode. In Lehi je svoje čete zadržal na bregu reke Sidon, da ne bi šli čez.\n\n41 In zgodilo se je, da sta Moroni in njegova vojska Lamance pričakala v dolini na drugi strani reke Sidon in planila nanje ter jih začela pobijati.\n\n42 In Lamanci so spet zbežali pred njimi proti mantijski deželi; in spet so jih pričakale Moronijeve čete.\n\n43 V tem primeru so se torej Lamanci silno borili; da, nikoli niso bili Lamanci znani po tem, da bi se bojevali s tako silno veliko močjo in pogumom, ne, niti od začetka.\n\n44 In navdihovali so jih Zoramci in Amalekijci, ki so bili njihovi vrhovni poveljniki in voditelji, in Zerahemna, ki je bil njihov vrhovni poveljnik oziroma njihov vrhovni voditelj in poglavar; da, bojevali so se kakor zmaji in s svojimi rokami so pobili veliko Nefijcev, da, kajti na dvoje so razklali veliko njihovih šlemov in prebodli so veliko njihovih naprsnih oklepov in odsekali so veliko njihovih rok; in tako so Lamanci udarjali v svoji siloviti jezi.\n\n45 Vendar je Nefijce navdihovala boljša stvar, kajti niso se bojevali za kraljevino, niti za oblast, ampak so se bojevali za svoj dom in svoje svoboščine, svojo ženo in svoje otroke in vse svoje, za svoje obrede čaščenja in svojo cerkev.\n\n46 In delali so to, kar so čutili, da je njihova dolžnost, ki jo dolgujejo svojemu Bogu; kajti Gospod je njim in tudi njihovim očetom rekel tole: Če ne boste krivi prve zamere niti druge, ne boste dopustili, da bi vas vaši sovražniki ubili.\n\n47 In spet, Gospod je rekel tole: Svoje družine boste branili prav do prelivanja krvi. Zato so se Nefijci zaradi tega borili z Lamanci, da bi branili sebe in svoje družine in svoja zemljišča, svojo deželo in svoje pravice in svojo vero.\n\n48 In zgodilo se je, da so bili Moronijevi možje, ko so videli silovitost in jezo Lamancev, na tem, da se umaknejo in pobegnejo od njih. In Moroni je, videč njihov namen, med njimi razglasil in njihova srca navdihnil s temi mislimi — da, z mislimi o njihovih pokrajinah, o njihovi prostosti, da, da bi se osvobodili suženjstva.\n\n49 In zgodilo se je, da so se obrnili nad Lamance in v en glas so klicali h Gospodu, svojemu Bogu, za svojo prostost in da bi se osvobodili suženjstva.\n\n50 In Lamancem so se začeli zoperstavljati z močjo; in še isto uro, ko so h Gospodu klicali za svojo svobodo, so Lamanci začeli bežati pred njimi; in pribežali so prav do sidonskih vodá.\n\n51 Sedaj, Lamanci so bili številčnejši, da, za več kot polovico števila Nefijcev; vendar so jih pregnali, tako da so se zbrali v skupini v dolini na bregu reke Sidon.\n\n52 Zato so jih Moronijeve čete obkolile, da, in sicer z obeh strani reke, kajti glejte, na vzhodu so bili Lehijevi možje.\n\n53 Ko je torej Zerahemna videl Lehijeve može vzhodno od reke Sidon in Moronijeve čete zahodno od reke Sidon, da so jih Nefijci obkolili, jih je obšla groza.\n\n54 Sedaj je Moroni, ko je videl njihovo grozo, svojim možem ukazal, naj prenehajo prelivati kri.\n\n", "alma 44": "[center][font_size=26]44. poglavje[/font_size][/center]\n\n[i]Moroni Lamancem ukaže, naj sklenejo zavezo miru ali pa bodo pokončani. — Zerahemna ponudbo zavrne in bitka se nadaljuje. — Moronijeve čete porazijo Lamance. Med letoma 74 in 73 pr. Kr.[/i]\n\n1 In zgodilo se je, da so se ustavili in se za korak odmaknili od njih. In Moroni je Zerahemnu rekel: Glej, Zerahemna, da ne želimo biti možje krvi. Veste, da ste v naših rokah, vendarle vas ne želimo pobiti.\n\n2 Glej, nismo se prišli bojevat zoper vas, da bi prelivali vašo kri zavoljo moči; niti ne želimo nikogar vkleniti v jarem suženjstva. Prav to pa je vzrok, zavoljo katerega ste vi prišli nad nas; da, in na nas se jezite zaradi naše veroizpovedi.\n\n3 Toda sedaj vidite, da je Gospod z nami; in vidite, da vas je izročil v naše roke. In želel bi torej, da bi razumeli, da se nam je to zgodilo zaradi naše veroizpovedi in naše vere v Kristusa. In vidite torej, da te naše vere ne morete uničiti.\n\n4 Vidite torej, da je to prava Božja vera; da, vidite, da nas bo Bog podpiral in čuval in ohranjal tako dolgo, dokler bomo zvesti njemu in naši veri in naši veroizpovedi; in Gospod ne bo nikoli dopustil, da bi bili pokončani, razen če bomo zapadli v prestopek in zanikali svojo vero.\n\n5 In sedaj vam, Zerahemna, ukazujem v imenu tistega vsemogočnega Boga, ki nam je okrepil roke, da smo nad vami pridobili moč z našo vero, z našo veroizpovedjo in z našimi obredi čaščenja in z našo cerkvijo in s sveto podporo, ki jo dolgujemo svojim ženam in svojim otrokom, s tisto svobodo, ki nas veže na naše dežele in našo domovino; da, in tudi z ohranjanjem svete Božje besede, ki ji dolgujemo vso svojo srečo; in z vsem, kar nam je nadve ljubo —\n\n6 da, in to ni vse; ukazujem vam pri vseh željah, ki jih imate do življenja, da nam predate svoje bojno orožje, in ne bomo terjali vaše krvi, temveč vas bomo pustili pri življenju, če boste šli svojo pot in se ne boste spet prišli vojskovat proti nam.\n\n7 In sedaj, če tega ne napravite, glejte, ste v naših rokah in svojim možem bom ukazal, naj planijo na vas in vašim telesom prizadenejo smrtne rane, da boste umrli; in potem bomo videli, kdo bo imel moč nad tem ljudstvom; da, videli bomo, kdo bo zasužnjen.\n\n8 In sedaj se je zgodilo, da je Zerahemna, ko je te besede slišal, pristopil in svoj meč in svojo zakrivljeno sabljo in svoj lok izročil Moroniju v roke in mu rekel: Glej, tukaj je naše bojno orožje; izročili ti ga bomo, ne bomo pa dopustili, da bi s teboj sklenili prisego, za katero vemo, da jo bomo prelomili mi in tudi naši otroci; vzemi pa naše bojno orožje in nam dopusti oditi v divjino; sicer bomo svoje meče obdržali in bomo umrli ali pa vas premagali.\n\n9 Glej, nismo vaše vere; ne verjamemo, da je Bog tisti, ki nas vam je izročil v roke; toda verjamemo, da je vaša prekanjenost tista, ki vas je varovala pred našimi meči. Glej, vaši naprsni oklepi in vaši ščiti so tisti, ki so vas varovali.\n\n10 In ko je torej Zerahemna te besede prenehal govoriti, je Moroni vrnil meč in bojno orožje, ki ga je prejel, Zerahemnu, rekoč: Glej, končali bomo spor.\n\n11 Besed, ki sem jih govoril, torej ne morem preklicati, zato, kakor živí Gospod, ne boste odšli, če ne boste odšli s prisego, da se ne boste spet vrnili, da bi se vojskovali z nami. Ker vas imamo torej v svojih rokah, bomo vašo kri prelili po tleh ali pa se boste podvrgli pogojem, ki sem jih predlagal.\n\n12 In ko je torej Moroni te besede izrekel, je Zerahemna obdržal svoj meč in se na Moronija razjezil in se pognal naprej, da bi Moronija ubil; ko pa je meč dvignil, glejte, je eden od Moronijevih vojakov udaril po njem, da je ta padel na zemljo in se zlomil pri ročaju; in udaril je tudi Zerahemna, da mu je vzel skalp in ta je padel na zemljo. In Zerahemna se je pred njimi umaknil v sredo svojih vojakov.\n\n13 In zgodilo se je, da je vojak, ki je stal poleg, ki je Zerahemnu vzel skalp, skalp pobral s tal in si ga položil na konico meča in ga dvignil in jim z glasnim glasom rekel:\n\n14 Prav kakor je na zemljo padel ta skalp, ki je skalp vašega poglavarja, tako boste na zemljo popadali vi, če ne boste predali svojega bojnega orožja in odšli z zavezo miru.\n\n15 Bilo jih je torej veliko, ki jih je, ko so slišali te besede in videli skalp, ki je bil na meču, obšel strah; in veliko jih je pristopilo in bojno orožje vrglo Moroniju pred noge in sklenili so zavezo miru. In tolikim, kolikor jih je zavezo sklenilo, so dopustili oditi v divjino.\n\n16 Sedaj se je zgodilo, da je bil Zerahemna silno besen in je preostale svoje vojake podžgal k jezi, da bi se še močneje borili zoper Nefijce.\n\n17 In Moroni je bil torej jezen zaradi trmoglavosti Lamancev; zato je svojim ljudem ukazal, naj planejo nanje in jih pobijejo. In zgodilo se je, da so jih začeli pobijati; da, in Lamanci so se borili s svojimi meči in s svojo močjo.\n\n18 Toda glejte, njihova gola koža in njihove gole glave so bile izpostavljene ostrim mečem Nefijcev; da, glejte, prebadali so jih in jih udarjali, da, in silno hitro so padali pod meči Nefijcev; in so jih posekali, prav kakor je prerokoval Moronijev vojak.\n\n19 Sedaj je Zerahemna, ko je videl, da so tik pred tem, da bodo vsi pokončani, glasno zaklical Moroniju in obljubil, da se bo z njimi zavezal on in tudi njegovo ljudstvo, če bodo preostale pustili pri življenju, da se nikoli več ne bodo prišli vojskovat z njimi.\n\n20 In zgodilo se je, da je Moroni ukazal, naj smrtonosno delo med ljudmi spet preneha. In Lamancem je vzel bojno orožje; in potem ko so z njim sklenili zavezo miru, jim je bilo dopuščeno oditi v divjino.\n\n21 Torej, števila svojih mrtvih zaradi velikanskega števila niso prešteli; da, število mrtvih je bilo silno veliko tako pri Nefijcih kot pri Lamancih.\n\n22 In zgodilo se je, da so mrtve pometali v sidonske vode in odneslo jih je naprej in pokopani so v morskih globinah.\n\n23 In nefijske čete, oziroma Moronijeve, so se vrnile in prišle v svoje hiše in v svoje dežele.\n\n24 In tako se je končalo osemnajsto leto vladavine sodnikov nad Nefijevim ljudstvom. In tako se je končal Almov zapis, ki je bil zapisan na Nefijeve plošče.\n\n", "alma 45": "Poročilo o Nefijevem ljudstvu in njihovih vojnah in razprtijah v Helamanovih dneh glede na Helamanov zapis, ki ga je zapisoval v svojih dneh.\n\nObsega 45. do 62. poglavje.\n\n[center][font_size=26]45. poglavje[/font_size][/center]\n\n[i]Helaman verjame Almovim besedam. — Alma prerokuje propad Nefijcev. — Blagoslovi in prekolne deželo. — Morda je Duh vzel Alma prav kakor Mojzesa. — V Cerkvi narašča razprtija. Okrog leta 73 pr. Kr.[/i]\n\n1 Glejte, sedaj se je zgodilo, da se je Nefijevo ljudstvo silno radostilo, ker jih je Gospod spet rešil iz rok njihovih sovražnikov; zato so se zahvalili Gospodu, svojemu Bogu; da, in veliko so se postili in veliko molili in Boga so častili s silno veliko radostjo.\n\n2 In zgodilo se je v devetnajstem letu vladavine sodnikov nad Nefijevim ljudstvom, da je Alma prišel k svojemu sinu Helamanu in mu rekel: Ali verjameš besedam, ki sem ti jih govoril glede zapisov, ki smo jih vodili?\n\n3 In Helaman mu je rekel: Da, verjamem.\n\n4 In Alma je spet rekel: Ali verjameš v Jezusa Kristusa, ki bo prišel?\n\n5 In rekel je: Da, verjamem vsem besedam, ki si jih govoril.\n\n6 In Alma mu je spet rekel: Ali boš izpolnjeval moje zapovedi?\n\n7 In rekel je: Da, tvoje zapovedi bom izpolnjeval z vsem srcem.\n\n8 Potem mu je Alma rekel: Blagor ti; in Gospod te bo v tej deželi napravil uspešnega.\n\n9 Toda glej, nekoliko ti imam prerokovati; kar pa ti bom prerokoval, ne boš razkril; da, kar ti bom prerokoval, ne bo razkrito, in sicer dokler se prerokba ne bo izpolnila; zato zapiši besede, ki jih bom rekel.\n\n10 In to so besede: Glej, vidim, da bo prav to ljudstvo, Nefijci, glede na duha razodetja, ki je v meni, v štiristo letih od časa, ko se jim bo Jezus Kristus prikazal, shiralo v neveri.\n\n11 Da, in takrat bodo videli vojne in kužne bolezni, da, lakote in prelivanje krvi, in sicer dokler Nefijevo ljudstvo ne bo izumrlo.\n\n12 Da, in to zato, ker bodo shirali v neveri in zapadli v dela teme in poltenost in vsakovrstne krivičnosti; da, pravim ti, ker bodo grešili zoper tako veliko luč in spoznanje, da, ti pravim, da bodo od tistega dne, in sicer četrti rod ne bo ves prešel, ko bo prišla ta velika krivičnost.\n\n13 In ko bo prišel tisti véliki dan, glej, zelo kmalu bo prišel čas, da tisti, ki so sedaj, oziroma potomstvo tistih, ki so sedaj prišteti med Nefijevo ljudstvo, ne bodo več prišteti med Nefijevo ljudstvo.\n\n14 Kdor pa bo ostal in tistega vélikega in strašnega dne ne bo pokončan, bo prištet med Lamance in bo postal kakor oni, vsi, razen nekaterih, ki se bodo imenovali Gospodovi učenci, in té bodo Lamanci zasledovali, prav dokler jih ne bodo pobili. In sedaj, ta prerokba se bo izpolnila zaradi krivičnosti.\n\n15 In sedaj se je zgodilo, da je Alma, potem ko je Helamanu to rekel, blagoslovil njega in tudi svoje druge sinove; in tudi zemljo je blagoslovil zavoljo pravičnih.\n\n16 In rekel je: Tako govori Gospod Bog — prekleta bo dežela, da, ta dežela, za vsak narod, rod, jezik in ljudstvo, v pogubo tistim, ki delajo húdo, ko bodo docela zreli in kakor sem rekel, tako bo; kajti to je Božje prekletstvo in blagoslov nad deželo, kajti Gospod na greh ne more gledati z najmanjšo mero dopustnosti.\n\n17 In sedaj, ko je Alma te besede izrekel, je blagoslovil cerkev, da, vse tiste, ki bodo od tistega časa naprej stanovitni v veri.\n\n18 In ko je Alma to storil, je odšel iz zarahemelske dežele, kakor če bi šel v meleško deželo. In zgodilo se je, da se zanj ni nikoli več slišalo; o njegovi smrti oziroma pokopu ne vemo ničesar.\n\n19 Glejte, to vemo, da je bil pravičen mož; in v cerkvi se je širila govorica, da ga je vzel Duh, oziroma ga je pokopala Gospodova roka, prav kakor Mojzesa. Toda glejte, sveti spisi pravijo, da je Gospod Mojzesa vzel k sebi; in predpostavljamo, da je po duhu k sebi vzel tudi Alma; zato zaradi tega glede njegove smrti in pokopa ne vemo ničesar.\n\n20 In sedaj se je zgodilo na začetku devetnajstega leta vladavine sodnikov nad Nefijevim ljudstvom, da je šel Helaman med ljudi, da bi jim razglašal besedo.\n\n21 Kajti glejte, zaradi njihovih vojn z Lamanci in številnih majhnih razprtij in nemirov, ki so bili med ljudstvom, je postalo potrebno, da bi se med njimi razglašalo Božjo besedo, da, in da bi se v vsej cerkvi uvedlo predpis.\n\n22 Zato so Helaman in bratje šli, da bi v vsej deželi spet ustanovili cerkev, da, v vsakem mestu po vsej deželi, ki ga je posedovalo Nefijevo ljudstvo. In zgodilo se je, da so po vsej deželi v vseh cerkvah določili duhovnike in učitelje.\n\n23 In sedaj se je zgodilo, da je, potem ko so Helaman in njegovi bratje določili duhovnike in učitelje v cerkvah, med njimi nastala razprtija in niso hoteli prisluhniti besedam Helamana in njegovih bratov;\n\n24 temveč so postali ponosni, ker so v srcu postali vzvišeni zaradi svojega silno velikega bogastva; zato so v svojih lastnih očeh bogateli in niso hoteli prisluhniti njihovim besedam, da bi pred Bogom hodili pokončno.\n\n", "alma 46": "[center][font_size=26]46. poglavje[/font_size][/center]\n\n[i]Amalikija kuje zaroto, da bo kralj. — Moroni dvigne napis svobode. — Zbere ljudi, da bodo branili svojo vero. — Pravi verniki se imenujejo kristjani. — Jožefov ostanek bo ohranjen. — Amalikija in odpadniki zbežijo v nefijsko deželo. — Tisti, ki nočejo podpreti stvari svobode, so usmrčeni. Med letoma 73 in 72 pr. Kr.[/i]\n\n1 In zgodilo se je, da se jih je toliko, kolikor jih ni hotelo prisluhniti besedam Helamana in njegovih bratov, zbralo zoper svoje brate.\n\n2 In sedaj glejte, bili so silno besni, tako da so bili odločeni, da jih bodo pobili.\n\n3 Vodja teh, ki so bili besni na svoje brate, je bil torej velik in močan človek in ime mu je bilo Amalikija.\n\n4 In Amalikija si je želel biti kralj, in tisti ljudje, ki so bili besni, so prav tako želeli, da bi bil on njihov kralj; in njihov večinski del so bili nižji sodniki dežele in prizadevali so si za moč.\n\n5 In vodilo jih je Amalikijevo laskanje, da jih bo, če ga bodo podprli in ga postavili za svojega kralja, napravil za vladarje nad ljudstvom.\n\n6 Tako jih je Amalikija vodil v odpadništvo navkljub pridiganju Helamana in njegovih bratov, da, navkljub njihovi silno veliki skrbi za cerkev, kajti oni so bili v cerkvi véliki duhovniki.\n\n7 In v cerkvi jih je bilo veliko, ki so Amalikijevim laskavim besedam verjeli, zato so celo odpadli od cerkve; in tako so bile zadeve Nefijevega ljudstva silno negotove in nevarne navkljub veliki zmagi, ki so jo dosegli nad Lamanci, in veliki radosti, ki jih je navdajala, ker jih je Gospodova roka rešila.\n\n8 Tako vidimo, kako hitro človeški otroci pozabijo Gospoda, svojega Boga, da, kako hitro delajo krivico in jih zapelje zlodej.\n\n9 Da, in vidimo tudi veliko hudobijo, ki jo lahko med človeškimi otroki povzroči en zelo hudoben človek.\n\n10 Da, vidimo, da je Amalikija, ker je bil človek prekanjenega ravnanja in človek veliko laskavih besed, da je veliko ljudem zavajal srca, da so delali húdo; da, in prizadevali so si uničiti Božjo cerkev in uničiti temelje svobode, ki jim jo je dal Bog, oziroma blagoslov, ki ga je Bog poslal po obličju dežele zavoljo pravičnih.\n\n11 In sedaj se je zgodilo, da se je Moroni, ki je bil vrhovni poveljnik nefijskih čet, ko je slišal za to odpadništvo, na Amalikija razjezil.\n\n12 In zgodilo se je, da si je pretrgal suknjo; in vzel je del le-te in nanjo zapisal — v spomin na našega Boga, našo vero in svobodo in naš mir, naše žene in naše otroke — in ga pritrdil na konec droga.\n\n13 In nadel si je šlem in naprsni oklep in ščitnike in si okrog ledij opasal orožje; in vzel je drog, ki je imel na koncu le-tega njegovo pretrgano suknjo (in to je imenoval napis svobode) in priklonil se je do zemlje in goreče molil k svojemu Bogu, da bodo blagoslovi svobode počivali nad njegovimi brati tako dolgo, dokler bo ostala vsaj ena četa kristjanov, da bo posedovala deželo —\n\n14 kajti tako so vse prave Kristusove vernike, ki so pripadali Božji cerkvi, imenovali tisti, ki cerkvi niso pripadali.\n\n15 In tisti, ki so pripadali cerkvi, so bili zvesti; da, vsi tisti, ki so bili pravi verniki v Kristusa, so rade volje prevzeli Kristusovo ime, oziroma kristjani, kakor so jih imenovali zaradi njihovega verovanja v Kristusa, ki bo prišel.\n\n16 In zato je Moroni tokrat molil, da bi bilo v dobro za stvar kristjanov in svobodo dežele.\n\n17 In zgodilo se je, da je, ko je Bogu izlil dušo, imenoval vso deželo, ki je bila južno od dežele Opustošenje, da, in skratka, vso deželo tako na severu kot na jugu — za izvoljeno deželo in deželo svobode.\n\n18 In rekel je: Bog zagotovo ne bo dopustil, da bomo mi, ki nas prezirajo zato, ker smo prevzeli Kristusovo ime, poteptani in pokončani, dokler si tega ne nakopljemo s svojimi lastnimi prestopki.\n\n19 In ko je Moroni te besede izrekel, je šel med ljudi in po zraku zamahoval s pretrganim delom svojega oblačila, da bi vsi videli pisanje, ki ga je napisal na pretrgani del, in klical z glasnim glasom, rekoč:\n\n20 Glejte, kdor hoče obdržati ta napis po deželi, naj pristopi v Gospodovi moči in sklene zavezo, da bo ohranil svoje pravice in svojo vero, da ga bo Gospod Bog lahko blagoslovil.\n\n21 In zgodilo se je, da so, ko je Moroni te besede razglasil, glejte, ljudje pritekli vkup z orožjem, opasanim okrog ledij, in si pretrgali oblačila v znamenje oziroma kot zavezo, da ne bodo zapustili Gospoda, svojega Boga; oziroma drugače rečeno, če bodo kršili Božje zapovedi oziroma zapadli v prestopek in se bodo sramovali prevzeti Kristusovo ime, jih bo Gospod pretrgal, prav kakor so oni pretrgali svoja oblačila.\n\n22 To je bila torej zaveza, ki so jo sklenili, in svoja oblačila so vrgli Moroniju pred noge, rekoč: Z Bogom se zavezujemo, da bomo pokončani prav kakor naši bratje v deželi na severu, če bomo zapadli v prestopek; da, lahko nas bo vrgel sovražnikom pred noge, prav kakor smo mi vrgli svoja oblačila tebi pred noge, da bomo poteptani, če bomo zapadli v prestopek.\n\n23 Moroni jim je rekel: Glejte, ostanek Jakobovega potomstva smo; da, ostanek potomstva Jožefa, čigar suknjo so njegovi bratje raztrgali na veliko kosov; da, in sedaj glejte, pomnimo izpolnjevati Božje zapovedi ali pa nam bodo naši bratje raztrgali oblačila in nas bodo vrgli v ječo ali nas prodali ali pobili.\n\n24 Da, ohranimo si svobodo kot Jožefov ostanek; da, pomnimo Jakobove besede pred njegovo smrtjo, kajti glejte, videl je, da je kos preostanka Jožefove suknje ohranjen in ni razpadel. In rekel je: Prav kakor se je ta ostanek oblačila mojega sina ohranil, tako bo Božja roka ohranila ostanek potomstva mojega sina in prišli bodo k meni, medtem ko bo preostanek Jožefovega potomstva preminil prav kakor ostanek njegovega oblačila.\n\n25 Sedaj glejte, to mi žalosti dušo; vendar se moja duša radosti v mojem sinu zaradi tistega dela njegovega potomstva, ki bo prišel k Bogu.\n\n26 Sedaj glejte, to je bil Jakobov govor.\n\n27 In sedaj, kdo ve, če niso morda ostanek Jožefovega potomstva, ki bo preminilo kakor njegovo oblačilo, ti, ki so odpadli od nas? Da, in sami bomo prav tako, če ne bomo stanovitni v veri v Kristusa.\n\n28 In sedaj se je zgodilo, da je Moroni, ko je te besede izrekel, šel in prav tako razposlal na vse strani dežele, kjer je bilo odpadništvo, in zbral vse ljudi, ki so želeli braniti svojo svobodo, da se zoperstavijo Amalikiju in tistim, ki so odpadli, ki so se imenovali Amalikijci.\n\n29 In zgodilo se je, da je Amalikija, ko je videl, da je Moronijevo ljudstvo številnejše od Amalikijcev — in videl je tudi, da njegovi ljudje dvomijo v pravico glede stvari, ki so se je lotili — zato ker se je bal, da ne bo ničesar dosegel, s seboj vzel tiste svoje ljudi, ki so hoteli, in odšel v nefijsko deželo.\n\n30 Moroni je torej premišljeval, da ni dobro, da bi Lamanci imeli še več moči; zato je premišljeval, da bi Amalikijeve ljudi prestregli oziroma jih vzeli s seboj in jih pripeljali nazaj in Amalikija usmrtili; da, kajti vedel je, da bo Lamance podžgal k jezi zoper njih in jih pripravil, da bi se prišli bojevat zoper njih; in vedel je, da bo Amalikija to napravil, da bi dosegel svoje namene.\n\n31 Zato je Moroni menil, da bi bilo dobro, da bi s seboj vzel svoje čete, ki so se zbrale in se oborožile in sklenile zavezo, da bodo ohranjale mir — in zgodilo se je, da je s seboj vzel svojo vojsko in s svojimi šotori odkorakal v divjino, da bi Amalikiju prestregel pot v divjini.\n\n32 In zgodilo se je, da je storil glede na svoje želje in odkorakal v divjino in dohitel Amalikijeve čete.\n\n33 In zgodilo se je, da je Amalikija zbežal z majhnim številom svojih mož, preostali pa so bili izročeni Moroniju v roke in bili odpeljani nazaj v zarahemelsko deželo.\n\n34 Sedaj, ker je bil Moroni mož, ki so ga imenovali vrhovni sodniki in glas ljudstva, zato je imel glede na svojo voljo moč nad nefijskimi četami, da je nad njimi uveljavljal in izvajal oblast.\n\n35 In zgodilo se je, da je dal vsakega Amalikijca, ki ni hotel skleniti zaveze, da bo podprl stvar svobode, da bi obdržali svobodno vlado, usmrtiti; in le nekaj jih je bilo, ki so zanikali zavezo svobode.\n\n36 In zgodilo se je tudi, da je dal napis svobode izobesiti na vsak stolp, ki so bili po vsej deželi, ki so jo posedovali Nefijci; in tako je Moroni med Nefijci dvignil zastavo svobode.\n\n37 In v deželi je spet napočil mir; in tako so mir v deželi ohranili skoraj do konca devetnajstega leta vladavine sodnikov.\n\n38 In Helaman in véliki duhovniki so red vzdrževali tudi v cerkvi; da, in sicer so za razdobje štirih let v cerkvi imeli veliko miru in radosti.\n\n39 In zgodilo se je, da jih je bilo veliko, ki so umrli, trdno verujoč, da je njihovo dušo odkupil Gospod Jezus Kristus; tako so odšli iz sveta radostni.\n\n40 In bilo jih je nekaj, ki so umrli zaradi mrzlic, ki so bile v deželi v določenih letnih obdobjih zelo pogoste — vendar ne toliko zaradi mrzlic, zaradi odlične kakovosti številnih rastlin in korenik, ki jih je Bog pripravil za odstranjevanje vzroka bolezni, katerim so bili ljudje podvrženi zavoljo narave podnebja —\n\n41 bilo pa jih je veliko, ki so umrli zaradi visoke starosti; in tisti, ki so umrli v veri v Kristusa, so srečni v njem, kar moramo nedvomno predpostavljati.\n\n", "alma 47": "[center][font_size=26]47. poglavje[/font_size][/center]\n\n[i]Amalikija se posluži izdajstva, umora in spletkarjenja, da postane lamanski kralj. — Nefijski odpadniki so hudobnejši in okrutnejši od Lamancev. Okrog leta 72 pr. Kr.[/i]\n\n1 V našem zapisu se bomo torej vrnili k Amalikiju in tistim, ki so z njim zbežali v divjino; kajti glejte, s seboj je vzel tiste, ki so šli z njim, in šel v nefijsko deželo med Lamance in Lamance podžigal k jezi zoper Nefijevo ljudstvo, tako da je lamanski kralj po vsej svoji deželi med vse svoje ljudstvo razposlal razglas, naj se spet zberejo, da se bodo šli bojevat zoper Nefijce.\n\n2 In zgodilo se je, da so se, ko je šel razglas mednje, strašno prestrašili; da, zbali so se, da kralja ne bi ujezili, in bilo jih je tudi strah iti v boj zoper Nefijce, da ne bi izgubili življenja. In zgodilo se je, da niso hoteli oziroma njih večji del ni hotel biti poslušen kraljevim ukazom.\n\n3 In sedaj se je zgodilo, da je bil kralj zaradi njihove neposlušnosti besen, zato je Amalikiju dal poveljstvo nad tistim delom svoje vojske, ki je bil njegovim ukazom poslušen, in mu ukazal, naj gre in jih prisili k orožju.\n\n4 Sedaj glejte, to je bila Amalikijeva želja; kajti zato ker je bil zelo zahrbten človek in je delal húdo, je v srcu napravil načrt, da bo lamanskega kralja vrgel s prestola.\n\n5 In dobil je torej poveljstvo nad tistim delom Lamancev, ki so bili kralju naklonjeni; in prizadeval si je pridobiti naklonjenost tistih, ki niso bili poslušni; zato je šel naprej na kraj, ki se je imenoval Onida, kajti tjakaj so zbežali vsi Lamanci; kajti odkrili so prihajajočo vojsko in predpostavljajoč, da so jih prišli pobit, so zato zbežali v Onido, v vojaški tabor.\n\n6 In določili so nekega moškega, da bo njihov kralj in vodja, ker so bili v sebi trdno odločeni, da se ne bodo pokorili, da bi šli nad Nefijce.\n\n7 In zgodilo se je, da so se zbrali na vrhu gore, ki se je imenovala Antipa, da bi se pripravili na bitko.\n\n8 Amalikija se torej z njimi ni nameraval bojevati glede na kraljeve ukaze; toda glejte, nameraval si je pridobiti naklonjenost lamanskih čet, da bi se postavil na njihovo čelo in kralja vrgel s prestola in zavzel kraljestvo.\n\n9 In glejte, zgodilo se je, da je svoji vojski ukazal, naj si postavijo šotore v dolini, ki je bila blizu gore Antipa.\n\n10 In zgodilo se je, da je, ko je bila noč, na goro Antipa poslal tajnega odposlanca, želeč, da bi se vodja tistih, ki so bili na gori, ki mu je bilo ime Lehonti, spustil do vznožja gore, kajti z njim je želel govoriti.\n\n11 In zgodilo se je, da si Lehonti, ko je sporočilo prejel, ni drznil iti dol do vznožja gore. In zgodilo se je, da je Amalikija spet v drugo poslal, želeč, da pride dol. In zgodilo se je, da Lehonti ni hotel; in spet je poslal v tretje.\n\n12 In zgodilo se je, da se je Amalikija, ko je spoznal, da Lehontija ne more pripraviti, da bi prišel z gore, povzpel na goro skorajda v Lehontijev tabor; in spet je v četrto poslal svoje sporočilo Lehontiju, želeč, naj pride in naj s seboj pripelje svoje stražarje.\n\n13 In zgodilo se je, da je, ko je Lehonti s svojimi stražarji prišel k Amalikiju, Amalikija od njega želel, naj pride ponoči s svojo vojsko in obkoli tiste može v njihovih taborih, nad katerimi mu je kralj dal poveljstvo, in da jih bo on izročil Lehontiju v roke, če bo njega (Amalikija) postavil za drugega vodjo celotne vojske.\n\n14 In zgodilo se je, da je Lehonti prišel s svojimi možmi in obkolil Amalikijeve može, tako da so jih, preden so se ob jutranji zori zbudili, Lehontijeve čete obkolile.\n\n15 In zgodilo se je, da so, ko so videli, da so obkoljeni, Amalikija rotili, naj jim dopusti, da se združijo s svojimi brati, da ne bi bili pokončani. To pa je bilo torej prav to, kar je Amalikija želel.\n\n16 In zgodilo se je, da je izročil svoje može, kar je bilo v nasprotju s kraljevimi ukazi. To pa je bilo torej to, kar je Amalikija želel, da bi lahko izvršil svoje načrte, da bi kralja vrgel s prestola.\n\n17 Med Lamanci je bila torej navada, da so, če je bil njihov glavni vodja ubit, za svojega glavnega vodjo imenovali drugega vodjo.\n\n18 In zgodilo se je, da je Amalikija ukazal, da je eden od njegovih služabnikov Lehontiju postopoma dajal strup, da je umrl.\n\n19 Sedaj, ko je bil Lehonti mrtev, so Lamanci imenovali Amalikija za svojega vodjo in svojega vrhovnega poveljnika.\n\n20 In zgodilo se je, da je Amalikija (kajti dosegel je svojo željo) s svojimi četami odkorakal v nefijsko deželo v mesto Nefi, ki je bilo glavno mesto.\n\n21 In kralj je prišel ven, da bi ga s svojimi stražarji pričakal, kajti predpostavljal je, da je Amalikija njegove ukaze izvršil in da je Amalikija tako veliko vojsko zbral, da bi šel v boj zoper Nefijce.\n\n22 Toda glejte, ko je kralj prišel ven, da bi ga pričakal, je Amalikija naročil, naj gredo njegovi služabniki pričakat kralja. In šli so in se priklonili pred kraljem, kot da ga častijo zaradi njegove veličine.\n\n23 In zgodilo se je, da je kralj iztegnil roko, da jih bo dvignil, kot znamenje miru, kot je bila pri Lamancih navada, navada, ki so jo prevzeli od Nefijcev.\n\n24 In zgodilo se je, da je, ko je s tal dvignil prvega, glej, ta kralja zabodel v srce; in padel je na zemljo.\n\n25 Kraljevi služabniki so torej zbežali; in Amalikijevi služabniki so zagnali krik, govoreč:\n\n26 Glejte, kraljevi služabniki so ga zabodli v srce in padel je in zbežali so; glejte, pridite in poglejte.\n\n27 In zgodilo se je, da je Amalikija ukazal, naj njegove čete odkorakajo in vidijo, kaj se je kralju zgodilo; in ko so prišli na kraj in našli kralja ležati v svoji krvi, se je Amalikija pretvarjal, da je besen, in rekel: Kdor je imel kralja rad, naj gre in zasleduje njegove služabnike, da jih boste pobili.\n\n28 In zgodilo se je, da so vsi tisti, ki so imeli kralja radi, ko so te besede slišali, pristopili in zasledovali kraljeve služabnike.\n\n29 Ko so torej kraljevi služabniki videli vojsko, ki jih je zasledovala, so se spet prestrašili in zbežali v divjino in prišli v zarahemelsko deželo in se pridružili Amonovemu ljudstvu.\n\n30 In vojska, ki jih je zasledovala, se je vrnila, potem ko so jih zaman zasledovali; in tako si je Amalikija s prevaro pridobil srca ljudi.\n\n31 In zgodilo se je, da je naslednji dan s svojimi četami prišel v mesto Nefi in mesto zavzel.\n\n32 In sedaj se je zgodilo, da je kraljica, ko je slišala, da je kralj ubit — kajti Amalikija je h kraljici poslal odposlanca, ki jo je obvestil, da so kralja ubili njegovi služabniki, da jih je on zasledoval s svojo vojsko, toda bilo je zaman, in da so pobegnili —\n\n33 ko je torej kraljica to sporočilo prejela, je poslala k Amalikiju in od njega želela, naj prizanese ljudem v mestu; in želela je tudi, naj pride k njej; in želela je tudi, naj s seboj pripelje priče, da bodo pričevale glede smrti kralja.\n\n34 In zgodilo se je, da je Amalikija s seboj vzel tistega služabnika, ki je kralja ubil, in vse tiste, ki so bili z njim, in šel h kraljici na kraj, kjer je sedela; in vsi so ji pričevali, da so kralja ubili njegovi lastni služabniki; in rekli so tudi: Zbežali so; mar to ne pričuje zoper njih? In tako so kraljico prepričali glede smrti kralja.\n\n35 In zgodilo se je, da si je Amalikija prizadeval za naklonjenost kraljice in si jo je vzel za ženo; in tako si je s prevaro in s pomočjo svojih prekanjenih služabnikov pridobil kraljestvo; da, za kralja so ga priznali po vsej deželi med vsem lamanskim ljudstvom, ki so ga sestavljali Lamanci in Lemuelci in Izmaelci in vsi nefijski odpadniki od Nefijeve vladavine prav do sedanjega časa.\n\n36 Ti odpadniki torej, ki so bili poučeni in seznanjeni z istim kakor Nefijci, da, ki so bili poučeni v istem spoznanju o Gospodu, vendar je čudno navajati, da so ne dolgo po svojem odpadništvu postali bolj brezčutni in uporni in bolj divji, hudobni in okrutni kot Lamanci — zaživeli z lamanskimi izročili; predajali so se brezdelju in vsakovrstni poltenosti; da, v celoti so pozabili na Gospoda, svojega Boga.\n\n", "alma 48": "[center][font_size=26]48. poglavje[/font_size][/center]\n\n[i]Amalikija hujska Lamance zoper Nefijce. — Moroni svoje ljudstvo pripravi, da bo branilo stvar kristjanov. — Radosti se svobode in prostosti in je mogočen Božji mož. Okrog leta 72 pr. Kr.[/i]\n\n1 In sedaj se je zgodilo, da je Amalikija, brž ko je kraljestvo pridobil, začel Lamance v srcu podpihovati zoper Nefijevo ljudstvo; da, določil je može, ki so Lamancem s stolpov govorili zoper Nefijce.\n\n2 In tako jih je v srcu podpihoval zoper Nefijce, tako da si je proti koncu devetnajstega leta vladavine sodnikov, ker je doslej izvršil svoje načrte, da, ker je bil postavljen za kralja nad Lamanci, prav tako prizadeval vladati vsej deželi, da, in vsemu ljudstvu, ki je bilo v deželi, tako Nefijcem kakor Lamancem.\n\n3 Zato je izvršil svoj načrt, kajti Lamance je delal trdosrčne in slepomiselne in v njih podžigal jezo, tako da je zbral številno vojsko, da bi se šla bojevat zoper Nefijce.\n\n4 Kajti zaradi velikanskega števila svojih ljudi je bil odločen, da Nefijce premaga in da jih zasužnji.\n\n5 In tako je vrhovne poveljnike imenoval med Zoramci, ker so bili najbolj seznanjeni z močjo Nefijcev in njihovimi zatočišči in najšibkejšimi deli njihovih mest; zato jih je imenoval za vrhovne poveljnike svojih čet.\n\n6 In zgodilo se je, da so podrli tabor in se v divjini pomikali proti zarahemelski deželi.\n\n7 Sedaj se je zgodilo, da je, medtem ko je Amalikija tako pridobival moč s prevaro in goljufanjem, Moroni po drugi strani pripravljal misli ljudi, da so bili zvesti Gospodu, svojemu Bogu.\n\n8 Da, krepil je nefijske čete in postavljal majhne utrdbe oziroma zatočišča; okrog je gradil zemeljske nasipe, da je obdal svoje čete, in prav tako gradil kamnito obzidje, da jih je obdal, okrog njihovih mest in njihovih deželnih meja; da, vse okrog dežele.\n\n9 In v njihove najšibkejše utrdbe je namestil večje število mož; in tako je utrdil in okrepil deželo, ki so jo posedovali Nefijci.\n\n10 In tako se je pripravljal, da se bo zavzel za njihovo svobodo, njihove dežele, njihove žene in njihove otroke in njihov mir, in da bodo lahko živeli za Gospoda, svojega Boga, in da bodo branili tisto, kar so njihovi sovražniki imenovali stvar kristjanov.\n\n11 In Moroni je bil močan in mogočen mož; bil je človek s popolnim razumevanjem; da, človek, ki se ni radostil v prelivanju krvi; človek, čigar duša se je radostila, da so bili njegovi bratje in njegova dežela svobodni in prosti suženjstva in hlapčevstva;\n\n12 da, človek, čigar srce je navdajalo zahvaljevanje Bogu za številne privilegije in blagoslove, ki jih je podelil svojemu ljudstvu; človek, ki je silno delal za blaginjo in varnost svojega ljudstva.\n\n13 Da, in bil je človek, ki je bil trden v veri v Kristusa, in s prisego je zaprisegel, da bo branil svoje ljudstvo, svoje pravice in svojo deželo in svojo vero prav do izgube svoje krvi.\n\n14 Nefijci so bili torej poučeni, naj se branijo pred sovražniki, prav do prelivanja krvi, če bi bilo potrebno; da, in poučeni so bili tudi, naj nikoli ne dajejo povoda, da, in naj nikoli ne dvignejo meča, razen nad sovražnikom, razen za ohranitev svojega življenja.\n\n15 In to je bila njihova vera, da jih bo Bog, če bodo tako delali, v deželi napravil uspešne, oziroma drugače rečeno, da jih bo, če bodo zvesto izpolnjevali Božje zapovedi, v deželi napravil uspešne; da, jih posvaril, naj zbežijo oziroma se pripravijo na vojno, glede na to, kako nevarno bo zanje;\n\n16 in tudi, da jim bo Bog razkril, kam naj gredo, da se bodo ubranili pred sovražniki, in s tem jih bo Gospod rešil; in to je bila Moronijeva vera in njegovo srce se je v tem ponašalo; ne v prelivanju krvi, ampak v dobrih delih, v ohranjanju njegovega ljudstva, da, v izpolnjevanju Božjih zapovedi, da, in v upiranju krivičnosti.\n\n17 Da, resnično, resnično vam povem, če bi vsi ljudje bili in so bili in kdaj koli bodo kakor Moroni, glejte, bi se same sile pekla za vekomaj zamajale; da, hudič ne bi nikoli imel moči nad srci človeških otrok.\n\n18 Glejte, bil je mož kakor Amon, Mozijev sin, da, in prav kakor drugi Mozijevi sinovi, da, in tudi Alma in njegovi sinovi, kajti vsi so bili Božji možje.\n\n19 Sedaj glejte, Helaman in njegovi bratje niso bili nič manj uslužni do ljudstva, kakor je bil Moroni; kajti pridigali so Božjo besedo in v kesanje krščevali vse ljudi, kdor je hotel prisluhniti njihovim besedam.\n\n20 In tako so šli in ljudje so zaradi njihovih besed postali ponižni, tako da so bili močno priljubljeni pri Gospodu, in tako so bili osvobojeni medsebojnih vojn in prepirov, da, in sicer za razdobje štirih let.\n\n21 Toda, kakor sem rekel, proti koncu devetnajstega leta so se bili, da, navkljub medsebojnemu miru, proti svoji volji primorani boriti s svojimi brati Lamanci.\n\n22 Da, in skratka, njihove vojne z Lamanci niso za razdobje veliko let nikoli prenehale, navkljub temu, da je bilo proti njihovi volji.\n\n23 Bilo jim je torej žal prijeti za orožje zoper Lamance, ker se niso radostili v prelivanju krvi; da, in to ni bilo vse — bilo jim je žal, da so bili sredstvo, s katerim je bilo toliko njihovih bratov poslanih s tega sveta v večni svet, nepripravljenih na srečanje s svojim Bogom.\n\n24 Vendar niso mogli dopustiti, da bi dali svoje življenje, da bi bile njihove žene in njihovi otroci poklani z barbarsko okrutnostjo tistih, ki so bili nekoč njihovi bratje, da, in so odpadli od cerkve in so jih zapustili in so jih prišli pobijat, tako da so se pridružili Lamancem.\n\n25 Da, niso mogli prenesti, da bi se njihovi bratje radostili nad krvjo Nefijcev, dokler je bil kdo, ki bi izpolnjeval Božje zapovedi, kajti Gospodova obljuba je bila, če bodo izpolnjevali njegove zapovedi, bodo v deželi uspevali.\n\n", "alma 49": "[center][font_size=26]49. poglavje[/font_size][/center]\n\n[i]Zavojevalski Lamanci niso zmožni zavzeti utrjenih mest Amoníha in Noe. — Amalikija prekolne Boga in zapriseže, da bo pil Moronijevo kri. — Helaman in njegovi bratje še naprej krepijo Cerkev. Okrog leta 72 pr. Kr.[/i]\n\n1 In sedaj se je zgodilo v enajstem mesecu devetnajstega leta, desetega dne v mesecu, da so opazili lamanske čete, ki so se približevale amoníhaški deželi.\n\n2 In glejte, mesto je bilo ponovno zgrajeno in Moroni je na mejah mesta namestil vojsko in naokrog so nametali zemljo, da so se zaščitili pred puščicami in kamni Lamancev; kajti glejte, bojevali so se s kamni in s puščicami.\n\n3 Glejte, rekel sem, da je bilo mesto Amoníha ponovno zgrajeno. Pravim vam, da, da je bilo deloma ponovno zgrajeno; in ker so ga Lamanci enkrat uničili zaradi krivičnosti ljudi, so predpostavljali, da jim bo spet postal lahek plen.\n\n4 Toda glejte, kako veliko je bilo njihovo razočaranje; kajti glejte, Nefijci so okrog sebe izkopali zemeljski nasip, ki je bil tako visok, da Lamanci nanje niso mogli metati kamnov in puščic, da bi dosegli namen, niti niso mogli nadnje priti drugače kakor samo pri vhodu v mesto.\n\n5 Tokrat so torej lamanski vrhovni poveljniki silno osupnili zaradi modrosti Nefijcev, ko so si pripravljali zatočišča.\n\n6 Lamanski voditelji so torej zaradi svojega velikanskega števila predpostavljali, da, predpostavljali so, da bodo v prednosti, ko bodo šli nadnje, kakor so storili doslej, da, in pripravili so se tudi s ščiti in naprsnimi oklepi in pripravili so se tudi z oblačili iz kože, da, z zelo močnimi oblačili, da so pokrili svojo goloto.\n\n7 In ker so bili tako pripravljeni, so predpostavljali, da bodo svoje brate zlahka premagali in jih podvrgli jarmu suženjstva oziroma jih glede na svoje zadovoljstvo pobili in poklali.\n\n8 Toda glejte, na njihovo skrajno osuplost so se nanje pripravili na način, ki ga med Lehijevimi otroci niso nikoli poznali. Bili so torej pripravljeni na Lamance, da se bodo bojevali po Moronijevih navodilih.\n\n9 In zgodilo se je, da so Lamanci oziroma Amalikijci silno osupnili nad tem, kako so se pripravili na vojno.\n\n10 Sedaj, če bi kralj Amalikija prišel iz nefijske dežele na čelu svoje vojske, bi morda Lamancem ukazal, naj napadejo Nefijce pri mestu Amoníha, kajti glejte, ni mu bilo mar za kri svojega ljudstva.\n\n11 Toda glejte, Amalikija sam ni prišel v bitko. In glejte, njegovi vrhovni poveljniki si niso drznili napasti Nefijcev pri mestu Amoníha, kajti Moroni je spremenil upravljanje zadev med Nefijci, tako da so bili Lamanci razočarani zaradi njihovih pribežališč in niso mogli nadnje.\n\n12 Zato so se umaknili v divjino in podrli tabor in odkorakali proti Noetovi deželi, predpostavljajoč, da bo to zanje naslednji najboljši kraj, da gredo nad Nefijce.\n\n13 Kajti niso vedeli, da je Moroni utrdil oziroma zgradil obrambne utrdbe za vsako mesto v vsej okoliški deželi; zato so trdno odločeni odkorakali proti Noetovi deželi; da, njihovi vrhovni poveljniki so pristopili in prisegli, da bodo pokončali ljudi tistega mesta.\n\n14 Toda glejte, na njihovo osuplost je mesto Noe, ki je bilo doslej šibko mesto, z Moronijevo pomočjo torej, postalo močno, da, v moči je celo prekašalo mesto Amoníha.\n\n15 In sedaj, glejte, to je bilo v Moroniju modro; kajti predpostavljal je, da se bodo pri mestu Amoníha prestrašili; in ker je bilo mesto Noe doslej najšibkejši del dežele, so zato odkorakali tjakaj v boj; in tako je bilo glede na njegove želje.\n\n16 In glejte, Moroni je Lehija imenoval za vrhovnega poveljnika mož tistega mesta; in to je bil isti Lehi, ki se je boril z Lamanci v dolini vzhodno od reke Sidon.\n\n17 In sedaj glejte se je zgodilo, da so bili Lamanci, ko so ugotovili, da je mestu poveljeval Lehi, spet razočarani, kajti Lehija so se strašno bali; vendar so njihovi vrhovni poveljniki s prisego zaprisegli, da bodo mesto napadli; zato so privedli svoje čete.\n\n18 Sedaj glejte, Lamanci v njihove obrambne utrdbe niso mogli priti nikakor drugače, razen pri vhodu, zaradi višine nasipov, ki so bili nametani, in globine jarkov, ki so bili izkopani okrog, razen tam pri vhodu.\n\n19 In tako so bili Nefijci pripravljeni pokončati vsakogar, ki bi poskušal splezati gor, da bi prišel v utrdbo po kakšni drugi poti, tako da so nanje metali kamne in puščice.\n\n20 Tako so bili pripravljeni, da, skupina njihovih najmočnejših mož, s svojimi meči in svojimi pračami, da bodo posekali vse, ki bi poskušali priti do zatočišča pri vhodu v mesto; in tako so bili pripravljeni na obrambo pred Lamanci.\n\n21 In zgodilo se je, da so lamanski poveljniki svoje čete privedli pred vhod v mesto in se začeli boriti z Nefijci, da bi prišli v njihovo zatočišče; toda glejte, od časa do časa so bili potisnjeni nazaj, tako da so bili pobiti v velikanskem pokolu.\n\n22 Ko so torej ugotovili, da pri prehodu ne morejo pridobiti premoči nad Nefijci, so začeli izpodkopavati zemeljske nasipe, da bi napravili prehod za svoje čete, da bi imeli enake možnosti za boj; toda glejte, pri teh poskusih so jih pokosili kamni in puščice, ki so jih metali vanje; in namesto da bi si jarke zapolnili tako, da bi sesuli zemeljske nasipe, so jih deloma napolnila njihova mrtva in ranjena telesa.\n\n23 Tako so Nefijci imeli vso premoč nad sovražniki; in tako so Lamanci poskušali pokončati Nefijce, dokler niso bili vsi njihovi vrhovni poveljniki pobiti; da, in pobitih je bilo več kot tisoč Lamancev; medtem ko po drugi strani ni bila ubita niti ena nefijska duša.\n\n24 Bilo jih je okrog petdeset, ki so bili ranjeni, ki so bili izpostavljeni lamanskim puščicam pri prehodu, toda zaščiteni so bili s svojimi ščiti in naprsnimi oklepi in šlemi, tako da so imeli rane po nogah, od katerih jih je bilo veliko zelo hudih.\n\n25 In zgodilo se je, da so Lamanci, ko so videli, da so bili vsi njihovi vrhovni poveljniki pobiti, zbežali v divjino. In zgodilo se je, da so se vrnili v nefijsko deželo, da bi kralja, Amalikija, ki je bil po rojstvu Nefijec, obvestili glede njihove velike izgube.\n\n26 In zgodilo se je, da se je na svoje ljudi silno razjezil, ker ni dosegel svoje želje nad Nefijci; ni jih podvrgel jarmu suženjstva.\n\n27 Da, bil je silno besen in preklinjal je Boga in tudi Moronija in s prisego zaprisegel, da bo pil njegovo kri; in to zato, ker je Moroni med pripravami na varovanje svojega ljudstva izpolnjeval Božje zapovedi.\n\n28 In zgodilo se je, da se je po drugi strani Nefijevo ljudstvo zahvaljevalo Gospodu, svojemu Bogu, zaradi njegove neprimerljive moči, da jih je rešil iz rok njihovih sovražnikov.\n\n29 In tako se je končalo devetnajsto leto vladavine sodnikov nad Nefijevim ljudstvom.\n\n30 Da, in med njimi je bil nepretrgan mir in v cerkvi silno veliko blagostanje zaradi pozornosti in marljivosti, ki so jo posvečali Božji besedi, ki so jim jo razglašali Helaman in Šiblon in Korianton in Amon in njegovi bratje, da, in vsi tisti, ki so bili posvečeni po svetem Božjem redu in so se krstili v kesanje in bili poslani pridigat med ljudi.\n\n", "alma 50": "[center][font_size=26]50. poglavje[/font_size][/center]\n\n[i]Moroni utrjuje nefijske dežele. — Zgradijo veliko novih mest. — Nefijce v dneh njihove hudobije in gnusob doletijo vojne in uničenja. — Teankum porazi Moriantona in njegove odpadnike. — Nefíha umre in njegov sin Pahoran zasede sodni stol. Med letoma 72 in 67 pr. Kr.[/i]\n\n1 In sedaj se je zgodilo, da se Moroni ni prenehal pripravljati na vojno oziroma braniti svojega ljudstva pred Lamanci, kajti ukazal je, naj njegove čete začnejo na začetku dvajsetega leta vladavine sodnikov, naj začnejo kopati kupe zemlje okrog vseh mest po vsej deželi, ki so jo posedovali Nefijci.\n\n2 In na vrhu teh zemeljskih nasipov je dal postaviti hlode, da, postavitve iz hlodov, zgrajene do višine človeka, okrog mest.\n\n3 In naročil je, naj bo na teh postavitvah iz hlodov ogrodje iz kolov, zgrajeno na hlodih okrog in okrog; in bili so močni in visoki.\n\n4 In dal je postaviti stolpe, ki so gledali na to postavitev iz kolov in na teh stolpih je dal zgraditi zatočišča, da jih kamni in puščice Lamancev ne bi mogli raniti.\n\n5 In bili so pripravljeni, da so lahko z vrha le-teh metali kamne glede na svoje zadovoljstvo in moč in ubili vsakogar, ki bi se skušal približati mestnemu obzidju.\n\n6 Tako je Moroni okrog vsakega mesta po vsej deželi pripravil oporišča pred njihovimi sovražniki.\n\n7 In zgodilo se je, da je Moroni svojim četam ukazal, naj gredo v vzhodno divjino; da, in šli so in pregnali vse Lamance, ki so bili v vzhodni divjini, v njihove lastne dežele, ki so bile na jugu zarahemelske dežele.\n\n8 In nefijska dežela je potekala v ravni smeri od vzhodnega morja do zahodnega.\n\n9 In zgodilo se je, da je Moroni, ko je pregnal vse Lamance iz vzhodne divjine, ki je bila severno od dežele njihove lastne posesti, ukazal, naj gredo prebivalci, ki so bili v zarahemelski deželi in v okoliški deželi, v vzhodno divjino prav do meja ob morski obali in se dežele polastijo.\n\n10 In čete je namestil tudi na jugu v mejah njihove posesti in jim ukazal postaviti utrdbe, da bi zavarovali svoje čete in svoje ljudstvo pred rokami njihovih sovražnikov.\n\n11 In tako je uničil vsa lamanska oporišča v vzhodni divjini, da, in tudi na zahodu, in utrdil mejno črto med Nefijci in Lamanci, med zarahemelsko deželo in nefijsko deželo, od zahodnega morja, ki teče ob izviru reke Sidon — Nefijci so posedovali vso deželo na severu, da, in sicer vso deželo, ki je bila severno od dežele Izobilje, glede na svoje zadovoljstvo.\n\n12 Tako si je Moroni s svojimi četami, ki so se vsak dan povečevale zaradi zagotovila o zaščiti, ki jim ga je prinašalo njegovo delo, prizadeval uničiti silo in moč Lamancev v deželi njihove posesti, da tako ne bi imeli moči nad deželami njihove posesti.\n\n13 In zgodilo se je, da so Nefijci začeli z mestnimi temelji in mesto so imenovali Moroni; in bilo je ob vzhodnem morju; in bilo je na jugu ob mejni črti z lamansko posestjo.\n\n14 In začeli so tudi z mestnimi temelji med mestom Moroni in mestom Aron in združili meje Arona in Moronija; in mesto oziroma deželo so imenovali Nefíha.\n\n15 In v tistem letu so začeli graditi tudi veliko mest na severu, nekega na poseben način, ki so ga imenovali Lehi, ki je bilo na severu ob obalnih mejah.\n\n16 In tako se je končalo dvajseto leto.\n\n17 In v teh ugodnih okoliščinah je bilo Nefijevo ljudstvo na začetku enaindvajsetega leta vladavine sodnikov nad Nefijevim ljudstvom.\n\n18 In silno so uspevali in silno obogateli; da, in množili so se in se v deželi okrepili.\n\n19 In tako vidimo, kako milostna in pravična so vsa Gospodova ravnanja, da izpolni vse svoje besede človeškim otrokom; da, lahko vidimo, da se njegove besede, ki jih je govoril Lehiju, potrdijo, prav tačas, rekoč:\n\n20 Blagor tebi in tvojim otrokom; in blagoslovljeni bodo; če bodo izpolnjevali moje zapovedi, bodo v deželi uspevali. Pomni pa, če mojih zapovedi ne bodo izpolnjevali, bodo ločeni od Gospodove navzočnosti.\n\n21 In vidimo, da so se te obljube Nefijevemu ljudstvu potrdile; kajti njihovi spori in njihovi prepiri, da, njihovi umori in njihovo plenjenje, njihovo malikovanje, njihovo vlačugarstvo in njihove gnusobe, ki so bile med njimi, so jih pripeljale do njihovih vojn in njihove pogube.\n\n22 In tisti, ki so zvesto izpolnjevali Gospodove zapovedi, so bili vselej rešeni, medtem ko je bilo na tisoče njihovih hudobnih bratov zapisanih suženjstvu oziroma so bili pokončani z mečem oziroma so hirali v neveri in se pomešali z Lamanci.\n\n23 Toda glejte, med Nefijevim ljudstvom ni bilo od Nefijevih dni nikoli srečnejšega časa kakor v Moronijevih dneh, da, prav tačas, v enaindvajsetem letu vladavine sodnikov.\n\n24 In zgodilo se je, da se je tudi dvaindvajseto leto vladavine sodnikov končalo v miru; da, in tudi triindvajseto leto.\n\n25 In zgodilo se je, da bi bilo mirno tudi na začetku štiriindvajsetega leta vladavine sodnikov nad Nefijevim ljudstvom, če ne bi bilo prepira, do katerega je prišlo med njimi glede lehijske dežele in moriantonske dežele, ki se je stikala z lehijskimi mejami; od katerih sta bili obe na mejah ob morski obali.\n\n26 Kajti glejte, ljudstvo, ki je posedovalo moriantonsko deželo, je zahtevalo del lehijske dežele; zato so se začeli vroče prepirati, tako da so Moriantonovi ljudje prijeli za orožje zoper svoje brate in bili so odločeni, da jih bodo z mečem pobili.\n\n27 Toda glejte, ljudstvo, ki je posedovalo lehijsko deželo, je zbežalo v Moronijev tabor in se nanj obrnilo po pomoč; kajti glejte, nikomur niso storili krivice.\n\n28 In zgodilo se je, da so se Moriantonovi ljudje, ki jih je vodil mož, ki mu je bilo ime Morianton, ko so odkrili, da je Lehijevo ljudstvo zbežalo v Moronijev tabor, silno prestrašili, da bi nadnje prišla Moronijeva vojska in jih pokončala.\n\n29 Zato jim je Morianton položil v srce, naj zbežijo v deželo, ki je bila na severu, ki so jo pokrivale velike vodne površine, in zavzamejo deželo, ki je bila na severu.\n\n30 In glejte, ta načrt bi izpeljali (kar bi bilo razlog za žalovanje), toda glejte, ker je bil Morianton človek nagle jeze, se je zato razjezil na eno od svojih služabnic in planil je nanjo in jo hudo pretepel.\n\n31 In zgodilo se je, da je zbežala in prišla v Moronijev tabor in Moroniju povedala vse glede zadeve in tudi glede njihovih namenov, da zbežijo v deželo na severu.\n\n32 Sedaj glejte, ljudstvo, ki je bilo v deželi Izobilje, oziroma točneje Moroni, se je zbalo, da bodo prisluhnili Moriantonovim besedam in se pridružili njegovim ljudem in se tako polastili tistih delov dežele, kar bi lahko med Nefijevim ljudstvom imelo resne posledice, da, posledice, ki bi pripeljale do uničenja njihove svobode.\n\n33 Zato je Moroni poslal vojsko z njihovim taborom, da bi dohiteli Moriantonove ljudi, da bi ustavili njihov pobeg v deželo na severu.\n\n34 In zgodilo se je, da jih niso dohiteli, dokler niso prišli do meja dežele Opustošenje; in tam so jih dohiteli pri ozkem prelazu, ki je vodil ob morju v deželo na severu, da, ob morju na zahod in na vzhod.\n\n35 In zgodilo se je, da je vojska, ki jo je poslal Moroni, ki jo je vodil mož, ki mu je bilo ime Teankum, srečala Moriantonove ljudi; in tako trmasti so bili Moriantonovi ljudje (ker jih je navdihovala njegova hudobija in njegove laskave besede), da se je med njimi začela bitka, v kateri je Teankum ubil Moriantona in porazil njegovo vojsko in jih zajel in se vrnil v Moronijev tabor. In tako se je končalo štiriindvajseto leto vladavine sodnikov nad Nefijevim ljudstvom.\n\n36 In tako so bili Moriantonovi ljudje privedeni nazaj. In potem ko so se zavezali, da bodo ohranjali mir, so jih odpeljali v moriantonsko deželo in prišlo je do združitve med njimi in Lehijevim ljudstvom; in tudi oni so odšli v svoje dežele.\n\n37 In zgodilo se je, da je v istem letu, ko se je med Nefijevo ljudstvo povrnil mir, da je Nefíha, drugi vrhovni sodnik, umrl, potem ko je na sodnem stolu zasedal v popolni pokončnosti pred Bogom.\n\n38 Vendar je zavrnil, da bi Alma v last dobil tiste zapise in tiste stvari, ki so jih Alma in njihovi očetje imeli za nadvse svete; zato jih je Alma predal svojemu sinu Helamanu.\n\n39 Glejte, zgodilo se je, da je bil Nefíhov sin določen, da zasede sodni stol na mestu svojega očeta; da, s prisego in sveto uredbo je bil imenovan za vrhovnega sodnika in upravitelja nad ljudstvom, da bo sodil pravično in ohranjal mir in svobodo ljudstva in jim zagotovil njihove svete privilegije, da častijo Gospoda, svojega Boga, da, da bo vse svoje dni podpiral in branil Božjo stvar in da bo hudobne privedel pred pravico glede na njihov zločin.\n\n40 Sedaj glejte, ime mu je bilo Pahoran. In Pahoran je zasedel stol svojega očeta in je na koncu štiriindvajsetega leta začel vladati nad Nefijevim ljudstvom.\n\n", "alma 51": "[center][font_size=26]51. poglavje[/font_size][/center]\n\n[i]Pristaši kraljevine si prizadevajo spremeniti zakon in postaviti kralja. — Pahorana in svobodnjake podpre glas ljudstva. — Moroni pristaše kraljevine primora, da branijo deželo ali pa bodo usmrčeni. — Amalikija in Lamanci zavzamejo veliko utrjenih mest. — Teankum odbije lamanski vdor in Amalikija ubije v njegovem šotoru. Med letoma 67 in 66 pr. Kr.[/i]\n\n1 In sedaj se je zgodilo na začetku petindvajsetega leta vladavine sodnikov nad Nefijevim ljudstvom, potem ko so vzpostavili mir med Lehijevim ljudstvom in Moriantonovimi ljudmi glede njihovih dežel in potem ko so petindvajseto leto začeli v miru;\n\n2 vendar v deželi niso za dolgo ohranili vsesplošnega miru, kajti med ljudstvom se je začel prepir glede vrhovnega sodnika Pahorana; kajti glejte, del ljudstva je želel spremeniti nekaj določenih točk zakona.\n\n3 Toda glejte, Pahoran ni hotel spremeniti niti ni dopustil, da bi se zakon spremenil; zato ni prisluhnil tistim, ki so odposlali svoj glas s prošnjo glede spreminjanja zakona.\n\n4 Zato so se tisti, ki so želeli, naj se zakon spremeni, nanj jezili, in želeli, da on ne bi bil več vrhovni sodnik v deželi; zato je nastal hud spor glede zadeve, ampak ne do prelivanja krvi.\n\n5 In zgodilo se je, da so se tisti, ki so želeli, da bi Pahorana vrgli s sodnega stola, imenovali pristaši kraljevine, kajti želeli so, da bi se zakon spremenil tako, da bi zrušil svobodno vlado in v deželi postavil kralja.\n\n6 In tisti, ki so želeli, da bi Pahoran ostal vrhovni sodnik dežele, so si nadeli ime svobodnjaki; in takšna je bila delitev med njimi, kajti svobodnjaki so zaprisegli oziroma se zavezali, da bodo svoje pravice in privilegije svoje vere branili s svobodno vlado.\n\n7 In zgodilo se je, da je bila ta zadeva glede njihovega prepira razrešena po glasu ljudstva. In zgodilo se je, da je bil glas ljudstva naklonjen svobodnjakom in Pahoran je obdržal sodni stol, kar je povzročilo veliko radost med Pahoranovimi brati in tudi med številnimi svobodoljubi, ki so prav tako utišali pristaše kraljevine, da si niso drznili nasprotovati, ampak so bili primorani braniti stvar svobode.\n\n8 Tisti torej, ki so bili kraljem naklonjeni, so bili tisti iz visokega stanu in prizadevali so si, da bi bili kralji; in podpirali so jih tisti, ki so si prizadevali za moč in oblast nad ljudstvom.\n\n9 Toda glejte, to je bil nevaren čas, da bi bili med Nefijevim ljudstvom takšni prepiri; kajti glejte, Amalikija je srca lamanskega ljudstva spet podžgal zoper nefijsko ljudstvo in z vseh strani dežele je zbiral vojake in jih oboroževal in se z vso marljivostjo pripravljal na vojno; kajti zaprisegel je, da bo pil Moronijevo kri.\n\n10 Toda glejte, videli bomo, da je njegova obljuba, ki jo je dal, prenagljena; vendar je sebe in svoje čete pripravil, da se bodo prišli bojevat zoper Nefijce.\n\n11 Njegove čete torej zaradi veliko tisočev, ki so jih pobili Nefijci, niso bile tako velike, kakor so bile doslej, toda navkljub njihovi veliki izgubi je Amalikija zbral presenetljivo veliko vojsko, tako da se ni bal priti v zarahemelsko deželo.\n\n12 Da, celo Amalikija sam je šel na čelu Lamancev. In bilo je v petindvajsetem letu vladavine sodnikov; in bilo je v istem času, ko so začeli razreševati zadeve svojih prepirov glede vrhovnega sodnika Pahorana.\n\n13 In zgodilo se je, da so se možje, ki so se imenovali pristaši kraljevine, ko so slišali, da Lamanci prihajajo nadnje v bitko, v srcu razveselili; in niso hoteli prijeti za orožje, kajti na vrhovnega sodnika in tudi na svobodoljube so bili tako besni, da niso hoteli prijeti za orožje, da bi branili svojo deželo.\n\n14 In zgodilo se je, da je bil Moroni, ko je to videl in ko je tudi videl, da so v meje dežele prihajali Lamanci, silno besen zaradi trmoglavosti tistih ljudi, za katere je tako marljivo delal, da bi jih obvaroval; da, bil je silno besen; dušo mu je navdala jeza zoper njih.\n\n15 In zgodilo se je, da je deželnemu upravitelju poslal prošnjo z glasom ljudstva, ker je želel, naj jo prebere in dà njemu (Moroniju) moč, da tiste odpadnike primora, da branijo svojo deželo ali pa bodo usmrčeni.\n\n16 Kajti njegova prva skrb je bila napraviti konec takšnim prepirom in razprtijam med ljudstvom; kajti glejte, to je bil doslej vzrok vsega njihovega uničenja. In zgodilo se je, da mu je bilo to dano glede na glas ljudstva.\n\n17 In zgodilo se je, da je Moroni ukazal, naj gre njegova vojska nad tiste pristaše kraljevine, da bodo uklonili njihov ponos in njihovo plemstvo in jih zravnali z zemljo ali pa bodo prijeli za orožje in podprli stvar svobode.\n\n18 In zgodilo se je, da so nadnje odkorakale čete; in uklonili so njihov ponos in njihovo plemstvo, tako da so jih, ko so dvignili bojno orožje, da se bodo bojevali z Moronijevimi možmi, posekali in zravnali z zemljo.\n\n19 In zgodilo se je, da je bilo štiri tisoč odpadnikov, ki so jih posekali z mečem; in tiste njihove voditelje, ki v bitki niso bili pobiti, so prijeli in vrgli v ječo, kajti v tem obdobju ni bilo časa za njihovo sojenje.\n\n20 In preostanek tistih odpadnikov se je, raje kot da bi bili z mečem posekani na zemljo, uklonil zastavi svobode in bili so primorani, da so na svojih stolpih in v svojih mestih izobesili napis svobode in prijeli za orožje v bran svoje dežele.\n\n21 In tako je Moroni napravil konec tistim pristašem kraljevine, da se ni vedelo za nikogar, ki bi se nazival pristaš kraljevine; in tako je napravil konec trmoglavosti in ponosu tistih ljudi, ki so trdili, da so plemenite krvi; ampak so jih pokorili, da so postali ponižni kakor njihovi bratje, in so se hrabro bojevali, da bi se osvobodili suženjstva.\n\n22 Glejte, zgodilo se je, da so Lamanci, medtem ko je Moroni tako končal vojne in prepire med svojim lastnim ljudstvom in jih podvrgel miru in omiki in uvajal predpise za priprave na vojno proti Lamancem, glejte, prišli v moronijsko deželo, ki je bila v mejah ob morski obali.\n\n23 In zgodilo se je, da Nefijci v mestu Moroni niso bili zadosti močni; zato jih je Amalikija pregnal in jih veliko pobil. In zgodilo se je, da je Amalikija mesto zavzel, da, zavzel je vse njihove utrdbe.\n\n24 In tisti, ki so zbežali iz mesta Moroni, so prišli v mesto Nefíha; in tudi ljudje iz mesta Lehi so se zbrali in se pripravili in bili pripravljeni, da se bodo spopadli v bitki z Lamanci.\n\n25 Toda zgodilo se je, da Amalikija Lamancem ni dopustil, da bi šli v bitko nad mesto Nefíha, temveč jih je zadržal ob morski obali in pustil može v vsakem mestu, da so ga varovali in branili.\n\n26 In tako je šel in si prisvojil veliko mest, mesto Nefíha in mesto Lehi in mesto Morianton in mesto Omner in mesto Gid in mesto Mulek, ki so bila vsa v vzhodnih mejah ob morski obali.\n\n27 In tako so si Lamanci s svojimi neštetimi vojskami z Amalikijevo prekanjenostjo pridobili toliko mest, ki so bila vsa močno utrjena po zgledu Moronijevih utrdb; ki so vsa nudila oporišča za Lamance.\n\n28 In zgodilo se je, da so korakali do meja dežele Izobilje in pred seboj preganjali Nefijce in jih veliko pobili.\n\n29 Toda zgodilo se je, da jih je pričakal Teankum, ki je ubil Moriantona, in dohitel njegovo ljudstvo, ki je bežalo.\n\n30 In zgodilo se je, da je dohitel tudi Amalikija, ko je korakal s svojo številno vojsko, da bi zavzel deželo Izobilje in tudi deželo na severu.\n\n31 Toda glejte, doživel je razočaranje, ker so Teankum in njegovi možje odbili njihov napad, kajti bili so veliki bojevniki; kajti vsak Teankumov mož je Lamance prekašal po moči in po veščini vojskovanja, tako da so pred Lamanci pridobili prednost.\n\n32 In zgodilo se je, da so jih oblegali, tako da so jih pobijali, prav dokler se ni znočilo. In zgodilo se je, da so si Teankum in njegovi možje v mejah dežele Izobilje postavili šotore; in Amalikija si je šotore postavil v obalnih mejah ob morski obali in tako so jih pregnali.\n\n33 In zgodilo se je, da sta se, ko je prišla noč, Teankum in njegov služabnik prikradla in šla ponoči ven in šla v Amalikijev tabor; in glejte, zaradi velike utrujenosti, ki so jo povzročila dela in dnevna vročina, jih je premagal spanec.\n\n34 In zgodilo se je, da se je Teankum skrivoma prikradel v šotor kralja in mu v srce zasadil kopje; in nemudoma je povzročil kraljevo smrt, da ta ni prebudil služabnikov.\n\n35 In spet se je skrivoma vrnil v svoj tabor in glejte, njegovi možje so spali in zbudil jih je in jim povedal vse, kar je storil.\n\n36 In ukazal je, naj bodo njegove čete v pripravljenosti, če bi se Lamanci prebudili in prišli nadnje.\n\n37 In tako se je končalo petindvajseto leto vladavine sodnikov nad Nefijevim ljudstvom; in tako so se končali Amalikijevi dnevi.\n\n", "alma 52": "[center][font_size=26]52. poglavje[/font_size][/center]\n\n[i]Amoron nasledi Amalikija kot lamanski kralj. — Moroni, Teankum in Lehi povedejo Nefijce v zmagovito vojno proti Lamancem. — Ponovno zavzamejo mesto Mulek in Jakob Zoramec je ubit. Med letoma 66 in 64 pr. Kr.[/i]\n\n1 In sedaj, zgodilo se je v šestindvajsetem letu vladavine sodnikov nad Nefijevim ljudstvom, glejte, ko so se Lamanci prvega jutra prvega meseca prebudili, glejte, so Amalikija našli mrtvega v njegovem lastnem šotoru; in videli so tudi, da je bil Teankum pripravljen, da se bo tisti dan bojeval z njimi.\n\n2 In sedaj, ko so Lamanci to videli, so se prestrašili; in opustili so svoj načrt, da bi odkorakali v deželo na severu, in so se z vso svojo vojsko umaknili v mesto Mulek in si v njegovih utrdbah poiskali zaščito.\n\n3 In zgodilo se je, da je bil Amalikijev brat imenovan za kralja nad ljudstvom; in ime mu je bilo Amoron; tako je bil kralj Amoron, brat kralja Amalikija, določen, da vlada namesto njega.\n\n4 In zgodilo se je, da je ukazal, naj njegovo ljudstvo brani tista mesta, ki so jih zavzeli s prelivanjem krvi; kajti nobenega mesta niso zavzeli drugače kakor tako, da so izgubili veliko krvi.\n\n5 In sedaj, Teankum je videl, da so bili Lamanci odločeni braniti tista mesta, ki so jih zavzeli, in tiste dele dežele, katerih so se polastili; in ker je tudi videl njihovo ogromno število, je Teankum menil, da ni dobro, da bi jih poskušal napasti v njihovih utrdbah.\n\n6 Toda svoje može je zadržal v bližini, kot da bi se pripravljal na vojno; da, in resnično se je pripravljal, da se bo branil pred njimi, tako da je okrog in okrog postavljal obzidja in pripravljal zatočišča.\n\n7 In zgodilo se je, da se je še naprej tako pripravljal na vojno, dokler Moroni ni poslal velikega števila mož, da bi okrepil njegovo vojsko.\n\n8 In Moroni mu je poslal tudi ukaze, naj zadrži vse ujetnike, ki so padli v njegove roke; kajti ker so Lamanci zajeli veliko ujetnikov, naj zadrži vse lamanske ujetnike v odkupnino za tiste, ki so jih zajeli Lamanci.\n\n9 In poslal mu je tudi ukaze, naj utrdi deželo Izobilje in zaščiti ozek prelaz, ki je vodil v deželo na severu, da Lamanci ne bi dosegli te točke in bi imeli moč, da bi jih oblegali z vseh strani.\n\n10 In Moroni je prav tako poslal k njemu, ker je od njega želel, da bi tisti predel dežele zvesto branil in da bi si prizadeval za vsako priložnost, da bo bičal Lamance v tistem predelu, kolikor je bilo v njegovi moči, da bi morda spet z zvijačo ali kako drugače zavzel tista mesta, ki so jim bila vzeta iz rok; in da bi prav tako utrdil in okrepil okoliška mesta, ki niso padla v roke Lamancev.\n\n11 In rekel mu je tudi: Prišel bi k tebi, toda glej, Lamanci nas napadajo v mejah dežele ob zahodnem morju; in glej, nadnje pojdem, zato ne morem priti k tebi.\n\n12 Sedaj, kralj (Amoron) je odšel iz zarahemelske dežele in je kraljico obvestil glede smrti svojega brata in zbral je veliko število mož in odkorakal nad Nefijce na mejah ob zahodnem morju.\n\n13 In tako si je prizadeval oblegati Nefijce in del njihovih sil odpeljati v tisti del dežele, medtem ko je tistim, ki so ostali, da so posedovali mesta, ki jih je zavzel, ukazal, naj Nefijce oblegajo tudi na mejah ob vzhodnem morju in naj zavzamejo njihovo deželo, kolikor je bilo to v njihovi moči glede na moč njihovih čet.\n\n14 In tako je bilo z Nefijci v tistih nevarnih okoliščinah konec šestindvajsetega leta vladavine sodnikov nad Nefijevim ljudstvom.\n\n15 Toda glejte, v sedemindvajsetem letu vladavine sodnikov se je zgodilo, da je Teankum na ukaz Moronija — ki je postavil čete, da bi ščitile južne in zahodne deželne meje, in je začel svoj pohod proti deželi Izobilje, da bi s svojimi možmi pomagal Teankumu ponovno zavzeti mesta, ki so jih izgubili —\n\n16 in zgodilo se je, da je Teankum prejel ukaze, naj izvêde napad na mesto Mulek in ga ponovno zavzame, če bi to bilo mogoče.\n\n17 In zgodilo se je, da se je Teankum pripravil, da bo izvêdel napad na mesto Mulek in s svojo vojsko odkorakal nad Lamance; toda videl je, da je nemogoče, da bi jih premagal, ko so v utrdbah; zato je svoje načrte opustil in se spet vrnil v mesto Izobilje, da bi počakal na Moronijev prihod, da bi njegova vojska dobila okrepitev.\n\n18 In zgodilo se je, da je Moroni s svojo vojsko v deželo Izobilje prispel proti koncu sedemindvajsetega leta vladavine sodnikov nad Nefijevim ljudstvom.\n\n19 In na začetku osemindvajsetega leta so imeli Moroni in Teankum in številni od vrhovnih poveljnikov bojni posvet — kaj naj storijo, da bodo Lamance pripravili, da bodo prišli nadnje v bitko; oziroma da bi jih morda kako zvabili iz njihovih oporišč, da bi si pridobili prednost pred njimi in mesto Mulek spet zavzeli.\n\n20 In zgodilo se je, da so k lamanski vojski, ki je ščitila mesto Mulek, k njihovemu voditelju, ki mu je bilo ime Jakob, poslali odposlance in od njega želeli, naj pride s svojimi četami ven in naj se z njimi spopade na planjavah med obema mestoma. Toda glejte, Jakob, ki je bil Zoramec, s svojo vojsko ni hotel priti ven, da bi se na planjavah spopadel z njimi.\n\n21 In zgodilo se je, da je Moroni, ker ni imel upov, da se bo z njimi spopadel na nevtralnem ozemlju, zato sklenil načrt, da bi Lamance zvabil iz njihovih oporišč.\n\n22 Zato je ukazal, naj Teankum povede majhno število mož in odkoraka v bližino morske obale; in Moroni in njegova vojska so ponoči odkorakali v divjino zahodno od mesta Mulek; in tako so naslednji dan, ko so lamanski stražarji odkrili Teankuma, tekli in to povedali Jakobu, svojemu vodju.\n\n23 In zgodilo se je, da so lamanske čete odkorakale nad Teankuma, predpostavljajoč glede na svoje število, da bodo Teankuma zaradi njegovega majhnega števila premagali. Ko pa je Teankum zagledal lamanske čete, ki so prihajale nadnje, se je začel umikati proti morski obali na sever.\n\n24 In zgodilo se je, da so se Lamanci, ko so videli, da je začel bežati, opogumili in jih začeli vneto zasledovati. In ko je Teankum tako vodil stran Lamance, ki so jih zaman zasledovali, glejte, je Moroni ukazal, naj del njegove vojske, ki je bila z njim, vkoraka v mesto in ga zavzame.\n\n25 In tako so storili in pobili vse tiste, ki so ostali, da ščitijo mesto, da, vse tiste, ki niso hoteli predati bojnega orožja.\n\n26 In tako se je Moroni z delom svoje vojske polastil mesta Mulek, medtem ko je s preostalimi odkorakal, da bi pričakal Lamance, ko se bodo vračali z zasledovanja Teankuma.\n\n27 In zgodilo se je, da so Lamanci Teankuma zasledovali, dokler se niso približali mestu Izobilje, in potem so jih pričakali Lehi in majhna vojska, ki je ostala, da bi ščitila mesto Izobilje.\n\n28 In sedaj glejte, ko so lamanski vrhovni poveljniki zagledali Lehija z vojsko prihajati nadnje, so v veliki zmedi zbežali, boječ se, da bi morda ne dosegli mesta Mulek, preden bi jih Lehi dohitel; kajti zaradi pohoda so bili utrujeni, Lehijevi možje pa so bili spočiti.\n\n29 Lamanci torej niso vedeli, da je Moroni s svojo vojsko zadaj za njimi; in vsega, česar so se bali, so bili Lehi in njegovi možje.\n\n30 Lehi jih torej ni želel dohiteti, dokler ne bi pričakali Moronija in njegove vojske.\n\n31 In zgodilo se je, da so jih, preden so se Lamanci dobro umaknili, Nefijci obkolili, z ene strani so jih obkolili Moronijevi možje, z druge pa Lehijevi možje, ki so bili vsi spočiti in polni moči; Lamanci pa so bili zaradi dolgega pohoda utrujeni.\n\n32 In Moroni je svojim možem ukazal, naj jih napadajo, dokler ne bodo predali bojnega orožja.\n\n33 In zgodilo se je, da je Jakob, ker je bil njihov vodja, ker je bil tudi Zoramec in ker je imel nepremagljivega duha, vodil Lamance v bitko s silnim besom do Moronija.\n\n34 Ker je bil Moroni na pohodu, je bil zato Jakob odločen, da jih bo pobil in se prebil do mesta Mulek. Toda glejte, Moroni in njegovi možje so bili močnejši, zato se pred Lamanci niso umikali.\n\n35 In zgodilo se je, da so se na obeh straneh bojevali s silnim besom; in na obeh straneh jih je bilo veliko pobitih; da, in Moroni je bil ranjen in Jakob je bil ubit.\n\n36 In Lehi je s svojimi močnimi možmi od zadaj pritiskal nanje s takšnim besom, da so Lamanci zadaj predali bojno orožje, preostali pa, ker so bili zelo zmedeni, niso vedeli, kod naj gredo oziroma napadejo.\n\n37 Ko je Moroni torej videl njihovo zmedo, jim je rekel: Če boste prinesli svoje bojno orožje in ga predali, glejte, bomo prenehali prelivati vašo kri.\n\n38 In zgodilo se je, da so, ko so Lamanci te besede slišali, njihovi vrhovni poveljniki, vsi tisti, ki niso bili pobiti, pristopili in bojno orožje vrgli Moroniju pred noge in tudi svojim možem ukazali, naj storijo enako.\n\n39 Toda glejte, bilo jih je veliko, ki niso hoteli; in tiste, ki svojih mečev niso hoteli predati, so prijeli in jih zvezali in jim odvzeli bojno orožje in primorani so bili, da s svojimi brati odkorakajo v deželo Izobilje.\n\n40 In število ujetnikov, ki so jih zajeli, je torej presegalo število tistih, ki so bili pobiti, da, presegalo je tiste, ki so bili pobiti na obeh straneh.\n\n", "alma 53": "[center][font_size=26]53. poglavje[/font_size][/center]\n\n[i]Lamanske ujetnike izkoristijo za utrjevanje mesta Izobilje. — Razprtije med Nefijci so povod za lamanske zmage. — Helaman prevzame poveljstvo nad dva tisoč mladimi sinovi Amonovega ljudstva. Med letoma 64 in 63 pr. Kr.[/i]\n\n1 In zgodilo se je, da so lamanske ujetnike stražili in jih primorali, da so šli in pokopali svoje mrtve, da, in tudi mrtve Nefijce, ki so bili pobiti; in Moroni je nad njimi postavil može, da so jih stražili, ko so opravljali svoje delo.\n\n2 In Moroni je šel z Lehijem v mesto Mulek in prevzel poveljstvo v mestu in ga predal Lehiju. Sedaj glejte, ta Lehi je bil mož, ki je bil z Moronijem večinoma v vseh njegovih bitkah; in bil je mož kakor Moroni in radostila sta se vzajemne varnosti; da, ljuba sta bila drug drugemu in ljuba tudi vsemu Nefijevemu ljudstvu.\n\n3 In zgodilo se je, da so jih, potem ko so Lamanci prenehali pokopavati svoje mrtve in tudi mrtve Nefijce, odpeljali nazaj v deželo Izobilje; in Teankum je po Moronijevih ukazih naročil, naj začnejo delati na izkopavanju jarka okrog dežele oziroma mesta Izobilje.\n\n4 In ukazal je, naj na notranji strani jarka napravijo prsobran iz drevesnih debel; ob prsobran iz drevesnih debel pa so nametali zemljo iz jarka; in tako so Lamance pripravili k delu, dokler niso okrog mesta Izobilje postavili silno visoko, močno obzidje iz drevesnih debel in zemlje.\n\n5 In to mesto je odtlej postalo silno oporišče; in v tem mestu so stražili lamanske ujetnike; da, in sicer znotraj obzidja, ki so jim ga ukazali zgraditi s svojimi lastnimi rokami. Moroni je bil torej primoran Lamancem naložiti delo, ker jih je bilo lahko stražiti, ko so bili na delu; in želel je vse svoje sile, ko bo izvêdel napad na Lamance.\n\n6 In zgodilo se je, da je Moroni tako dosegel zmago nad eno največjih lamanskih vojsk in se polastil mesta Mulek, ki je bilo eno najmočnejših lamanskih utrdb v nefijski deželi; in tako je tudi zgradil oporišče, da je zadržal ujetnike.\n\n7 In zgodilo se je, da se v tistem letu ni več poskušal bojevati z Lamanci, ampak je svoje može zaposlil s pripravami na vojno, da, in z gradnjo utrdb za zaščito pred Lamanci, da, in tudi reševanjem žena in otrok pred lakoto in stiskami in pri oskrbi hrane za njihove čete.\n\n8 In sedaj se je zgodilo, da so lamanske čete na zahodnem morju na jugu v Moronijevi odsotnosti zaradi nekega spletkarjenja med Nefijci, ki je med njimi povzročilo razprtije, pridobile prednost pred Nefijci, da, tako da so se v tistem delu dežele polastili številnih njihovih mest.\n\n9 In tako so bili zaradi krivičnosti med njimi samimi, da, zaradi medsebojnih razprtij in spletkarjenja, postavljeni v najnevarnejše okoliščine.\n\n10 In sedaj glejte, nekoliko imam reči glede Amonovega ljudstva, ki so bili na začetku Lamanci; toda Amon in njegovi bratje oziroma natančneje Božja moč in beseda sta jih spreobrnili h Gospodu; in pripeljali so jih v zarahemelsko deželo in Nefijci so jih vse odtlej ščitili.\n\n11 In zaradi svoje prisege so bili izvzeti od tega, da bi prijeli za orožje zoper svoje brate, kajti prisegli so, da ne bodo nikoli več prelili krvi; in glede na svojo prisego bi bili pogubljeni; da, dopustili bi, da bi sami padli v roke svojim bratom, če ne bi bilo usmiljenja in silne ljubezni, ki so jim jo izkazovali Amon in njegovi bratje.\n\n12 In zaradi tega so bili odpeljani v zarahemelsko deželo; in Nefijci so jih vselej ščitili.\n\n13 Toda zgodilo se je, da jih je, ko so videli nevarnost in veliko stisk in težav, ki so jih Nefijci prenašali zavoljo njih, ganilo sočutje in v bran svoje dežele so želeli prijeti za orožje.\n\n14 Toda glejte, ko so bili na tem, da primejo za bojno orožje, je med njimi prevladalo prigovarjanje Helamana in njegovih bratov, kajti bili so na tem, da prelomijo prisego, ki so jo sklenili.\n\n15 In Helaman se je zbal, da bi, če bi tako storili, izgubili svojo dušo; zato so bili vsi tisti, ki so to zavezo sklenili, primorani gledati, kako se njihovi bratje tačas prebijajo skozi svoje stiske v nevarnih okoliščinah.\n\n16 Toda glejte, zgodilo se je, da so imeli veliko sinov, ki niso sklenili zaveze, da ne bodo prijeli za bojno orožje, da bi se branili pred sovražniki; zato se jih je tokrat zbralo toliko, kolikor jih je bilo zmožnih prijeti za orožje, in imenovali so se Nefijci.\n\n17 In sklenili so zavezo, da se bodo bojevali za svobodo Nefijcev, da, da bodo ščitili deželo, celo če bi morali dati svoje življenje; da, zavezali so se celo, da se ne bodo nikoli odrekli svobodi, ampak se bodo bojevali v vsakem primeru, da bodo Nefijce in sebe zaščitili pred suženjstvom.\n\n18 Sedaj glejte, dva tisoč je bilo teh mladeničev, ki so sklenili to zavezo in prijeli za bojno orožje, da bodo branili svojo deželo.\n\n19 In sedaj glejte, kakor doslej Nefijcem nikoli niso bili v oviro, so jim prav tako v tem trenutku postali v veliko podporo; kajti prijeli so za bojno orožje in hoteli, da bi bil Helaman njihov vodja.\n\n20 In vsi so bili mladeniči in bili so silno hrabri, kar zadeva pogum in tudi kar zadeva moč in delavnost; toda glejte, to ni bilo vse — bili so možje, ki so bili vselej zvesti v vsem, kar jim je bilo zaupano.\n\n21 Da, bili so resnicoljubni in preudarni možje, kajti poučevali so jih, naj izpolnjujejo zapovedi Boga in pred njim hodijo pokončno.\n\n22 In sedaj se je zgodilo, da je Helaman korakal na čelu svojih dva tisoč mladih vojakov, da bodo pomagali ljudstvu v mejah dežele na jugu ob zahodnem morju.\n\n23 In tako se je končalo osemindvajseto leto vladavine sodnikov nad Nefijevim ljudstvom.\n\n", "alma 54": "[center][font_size=26]54. poglavje[/font_size][/center]\n\n[i]Amoron in Moroni se pogajata o izmenjavi ujetnikov. — Moroni zahteva, da se Lamanci umaknejo in prenehajo s svojimi morilskimi napadi. — Amoron zahteva, da Nefijci odložijo svoje orožje in postanejo podložni Lamancem. Okrog leta 63 pr. Kr.[/i]\n\n1 In sedaj se je zgodilo na začetku devetindvajsetega leta vladavine sodnikov, da je Amoron poslal Moroniju sporočilo, da želi menjati ujetnike.\n\n2 In zgodilo se je, da je Moroni ob tej prošnji začutil silno radost, kajti živež, ki so ga dali za hrano lamanskim ujetnikom, je želel za hrano za lastne ljudi; in želel je tudi, da bi s svojimi možmi okrepil svojo vojsko.\n\n3 Lamanci so torej zajeli veliko žensk in otrok in med vsemi Moronijevimi ujetniki oziroma ujetniki, ki jih je Moroni zajel, ni bilo niti ene ženske niti otroka; zato se je Moroni odločil za zvijačo, da bi od Lamancev dobil toliko nefijskih ujetnikov, kolikor bi jih bilo mogoče.\n\n4 Zato je napisal pismo in ga poslal po Amoronovem služabniku, po istem, ki je pismo prinesel Moroniju. To so torej besede, ki jih je napisal Amoronu, rekoč:\n\n5 Glej, Amoron, nekoliko sem vam napisal glede te vojne, ki ste jo vojskovali zoper moje ljudstvo oziroma katero je zoper njih vojskoval tvoj brat in katero ste po njegovi smrti še odločeni nadaljevati.\n\n6 Glej, povedal bi ti nekoliko glede Božje pravice in meča njegovega vsemogočnega srda, ki visi nad teboj, če se ne boš pokesal in svojih čet umaknil na svoje ozemlje oziroma v deželo svoje posesti, ki je nefijska dežela.\n\n7 Da, te stvari bi ti povedal, če bi jim bil zmožen prisluhniti; da, povedal bi ti glede tistega strašnega pekla, ki čaka, da sprejme takšne morilce, kakor sta ti in tvoj brat, če se ne boste pokesali in se odvrnili od svojih morilskih namenov in se s svojimi četami vrnili v svoje dežele.\n\n8 Ker pa ste to enkrat že zavrnili in ste se bojevali zoper Gospodovo ljudstvo, prav tako lahko pričakujem, da boste to spet storili.\n\n9 In sedaj glej, pripravljeni smo vas sprejeti; da, in če se ne boste odvrnili od svojih namenov, glejte, si boste priklicali srd tistega Boga, ki ste ga zavrnili, in sicer v svoje popolno pogubljenje.\n\n10 Toda, kakor živí Gospod, naše čete bodo prišle nad vas, če se ne boste umaknili, in kmalu vas bo doletela smrt, kajti obdržali bomo svoja mesta in svoje pokrajine; da, in branili bomo svojo veroizpoved in stvar našega Boga.\n\n11 Toda glej, zdi se mi, da ti zaman govorim glede teh stvari; oziroma se mi zdi, da si otrok pekla; zato bom končal svoje pismo in ti rekel, da ujetnikov ne bom menjal drugače kakor pod pogojem, da boste za enega ujetnika predali moškega in njegovo ženo in njegove otroke; če bo to tako, da boste to storili, bom menjal.\n\n12 In glej, če tega ne boste storili, bom nad vas prišel s svojimi četami; da, oborožil bom celo ženske in otroke in bom prišel nad vas in sledil vam bom prav v vašo deželo, ki je naša prva dedna dežela; da, in kri za kri bo, da, življenje za življenje; in bojeval se bom z vami, prav dokler ne boste izbrisani z obličja zemlje.\n\n13 Glej, jezen sem in moje ljudstvo prav tako; prizadevali ste si nas umoriti, in mi smo si prizadevali samo, da bi se branili. Toda glej, če si nas boste še naprej prizadevali pobijati, da, si bomo mi prizadevali pobijati vas; da, in zahtevali bomo svojo deželo, svojo prvo dedno deželo.\n\n14 Sedaj zaključujem svoje pismo: Sem Moroni, sem vodja nefijskega ljudstva.\n\n15 Sedaj se je zgodilo, da se je Amoron, ko je to pismo prejel, razjezil; in Moroniju je napisal še eno pismo in to so besede, ki jih je napisal, rekoč:\n\n16 Sem Amoron, lamanski kralj, sem brat Amalikija, ki ste ga umorili. Glej, nad vami bom maščeval njegovo kri, da, in nad vas bom prišel s svojo vojsko, kajti tvojih groženj se ne bojim.\n\n17 Kajti glej, vaši očetje so bili krivični do svojih bratov, tako da so jih oropali pravice do vodenja, ko jim je ta upravičeno pripadala.\n\n18 In sedaj glejte, če boste odložili orožje in postali podložni, da vas bodo vodili tisti, ki jim vodenje upravičeno pripada, potem bom ukazal, da bodo moji ljudje odložili orožje in ne bodo se več vojskovali.\n\n19 Glej, zoper mene in moje ljudstvo si izrekel veliko groženj; toda glej, tvojih groženj se ne bojimo.\n\n20 Vendar bom glede na tvojo prošnjo rade volje dovolil izmenjavo ujetnikov, da bom hrano lahko prihranil za svoje vojščake; in vojevala bova vojno, ki bo večna, bodisi se bodo Nefijci pokorili naši oblasti bodisi bodo za večno izumrli.\n\n21 In kar zadeva tistega Boga, za katerega praviš, da smo ga zavrnili, glej, takšnega bitja ne poznamo; niti ga ne vi; če pa je tako, da takšno bitje je, ne vemo drugega, kakor da je ustvaril tako nas kakor vas.\n\n22 In če je tako, da je hudič in pekel, glej, mar te ne bo poslal tja, da boš prebival z mojim bratom, ki ste ga umorili, za katerega si namignil, da je šel na takšen kraj? Toda glej, to ni pomembno.\n\n23 Sem Amoron in sem potomec Zorama, ki so ga vaši očetje prisilili in ga privedli iz Jeruzalema.\n\n24 In sedaj glej, neustrašen Lamanec sem; glejte, to vojno smo vojevali, da bi maščevali njihove krivice in ohranili in pridobili njihove pravice do vodenja; in zaključujem svoje pismo Moroniju.\n\n", "alma 55": "[center][font_size=26]55. poglavje[/font_size][/center]\n\n[i]Moroni zavrne izmenjavo ujetnikov. — Lamanske stražarje zmamijo, da se napijejo, in nefijski ujetniki so osvobojeni. — Mesto Gid je zavzeto brez prelivanja krvi. Med letoma 63 in 62 pr. Kr.[/i]\n\n1 Sedaj se je zgodilo, da se je Moroni, ko je to pismo prejel, še bolj razjezil, ker je vedel, da Amoron natančno ve za njegovo prevaro; da, vedel je, da Amoron ve, da to, kar ga je primoralo, da se je vojskoval proti Nefijevemu ljudstvu, ni bila pravična stvar.\n\n2 In rekel je: Glej, z Amoronom ne bom menjal ujetnikov, razen če se bo odvrnil od svojega namena, kakor sem navedel v svojem pismu; kajti ne bom mu dovolil, da bo imel še več moči od te, ki si jo je pridobil.\n\n3 Glej, vem za kraj, kjer Lamanci stražijo moje ljudi, ki so jih zajeli kot ujetnike; in ker Amoron ne ugodi mojemu pismu, glej, mu bom dal glede na svoje besede, da, prizadeval si bom za smrt med njimi, dokler ne bodo prosili za mir.\n\n4 In sedaj se je zgodilo, da je Moroni, ko je te besede izrekel, ukazal, naj med njegovimi možmi izvedejo preiskavo, da bi med njimi morda našel moža, ki je Lamanov potomec.\n\n5 In zgodilo se je, da so našli enega, ki mu je bilo ime Laman; in bil je eden od služabnikov kralja, katerega je umoril Amalikija.\n\n6 Moroni je torej ukazal, naj gredo Laman in majhno število njegovih mož k stražarjem, ki so stražili Nefijce.\n\n7 Nefijce so torej stražili v mestu Gid; zato je Moroni določil Lamana in ukazal, naj gre z njim manjše število mož.\n\n8 In ko se je zvečerilo, je šel Laman k stražarjem, ki so stražili Nefijce, in glejte, videli so ga prihajati in so mu zaklicali; on pa jim je rekel: Ne bojte se; glejte, Lamanec sem. Glejte, pobegnili smo Nefijcem in oni spijo; in glejte, vzeli smo od njihovega vina in ga prinesli s seboj.\n\n9 Ko so torej Lamanci te besede slišali, so ga radostno sprejeli; in rekli so mu: Daj nam od svojega vina, da bomo pili; zadovoljni smo, da si tako s seboj odnesel vino, kajti utrujeni smo.\n\n10 Toda Laman jim je rekel: Prihranimo si vino, dokler ne bomo šli v bitko zoper Nefijce. Toda te besede so jih napravile samo še bolj željne, da bi vino pili;\n\n11 kajti, rekli so: Utrujeni smo, zato nam dovoli vzeti nekaj vina in kmalu bomo vino prejeli za obrok, kar nas bo okrepilo, da bomo šli nad Nefijce.\n\n12 In Laman jim je rekel: Storite lahko glede na svoje želje.\n\n13 In zgodilo se je, da so vino pili brez zadržka; in prijetno je bilo njihovemu okusu, zato so ga pili še bolj brez zadržka; in bilo je močno, ker je bilo pripravljeno, da bo močno.\n\n14 In zgodilo se je, da so pili in bili veseli in kmalu so bili vsi pijani.\n\n15 In ko so torej Laman in njegovi možje videli, da so bili vsi pijani in so trdno spali, so se vrnili k Moroniju in mu povedali vse, kar se je zgodilo.\n\n16 In to je bilo torej glede na Moronijev načrt. In Moroni je svoje može opremil z bojnim orožjem; in šel je v mesto Gid, medtem ko so Lamanci trdno spali in bili pijani, in ujetnikom vrgel bojno orožje, tako da so bili vsi oboroženi;\n\n17 da, celo njihovim ženskam in vsem njihovim otrokom, tolikim, kolikor jih je bilo zmožnih uporabljati bojno orožje, ko je Moroni oborožil vse tiste ujetnike; in vse to je bilo storjeno v globoki tišini.\n\n18 Če pa bi Lamance prebudili, glejte, pijani so bili in Nefijci bi jih lahko pobili.\n\n19 Toda glejte, to ni bila Moronijeva želja; ni se radostil v umoru oziroma v prelivanju krvi, temveč se je radostil v tem, da je svoje ljudstvo ohranjal pred pogubljenjem; in zaradi tega, da si ne bi priklical nepravičnosti, ni hotel planiti na Lamance in jih pokončati v njihovi pijanosti.\n\n20 Toda svoje želje je uresničil, kajti oborožil je tiste nefijske ujetnike, ki so bili znotraj mestnega obzidja, in jim dal moč, da so zavzeli tiste predele, ki so bili znotraj obzidja.\n\n21 In potem je možem, ki so bili z njim, ukazal, naj se za korak odmaknejo od njih in obkolijo lamanske čete.\n\n22 Glejte torej, to se je zgodilo v nočnem času, tako da so Lamanci, ko so se zjutraj zbudili, videli, da so jih Nefijci od zunaj obkolili in da so bili znotraj njihovi ujetniki oboroženi.\n\n23 In tako so videli, da imajo Nefijci nad njimi premoč; in v teh okoliščinah so spoznali, da ne bi bilo dobro, da bi se z Nefijci bojevali, zato so njihovi vrhovni poveljniki zahtevali bojno orožje in prinesli so ga in ga vrgli Nefijcem pred noge, roteč za milost.\n\n24 Sedaj glejte, to je bila Moronijeva želja. Zajel jih je kot vojne ujetnike in zavzel mesto in ukazal, naj osvobodijo vse ujetnike, ki so bili Nefijci; in pridružili so se Moronijevi vojski in so njegovo vojsko močno okrepili.\n\n25 In zgodilo se je, da je Lamancem, ki jih je zajel kot ujetnike, ukazal, naj začnejo z delom utrjevanja utrdb okrog mesta Gid.\n\n26 In zgodilo se je, da je, ko je mesto Gid utrdil glede na svoje želje, ukazal, naj ujetnike odpeljejo v mesto Izobilje; in tudi to mesto je stražil s silno velikimi silami.\n\n27 In zgodilo se je, da so navkljub vsem lamanskim spletkam obdržali in ščitili vse ujetnike, ki so jih zajeli, in prav tako ohranjali vse ozemlje in prednost, ki so si jo ponovno pridobili.\n\n28 In zgodilo se je, da so Nefijci spet začeli zmagovati in uveljavljati svoje pravice in privilegije.\n\n29 Velikokrat so jih Lamanci ponoči skušali obkoliti, toda v teh poizkusih so izgubili veliko ujetnikov.\n\n30 In velikokrat so Nefijcem skušali dati vino, da bi jih pokončali s strupom oziroma s pijanostjo.\n\n31 Toda glejte, Nefijci v tem svojem času stiske niso bili počasni v tem, da bi pomnili Gospoda, svojega Boga. Niso jih mogli ujeti v svoje pastí; da, niso pili od njihovega vina, če ga prej niso dali kakemu lamanskemu ujetniku.\n\n32 In bili so tako previdni, da jim ne bi dali kakega strupa, kajti če bi njihovo vino zastrupilo Lamanca, bi zastrupilo tudi Nefijca; in tako so preizkušali vse njihove pijače.\n\n33 In sedaj se je zgodilo, da se je Moroniju zdelo potrebno pripraviti za napad na mesto Morianton; kajti glejte, Lamanci so s svojim delom utrdili mesto Morianton, dokler ni postalo silno oporišče.\n\n34 In v tisto mesto so nenehno pošiljali nove sile in tudi nove zaloge živeža.\n\n35 In tako se je končalo devetindvajseto leto vladavine sodnikov nad Nefijevim ljudstvom.\n\n", "alma 56": "[center][font_size=26]56. poglavje[/font_size][/center]\n\n[i]Helaman pošlje Moroniju pismo in poroča o stanju v vojni z Lamanci. — Antipus in Helaman dosežeta veliko zmago nad Lamanci. — Helamanovih dva tisoč mladih sinov se bojuje s čudežno močjo in nihče od njih ni ubit. 1. verz: okrog leta 62 pr. Kr.; 2. do 19. verz: okrog leta 66 pr. Kr.; 20. do 57. verz: med letoma 65 in 64 pr. Kr.[/i]\n\n1 In sedaj se je zgodilo na začetku tridesetega leta vladavine sodnikov, drugega dne prvega meseca, da je Moroni od Helamana prejel pismo, ki je navajalo zadeve ljudstva v tistem predelu dežele.\n\n2 In to so besede, ki jih je zapisal, rekoč: Moj dragi ljubljeni brat, Moroni, tako v Gospodu kakor v vojnih stiskah; glej, moj ljubljeni brat, imam ti nekoliko povedati glede našega vojskovanja v tem delu dežele.\n\n3 Glej, dva tisoč sinov tistih mož, ki jih je Amon pripeljal iz nefijske dežele — veš torej, da so ti potomci Lamana, ki je bil starejši sin našega očeta Lehija;\n\n4 torej mi ti ni potrebno pojasnjevati glede njihovih izročil ali njihove nevere, kajti vse to poznaš —\n\n5 zato mi zadostuje, da ti povem, da jih je dva tisoč od teh mladeničev prijelo za bojno orožje in želelo, naj bom njihov vodja; in šli smo branit deželo.\n\n6 In veš torej tudi glede zaveze, ki so jo sklenili njihovi očetje, da ne bodo prijeli za bojno orožje proti svojim bratom, da bi prelivali kri.\n\n7 Toda v šestindvajsetem letu, ko so videli naše težave in naše stiske zaradi njih, so bili na tem, da prelomijo zavezo, ki so jo sklenili, in primejo za bojno orožje v našo obrambo.\n\n8 Toda nisem jim dopustil, da bi prelomili to zavezo, ki so jo sklenili, predpostavljajoč, da nas bo Bog okrepil, tako da ne bomo več trpeli, ker so izpolnili prisego, ki so jo sklenili.\n\n9 Toda glej, tukaj je nekaj, v čemer se lahko zelo radostimo. Kajti glej, v šestindvajsetem letu sem jaz, Helaman, korakal na čelu teh dva tisoč mladeničev v mesto Judeja, da bi pomagali Antipusu, ki si ga določil za voditelja nad ljudstvom tistega dela dežele.\n\n10 In svojih dva tisoč sinov (kajti vredni so, da jih imenujem sinovi) sem priključil Antipusovi vojski, v moči katerih se je Antipus silno radostil; kajti glej, njegovo vojsko so Lamanci oslabili, ker so njihove sile pobile ogromno število naših mož, zavoljo česar imamo razlog za žalovanje.\n\n11 Vendar se lahko tolažimo v tem smislu, da so umrli za stvar svoje dežele in svojega Boga, da, in srečni so.\n\n12 In Lamanci so zadržali tudi veliko ujetnikov, od katerih so vsi vrhovni poveljniki, kajti nobenega drugega niso pustili pri življenju. In predpostavljamo, da so sedaj tačas v nefijski deželi; tako je, če jih niso pobili.\n\n13 In to so torej mesta, ki so se jih Lamanci polastili s prelivanjem krvi tolikih naših hrabrih mož:\n\n14 mantijska dežela oziroma mesto Manti in mesto Zezrom in mesto Kumeni in mesto Antipara.\n\n15 In to so mesta, ki so jih posedovali, ko sem prispel v mesto Judeja; in našel sem Antipusa in njegove može, ki so z vso močjo garali, da bi mesto utrdili.\n\n16 Da, in bili so potrti tako telesno kakor duhovno, kajti podnevi so se hrabro bojevali, ponoči pa so garali, da so obdržali svoja mesta; in tako so trpeli velike stiske vsake vrste.\n\n17 In bili so torej odločeni, da bodo na tem mestu zmagali ali umrli; zato si lahko upravičeno predpostavljaš, da so jim te majhne sile, ki sem jih pripeljal s seboj, da, ti moji sinovi, dale velike upe in veliko radosti.\n\n18 In sedaj se je zgodilo, da so bili Lamanci, ko so videli, da je Antipus dobil večjo okrepitev za svojo vojsko, zaradi Amoronovih ukazov primorani, da ne gredo nad mesto Judeja oziroma nad nas v bitko.\n\n19 In tako smo bili priljubljeni pri Gospodu, kajti če bi prišli nad nas v tej naši šibkosti, bi morda pokončali našo majhno vojsko; tako pa smo bili obvarovani.\n\n20 Amoron jim je ukazal, naj obdržijo tista mesta, ki so jih zavzeli. In tako se je končalo šestindvajseto leto. In na začetku sedemindvajsetega leta smo mesto in sebe pripravili za obrambo.\n\n21 Želeli smo si torej, da bi Lamanci prišli nad nas; kajti nismo si želeli, da bi mi izvêdli napad nanje v njihovih oporiščih.\n\n22 In zgodilo se je, da smo zunaj naokrog imeli izvidnike, da so opazovali gibanje Lamancev, da ne bi ne ponoči ne podnevi šli mimo nas, da bi izvêdli napad na naša druga mesta, ki so bila na severu.\n\n23 Kajti vedeli smo, da v tistih mestih niso zadosti močni, da bi se z njimi spopadli; zato smo želeli, da bi, če bi šli mimo nas, nanje planili od zadaj in bi se tako z njimi spoprijeli od zadaj v istem trenutku, ko bi se z njimi spopadli na čelu. Predpostavljali smo, da jih lahko premagamo; toda glej, v tej naši želji smo bili razočarani.\n\n24 Niso si drznili iti mimo nas niti z vso svojo vojsko, niti si niso drznili z enim delom le-te, boječ se, da ne bi bili zadosti močni in bi padli.\n\n25 Niti si niso drznili odkorakati nad mesto Zarahemla; niti si niso upali čez izvir Sidona na drugo stran v mesto Nefíha.\n\n26 In tako so bili odločeni, da bodo s svojimi silami obdržali tista mesta, ki so jih zavzeli.\n\n27 In sedaj se je zgodilo v drugem mesecu tega leta, da so nam od očetov tistih mojih dva tisoč sinov prinesli veliko živeža.\n\n28 In iz zarahemelske dežele so nam tudi poslali dva tisoč mož. In tako smo bili pripravljeni z deset tisoč možmi in živežem zanje in tudi za njihove žene in njihove otroke.\n\n29 In Lamanci, ker so tako videli, kako se naše sile vsak dan povečujejo in da prihaja živež za naše vzdrževanje, so se zbali in začeli bliskovito napadati, če bi bilo tako mogoče napraviti konec temu, da bi mi prejemali živež in okrepitev.\n\n30 Ko smo torej videli, da so Lamanci takole postajali nemirni, smo jih želeli ukaniti z zvijačo; zato je Antipus ukazal, naj s svojimi malimi sinovi odkorakam v sosednje mesto, kot da v sosednje mesto nosimo živež.\n\n31 In odkorakali naj bi v bližino mesta Antipara, kot da bi šli v naslednje mesto v mejah ob morski obali.\n\n32 In zgodilo se je, da smo odkorakali, kakor če bi bili z živežem, da bi šli v tisto mesto.\n\n33 In zgodilo se je, da je Antipus z delom svoje vojske odkorakal, puščajoč preostale, da branijo mesto. Vendar ni odkorakal, dokler nisem odšel s svojo majhno vojsko in se približal mestu Antipara.\n\n34 In sedaj, v mestu Antipara je bila nameščena najmočnejša lamanska vojska; da, najštevilnejša.\n\n35 In zgodilo se je, da so, ko so jih njihovi izvidniki obvestili, prišli s svojo vojsko in korakali nad nas.\n\n36 In zgodilo se je, da smo pred njimi zbežali na sever. In tako smo odpeljali najmočnejšo lamansko vojsko;\n\n37 da, in sicer precej daleč, tako da se niso, ko so zagledali Antipusovo vojsko, ki jih je zasledovala s svojo močjo, obrnili ne na desno ne na levo, ampak so pohod nadaljevali v ravni smeri za nami; in kot predpostavljamo so nas nameravali pobiti, preden bi jih Antipus dohitel, in to zato da jih naši ljudje ne bi mogli obkoliti.\n\n38 In sedaj je Antipus, videč našo nevarnost, pospešil pohod svoje vojske. Toda glejte, bila je noč; zato nas niso dohiteli, niti ni Antipus dohitel njih; zato smo se čez noč utaborili.\n\n39 In zgodilo se je, da so nas pred jutranjo zoro, glejte, Lamanci zasledovali. Nismo bili torej zadosti močni, da bi se borili z njimi; da, jaz ne bi dopustil, da bi jim moji mali sinovi padli v roke; zato smo pohod nadaljevali in odkorakali v divjino.\n\n40 Niso se torej drznili obrniti ne na desno ne na levo, da ne bi bili obkoljeni; niti se nisem sam obrnil ne na desno ne na levo, da me ne bi dohiteli in se jim ne bi mogli zoperstaviti, ampak bi bili pobiti in bi oni pobegnili; in tako smo v divjino bežali ves tisti dan, prav dokler se ni stemnilo.\n\n41 In zgodilo se je, da smo spet, ko je napočil jutranji svit, videli Lamance tik za seboj in pred njimi smo zbežali.\n\n42 Toda zgodilo se je, da nas niso dolgo zasledovali, preden so se ustavili; in bilo je zjutraj tretjega dne v sedmem mesecu.\n\n43 In sedaj, ali jih je dohitel Antipus, nismo vedeli, toda svojim možem sem rekel: Glejte, ne vemo, ali so se ustavili z namenom, da bi mi prišli nadnje, da bi nas ujeli v svojo past;\n\n44 kaj pravite torej, sinovi moji, ali boste šli nadnje v bitko?\n\n45 In sedaj ti povem, moj ljubljeni brat Moroni, da nisem nikoli videl tako velikega poguma, ne, med vsemi Nefijci ne.\n\n46 Kajti kakor sem jih jaz vselej klical za svoje sinove (kajti vsi so bili zelo mladi), prav tako so oni meni rekli: Oče, glej, naš Bog je z nami in ne bo dopustil, da bi padli; torej nas pusti iti; ne bi pobijali svojih bratov, če bi nas pustili pri miru; zato nas pusti iti, da ne bodo premagali Antipusove vojske.\n\n47 Nikoli se torej niso bojevali, vendarle se smrti niso bali; in bolj so mislili na svobodo svojih očetov kakor na svoje življenje; da, matere so jih učile, da jih bo Bog, če ne bodo dvomili, rešil.\n\n48 In povedali so mi besede svojih mater, rekoč: Ne dvomimo, da so naše matere to vedele.\n\n49 In zgodilo se je, da sem se vrnil s svojimi dva tisočimi nad te Lamance, ki so nas zasledovali. In sedaj glejte, Antipusove čete so jih dohitele in začela se je strašna bitka.\n\n50 Ker je bila Antipusova vojska utrujena zaradi dolgega pohoda v tako kratkem časovnem razmiku, so bili tik pred tem, da padejo v roke Lamancev; in če se ne bi vrnil s svojimi dva tisočimi, bi dosegli svoj namen.\n\n51 Kajti Antipus je padel pod mečem, in številni njegovi voditelji, zaradi utrujenosti, ki jo je povzročila hitrost njihovega pohoda — zato so se Antipusovi možje, zmedeni, ker so njihovi voditelji padli, pred Lamanci začeli umikati.\n\n52 In zgodilo se je, da so se Lamanci opogumili in jih začeli zasledovati; in tako so jih Lamanci zasledovali z veliko vnemo, ko jim je od zadaj prišel Helaman s svojimi dva tisočimi in jih začel silno pobijati, tako da se je vsa lamanska vojska zaustavila in se obrnila nad Helamana.\n\n53 Ko so torej Antipusovi ljudje videli, da so se Lamanci obrnili, so zbrali svoje može in spet prišli Lamancem od zadaj.\n\n54 In sedaj se je zgodilo, da smo mi, Nefijevo ljudstvo, Antipusovi ljudje in jaz z mojimi dva tisočimi, Lamance obkolili in jih pobijali; da, tako da so bili primorani predati svoje bojno orožje in tudi sebe za vojne ujetnike.\n\n55 In sedaj se je zgodilo, da sem potem, ko so se nam predali, glejte, preštel tiste mladeniče, ki so se bojevali z menoj, boječ se, da jih je bilo veliko od njih pobitih.\n\n56 Toda glejte, na mojo veliko radost ni na zemljo padla niti ena duša; da, in bojevali so se, kakor če bi se z Božjo močjo; da, nikoli ni bilo slišati za može, ki bi se bojevali s takšno čudežno močjo; in s takšno veliko močjo so planili nad Lamance, da so jih prestrašili; in zaradi tega so se Lamanci predali za vojne ujetnike.\n\n57 In ker za ujetnike nismo imeli prostora, da bi jih stražili, da bi jih zadržali pred lamanskimi četami, smo jih zato poslali v zarahemelsko deželo in z njimi del tistih Antipusovih mož, ki niso bili pobiti; in preostale sem vzel s seboj in jih priključil mojim mladim Amoncem in odkorakali smo nazaj v mesto Judeja.\n\n", "alma 57": "[center][font_size=26]57. poglavje[/font_size][/center]\n\n[i]Helaman pripoveduje o zajetju Antipare in o predaji in kasneje o Kumenijevi obrambi. — Njegovi Amonovi mladeniči se hrabro bojujejo; vsi so ranjeni, nihče pa ni ubit. — Gid poroča o poboju in pobegu lamanskih ujetnikov. Okrog leta 63 pr. Kr.[/i]\n\n1 In sedaj se je zgodilo, da sem od kralja Amorona prejel pismo, ki je navajalo, da nam bo, če mu bom izročil tiste vojne ujetnike, ki smo jih zajeli, predal mesto Antipara.\n\n2 Toda kralju sem poslal pismo, da smo prepričani, da naše sile zadostujejo, da mesto Antipara zavzamemo s silo; in z izročitvijo ujetnikov v zameno za tisto mesto bi veljali za nespametne in da bomo ujetnike izročili samo v izmenjavo.\n\n3 In Amoron je moje pismo zavrnil, kajti ujetnikov ni hotel zamenjati; zato smo se začeli pripravljati, da bomo šli nad mesto Antipara.\n\n4 Toda ljudje v Antipari so mesto zapustili in zbežali v druga mesta, ki so jih posedovali, da bi jih utrdili; in tako je mesto Antipara padlo v naše roke.\n\n5 In tako se je končalo osemindvajseto leto vladavine sodnikov.\n\n6 In zgodilo se je, da smo na začetku devetindvajsetega leta iz zarahemelske dežele in iz okoliške dežele prejeli zalogo živeža in tudi okrepitev za našo vojsko, šest tisoč mož po številu, poleg šestdesetih amonskih sinov, ki so se pridružili svojim bratom, moji skupinici dva tisočih. In sedaj glejte, bili smo močni, da, in prinesli so nam tudi veliko živeža.\n\n7 In zgodilo se je, da je bila naša želja, da bi se bojevali z vojsko, ki je bila razporejena, da bi zaščitila mesto Kumeni.\n\n8 In sedaj glej, pokazal ti bom, da smo kmalu izpolnili svojo željo; da, z našimi močnimi silami oziroma z delom naših močnih sil smo ponoči obkolili mesto Kumeni, malo preden naj bi oni dobili zalogo živeža.\n\n9 In zgodilo se je, da smo veliko noči taborili okrog mesta; toda spali smo na svojih mečih in stražili, da Lamanci ne bi ponoči prišli nad nas in nas pobili, kar so velikokrat poskušali; toda vsakokrat ko so to poskusili, je bila prelita njihova kri.\n\n10 Naposled je njihov živež prispel in bili so na tem, da gredo v mesto ponoči. In namesto Lamancev smo bili mi, Nefijci; zato smo zajeli njih in njihov živež.\n\n11 In navkljub temu, da so bili Lamanci tako odrezani od svojega živeža, so bili še vedno odločeni braniti mesto; zato je postalo potrebno, da tisti živež vzamemo in ga pošljemo v Judejo, naše ujetnike pa v zarahemelsko deželo.\n\n12 In zgodilo se je, da ni minilo veliko dni, ko so Lamanci začeli izgubljati vsakršno upanje na podporo; zato so mesto predali v naše roke; in tako smo izvršili svoje načrte, da bi pridobili mesto Kumeni.\n\n13 Toda zgodilo se je, da so bili naši ujetniki tako številni, da smo navkljub svojemu velikemu številu bili primorani uporabiti vse svoje sile, da smo jih pridržali ali jih usmrtili.\n\n14 Kajti glej, v velikem številu so pobegnili in se bojevali s kamni in z gorjačami oziroma z vsem, kar jim je prišlo pod roke, tako da smo jih pobili več kot dva tisoč, potem ko so se že predali za vojne ujetnike.\n\n15 Zato je za nas postalo potrebno, da napravimo konec njihovemu življenju oziroma jih stražimo z mečem v roki vse do zarahemelske dežele; in poleg tega je bilo našega živeža komaj zadosti za naše ljudi, navkljub temu, kar smo vzeli Lamancem.\n\n16 In sedaj, v teh odločilnih okoliščinah je postalo zelo resno, kar zadeva odločitve glede tistih vojnih ujetnikov; vendar smo se odločili, da jih pošljemo v zarahemelsko deželo; zato smo izbrali nekaj naših mož in jih zadolžili, naj ujetnike odpeljejo v zarahemelsko deželo.\n\n17 Toda zgodilo se je, da so se naslednji dan vrnili. In sedaj glej, nismo jih spraševali glede ujetnikov; kajti glej, Lamanci so šli nad nas, oni pa so se vrnili pravočasno, da so nas rešili pred tem, da bi padli v njihove roke. Kajti glej, Amoron jim je za okrepitev poslal novo zalogo živeža in tudi številno vojsko mož.\n\n18 In zgodilo se je, da so tisti možje, ki smo jih poslali z ujetniki, prispeli pravočasno, da so jih zadržali, ko so bili tik pred tem, da nas premagajo.\n\n19 Toda glej, moja skupinica dva tisoč in šestdesetih se je bojevala nadvse drzno; da, bili so odločni pred Lamanci in so zadajali smrt vsem tistim, ki so se jim zoperstavili.\n\n20 In ko je bil preostanek naše vojske na tem, da se umakne pred Lamanci, glejte, je bilo tistih dva tisoč in šestdeset odločnih in neustrašnih.\n\n21 Da, in bili so poslušni in so vestno izpolnjevali vsako zapovedano besedo; da, in zgodilo se jim je prav glede na njihovo vero; in spomnil sem se besed, za katere so mi rekli, da so jih učile njihove matere.\n\n22 In sedaj glej, ti moji sinovi in tisti možje, ki so bili izbrani, da bodo prepeljali ujetnike, so tisti, ki jim dolgujemo to veliko zmago; kajti oni so bili tisti, ki so premagali Lamance; zato so bili potisnjeni nazaj v mesto Manti.\n\n23 In obdržali smo naše mesto Kumeni in vsi nismo bili pokončani z mečem; vendar smo utrpeli veliko izgubo.\n\n24 In zgodilo se je, da sem, potem ko so Lamanci zbežali, nemudoma ukazal, naj moje može, ki so bili ranjeni, odnesejo izmed mrtvih in ukazal sem, naj jim oskrbijo rane.\n\n25 In zgodilo se je, da jih je bilo dvesto od mojih dva tisoč in šestdesetih, ki so omedleli zaradi izgube krvi; vendar glede na Božjo dobroto in na našo veliko osuplost in tudi v radost naše celotne vojske ni bilo niti ene duše, ki bi bila ubita; da, in med njimi ni bilo niti ene duše, ki ne bi zadobila veliko ran.\n\n26 In sedaj, vsa naša vojska je osupnila nad tem, da so bili obvarovani, da, da jim je bilo prizanešeno, medtem ko je bilo tisoč naših bratov, ki so bili pobiti. In to upravičeno pripisujemo čudežni Božji moči zaradi njihove silne vere v to, v kar so bili poučeni verjeti — da pravični Bog je in da bo vsakogar, ki ne dvomi, obvaroval s svojo neverjetno močjo.\n\n27 To je bila torej vera tistih, o katerih sem govoril; mladi so in njihovo mišljenje je trdno in nenehno zaupajo v Boga.\n\n28 In sedaj se je zgodilo, da smo, potem ko smo tako poskrbeli za svoje ranjence in smo pokopali svoje mrtve in tudi mrtve Lamance, ki jih je bilo veliko, glej, Gida povprašali glede ujetnikov, s katerimi so krenili proti zarahemelski deželi.\n\n29 Gid je bil torej vrhovni poveljnik skupine, ki je bila določena, da jih zastražene vodi v deželo.\n\n30 In sedaj, to so besede, ki mi jih je rekel Gid: Glej, z našimi ujetniki smo začeli hoditi proti zarahemelski deželi. In zgodilo se je, da smo srečali izvidnike iz naše vojske, ki so bili poslani opazovat lamanski tabor.\n\n31 In zaklicali so nam, rekoč: Glejte, lamanske čete korakajo proti mestu Kumeni; in glejte, planili bodo nanje, da, in pokončali naše ljudi.\n\n32 In zgodilo se je, da so naši ujetniki slišali njihove krike, kar je povzročilo, da so se opogumili; in dvignili so se k uporu zoper nas.\n\n33 In zgodilo se je, da smo zaradi njihovega upora napravili, da so šli naši meči nadnje. In zgodilo se je, da so kot skupina naleteli na naše meče, v čemer jih je bilo večje število pobitih; in preostali so se prebili skozi in zbežali pred nami.\n\n34 In glejte, ko so bežali in jih nismo mogli dohiteti, smo naglo korakali proti mestu Kumeni; in glejte, prišli smo pravočasno, da smo lahko pomagali našim bratom obvarovati mesto.\n\n35 In glejte, spet smo rešeni iz rok naših sovražnikov. In blagoslovljeno bodi ime našega Boga; kajti glejte, on je tisti, ki nas je rešil; da, ki je storil to veliko stvar za nas.\n\n36 Sedaj se je zgodilo, da je mene, Helamana, ko sem te Gidove besede slišal, navdala silna radost zaradi Božje dobrote, da nas je ohranil, da nismo vsi pomrli; da, in zaupam, da so duše teh, ki so bili pobiti, stopile v Božji počitek.\n\n", "alma 58": "[center][font_size=26]58. poglavje[/font_size][/center]\n\n[i]Helaman, Gid in Teomner z zvijačo zavzamejo mesto Manti. — Lamanci se umaknejo. — Sinovi Amonovega ljudstva so obvarovani, ko stanovitno branijo svojo svobodo in vero. Med letoma 63 in 62 pr. Kr.[/i]\n\n1 In glejte, sedaj se je zgodilo, da je bil naš naslednji cilj pridobiti mesto Manti; toda glejte, ni bilo načina, da bi jih iz mesta izpeljali s svojimi majhnimi skupinami: kajti glejte, zapomnili so si, kar smo doslej napravili; zato jih nismo mogli zvabiti iz njihovih oporišč.\n\n2 In bili so toliko številnejši, kot je bila naša vojska, da si nismo drznili iti v napad na njihova oporišča.\n\n3 Da, in postalo je potrebno, da smo zaposlili svoje može, da so branili tiste dele dežele, katerih smo se ponovno polastili; zato je postalo potrebno, da smo čakali, da bi prejeli večjo okrepitev iz zarahemelske dežele in tudi novo zalogo živeža.\n\n4 In zgodilo se je, da sem tako poslal odposlance k upravitelju naše dežele, da bi ga seznanil glede zadev našega ljudstva. In zgodilo se je, da smo čakali, da bomo iz zarahemelske dežele prejeli živež in okrepitev.\n\n5 Toda glejte, to nam je le malo koristilo, kajti tudi Lamanci so iz dneva v dan prejemali veliko okrepitev in tudi veliko živeža; in takšne so bile naše okoliščine v tem časovnem obdobju.\n\n6 In Lamanci so nas od časa do časa bliskovito napadali, odločeni, da nas bodo z zvijačo pokončali; vendar nismo mogli v bitko nadnje zaradi njihovih pribežališč in njihovih oporišč.\n\n7 In zgodilo se je, da smo v teh težkih okoliščinah čakali veliko mesecev, prav dokler nismo bili tik pred tem, da bomo zavoljo pomanjkanja hrane pomrli.\n\n8 Toda zgodilo se je, da smo prejeli hrano, katero nam je stražila vojska dva tisoč mož, ki nam je priskočila na pomoč; in to je vsa pomoč, ki smo jo prejeli, da smo branili sebe in svojo deželo pred tem, da bi padli v roke svojih sovražnikov, da, da smo se borili s sovražnikom, ki ga je bilo brez števila.\n\n9 In vzroka za te naše težave oziroma vzroka, zakaj nam niso poslali večje okrepitve, torej nismo poznali; zato smo bili potrti in tudi navdani s strahom, da Božje sodbe ne bi kako prišle nad našo deželo, da bi mi padli in bili popolnoma pogubljeni.\n\n10 Zato smo v molitvi k Bogu izlili svojo dušo, da bi nas okrepil in nas rešil iz rok naših sovražnikov, da, in nam dal tudi moč, da bi ohranili naša mesta in naše pokrajine in naše imetje za vzdrževanje našega ljudstva.\n\n11 Da, in zgodilo se je, da nas je Gospod, naš Bog, obiskal z zagotovilom, da nas bo rešil; da, tako da nas je v duši pomiril in nam naklonil veliko vero in napravil, naj upamo na rešitev v njem.\n\n12 In opogumili smo se zaradi naše male sile, ki smo jo prejeli, in bili trdno odločeni, da bomo premagali svoje sovražnike in branili svoje pokrajine in svoje imetje in svoje žene in svoje otroke in stvar svoje svobode.\n\n13 In tako smo šli z vso svojo silo nad Lamance, ki so bili v mestu Manti; in šotore smo si postavili pri meji z divjino, ki je bila blizu mesta.\n\n14 In zgodilo se je, da so naslednji dan, ko so Lamanci videli, da smo v mejah z divjino, ki je bila blizu mesta, da so poslali izvidnike okrog nas, da bi odkrili število in moč naše vojske.\n\n15 In zgodilo se je, da so, ko so videli, da nismo močni glede na naše število, in ker so se bali, da jih bomo odrezali od njihove zaščite, če ne bodo prišli nad nas v bitko in nas pobili, in predpostavljajoč tudi, da bi nas zlahka pokončali s svojimi številnimi vojskami, zato so se začeli pripravljati, da bodo šli nad nas v bitko.\n\n16 In ko smo videli, da se pripravljajo, da bodo šli nad nas, glejte, sem Gidu ukazal, naj se z manjšim številom mož poskrije v divjino in naj se v divjino poskrijejo tudi Teomner in manjše število mož.\n\n17 Gid in njegovi možje so bili torej na desni, drugi pa na levi; in ko so se tako poskrili, glejte, sem jaz ostal s preostalo svojo vojsko na tistem kraju, kjer smo si sprva postavili šotore za takrat, ko bodo Lamanci prišli v boj.\n\n18 In zgodilo se je, da so Lamanci s svojo številno vojsko prišli nad nas. In ko so prišli in so bili na tem, da z meči planejo na nas, sem svojim možem, tistim, ki so bili z menoj, ukazal, naj se umaknejo v divjino.\n\n19 In zgodilo se je, da so nam Lamanci sledili z veliko naglico, kajti silno so si nas želeli dohiteti, da bi nas pobili; zato so nam sledili v divjino; in med Gidom in Teomnerjem smo šli mimo tako, da jih Lamanci niso odkrili.\n\n20 In zgodilo se je, da sta se Gid in Teomner, ko so Lamanci šli mimo oziroma ko je šla vojska mimo, dvignila iz skrivališč in prestregla lamanske izvidnike, da se ne bi vrnili v mesto.\n\n21 In zgodilo se je, da so, ko so jih prestregli, stekli v mesto in planili na stražarje, ki so ostali, da stražijo mesto, tako da so jih pokončali in mesto zavzeli.\n\n22 To se je torej zgodilo, ker so Lamanci dopustili, da je bila vsa vojska, razen nekaj stražarjev, odpeljana v divjino.\n\n23 In zgodilo se je, da sta se Gid in Teomner s tem polastila njihovih oporišč. In zgodilo se je, da smo nadaljevali v naši smeri, potem ko smo v divjini dolgo potovali proti zarahemelski deželi.\n\n24 In ko so Lamanci videli, da korakajo proti zarahemelski deželi, so se silno zbali, da je pripravljen načrt, ki jih bo vodil v pogubo; zato so se spet začeli umikati v divjino, da, in sicer nazaj po isti poti, po kateri so prišli.\n\n25 In glejte, bila je noč in postavili so si šotore, kajti lamanski vrhovni poveljniki so predpostavljali, da so Nefijci zaradi pohoda utrujeni; in predpostavljajoč, da so odpeljali vso svojo vojsko, jih torej ni skrbelo glede mesta Manti.\n\n26 Sedaj se je zgodilo, da sem, ko je bila noč, svojim možem ukazal, naj ne spijo, ampak naj po drugi poti odkorakajo proti mantijski deželi.\n\n27 In zaradi tega našega pohoda v nočnem času, glejte, smo bili naslednji dan pred Lamanci, tako da smo v mesto Manti prispeli pred njimi.\n\n28 In tako se je zgodilo, da smo s to zvijačo mesto Manti zavzeli brez prelivanja krvi.\n\n29 In zgodilo se je, da so, ko so lamanske čete prispele v bližino mesta in videle, da smo se pripravljeni spopasti z njimi, silno osupnili in obšel jih je velik strah, tako da so zbežali v divjino.\n\n30 Da, in zgodilo se je, da so lamanske čete bežale iz vseh predelov te dežele. Toda glejte, s seboj so iz dežele odpeljali veliko žensk in otrok.\n\n31 In tista mesta, ki so jih Lamanci zavzeli, vsa ta so v tem časovnem obdobju v naši lasti; in naši očetje in naše ženske in naši otroci se vračajo domov, vsi razen tistih, ki so jih Lamanci zajeli kot ujetnike in jih odpeljali.\n\n32 Toda glejte, naše čete so majhne, da bi lahko obdržale tako številna mesta in tolikšno posest.\n\n33 Toda glejte, zaupamo v našega Boga, ki nam je zagotovil zmago nad tistimi deželami, tako da smo pridobili tista mesta in tiste pokrajine, ki so bila naša last.\n\n34 Ne poznamo torej vzroka, zavoljo katerega nam vlada ne zagotovi večje okrepitve, niti tisti možje, ki so prišli k nam, ne vedo, zakaj nismo prejeli večje okrepitve.\n\n35 Glej, ne vemo, toda lahko da si neuspešen in si sile odpeljal v tisti predel dežele; če je tako, ne želimo godrnjati.\n\n36 In če to ni tako, glej, se bojimo, da je v vladi nekakšen razkol, da nam ne pošljejo več mož na pomoč; kajti vemo, da so številnejši kot tile, ki so nam jih poslali.\n\n37 Toda, glej, ni pomembno — zaupamo, da nas bo Bog rešil navkljub šibkosti naših čet, da, in nas rešil iz rok naših sovražnikov.\n\n38 Glej, končuje se devetindvajseto leto in mi posedujemo svoje dežele, Lamanci pa so zbežali v nefijsko deželo.\n\n39 In tisti sinovi Amonovega ljudstva, o katerih sem tako pohvalno govoril, so z menoj v mestu Manti; in Gospod jih je podpiral, da, in jih ohranjal pred tem, da bi padli pod mečem, tako da ni bila ubita niti ena duša.\n\n40 Toda glej, zadobili so veliko ran; vendar so stanovitni v svobodi, s katero jih je Bog osvobodil; in iz dneva v dan strogo pomnijo Gospoda, svojega Boga; da, nenehno si prizadevajo izpolnjevati njegove predpise in njegove sodbe in njegove zapovedi; in močna je njihova vera v prerokbe glede tega, kar bo prišlo.\n\n41 In sedaj, moj ljubljeni brat Moroni, naj te Gospod, naš Bog, ki nas je odkupil in nas osvobodil, nenehno ohranja v svoji navzočnosti; da, in naj mu bo to ljudstvo pri srcu, in sicer, da se boš uspešno polastil vsega tistega, kar so nam Lamanci vzeli, kar je bilo za naše vzdrževanje. In sedaj, glej, zaključim svoje pismo. Sem Helaman, Almov sin.\n\n", "alma 59": "[center][font_size=26]59. poglavje[/font_size][/center]\n\n[i]Moroni prosi Pahorana, naj okrepi Helamanove sile. — Lamanci zavzamejo mesto Nefíha. — Moroni se jezi na vlado. Okrog leta 62 pr. Kr.[/i]\n\n1 Sedaj se je zgodilo v tridesetem letu vladavine sodnikov nad Nefijevim ljudstvom, potem ko je Moroni prejel in prebral Helamanovo pismo, se je silno vzradostil zaradi blaginje, da, silnega uspeha, ki ga je Helaman imel, ko je pridobil tiste dežele, ki so jih izgubili.\n\n2 Da, in to je razglasil vsemu svojemu ljudstvu v vsej okoliški deželi tistega predela, kjer je bil, da bi se tudi oni radostili.\n\n3 In zgodilo se je, da je nemudoma poslal pismo Pahoranu, želeč, naj da zbrati može, da bodo okrepili Helamana oziroma Helamanove čete, tako da bo lahko zlahka obdržal tiste dele dežele, ki jih je tako čudežno uspel ponovno pridobiti.\n\n4 In zgodilo se je, ko je Moroni to pismo odposlal v zarahemelsko deželo, je spet začel kovati načrt, da bi pridobil preostanek tistih posesti in mest, ki so jim jih Lamanci odvzeli.\n\n5 In zgodilo se je, da so, ko se je Moroni tako pripravljal, da bo šel v bitko nad Lamanci, glejte, nefíhaško ljudstvo, ki se je zbralo iz mesta Moroni in mesta Lehi in mesta Morianton, napadli Lamanci.\n\n6 Da, in sicer tisti, ki so bili primorani pobegniti iz mantijske dežele in iz okoliške dežele, so prišli in se pridružili Lamancem v tem delu dežele.\n\n7 In ker so bili silno številni, da, in iz dneva v dan prejemali okrepitev, so na Amoronov ukaz prišli nad nefíhaško ljudstvo in jih začeli pobijati v silno velikem pokolu.\n\n8 In njihove čete so bile tako številne, da je bil preostanek nefíhaškega ljudstva primoran zbežati pred njimi; in celo prišli so in se pridružili Moronijevi vojski.\n\n9 In ker je Moroni torej predpostavljal, da bi morali v mesto Nefíha poslati može, da bodo ljudem pomagali obdržati tisto mesto, in vedoč, da je mesto laže obvarovati pred tem, da bi padlo v roke Lamancev, kakor jim ga spet odvzeti, je predpostavljal, da bodo to mesto zlahka branili.\n\n10 Zato je zadržal vse svoje sile, da bodo obdržali tiste kraje, ki jih je znova pridobil.\n\n11 In sedaj, ko je Moroni videl, da je mesto Nefíha izgubljeno, se je silno užalostil in se začel bati, da zaradi človeške hudobije ne bi padli v roke svojih bratov.\n\n12 Takšno je bilo torej stanje pri vseh njegovih vrhovnih poveljnikih. Bili so negotovi in se tudi čudili nad človeško hudobijo in to zaradi uspeha, ki so ga Lamanci imeli nad njimi.\n\n13 In zgodilo se je, da se je Moroni jezil na vlado zaradi njihove brezbrižnosti glede svobode njihove dežele.\n\n", "alma 60": "[center][font_size=26]60. poglavje[/font_size][/center]\n\n[i]Moroni se Pahoranu pritožuje, da vlada zanemarja vojsko. — Gospod dopusti, da so pravični pobiti. — Nefijci morajo uporabiti vso svojo moč in sredstva, da se rešijo svojih sovražnikov. — Moroni grozi, da se bo bojeval zoper vlado, če njegove čete ne bodo dobile pomoč. Okrog leta 62 pr. Kr.[/i]\n\n1 In zgodilo se je, da je spet pisal deželnemu upravitelju, ki je bil Pahoran, in to so besede, ki jih je napisal, rekoč: Glej, svoje pismo naslavljam na Pahorana v mestu Zarahemla, ki je vrhovni sodnik in upravitelj dežele, in tudi na vse tiste, ki jih je to ljudstvo izvolilo, da vodijo in upravljajo zadeve te vojne.\n\n2 Kajti glej, nekoliko jim imam reči kot obsodbo; kajti glejte, vi sami veste, da ste bili določeni, da zberete može in jih oborožite z meči in z zakrivljenimi sabljami in z vsakovrstnim bojnim orožjem vseh vrst in jih pošljete nad Lamance, v kateri koli del naše dežele bi ti prišli.\n\n3 In sedaj glejte, povem vam, da smo jaz in tudi moji možje in tudi Helaman in njegovi možje pretrpeli silno veliko trpljenje; da, in sicer lakoto, žejo in utrujenost in vsakovrstne stiske vseh vrst.\n\n4 Toda glejte, če bi bilo to vse, kar smo pretrpeli, ne bi niti godrnjali niti se pritoževali.\n\n5 Toda glejte, velik je bil pokol med našimi ljudmi; da, tisoči so padli pod mečem, medtem ko bi bilo lahko drugače, če bi vi našim četam dali zadostno okrepitev in podporo. Da, zelo ste nas zanemarjali.\n\n6 In sedaj glejte, želimo poznati vzrok tega silno velikega zanemarjanja; da, želimo poznati vzrok vašega brezbrižnega stanja.\n\n7 Kako si lahko sploh mislite, da sedite na svojih prestolih v stanju brezbrižne otopelosti, medtem ko vaši sovražniki širijo delo smrti okrog vas? Da, medtem ko ubijajo tisoče vaših bratov —\n\n8 da, in sicer tiste, ki so se k vam ozirali po zaščito, da, ki so vas postavili na položaj, da bi jih vi podpirali, da, da bi jim pošiljali čete, da bi jih okrepile, in rešili tisoče tistih pred tem, da bi padli pod mečem.\n\n9 Toda glejte, to ni vse — odrekli ste jim svoj živež, tako da so se številni bojevali in izkrvaveli svoje življenje zaradi svoje velike želje, ki so jo imeli po blaginji teh ljudi; da, in to so storili, ko so bili tik pred tem, da bodo pomrli od lakote, ker ste jih tako silno zanemarjali.\n\n10 In sedaj, moji ljubljeni bratje — kajti morali bi biti ljubljeni; da, in morali bi si marljiveje prizadevati za blaginjo in svobodo teh ljudi; toda glejte, tako ste jih zanemarjali, da bo kri tisočev prišla nad vašo glavo v maščevanje; da, kajti Bog ve za vse njihove klice in vsa njihova trpljenja —\n\n11 glejte, mar lahko predpostavljate, da bi sedeli na svojih prestolih in bi vam zaradi silne dobrote Boga ne bilo ničesar treba storiti in bi vas on rešil? Glejte, če ste to predpostavljali, ste predpostavljali zaman.\n\n12 Mar predpostavljate, da je bilo toliko vaših bratov pobitih zaradi njihove hudobije? Povem vam, če ste to predpostavljali, ste predpostavljali zaman; kajti povem vam, veliko jih je, ki so padli pod mečem; in glejte, to je v vašo obsodbo;\n\n13 kajti Gospod dopusti, da so pravični pobiti, da njegova pravica in sodba doletita hudobne; zato vam ni treba predpostavljati, da so pravični izgubljeni, ker so pobiti; toda glejte, stopijo v počitek Gospoda, svojega Boga.\n\n14 In sedaj glejte, povem vam, strašno se bojim, da bodo to ljudstvo doletele Božje sodbe zaradi silne počasnosti, da, in sicer počasnosti naše vlade in njenega silno velikega zanemarjanja svojih bratov, da, tistih, ki so bili pobiti.\n\n15 Kajti če ne bi bilo zavoljo hudobije, ki se je najprej začela pri našem vodstvu, bi se lahko zoperstavili sovražnikom, da nad nami ne bi pridobili moči.\n\n16 Da, če ne bi bilo vojne, ki je izbruhnila med nami; da, če ne bi bilo teh pristašev kraljevine, ki so med nami povzročili tolikšno prelivanje krvi; da, takrat, ko smo se borili med seboj, če bi združili svojo moč, kot smo delali doslej; da, če ne bi bilo želje po moči in oblasti, ki so jo nad nami imeli tisti pristaši kraljevine; če bi bili zvesti stvari svobode in se nam pridružili in šli nad naše sovražnike, namesto da so prijeli za meč proti nam, kar je povzročilo tolikšno prelivanje krvi med nami; da, če bi šli nadnje v Gospodovi moči, bi razkropili svoje sovražnike, kajti storjeno bi bilo, da bi se njegova beseda izpolnila.\n\n17 Toda glejte, nad nas torej prihajajo Lamanci, si prisvajajo naše dežele in z mečem morijo naše ljudstvo, da, naše ženske in naše otroke, in jih prav tako odpeljejo v ujetništvo, povzročajo, da morajo trpeti vsakovrstne stiske in to zaradi velike hudobije tistih, ki si prizadevajo za moč in oblast, da, in sicer tistih pristašev kraljevine.\n\n18 Toda zakaj bi moral veliko rêči glede te zadeve? Kajti mi ne vemo, ali si morda tudi vi ne prizadevate za oblast. Ne vemo, ali niste morda tudi vi izdajalci svoje dežele.\n\n19 Ali pa je, da ste nas zanemarjali, ker ste v osrčju naše dežele in vas obdaja varnost, da ne ukažete, naj nam pošljejo hrano in tudi može za okrepitev naših čet?\n\n20 Mar ste pozabili zapovedi Gospoda, svojega Boga? Da, mar ste pozabili ujetništvo naših očetov? Mar ste pozabili številne trenutke, ko smo bili rešeni iz rok naših sovražnikov?\n\n21 Oziroma mar predpostavljate, da nas bo Gospod vseeno rešil, medtem ko sedimo na prestolu in ne uporabljamo sredstev, ki nam jih je priskrbel Gospod?\n\n22 Da, mar boste sedeli v brezdelju, medtem ko vas obdaja na tisoče tistih, da, in na deset tisoče, ki prav tako sedijo v brezdelju, medtem ko jih je naokrog v mejah dežele na tisoče, ki padajo pod mečem, da, ranjenih in krvavečih?\n\n23 Mar predpostavljate, da bo Bog gledal na vas kot na brezkrivdne, medtem ko mirno sedite in vse to gledate? Glejte, povem vam, ne. Želel bi torej, da bi pomnili, da je Bog rekel, da bo najprej očiščena notranja posoda in nato bo očiščena tudi zunanja posoda.\n\n24 In sedaj, če se ne boste pokesali za to, kar ste storili, in začeli delati in pošiljati hrano in može nam in tudi Helamanu, da bo lahko podpiral tiste dele naše dežele, ki jih je pridobil nazaj, in da bomo tudi mi pridobili preostanek naše posesti v teh delih, glejte, bo potrebno, da se ne bomo več borili z Lamanci, dokler ne bomo najprej očistili svoje notranje posode, da, sam veliki vrh naše vlade.\n\n25 In če ne boste ugodili mojemu pismu in prišli ven in mi pokazali pravega duha svobode in si prizadevali okrepiti in utrditi naše čete in jim zagotoviti hrano za njihovo preživljanje, glejte, bom pustil del svojih svobodnjakov, da bodo branili ta del dežele, in nad njimi bom pustil Božjo moč in blagoslove, da nobena druga moč ne bo mogla delovati proti njim —\n\n26 in to zaradi njihove silne vere in njihove potrpežljivosti v stiskah —\n\n27 in prišel bom k vam in če bo med vami kdo, ki si želi svobode, da, če bo ostala le iskrica svobode, glejte, bom med vami zanetil vstajo, in sicer dokler ne bodo tisti, ki so se želeli polastiti moči in oblasti, umrli.\n\n28 Da, glejte, ne bojim se vaše moči ne oblasti, ampak je moj Bog tisti, katerega se bojim; in to je glede na njegove zapovedi, da primem za meč, da branim stvar svoje dežele, in zaradi vaše krivičnosti smo utrpeli tolikšno izgubo.\n\n29 Glejte, čas je, da, čas se je približal, ko nad vami, če se ne boste zganili stopiti v bran svoje dežele in svojih malih, visi meč pravice; da, in planil bo na vas in vas obiskal prav do popolnega pogubljenja.\n\n30 Glejte, čakam na vašo pomoč; in če nam pomoči ne boste nudili, glejte, pridem k vam, in sicer v zarahemelsko deželo, in vas udarim z mečem, tako da ne boste več imeli moči, da bi ovirali napredovanje tega ljudstva pri stvari naše svobode.\n\n31 Kajti glejte, Gospod ne bo dopustil, da boste živeli in se krepili v svojih krivičnostih, da boste pokončali njegovo pravično ljudstvo.\n\n32 Glejte, mar lahko predpostavljate, da vam bo Gospod prizanesel in prišel v sodbi nad Lamance, ko pa je izročilo njihovih očetov tisto, kar je povzročilo njihovo sovraštvo, da, in so ga podvojili tisti, ki so odpadli od nas, medtem ko je vaša krivičnost zavoljo vaše ljubezni do slave in do puhlosti sveta?\n\n33 Veste, da kršite Božje zakone, in veste, da jih teptate pod svojimi nogami. Glejte, Gospod mi je rekel: Če se tisti, ki si jih imenoval za svoje upravitelje, ne bodo pokesali svojih grehov in krivičnosti, se boš šel bojevat zoper njih.\n\n34 In sedaj glejte, jaz, Moroni, sem glede na zavezo, ki sem jo sklenil, primoran izpolnjevati zapovedi svojega Boga; zato bi želel, da bi prisluhnili Božji besedi in meni in tudi Helamanu naglo poslali od svojega živeža in od svojih mož.\n\n35 In glejte, če tega ne boste storili, bom naglo prišel k vam; kajti glejte, Bog ne bo dopustil, da bi pomrli od lakote; zato nam bo dal od vaše hrane, četudi bo moralo biti z mečem. Sedaj glejte, da boste izpolnili Božjo besedo.\n\n36 Glejte, sem Moroni, vaš vrhovni poveljnik. Ne prizadevam si za moč, ampak da bi jo ovrgel. Ne prizadevam si za čast sveta, ampak za slavo svojega Boga in svobodo in blaginjo svoje dežele. In tako zaključim svoje pismo.\n\n", "alma 61": "[center][font_size=26]61. poglavje[/font_size][/center]\n\n[i]Pahoran Moroniju pove o vstaji in uporu zoper vlado. — Pristaši kraljevine zavzamejo Zarahemlo in so zavezniki z Lamanci. — Pahoran prosi za vojaško pomoč zoper upornike. Okrog leta 62 pr. Kr.[/i]\n\n1 Glejte, sedaj se je zgodilo, da je Moroni, kmalu po tistem, ko je poslal pismo vrhovnemu upravitelju, prejel pismo od Pahorana, vrhovnega upravitelja. In to so besede, ki jih je prejel:\n\n2 Jaz, Pahoran, ki sem vrhovni upravitelj te dežele, pošiljam te besede Moroniju, vrhovnemu poveljniku vojske. Glej, povem ti, Moroni, da se ne radostim nad vašimi velikimi stiskami, da, to žalosti mojo dušo.\n\n3 Toda glej, so taki, ki se radostijo nad vašimi stiskami, da, tako da so se dvignili k uporu zoper mene in tudi zoper tiste od mojega ljudstva, ki so svobodnjaki, da, in tisti, ki so se dvignili, so silno številni.\n\n4 In tisti, ki so si prizadevali, da bi mi odvzeli sodni stol, so bili vzrok tej veliki krivičnosti; kajti uporabili so veliko laskanja in so zavedli srca veliko ljudi, kar bo vzrok za hudo stisko med nami; odrekli so nam živež in prestrašili naše svobodnjake, da niso prišli k vam.\n\n5 In glej, pregnali so me pred seboj in zbežal sem v gideónsko deželo s toliko možmi, kolikor mi jih je bilo mogoče pridobiti.\n\n6 In glej, v ta del dežele sem razposlal razglas; in glej, k nam se vsakodnevno zgrinjajo k orožju v bran svoje dežele in svoje svobode in da se bodo maščevali za naše napake.\n\n7 In prišli so k nam, tako da smo tistim, ki so se dvignili v uporu zoper nas, kljubovali, da, tako da se nas bojijo in si ne drznejo priti nad nas v bitko.\n\n8 Prisvojili so si deželo oziroma mesto Zarahemla; določili so si kralja in on je pisal lamanskemu kralju, s čimer je z njim sklenil zavezništvo; zavezništvo, v katerem je privolil, da bo obdržal mesto Zarahemla, zavoljo česar je predpostavljal, da bo to Lamancem omogočilo osvojiti preostanek dežele in da bo postavljen za kralja nad tem ljudstvom, ko ga bodo Lamanci zavojevali.\n\n9 In sedaj, v svojem pismu si me grajal, toda ni pomembno; nisem jezen, ampak se radostim zaradi veličine tvojega srca. Jaz, Pahoran, si ne prizadevam za moč, kakor le da bom ohranil svoj sodni stol, da bom lahko ohranjal pravice in svobodo mojega ljudstva. Moja duša je stanovitna v svobodi, s katero nas je Bog osvobodil.\n\n10 In sedaj, glej, hudobiji se bomo upirali prav do prelivanja krvi. Krvi Lamancev ne bi prelivali, če bi oni ostali v svoji lastni deželi.\n\n11 Ne bi prelivali krvi naših bratov, če se ne bi dvignili k uporu in prijeli za meč zoper nas.\n\n12 Podvrgli bi se jarmu suženjstva, če bi to bilo potrebno glede na Božjo pravico oziroma če bi nam on zapovedal, naj tako storimo.\n\n13 Toda glej, ne zapoveduje nam, naj postanemo podložni svojim sovražnikom, ampak naj mu zaupamo in on nas bo rešil.\n\n14 Zato se, moj ljubljeni brat Moroni, uprimo zlu in kateremu koli zlu se s svojimi besedami ne moremo upreti, da, kot so upori in odpadništvo, se mu uprimo s svojimi meči, da bomo lahko obdržali svojo svobodo, da se bomo lahko radostili v velikem privilegiju naše cerkve in v stvari našega Odkupitelja in našega Boga.\n\n15 Zato pridi naglo k meni z nekaj svojimi možmi in pusti preostale pod Lehijevim in Teankumovim poveljstvom; daj jima moč, da bosta vojno v tistem delu dežele vodila glede na Božjega Duha, ki je prav tako duh svobode, ki je v njiju.\n\n16 Glej, poslal sem jim nekoliko živeža, da ne bodo pomrli, dokler ne pridete k meni.\n\n17 Na pohodu semkaj zberite vsakršno silo, ki jo lahko, in naglo bomo šli nad tiste odpadnike v moči našega Boga, glede na vero, ki je v nas.\n\n18 In zavzeli bomo mesto Zarahemla, da bomo priskrbeli več hrane, da jo bomo poslali Lehiju in Teankumu; da, šli bomo nadnje v Gospodovi moči in bomo tej veliki krivičnosti napravili konec.\n\n19 In sedaj, Moroni, se radostim nad tvojim pismom, kajti nekoliko me je skrbelo glede tega, kar naj storimo, če bi bilo od nas pravično, da bi šli nad naše brate.\n\n20 Toda rekel si, da ti je Gospod zapovedal iti nadnje, če se ne bodo pokesali.\n\n21 Glej, da boš Lehija in Teankuma okrepil v Gospodu; povej jima, naj se ne bojita, kajti Bog ju bo rešil, da, in tudi vse tiste, ki so stanovitni v svobodi, s katero jih je Bog osvobodil. In sedaj zaključujem svoje pismo mojemu ljubljenemu bratu Moroniju.\n\n", "alma 62": "[center][font_size=26]62. poglavje[/font_size][/center]\n\n[i]Moroni koraka na pomoč Pahoranu v gideónsko deželo. — Pristaši kraljevine, ki nočejo braniti dežele, so usmrčeni. — Pahoran in Moroni ponovno zavzameta Nefíha. — Veliko Lamancev se pridruži Amonovemu ljudstvu. — Teankum ubije Amorona in je zato ubit. — Lamanci so pregnani iz dežele in vzpostavljen je mir. — Helaman spet začne delovati in gradi Cerkev. Med letoma 62 in 57 pr. Kr.[/i]\n\n1 In sedaj se je zgodilo, da se je Moroni, ko je to pismo prejel, v srcu opogumil in navdala ga je silno velika radost zaradi Pahoranove zvestobe, da tudi on ni bil izdajalec svobode in stvari svoje dežele.\n\n2 Je pa tudi silno žaloval zaradi krivičnosti tistih, ki so Pahorana pregnali s sodnega stola, da, skratka zaradi tistih, ki so se uprli svoji deželi in tudi svojemu Bogu.\n\n3 In zgodilo se je, da je Moroni glede na Pahoranovo željo s seboj vzel manjše število mož in Lehiju in Teankumu predal poveljstvo nad preostalo svojo vojsko in odkorakal proti gideónski deželi.\n\n4 In v vsakem kraju, kamor je šel, je dvignil zastavo svobode in na vsem svojem pohodu proti gideónski deželi je pridobil vsakršno silo, ki jo je lahko.\n\n5 In zgodilo se je, da se jih je na tisoče zgrinjalo k njegovi zastavi in prijeli so za meče v bran svobode, da ne bi bili zasužnjeni.\n\n6 In tako je Moroni, ko je zbral toliko mož, kolikor jih je na celotnem svojem pohodu lahko, prišel v gideónsko deželo; in ko je svoje sile združil s Pahoranovimi, so postali silno močni, in sicer bolj kot možje Pakusa, ki je bil kralj tistih odpadnikov, ki so svobodnjake pregnali iz zarahemelske dežele in deželo zavzeli.\n\n7 In zgodilo se je, da sta šla Moroni in Pahoran s svojimi četami v zarahemelsko deželo in sta šla nad mesto in se spopadla s Pakusovimi možmi, tako da so šli v bitko.\n\n8 In glejte, Pakus je bil ubit in njegovi možje so bili zajeti kot ujetniki in Pahoran se je vrnil na sodni stol.\n\n9 In Pakusovi možje so prišli pred sodišče, glede na zakon, in tudi tisti pristaši kraljevine, ki so bili zajeti in vrženi v ječo; in usmrčeni so bili glede na zakon, da, tiste Pakusove može in tiste pristaše kraljevine, ki niso hoteli prijeti za orožje v bran svoje dežele, ampak so se bojevali zoper njo, so usmrtili.\n\n10 In tako je postalo potrebno, da se ta zakon strogo izpolnjuje zavoljo varnosti njihove dežele; da, in kdor jim je odrekel svobodo, je bil glede na zakon naglo usmrčen.\n\n11 In tako se je končalo trideseto leto vladavine sodnikov nad Nefijevim ljudstvom; Moroni in Pahoran sta v zarahemelski deželi med svojim ljudstvom vzpostavila mir in zadala smrt vsem tistim, ki niso bili zvesti stvári svobode.\n\n12 In zgodilo se je na začetku enaintridesetega leta vladavine sodnikov nad Nefijevim ljudstvom, da je Moroni nemudoma naročil, naj se Helamanu pošlje živež in tudi vojsko šest tisoč mož, da mu bodo pomagali obvarovati tisti del dežele.\n\n13 In ukazal je tudi, naj vojsko šest tisoč mož z zadostno količino hrane pošljejo Lehijevim in Teankumovim četam. In zgodilo se je, da je bilo to storjeno, da bi deželo utrdili pred Lamanci.\n\n14 In zgodilo se je, da sta Moroni in Pahoran, ki sta v zarahemelski deželi pustila veliko skupino mož, z veliko skupino mož odkorakala proti nefíhaški deželi, ker sta bila odločena poraziti Lamance v tistem mestu.\n\n15 In zgodilo se je, da sta, ko sta korakala proti deželi, zajela veliko skupino lamanskih mož in številne od njih pobila in jim pobrala živež in bojno orožje.\n\n16 In zgodilo se je, da sta jih, potem ko sta jih zajela, pripravila, da so sklenili zavezo, da ne bodo več prijeli za bojno orožje proti Nefijcem.\n\n17 In ko so to zavezo sklenili, so jih poslali prebivat k Amonovemu ljudstvu in teh, ki niso bili pobiti, je bilo po številu približno štiri tisoč.\n\n18 In zgodilo se je, da so, ko so jih poslali proč, nadaljevali s pohodom v nefíhaško deželo. In zgodilo se je, da so si, ko so prišli v mesto Nefíha, na nefíhaških planjavah, ki so v bližini mesta Nefíha, postavili šotore.\n\n19 Moroni si je torej želel, da bi Lamanci prišli nadnje v bitko na planjave; ker pa so Lamanci poznali njihov silno velik pogum in ker so videli njihovo velikansko število, si zato niso drznili priti nadnje; zato tisti dan niso šli v bitko.\n\n20 In ko je prišla noč, je Moroni stopil v temo noči in prišel na vrh obzidja, da bi izvohunil, na katerem delu mesta so se Lamanci utaborili s svojo vojsko.\n\n21 In zgodilo se je, da so bili na vzhodu ob vhodu; in vsi so pospali. In Moroni se je torej vrnil k svoji vojski in ukazal, naj v naglici pripravijo močne vrvi in lestve, da se bodo z vrha obzidja spustili v notranji del obzidja.\n\n22 In zgodilo se je, da je Moroni ukazal, naj njegovi možji odkorakajo in se povzpnejo na vrh obzidja in se spustijo v tisti del mesta, da, in sicer na zahodu, kjer Lamanci niso taborili s svojimi četami.\n\n23 In zgodilo se je, da so se ponoči vsi spustili v mesto s pomočjo močnih vrvi in lestev; tako so bili, ko je prišlo jutro, vsi znotraj mestnega obzidja.\n\n24 In sedaj, ko so se Lamanci prebudili in videli, da so Moronijeve čete znotraj obzidja, so se silno zbali, tako da so zbežali skozi prehod.\n\n25 In ko je torej Moroni videl, da pred njim bežijo, je ukazal, naj njegovi možje odkorakajo nadnje; in veliko so jih pobili in veliko drugih obkolili in jih zajeli kot ujetnike; in preostali so zbežali v moronijsko deželo, ki je bila v mejah ob morski obali.\n\n26 Tako sta se Moroni in Pahoran polastila mesta Nefíha, ne da bi izgubila eno dušo; in veliko je bilo Lamancev, ki so bili pobiti.\n\n27 Sedaj se je zgodilo, da se je veliko Lamancev, ki so bili ujetniki, želelo pridružiti Amonovemu ljudstvu in postati svobodni ljudje.\n\n28 In zgodilo se je, da so tolikim, kolikor jih je želelo, ugodili glede na njihove želje.\n\n29 Zato so se vsi lamanski ujetniki pridružili Amonovemu ljudstvu in začeli silno delati, obdelovati zemljo, gojiti vsakovrstno žito in drobnico in govedo vsake vrste; in tako so bili Nefijci razbremenjeni velikega bremena; da, tako da so bili razbremenjeni vseh lamanskih ujetnikov.\n\n30 Sedaj se je zgodilo, da se je Moroni, potem ko se je polastil mesta Nefíha, ko je zajel veliko ujetnikov, kar je silno zmanjšalo lamanske čete, in ko je pridobil veliko Nefijcev, ki so bili zajeti kot ujetniki, kar je silno okrepilo Moronijevo vojsko; zato je Moroni šel iz nefíhaške dežele v lehijsko deželo.\n\n31 In zgodilo se je, da so se Lamanci, ko so videli, da nadnje prihaja Moroni, spet prestrašili in so pred Moronijevo vojsko zbežali.\n\n32 In zgodilo se je, da so jih Moroni in njegova vojska preganjali od mesta do mesta, dokler jih nista srečala Lehi in Teankum; in Lamanci so pred Lehijem in Teankumom zbežali, in sicer vse do meja ob morski obali, dokler niso prišli v moronijsko deželo.\n\n33 In lamanske čete so se vse zbrale, tako da so bile v moronijski deželi vse v eni skupini. Sedaj je bil Amoron, lamanski kralj, prav tako z njimi.\n\n34 In zgodilo se je, da so se Moroni in Lehi in Teankum s svojimi četami utaborili naokrog v mejah moronijske dežele, tako da so Lamance obkolili v mejah z divjino na jugu in v mejah z divjino na vzhodu.\n\n35 In tako so se utaborili čez noč. Kajti glejte, Nefijci in tudi Lamanci so bili zaradi napornega pohoda utrujeni; zato se ponoči niso odločili za nobeno zvijačo, razen Teankuma; kajti silno je bil jezen na Amorona, tako da je menil, da sta Amoron in njegov brat Amalikija povzročila to veliko in dolgotrajno vojno med njimi in Lamanci, kar je povzročilo takšno vojno in prelivanje krvi, da, in tolikšno lakoto.\n\n36 In zgodilo se je, da je Teankum v svoji jezi šel v lamanski tabor in se spustil z mestnega obzidja. In z vrvjo je šel iz prostora v prostor, tako da je našel kralja; in vanj je vrgel kopje, ki ga je prebodlo blizu srca. Toda glejte, kralj je, preden je umrl, prebudil svoje služabnike, tako da so Teankuma zasledovali in ga ubili.\n\n37 Sedaj se je zgodilo, da sta se Lehi in Moroni, ko sta izvedela, da je Teankum mrtev, silno užalostila; kajti glejte, on je bil mož, ki se je hrabro bojeval za svojo deželo, da, pravi prijatelj svobode; in pretrpel je zelo veliko silno hudih stisk. Toda glejte, bil je mrtev in je odšel po poti vsega zemeljskega.\n\n38 Sedaj se je zgodilo, da je naslednji dan Moroni odkorakal naprej in prišel nad Lamance, tako da so jih pobili v velikem pokolu; in pregnali so jih iz dežele; in zbežali so, in sicer da se tistikrat niso vrnili nad Nefijce.\n\n39 In tako se je končalo enaintrideseto leto vladavine sodnikov nad Nefijevim ljudstvom; in tako so imeli vojne in prelivanje krvi in lakoto in stiske za razdobje veliko let.\n\n40 In med Nefijevim ljudstvom so bili umori in prepiri in razprtije in vsakovrstna krivičnost; vendar jim je bilo zavoljo pravičnih, da, zaradi molitev pravičnih, prizanešeno.\n\n41 Toda glejte, zaradi silno dolge vojne med Nefijci in Lamanci jih je zaradi silno dolge vojne veliko otopelo; in veliko se jih je zaradi svojih stisk omehčalo, tako da so pred Bogom postali ponižni prav do globin ponižnosti.\n\n42 In zgodilo se je, da se je Moroni, potem ko je utrdil tiste dele dežele, ki so bili najbolj izpostavljeni Lamancem, dokler niso bili zadosti močni, vrnil v mesto Zarahemla; in tudi Helaman se je vrnil na kraj svoje dediščine; in med Nefijevim ljudstvom je bil spet vzpostavljen mir.\n\n43 In Moroni je poveljevanje svojih čet prepustil v roke svojega sina, ki mu je bilo ime Moroniha; in umaknil se je v svojo lastno hišo, da bi preostanek svojih dni prebil v miru.\n\n44 In Pahoran se je vrnil na sodni stol; Helaman pa si je spet zadal, da bo ljudem pridigal Božjo besedo; kajti zaradi tolikih vojn in prepirov je postalo potrebno, da bi v cerkvi spet uvedli predpise.\n\n45 Zato so Helaman in bratje šli in z veliko močjo razglašali Božjo besedo, da so veliko ljudi prepričali o njihovi hudobiji, kar je povzročilo, da so se pokesali svojih grehov in se krstili v Gospodu, svojem Bogu.\n\n46 In zgodilo se je, da so po vsej deželi ponovno ustanovili Božjo cerkev.\n\n47 Da, in uvedli so predpise glede zakona. In izvolili so si sodnike in vrhovne sodnike.\n\n48 In Nefijevo ljudstvo je spet začelo uspevati v deželi in se začelo množiti in se v deželi spet silno krepiti. In začeli so silno bogateti.\n\n49 Toda navkljub svojemu bogastvu oziroma svoji moči oziroma svojemu uspevanju se niso povzdigovali v ponosu svojih oči; niti niso bili počasni v tem, da bi pomnili Gospoda, svojega Boga; ampak so pred njim postali silno ponižni.\n\n50 Da, pomnili so, kako velike stvari je Gospod storil zanje, da jih je rešil smrti in iz spon in iz ječ in iz vsakovrstnih stisk in rešil jih je iz rok njihovih sovražnikov.\n\n51 In nenehno so molili h Gospodu, svojemu Bogu, tako da jih je Gospod blagoslovil glede na svojo besedo, tako da so se v deželi krepili in so uspevali.\n\n52 In zgodilo se je, da je bilo vse to storjeno. In Helaman je umrl v petintridesetem letu vladavine sodnikov nad Nefijevim ljudstvom.\n\n", "alma 63": "[center][font_size=26]63. poglavje[/font_size][/center]\n\n[i]Šiblon in kasneje Helaman vzameta v last svete zapise. — Veliko Nefijcev potuje v deželo na severu. — Hagot zgradi ladje, ki odplujejo na zahodno morje. — Moroniha v bitki porazi Lamance. Med letoma 56 in 52 pr. Kr.[/i]\n\n1 In zgodilo se je na začetku šestintridesetega leta vladavine sodnikov nad Nefijevim ljudstvom, da je Šiblon vzel v last tiste svete stvari, ki jih je Alma predal Helamanu.\n\n2 In bil je pravičen mož in pokončno je hodil pred Bogom; in nenehno si je prizadeval delati dobro, izpolnjevati zapovedi Gospoda, svojega Boga; in prav tako si je njegov brat.\n\n3 In zgodilo se je, da je tudi Moroni umrl. In tako se je končalo šestintrideseto leto vladavine sodnikov.\n\n4 In zgodilo se je, da je v sedemintridesetem letu vladavine sodnikov velika skupina mož, in sicer po številu pet tisoč in štiristo mož z ženami in otroki, odšla iz zarahemelske dežele v deželo, ki je bila na severu.\n\n5 In zgodilo se je, da je Hagot, ker je bil silno radoveden mož, zato šel in si zgradil silno veliko ladjo na mejah dežele Izobilje pri deželi Opustošenje in jo splavil v zahodno morje ob ozki ožini, ki je vodila v deželo na severu.\n\n6 In glejte, veliko je bilo Nefijcev, ki so šli nanjo in odpluli z veliko živeža, in tudi veliko žena in otrok; in šli so v smeri proti severu. In tako se je končalo sedemintrideseto leto.\n\n7 In v osemintridesetem letu je ta mož zgradil druge ladje. In vrnila se je tudi prva ladja in veliko več ljudi je šlo nanjo; in prav tako so vzeli veliko živeža in ponovno odpluli proti deželi na severu.\n\n8 In zgodilo se je, da se o njih ni nikoli več slišalo. In predpostavljamo, da so utonili v morskih globinah. In zgodilo se je, da je odplula še neka druga ladja; in kam je šla, ne vemo.\n\n9 In zgodilo se je, da je bilo v tem letu veliko ljudi, ki so šli v deželo na severu. In tako se je končalo osemintrideseto leto.\n\n10 In zgodilo se je v devetintridesetem letu vladavine sodnikov, da je umrl tudi Šiblon in Korianton je z ladjo odšel v deželo na severu, da bi odnesel živež ljudem, ki so šli v tisto deželo.\n\n11 Zato je postalo potrebno, da je Šiblon pred svojo smrtjo tiste svete stvari predal Helamanovemu sinu, ki se je imenoval Helaman, in imenoval se je po očetovem imenu.\n\n12 Sedaj glejte, vse tiste gravure, ki so bile v Helamanovi lasti, so bile zapisane in poslane med človeške otroke po vsej deželi, razen v tiste dele, kamor je Alma ukazal, naj ne gredo.\n\n13 Vendar se je moralo te stvari ohranjati svete in se jih predajati iz roda v rod; zato so bile v tem letu pred Šiblonovo smrtjo predane Helamanu.\n\n14 In v tem letu se je tudi zgodilo, da je bilo nekaj odpadnikov, ki so odšli k Lamancem; in podžgali so jih k jezi zoper Nefijce.\n\n15 In prav tako so istega leta prišli s številno vojsko, da bi se vojskovali proti Moronihovemu ljudstvu oziroma proti Moronihovi vojski, v čemer so bili premagani in spet potisnjeni v svoje lastne dežele, utrpeč velike izgube.\n\n16 In tako se je končalo devetintrideseto leto vladavine sodnikov nad Nefijevim ljudstvom.\n\n17 In tako se je končalo poročilo Alma in njegovega sina Helamana in tudi Šiblona, ki je bil njegov sin.\n\n", "hel 1": "[center][font_size=26]Helamanova knjiga[/font_size][/center]\n\nPoročilo o Nefijcih. Njihove vojne in prepiri in njihove razprtije. In tudi prerokbe številnih svetih prerokov pred Kristusovim prihodom, glede na zapise Helamana, ki je bil Helamanov sin, in tudi glede na zapise njegovih sinov, prav do Kristusovega prihoda. In prav tako se spreobrne veliko Lamancev. Poročilo o njihovem spreobrnjenju. Poročilo o pravičnosti Lamancev in hudobiji in gnusobah Nefijcev, glede na zapis Helamana in njegovih sinov, prav do Kristusovega prihoda, katero se imenuje Helamanova knjiga, in tako naprej.\n\n[center][font_size=26]1. poglavje[/font_size][/center]\n\n[i]Pahoran II. postane vrhovni sodnik in Kiškumen ga umori. — Pakumeni zasede sodni stol. — Koriantumr vodi lamanske čete, zavzame Zarahemlo in ubije Pakumenija. — Moroniha porazi Lamance in ponovno zavzame Zarahemlo in Koriantumr je ubit. Med letoma 52 in 50 pr. Kr.[/i]\n\n1 In sedaj glejte, zgodilo se je na začetku štiridesetega leta vladavine sodnikov nad Nefijevim ljudstvom, da je med nefijskim ljudstvom nastala resna težava.\n\n2 Kajti glejte, Pahoran je umrl in šel po poti vsega zemeljskega; zato se je začel resen prepir glede tega, kdo med brati, ki so bili Pahoranovi sinovi, bi moral imeti sodni stol.\n\n3 To so torej imena teh, ki so se prepirali za sodni stol, ki so povzročili, da se je prepiralo tudi ljudstvo: Pahoran, Peankaj in Pakumeni.\n\n4 To torej niso vsi Pahoranovi sinovi (kajti imel jih je veliko), ampak so to ti, ki so se prepirali za sodni stol: zato so med ljudstvom povzročili delitev na tri tabore.\n\n5 Vendar se je zgodilo, da je bil Pahoran po glasu ljudstva imenovan za vrhovnega sodnika in upravitelja nad Nefijevim ljudstvom.\n\n6 In zgodilo se je, da se je Pakumeni, ko je sprevidel, da ne more pridobiti sodnega stola, pridružil glasu ljudstva.\n\n7 Toda glejte, Peankaj in tisti del ljudstva, ki si je želel, da bi bil njihov upravitelj, so bili silno besni; zato je tem ljudem nameraval laskati, da bi se dvignili k uporu zoper svoje brate.\n\n8 In zgodilo se je, da so ga, ko je nameraval to storiti, glejte, zajeli in mu sodili glede na glas ljudstva in ga obsodili na smrt; kajti dvignil se je k uporu in si prizadeval ljudstvu odvzeti svobodo.\n\n9 Ko so torej tisti ljudje, ki so si želeli, da bi bil njihov upravitelj, sprevideli, da je obsojen na smrt, so bili zato jezni in glejte, poslali so nekega Kiškumna, in sicer do Pahoranovega sodnega stola, in umoril je Pahorana, ko je sedel na sodnem stolu.\n\n10 In Pahoranovi služabniki so ga zasledovali; toda glejte, Kiškumen je bežal tako naglo, da ga ni mogel nihče dohiteti.\n\n11 In šel je k tistim, ki so ga poslali, in vsi so sklenili zavezo, da, prisegajoč pri svojem večnem Stvarniku, da nikomur ne bodo povedali, da je Kiškumen umoril Pahorana.\n\n12 Zato Nefijevo ljudstvo Kiškumna ni prepoznalo, kajti takrat, ko je umoril Pahorana, je bil preoblečen. In Kiškumen in tolpa, ki se je z njim zavezala, so se pomešali med ljudstvo tako, da vseh niso mogli najti; toda toliko, kolikor so jih našli, so jih obsodili na smrt.\n\n13 In sedaj glejte, Pakumeni je bil glede na glas ljudstva imenovan za vrhovnega sodnika in upravitelja nad ljudstvom, da vlada na mestu svojega brata Pahorana; in to je bilo glede na njegovo pravico. In vse to se je zgodilo v štiridesetem letu vladavine sodnikov; in končalo se je.\n\n14 In zgodilo se je v enainštiridesetem letu vladavine sodnikov, da so Lamanci zbrali vojsko nešteto mož in jih oborožili z meči in z zakrivljenimi sabljami in z loki in s puščicami in s šlemi in z naprsnimi oklepi in z vsakovrstnimi ščiti vseh vrst.\n\n15 In ponovno so prišli, da bi bíli bitko zoper Nefijce. In vodil jih je mož, ki mu je bilo ime Koriantumr; in bil je Zarahemlov potomec; in bil je nefijski odpadnik; in bil je velik in mogočen mož.\n\n16 Zato je lamanski kralj, ki mu je bilo ime Tubalot, ki je bil Amoronov sin, predpostavljajoč, da se lahko Koriantumr, ker je bil mogočen mož, Nefijcem zoperstavi s svojo močjo in tudi s svojo veliko modrostjo, tako da bi si s tem, da ga pošlje, pridobil premoč nad Nefijci —\n\n17 zato jih je podžigal k jezi in zbral je svoje čete in jim za vodjo določil Koriantumra in ukazal, naj odkorakajo proti zarahemelski deželi, da bi se bojevali zoper Nefijce.\n\n18 In zgodilo se je, da zaradi tolikšnega prepira in tolikšne težave v vodstvu v zarahemelski deželi niso imeli zadosti stražarjev; kajti predpostavljali so, da si Lamanci ne bodo drznili priti v osrčje njihove dežele, da bi napadli to veliko mesto Zarahemla.\n\n19 Toda zgodilo se je, da je Koriantumr korakal na čelu svoje številne vojske in prišel nad prebivalce mesta in korakali so s tako silno veliko naglico, da Nefijci niso imeli časa zbrati svojih čet.\n\n20 Zato je Koriantumr posekal stražo pri mestnem vhodu in z vso svojo vojsko vkorakal v mesto in pobili so vsakega, ki se jim je zoperstavil, tako da so zavzeli vse mesto.\n\n21 In zgodilo se je, da je Pakumeni, ki je bil vrhovni sodnik, zbežal pred Koriantumrom, in sicer do mestnega obzidja. In zgodilo se je, da ga je Koriantumr udaril ob steno, tako da je umrl. In tako so se končali Pakumenijevi dnevi.\n\n22 In ko je torej Koriantumr videl, da je zavzel mesto Zarahemla, in je videl, da so Nefijci pred njimi zbežali in bili pobiti in zajeti in vrženi v ječo in da se je polastil najmočnejše utrdbe v vsej deželi, se je v srcu opogumil, tako da je nameraval iti zoper vso deželo.\n\n23 In ni torej ostal v zarahemelski deželi, ampak je odkorakal z veliko vojsko, in sicer proti mestu Izobilje; kajti odločil se je, da gre naprej in si z mečem utre pot, da bi pridobil severne dele dežele.\n\n24 In predpostavljajoč, da je njihova največja moč v središču dežele, je zato korakal dalje in jim ni dal časa, da bi se zbrali, razen v majhne skupine, in tako so planili nanje in jih posekali na zemljo.\n\n25 Toda glejte, ta Koriantumrov pohod skozi središče dežele je dal Moronihu veliko prednost pred njimi navkljub velikanskemu številu Nefijcev, ki so bili pobiti.\n\n26 Kajti glejte, Moroniha je predpostavljal, da si Lamanci ne bodo drznili priti v središče dežele, ampak bodo napadli okoliška obmejna mesta, kot so delali doslej; zato je Moroniha ukazal, naj njihove močne čete branijo tiste okoliške predele vzdolž meja.\n\n27 Toda glejte, Lamanci se niso prestrašili, kot si je želel, ampak so prišli v središče dežele in zavzeli glavno mesto, ki je bilo mesto Zarahemla, in so korakali skozi najpoglavitnejše dele dežele, pobijajoč ljudi v velikem pokolu, tako moške, ženske kot otroke, ter zavzeli veliko mest in veliko oporišč.\n\n28 Toda ko je Moroniha to odkril, je nemudoma poslal Lehija z vojsko naokrog, da bi jih prestregli, preden bi prišli v deželo Izobilje.\n\n29 In tako je storil; in prestregel jih je, preden so prišli v deželo Izobilje, in se bojeval z njimi, tako da so se začeli umikati nazaj proti zarahemelski deželi.\n\n30 In zgodilo se je, da jih je Moroniha ob njihovem umiku prestregel in se z njimi bojeval, tako da je bitka postala silno krvava; da, veliko je bilo pobitih in med številom teh, ki so bili pobiti, se je znašel tudi Koriantumr.\n\n31 In sedaj, glejte, Lamanci se niso mogli umakniti nikamor, ne na sever, ne na jug, ne na vzhod, ne na zahod, kajti Nefijci so jih obkolili z vseh strani.\n\n32 In tako je Koriantumr Lamance pahnil med Nefijce, tako da so bili v nefijski oblasti in sam je bil ubit in Lamanci so se predali v roke Nefijcev.\n\n33 In zgodilo se je, da je Moroniha ponovno zavzel mesto Zarahemla in ukazal, naj Lamanci, ki so bili zajeti kot ujetniki, v miru odidejo iz dežele.\n\n34 In tako se je končalo enainštirideseto leto vladavine sodnikov.\n\n", "hel 2": "[center][font_size=26]2. poglavje[/font_size][/center]\n\n[i]Helaman, Helamanov sin, postane vrhovni sodnik. — Gadianton vodi Kiškumnovo tolpo. — Helamanov služabnik ubije Kiškumna in Gadiantonova tolpa zbeži v divjino. Med letoma 50 in 49 pr. Kr.[/i]\n\n1 In zgodilo se je v dvainštiridesetem letu vladavine sodnikov, potem ko je Moroniha ponovno vzpostavil mir med Nefijci in Lamanci, glejte, ni bilo nikogar, ki bi zasedel sodni stol; zato se je med ljudstvom ponovno začel prepir glede tega, kdo naj zasede sodni stol.\n\n2 In zgodilo se je, da je bil Helaman, ki je bil Helamanov sin, po glasu ljudstva določen, da zasede sodni stol.\n\n3 Toda glejte, Kiškumen, ki je umoril Pahorana, je postavil zasedo, da pokonča tudi Helamana; in podpirala ga je tolpa, ki je sklenila zavezo, da za njegovo hudobijo ne sme vedeti nihče.\n\n4 Kajti bil je neki Gadianton, ki je bil silno vešč v gostobesednosti in tudi v umetelnosti, da nadaljuje s tajnim morilskim in roparskim delom; zato je postal vodja Kiškumnove tolpe.\n\n5 Zato je njim in tudi Kiškumnu laskal, da bo, če ga bodo postavili na sodni stol, zagotovil tem, ki pripadajo tolpi, da bodo med ljudstvom postavljeni na oblast in položaj; zato si je Kiškumen prizadeval ubiti Helamana.\n\n6 In zgodilo se je, ko je šel proti sodnemu stolu, da bi Helamana ubil, glejte, je bil tam eden od Helamanovih služabnikov, ki je bil ponoči zunaj in ki je pod krinko izvedel za načrte, ki jih je ta tolpa napravila, da bi Helamana ubili —\n\n7 in zgodilo se je, da je srečal Kiškumna in mu dal znak; zato mu je Kiškumen razkril svojo željeno namero, želeč, da ga povede do sodnega stola, da bi umoril Helamana.\n\n8 In ko je Helamanov služabnik spoznal Kiškumna v dno srca in kako se je nameril ubijati in tudi da je namera vseh, ki so pripadali tolpi, da bi morili in ropali in si pridobili moč (in to je bil njihov tajni načrt in njihova zveza), je Helamanov služabnik rekel Kiškumnu: Pojdiva do sodnega stola.\n\n9 To je torej Kiškumna silno razveselilo, kajti predpostavljal je, da bo lahko izvršil svoj načrt; toda glejte, Helamanov služabnik je, ko sta šla proti sodnemu stolu, Kiškumna zabodel prav v srce, da se je brez vzdiha zgrudil mrtev. In stekel je in povedal Helamanu vse, kar je videl in slišal in storil.\n\n10 In zgodilo se je, da je Helaman razposlal, naj zajamejo to tolpo razbojnikov in skrivnih morilcev, da bi jih glede na zakon usmrtili.\n\n11 Toda glejte, ko je Gadianton ugotovil, da se Kiškumen ni vrnil, se je zbal, da bo pokončan, zato je svoji tolpi ukazal, naj mu sledi. In po skrivni poti so se spustili v beg iz dežele v divjino; in tako jih, ko je Helaman razposlal, naj jih zajamejo, niso mogli najti nikjer.\n\n12 In o tem Gadiantonu bo več govora po temle. In tako se je končalo dvainštirideseto leto vladavine sodnikov nad Nefijevim ljudstvom.\n\n13 In glejte, na koncu te knjige boste videli, da je ta Gadianton povzročil pokončanje, da, skoraj popoln propad Nefijevega ljudstva.\n\n14 Glejte, ne mislim na konec Helamanove knjige, ampak mislim na konec Nefijeve knjige, iz katere sem vzel celo poročilo, ki sem ga zapisal.\n\n", "hel 3": "[center][font_size=26]3. poglavje[/font_size][/center]\n\n[i]Veliko Nefijcev se preseli v deželo na severu. — Gradijo zidane hiše in ohranjajo veliko zapisov. — Na deset tisoče se jih spreobrne in krsti. — Božja beseda vodi ljudi v odrešitev. — Nefi, Helamanov sin, zasede sodni stol. Med letoma 49 in 39 pr. Kr.[/i]\n\n1 In sedaj se je zgodilo v triinštiridesetem letu vladavine sodnikov, da med Nefijevim ljudstvom ni bilo nobenega prepira, razen malo ponosa, ki je bil v cerkvi, ki je povzročil nekaj malega razprtij med ljudstvom, zadeve katerih so se razrešile konec triinštiridesetega leta.\n\n2 In v štiriinštiridesetem letu med ljudstvom ni bilo prepira; niti ni bilo veliko prepira v petinštiridesetem letu.\n\n3 In zgodilo se je v šestinštiridesetem, da, bilo je veliko prepira in veliko razprtij; zaradi katerih jih je bilo izredno silno veliko, ki so odšli iz zarahemelske dežele in šli v deželo na severu, da bi deželo podedovali.\n\n4 In prepotovali so silno veliko razdaljo, tako da so prišli do velikih vodnih površin in številnih rek.\n\n5 Da, in sicer so se razširili v vse dele dežele, v katerih koli delih ta ni bila opustošena in brez drevja zaradi številnih prebivalcev, ki so prej dedovali deželo.\n\n6 In opustošen ni bil torej noben drug del dežele, razen drevja; toda zaradi velikega propada ljudstva, ki je prej poseljevalo deželo, se je ta imenovala opustošena.\n\n7 In na obličju te dežele je bilo le malo drevja, vendar so ljudje, ki so prišli, postali silno izkušeni v zidarskih delih, zato so gradili zidane hiše, v katerih so prebivali.\n\n8 In zgodilo se je, da so se množili in širili in šli iz dežele na jugu v deželo na severu in se tako razširili, da so začeli prekrivati vse obličje zemlje od južnega morja do severnega morja, od zahodnega morja do vzhodnega morja.\n\n9 In ljudje, ki so bili v deželi na severu, so prebivali v šotorih in v zidanih hišah in pustili so rasti vsakršno drevo, ki je pognalo na obličju dežele, da bi sčasoma imeli les za gradnjo hiš, da, mest in templjev in shodnic in svetišč in vsakovrstnih zgradb.\n\n10 In zgodilo se je, da so ga, ker je bil les v deželi na severu silno redek, veliko pripeljali z ladjami.\n\n11 In tako so ljudem v deželi na severu omogočili, da so lahko zgradili veliko mest, tako lesenih kot zidanih.\n\n12 In zgodilo se je, da jih je tudi veliko od Amonovega ljudstva, ki so bili po rojstvu Lamanci, odšlo v to deželo.\n\n13 In številni iz tega ljudstva so torej vodili veliko zapisov o ravnanjih tega ljudstva, ki so glede njih zelo izčrpni in zelo obširni.\n\n14 Toda glejte, to delo ne more vsebovati niti stotega dela o ravnanjih tega ljudstva, da, poročila o Lamancih in o Nefijcih in njihovih vojnah in prepirih in razprtijah in njihovem pridiganju in njihovih prerokbah in njihovih ladijskih prevozih in gradnji ladij in gradnji templjev in shodnic in njihovih svetišč in njihovi pravičnosti in njihovi hudobiji in njihovih umorih in njihovih ropanjih in njihovih plenjenjih in vsakovrstnih gnusobah in vlačugarstvu.\n\n15 Toda glejte, obstaja veliko knjig in veliko vsakovrstnih zapisov in v glavnem so jih vodili Nefijci.\n\n16 In Nefijci so jih predajali iz roda v rod, in sicer dokler niso zapadli v prestopek in bili pomorjeni, oplenjeni in polovljeni in pregnani in pobiti in razkropljeni po obličju zemlje in so se mešali z Lamanci, dokler se niso več imenovali Nefijci, in postajali so hudobni in divji in okrutni, da, postajali so celo Lamanci.\n\n17 In sedaj se spet vračam k svojemu poročilu; kar sem torej govoril, se je zgodilo po velikih prepirih in nemirih in vojnah in razprtijah med Nefijevim ljudstvom.\n\n18 Končalo se je šestinštirideseto leto vladavine sodnikov;\n\n19 in zgodilo se je, da je bil v deželi še vedno velik prepir, da, in sicer v sedeminštiridesetem letu in tudi v oseminštiridesetem letu.\n\n20 Vendar je Helaman sodni stol zasedal pravično in pošteno; da, prizadeval si je izpolnjevati predpise in sodbe in Božje zapovedi; in nenehno je delal to, kar je bilo prav v Božjih očeh; in hodil je po očetovih poteh, tako da je v deželi uspeval.\n\n21 In zgodilo se je, da je imel dva sinova. Najstarejšemu je dal ime Nefi, najmlajšemu pa ime Lehi. In začela sta rasti za Gospoda.\n\n22 In zgodilo se je, da so vojne in prepiri med nefijskim ljudstvom začeli nekoliko pojenjati proti koncu oseminštiridesetega leta vladavine sodnikov nad Nefijevim ljudstvom.\n\n23 In zgodilo se je v devetinštiridesetem letu vladavine sodnikov, da je bil v deželi vzpostavljen nepretrgan mir, vse razen tajnih zvez, ki jih je razbojnik Gadianton uvedel v bolj naseljenih delih dežele, ki jih v tistem času tisti, ki so bili na čelu vlade, niso poznali; zato jih niso izkoreninili iz dežele.\n\n24 In zgodilo se je, da je bilo tistega leta v cerkvi silno veliko blagostanje, tako da se jih je na tisoče pridružilo cerkvi in se krstilo v kesanje.\n\n25 In tako veliko je bilo blagostanje v cerkvi in toliki blagoslovi, ki so se izlili na ljudstvo, da so bili neizmerno osupli celo sami véliki duhovniki in učitelji.\n\n26 In zgodilo se je, da je Gospodovo delo uspevalo, tako da se je krstilo in Božji cerkvi pridružilo veliko duš, da, celo na deset tisoče.\n\n27 Tako lahko vidimo, da je Gospod milosten z vsemi, ki bodo z iskrenim srcem klicali njegovo sveto ime.\n\n28 Da, tako vidimo, da so nebeška vrata odprta vsem, in sicer tem, ki bodo verjeli v ime Jezusa Kristusa, ki je Božji Sin.\n\n29 Da, vidimo, da se lahko vsak, ki želi, oprime Božje besede, ki je živa in močna, ki bo razdvojila vse hudičeve prekanjenosti in pastí in zvijače in Kristusovega človeka vodila po tesni in ozki poti čez tisti večni prepad bede, ki je pripravljen, da pogoltne hudobne —\n\n30 in odloži svojo dušo, da, svojo nesmrtno dušo, na Božji desnici v nebeškem kraljestvu, da se usede z Abrahamom in Izakom in z Jakobom in z vsemi našimi svetimi očeti, da nikoli več ne odide.\n\n31 In tega leta so se v zarahemelski deželi in v vseh okoliških predelih, prav v vsej deželi, ki so jo posedovali Nefijci, nenehno radostili.\n\n32 In zgodilo se je, da sta preostanek devetinštiridesetega leta vladala mir in silno velika radost; da, in nepretrgan mir in velika radost sta bila tudi v petdesetem letu vladavine sodnikov.\n\n33 In mir je bil tudi v enainpetdesetem letu vladavine sodnikov, razen ponosa, ki se je začel pojavljati v cerkvi — ne v Božji cerkvi, ampak v srcih ljudi, ki so trdili, da pripadajo Božji cerkvi —\n\n34 in bili so vzvišeni v ponosu, in sicer da so preganjali veliko bratov. To je bila torej velika hudobija, ki je povzročila, da je ponižnejši del ljudstva trpel velika preganjanja in se prebijal skozi veliko stisko.\n\n35 Vendar so se često postili in molili in postajali vse bolj ponižni in vse trdnejši v veri v Kristusa, tako da sta jim dušo navdala radost in uteha, da, in sicer do očiščenja in posvetitve srca, do posvetitve, ki pride zaradi predajanja srca Bogu.\n\n36 In zgodilo se je, da se je tudi dvainpetdeseto leto končalo v miru, razen silno velikega ponosa, ki se je naselil v srca ljudi; in to je bilo zaradi njihovega silno velikega bogastva in njihovega blagostanja v deželi; in ta se je med njimi iz dneva v dan krepil.\n\n37 In zgodilo se je, da je v triinpetdesetem letu vladavine sodnikov Helaman umrl in namesto njega je zavladal njegov najstarejši sin Nefi. In zgodilo se je, da je sodni stol zasedal pravično in pošteno; da, izpolnjeval je Božje zapovedi in hodil po očetovih poteh.\n\n", "hel 4": "[center][font_size=26]4. poglavje[/font_size][/center]\n\n[i]Nefijski odpadniki in Lamanci združijo sile in zavzamejo zarahemelsko deželo. — Do nefijskih porazov pride zaradi njihove hudobije. — Cerkev hira in ljudstvo postaja šibko kot Lamanci. Med letoma 38 in 30 pr. Kr.[/i]\n\n1 In zgodilo se je, da je bilo v štiriinpetdesetem letu v cerkvi veliko razprtij in med ljudstvom je bil tudi prepir, tako da je bilo veliko prelivanja krvi.\n\n2 In uporniški del je bil pobit in pregnan iz dežele in ti so šli k lamanskemu kralju.\n\n3 In zgodilo se je, da so si prizadevali, da bi Lamance nahujskali k vojni proti Nefijcem; toda glejte, Lamanci so se silno bali, tako da niso hoteli prisluhniti besedam tistih odpadnikov.\n\n4 Toda zgodilo se je, da so bili v šestinpetdesetem letu vladavine sodnikov odpadniki, ki so šli od Nefijcev k Lamancem; in s tistimi drugimi jim jih je uspelo podžgati k jezi zoper Nefijce; in vse leto so se pripravljali na vojno.\n\n5 In v sedeminpetdesetem letu so prišli v bitko nad Nefijce in začeli so s smrtonosnim delom; da, tako da so se v oseminpetdesetem letu vladavine sodnikov uspeli polastiti zarahemelske dežele; da, in tudi vseh dežel prav do dežele, ki je bila blizu dežele Izobilje.\n\n6 In Nefijci in Moronihove čete so bili pregnani, in sicer v deželo Izobilje.\n\n7 In tam so se utrdili pred Lamanci, od zahodnega morja prav do vzhodnega; to je bilo za Nefijca dan hoda vzdolž meje, ki so jo utrdili in kamor so namestili svoje čete, da bi branili svojo severno deželo.\n\n8 In tako so ti nefijski odpadniki s pomočjo številne lamanske vojske pridobili vso nefijsko posest, ki je bila v deželi na jugu. In vse to se je zgodilo v oseminpetdesetem in devetinpetdesetem letu vladavine sodnikov.\n\n9 In zgodilo se je v šestdesetem letu vladavine sodnikov, da je Moronihu uspelo s četami pridobiti veliko delov dežele; da, zopet so si prisvojili veliko mest, ki so padla v roke Lamancev.\n\n10 In zgodilo se je v enainšestdesetem letu vladavine sodnikov, da so si uspeli znova prisvojiti, in sicer polovico vse posesti.\n\n11 Ta velika nefijska izguba in velik pokol, ki je bil med njimi, se torej ne bi zgodil, če ne bi bilo zavoljo njihove hudobije in njihove gnusobe, ki sta bili med njimi; da, in to je bilo tudi med temi, ki so trdili, da pripadajo Božji cerkvi.\n\n12 In to je bilo zato, ker so bili v srcu ponosni, ker so bili silno bogati, da, to je bilo zato, ker so zatirali revne, odrekali hrano lačnim, odrekali oblačila golim in udarjali svoje ponižne brate po licu, zasmehovali to, kar je bilo sveto, zanikali duha preroštva in razodetja, morili, plenili, lagali, kradli, prešuštvovali, razpihovali velike prepire in prestopali k Lamancem v nefijsko deželo —\n\n13 in zaradi te njihove velike hudobije in bahanja z lastno močjo so bili prepuščeni lastni moči, zato niso uspevali, ampak so jim Lamanci prizadejali stiske in jih udarjali in preganjali, dokler niso izgubili posesti skoraj vseh svojih dežel.\n\n14 Toda glejte, Moroniha je ljudem zaradi njihove krivičnosti veliko pridigal in tudi Nefi in Lehi, ki sta bila Helamanova sinova, sta ljudem veliko pridigala, da, in jim prerokovali veliko stvari glede njihove krivičnosti in kaj jih bo doletelo, če se svojih grehov ne bodo pokesali.\n\n15 In zgodilo se je, da so se pokesali, in ker so se pokesali, so začeli uspevati.\n\n16 Kajti ko je Moroniha sprevidel, da so se pokesali, si jih je upal voditi iz kraja v kraj in od mesta do mesta, in sicer dokler si niso znova prisvojili polovice svojega imetja in polovice vseh svojih dežel.\n\n17 In tako se je končalo enainšestdeseto leto vladavine sodnikov.\n\n18 In zgodilo se je v dvainšestdesetem letu vladavine sodnikov, da si Moroniha ni mogel več pridobiti posesti od Lamancev.\n\n19 Zato so opustili svoj načrt, da bi si pridobili preostanek svojih dežel, kajti Lamanci so bili tako številni, da je za Nefijce postalo nemogoče, da bi nad njimi pridobili več moči, zato je Moroniha vse svoje čete zaposlil z obrambo tistih delov, ki jih je zavzel.\n\n20 In zgodilo se je, da je bilo Nefijce zaradi velikanskega števila Lamancev zelo strah, da jih ne bi premagali in poteptali in pobili in pokončali.\n\n21 Da, začeli so se spominjati Almovih prerokb in tudi Mozijevih besed; in sprevideli so, da so bili trdovratno ljudstvo in da so omalovaževali Božje zapovedi;\n\n22 in da so spremenili in pod svojimi nogami poteptali Mozijeve zakone, oziroma to, kar mu je Gospod zapovedal dati ljudstvu; in sprevideli so, da so se njihovi zakoni izpridili in da so postali hudobno ljudstvo, tako da so bili hudobni prav kakor Lamanci.\n\n23 In zaradi njihove krivičnosti je cerkev začela hirati; in začeli so dvomiti v duha preroštva in v duha razodetja; in Božje sodbe so jim zrle v obraz.\n\n24 In sprevideli so, da so postali šibki kot njihovi bratje, Lamanci, in da jih Gospodov Duh ni več varoval; da, umaknil se je od njih, ker Gospodov Duh ne prebiva v nesvetih templjih —\n\n25 zato jih je Gospod prenehal varovati s svojo čudežno in neprimerljivo močjo, kajti zapadli so v stanje nevere in strašne hudobije; in sprevideli so, da so Lamanci silno številnejši od njih in če se ne oklenejo Gospoda, svojega Boga, morajo neizogibno umreti.\n\n26 Kajti glejte, sprevideli so, da je moč Lamancev tako velika kot njihova moč, in sicer mož na moža. In tako so zapadli v ta velik prestopek; da, tako so v razdobju ne veliko let zaradi svojega prestopka postali šibki.\n\n", "hel 5": "[center][font_size=26]5. poglavje[/font_size][/center]\n\n[i]Nefi in Lehi se posvetita pridiganju. — Njuni imeni ju spodbujata, naj si življenje krojita po vzorcu svojih prednikov. — Kristus odkupi tiste, ki se pokesajo. — Nefi in Lehi jih veliko spreobrneta in zaprejo ju in obda ju ogenj. — Oblak teme zasenči tristo ljudi. — Zemlja se zatrese in glas ljudem zapove, naj se pokesajo. — Nefi in Lehi se pogovarjata z angeli in množico obda ogenj. Okrog leta 30 pr. Kr.[/i]\n\n1 In zgodilo se je, da je tistega leta, glejte, Nefi sodni stol predal možu, ki mu je bilo ime Sezoram.\n\n2 Kajti ker so bili njihovi zakoni in njihove vlade sprejete po glasu ljudstva in so bili ti, ki so izbirali húdo, številnejši od teh, ki so izbirali dobro, so zato dozorevali za pogubo, kajti zakoni so se izpridili.\n\n3 Da, in to ni bilo vse; bili so trdovratno ljudstvo, tako da jim ni bilo moč vladati ne z zakonom ne s pravico, razen da je bilo v njihovo pogubo.\n\n4 In zgodilo se je, da je Nefi postal utrujen zaradi njihove krivičnosti; in predal je sodni stol in si zadal, da bo preostanek vseh svojih dni pridigal Božjo besedo, in tudi njegov brat Lehi, preostanek vseh svojih dni;\n\n5 kajti pomnila sta besede, ki jima jih je govoril njun oče Helaman. In to so besede, ki jih je govoril:\n\n6 Glejta, sinova moja, želim, da bi pomnila izpolnjevati Božje zapovedi; in želim, da bi te besede razglašala ljudstvu. Glejta, imenoval sem vaju po naših prvih starših, ki sta prišla iz jeruzalemske dežele; in to sem storil, da se spomnita njiju, ko se spomnita imen; in ko se ju spomnita, se lahko spomnita njunih del; in ko se spomnita njunih del, lahko vesta, kako je rečeno in tudi zapisano, da so bila dobra.\n\n7 Zato, sinova moja, bi želel, da delata to, kar je dobro, da bi se o vama govorilo in tudi pisalo, prav kakor se je govorilo in pisalo o njiju.\n\n8 In sedaj, sinova moja, glejta, od vaju želim nekoliko več, ta želja je, da tega ne bi počela, da bi se bahala, ampak da bi to počela, da bi si nabirala zaklad v nebesih, da, ki je večen in ki ne propade; da, da bosta imela ta dragoceni dar večnega življenja, za katerega upravičeno predpostavljamo, da je bil dan našima očetoma.\n\n9 O pomnita, pomnita, sinova moja, besede, ki jih je kralj Benjamin govoril svojemu ljudstvu; da, pomnita, da ni druge poti ne načina, po katerem je človek lahko odrešen, kakor samo zaradi odkupne krvi Jezusa Kristusa, ki bo prišel; da, pomnita, da pride odkupit svet.\n\n10 In pomnita tudi besede, ki jih je Amulek govoril Zezromu v mestu Amoníha; kajti povedal mu je, da bo Gospod zagotovo prišel odkupit svoje ljudstvo, vendar da jih ne bo prišel odkupit v grehih, ampak da jih bo odkupil od grehov.\n\n11 In ima moč, ki mu jo je dal Oče, da jih odkupi od grehov zaradi kesanja; zato je poslal svoje angele, da bi razglasili novice o pogojih kesanja, ki pripelje k Odkupiteljevi moči, k odrešitvi duš.\n\n12 In sedaj, sinova moja, pomnita, pomnita, da morata temelje sezidati na skali našega Odkupitelja, ki je Kristus, Božji Sin; da to, ko bo hudič poslal svoje mogočne vetrove, da, svoje strelice v viharju, da, ko vaju bosta udarjali vsa njegova toča in njegova močna nevihta, ne bo imelo moči nad vama, da bi vaju povleklo v prepad bede in neskončnega gorja zaradi skale, na kateri sta sezidana, ki je zanesljiv temelj, temelj, na katerem ljudje ne morejo pasti, če zidajo na njem.\n\n13 In zgodilo se je, da so bile to besede, ki jih je Helaman učil svoja sinova; da, učil ju je veliko tega, kar ni zapisano, in tudi veliko tega, kar je zapisano.\n\n14 In pomnila sta njegove besede; in zato sta šla, izpolnjujoč Božje zapovedi, da bi učila Božjo besedo med vsem Nefijevim ljudstvom, začenši v mestu Izobilje;\n\n15 in od tamkaj v mesto Gid; in iz mesta Gid v mesto Mulek;\n\n16 in sicer od enega mesta do drugega, dokler nista šla med vse Nefijevo ljudstvo, ki je bilo v deželi na jugu; in od tamkaj v zarahemelsko deželo med Lamance.\n\n17 In zgodilo se je, da sta pridigala z veliko močjo, tako da sta zmedla veliko teh odpadnikov, ki so odšli od Nefijcev, tako da so pristopili in priznali svoje grehe in se krstili v kesanje in se nemudoma vrnili k Nefijcem, da bi si prizadevali poravnati krivice, ki so jim jih storili.\n\n18 In zgodilo se je, da sta Nefi in Lehi pridigala Lamancem s tako veliko močjo in polnomočjem, kajti dana sta jima bila moč in polnomočje, da sta lahko govorila, in dano jima je bilo tudi, kaj naj govorita —\n\n19 zato sta govorila na veliko osuplost Lamancev, da sta jih prepričala, tako da se je osem tisoč Lamancev, ki so bili v zarahemelski deželi in okolici, krstilo v kesanje in se prepričalo o hudobnih izročilih svojih očetov.\n\n20 In zgodilo se je, da sta se Nefi in Lehi od tamkaj napotila v nefijsko deželo.\n\n21 In zgodilo se je, da ju je lamanska vojska zajela in vrgla v ječo; da, prav v tisto ječo, v katero so Limhijevi služabniki vrgli Amona in njegove brate.\n\n22 In potem ko sta bila vržena v ječo brez hrane za veliko dni, glejte, so prišli v ječo, da bi ju odpeljali, da bi ju ubili.\n\n23 In zgodilo se je, da sta bila Nefi in Lehi obdana, kakor če bi bila z ognjem, in sicer tako da si nanju niso drznili položiti rok iz strahu, da se ne bi opekli. Vendar se Nefi in Lehi nista opekla; in stala sta kakor sredi ognja in se nista opekla.\n\n24 In ko sta videla, da ju obdaja ognjen steber in ju ne opeče, sta se v srcu opogumila.\n\n25 Kajti videla sta, da si Lamanci nanju ne drznejo položiti rok; niti se jima ne drznejo približati, ampak stojijo, kot da bi onemeli od začudenja.\n\n26 In zgodilo se je, da sta Nefi in Lehi pristopila in jim začela govoriti, rekoč: Ne bojte se, kajti glejte, Bog je tisti, ki vam je pokazal to čudovito stvar, s katero vam je pokazano, da na naju ne morete položiti rok, da bi naju ubili.\n\n27 In glejte, ko sta te besede izrekla, se je zemlja silno stresla in zidovi ječe so se zamajali, kot da bi bili tik pred tem, da se zrušijo na zemljo; toda glejte, niso se podrli. In glejte, tisti, ki so bili v ječi, so bili Lamanci in Nefijci, ki so bili odpadniki.\n\n28 In zgodilo se je, da jih je zasenčil oblak teme in obšel jih je strahospoštljiv strah.\n\n29 In zgodilo se je, da je prišel glas, kot da bi bil nad oblakom teme, rekoč: Pokesajte se, pokesajte se in ne prizadevajte si več ubiti mojih služabnikov, ki sem ju poslal k vam, da bosta razglasila dobre novice!\n\n30 In zgodilo se je, ko so slišali ta glas in videli, da ni bil ne glas groma, niti ni bil glas velikega bučnega hrupa, toda glejte, to je bil mirni glas popolne miline, kakor če bi bil šepet, in prodrl je prav do same duše —\n\n31 in navkljub milini glasu, glejte, se je zemlja silno stresla in zidovi ječe so se ponovno zamajali, kot da bi bili tik pred tem, da se zrušijo na zemljo; in glejte, oblak teme, ki jih je zasenčil, se ni razblinil —\n\n32 in glejte, ponovno je prišel glas, rekoč: Pokesajte se, pokesajte se, kajti nebeško kraljestvo se je približalo; in ne prizadevajte si več ubiti mojih služabnikov! In zgodilo se je, da se je zemlja ponovno stresla in zidovi so se zamajali.\n\n33 In spet je že tretjič prišel glas in jim spregovoril čudovite besede, ki jih človek ne more izreči; in zidovi so se spet zamajali in zemlja se je stresla, kot da bi bila tik pred tem, da se razdvoji.\n\n34 In zgodilo se je, da Lamanci zaradi oblaka teme, ki jih je zasenčil, niso mogli zbežati; da, in nepremično so stali tudi zaradi strahu, ki jih je obšel.\n\n35 Med njimi je bil torej nekdo, ki je bil po rojstvu Nefijec, ki je nekoč pripadal Božji cerkvi, ampak je od njih odpadel.\n\n36 In zgodilo se je, da se je obrnil, in glejte, skozi oblak teme je zagledal Nefijev in Lehijev obraz; in glejte, silno sta žarela, prav kakor obrazi angelov. In videl je, da sta oči povzdignila proti nebu; in bila sta, kakor če bi govorila oziroma povzdigovala glas k nekemu bitju, ki sta ga gledala.\n\n37 In zgodilo se je, da je ta mož zaklical množici, da bi se obrnili in pogledali. In glejte, dana jim je bila moč, da so se obrnili in pogledali; in zagledali so Nefijev in Lehijev obraz.\n\n38 In temu človeku so rekli: Glej, kaj pomeni vse to in kdo je ta, s katerim govorita tadva moža?\n\n39 Temu človeku je bilo torej ime Aminadab. In Aminadab jim je rekel: Govorita z Božjimi angeli.\n\n40 In zgodilo se je, da so mu Lamanci rekli: Kaj naj storimo, da bo ta oblak teme, ki nas zasenčuje, izginil?\n\n41 In Aminadab jim je rekel: Pokesati se morate in klicati h glasu, in sicer dokler ne boste verovali v Kristusa, o katerem so vas učili Alma in Amulek in Zezrom; in ko boste to storili, bo oblak teme, ki vas zasenčuje, izginil.\n\n42 In zgodilo se je, da so vsi začeli klicati h glasu njega, ki je zatresel zemljo; da, klicali so, vse dokler se oblak teme ni razblinil.\n\n43 In zgodilo se je, da so, ko so se ozrli z očmi naokrog in videli, da se je oblak teme, ki jih je zasenčil, razblinil, glejte, videli, da jih, da, vsako dušo, obdaja ognjen steber.\n\n44 In Nefi in Lehi sta bila sredi med njimi; da, bili so obdani; da, bili so kot da bi bili sredi plamtečega ognja, vendarle jih ni poškodoval, niti ni zajel zidov ječe; in navdala jih je radost, ki je neizrekljiva in polna slave.\n\n45 In glejte, Božji Sveti Duh je prišel iz nebes in jim prišel v srce in navdal jih je kot z ognjem in lahko so govorili čudovite besede.\n\n46 In zgodilo se je, da je k njim prišel glas, da, prijeten glas, kot da bi bil šepet, rekoč:\n\n47 Mir, mir bodi z vami zaradi vaše vere v mojega nadvse Ljubljenega, ki je bil od osnovanja sveta!\n\n48 In sedaj, ko so to slišali, so povzdignili oči, kot da gledajo, od kod prihaja glas; in glejte, videli so nebesa, ki so se odprla; in angeli so prišli iz nebes in jim služili.\n\n49 In bilo jih je okrog tristo duš, ki so to videle in slišale; in pozvani so bili, naj gredo in naj se ne čudijo, niti naj ne dvomijo.\n\n50 In zgodilo se je, da so šli in ljudstvo poučevali, razglašajoč po vseh okoliških predelih vse, kar so slišali in videli, tako da so prepričali večji del Lamancev zaradi veličine dokazov, ki so jih prejeli.\n\n51 In toliko, kolikor so jih prepričali, jih je odložilo bojno orožje in tudi opustilo sovraštvo in izročilo svojih očetov.\n\n52 In zgodilo se je, da so Nefijcem prepustili njihove lastne dežele.\n\n", "hel 6": "[center][font_size=26]6. poglavje[/font_size][/center]\n\n[i]Pravični Lamanci pridigajo hudobnim Nefijcem. — Obe ljudstvi uspevata med obdobjem miru in obilja. — Lucifer, osnovalec greha, podžiga srca hudobnih in Gadiantonovih razbojnikov k umoru in hudobiji. — Razbojniki prevzamejo nefijsko vlado. Med letoma 29 in 23 pr. Kr.[/i]\n\n1 In zgodilo se je, da se je, ko se je končalo dvainšestdeseto leto vladavine sodnikov, vse to zgodilo in Lamanci so, večji del njih, postali pravično ljudstvo, tako da je njihova pravičnost prekašala to od Nefijcev zaradi njihove trdnosti in njihove stanovitnosti v veri.\n\n2 Kajti glejte, bilo je veliko Nefijcev, ki so postali otopeli in nespokorjeni in skrajno hudobni, tako da so zavrnili Božjo besedo in vse pridiganje in prerokovanje, ki je prišlo mednje.\n\n3 Vendar so ljudje v cerkvi čutili veliko radost zaradi spreobrnitve Lamancev, da, zaradi Božje cerkve, ki je bila ustanovljena med njimi. In drug z drugim so se družili in drug z drugim so se radostili in čutili veliko radosti.\n\n4 In zgodilo se je, da je veliko Lamancev prišlo v zarahemelsko deželo in nefijskemu ljudstvu razglasilo način svoje spreobrnitve in jih opominjalo k veri in kesanju.\n\n5 Da, in veliko jih je pridigalo s silno veliko močjo in polnomočjem, da bi številne od njih pripeljali do globin ponižnosti, da bi bili ponižni privrženci Boga in Jagnjeta.\n\n6 In zgodilo se je, da je veliko Lamancev odšlo v deželo na severu; in tudi Nefi in Lehi sta šla v deželo na severu, da bi pridigala ljudstvu. Tako se je končalo triinšestdeseto leto.\n\n7 In glejte, v vsej deželi je bil mir, tako da so Nefijci šli, v kateri koli del dežele so želeli, bodisi med Nefijce ali Lamance.\n\n8 In zgodilo se je, da so tudi Lamanci šli, kamor so želeli, bodisi med Lamance ali med Nefijce; in tako so se prosto gibali med seboj, da bi glede na svojo željo kupovali in da bi prodajali in da bi zaslužili.\n\n9 In zgodilo se je, da so silno obogateli, tako Lamanci kot Nefijci; in imeli so silno veliko zlata in srebra in vsakovrstnih dragocenih kovin tako v deželi na jugu kot v deželi na severu.\n\n10 Dežela na jugu se je torej imenovala Lehi, dežela na severu pa se je imenovala Mulek, kar je bilo po Sedekíjevem sinu; kajti Gospod je Muleka pripeljal v deželo na severu, Lehija pa v deželo na jugu.\n\n11 In glejte, v obeh deželah je bilo vsakovrstno zlato in srebro in dragocena ruda vseh vrst; in bili so tudi natančni rokodelci, ki so obdelovali vsakršno rudo in jo oplemenitili; in tako so obogateli.\n\n12 Tako na severu kot na jugu so žito gojili v obilju; in tako na severu kot na jugu so silno uspevali. In množili so se in se v deželi silno okrepili. In gojili so veliko drobnice in goveda, da, veliko pitančkov.\n\n13 Glejte, njihove žene so garale in predle in izdelovale so vsakovrstna oblačila iz tanko tkanega platna in vsakovrstnega blaga, da bi pokrili svojo goloto. In tako je štiriinšestdeseto leto minilo v miru.\n\n14 In tudi v petinšestdesetem letu je bilo veliko radosti in miru, da, veliko pridiganja in veliko prerokb glede tega, kar bo prišlo. In tako je minilo petinšestdeseto leto.\n\n15 In zgodilo se je, da je v šestinšestdesetem letu vladavine sodnikov, glejte, Sezorama umorila neznana roka, ko je sedel na sodnem stolu. In zgodilo se je, da so istega leta umorili tudi njegovega sina, ki ga je ljudstvo postavilo namesto njega. In tako se je končalo šestinšestdeseto leto.\n\n16 In na začetku sedeminšestdesetega leta so ljudje spet začeli postajati silno hudobni.\n\n17 Kajti glejte, Gospod jih je tako dolgo blagoslavljal s posvetnim bogastvom, da niso bili podžgani k jezi, k vojnam, niti k prelivanju krvi; zato so začeli srce predajati svojemu bogastvu; da, začeli so si prizadevati za zaslužek, da bi se povzdignili drug nad drugega; zato so začeli skrivoma ubijati in ropati in pleniti, da bi se okoristili.\n\n18 In sedaj glejte, ti morilci in plenilci so bili tolpa, ki sta jo ustanovila Kiškumen in Gadianton. In sedaj se je zgodilo, da jih je bilo v Gadiantonovi tolpi veliko, celo med Nefijci. Toda glejte, bili so številnejši med hudobnejšim delom Lamancev. In imenovali so se Gadiantonovi razbojniki in morilci.\n\n19 In oni so bili tisti, ki so umorili vrhovnega sodnika Sezorama in njegovega sina, ko sta bila na sodnem stolu; in glejte, niso jih našli.\n\n20 In sedaj se je zgodilo, da so se Lamanci, ko so ugotovili, da so med njimi razbojniki, silno užalostili; in uporabili so vsa sredstva, ki so bila v njihovi moči, da bi jih odstranili z obličja zemlje.\n\n21 Toda glejte, Satan je podžigal srca večjega dela Nefijcev, tako da so se pridružili tistim razbojniškim tolpam in z njimi sklenili zaveze in prisege, da bodo drug drugega ščitili in varovali v vsakršnih težkih okoliščinah, v katerih se bodo znašli, da ne bi trpeli zavoljo svojih umorov in svojih plenjenj in svojih kraj.\n\n22 In zgodilo se je, da so imeli svoja znamenja, da, svoja tajna znamenja in svoje skrivne besede; in to zato, da bi lahko razlikovali brata, ki je sklenil zavezo, da mu ne bi, kakršno koli hudobijo bi brat naredil, škodoval ne brat ne tisti, ki so pripadali njegovi tolpi, ki so to zavezo sklenili.\n\n23 In tako so lahko morili in plenili in kradli in se vdajali vlačugarstvu in zagrešili vsakovrstne hudobije v nasprotju z zakoni svoje dežele in tudi z Božjimi zakoni.\n\n24 In kdor koli od tistih, ki je pripadal njihovi tolpi, bi svetu razkril njihovo hudobijo in njihove gnusobe, bi mu morali soditi, ne glede na zakone njihove dežele, ampak glede na zakone njihove hudobije, ki sta jih dala Gadianton in Kiškumen.\n\n25 Sedaj glejte, to so tiste tajne prisege in zaveze, za katere je Alma sinu ukazal, da ne smejo v svet, da ne bi bile sredstvo, ki bi ljudstvo odvlekle v pogubo.\n\n26 Sedaj glejte, tiste tajne prisege in zaveze do Gadiantona niso prišle iz zapisov, ki so bili izročeni Helamanu; toda glejte, v Gadiantonovo srce jih je vsadilo tisto bitje, ki je naša prva starša zvabilo, da sta jedla od prepovedanega sadu —\n\n27 da, tisto bitje, ki je s Kajnom skovalo zaroto, da tega, če bo umoril brata Abela, svet ne bo izvedel. In s Kajnom in njegovimi privrženci je odtlej kovalo zarote.\n\n28 In to je tudi tisto bitje, ki je v srca ljudi položilo, naj zgradijo stolp, zadosti visok, da bodo lahko prišli do nebes. In to je bilo tisto bitje, ki je zavajalo ljudi, ki so od stolpa prišli v to deželo; ki je razširilo dela teme in gnusob po vsem obličju dežele, dokler ljudi ni zvleklo v popoln propad in v večni pekel.\n\n29 Da, to je bilo tisto bitje, ki je položilo Gadiantonu v srce, naj še nadaljuje z delom teme in skrivnih umorov; in porajalo jih je od začetka človekovega obstoja prav do tega časa.\n\n30 In glejte, on je ta, ki je osnovalec vsega greha. In glejte, nadaljuje z deli teme in skrivnih umorov in predaja njihove zarote in njihove prisege in njihove zaveze in njihove načrte o strašni hudobiji iz roda v rod, v kolikor se lahko polasti src človeških otrok.\n\n31 In sedaj glejte, močno se je polastil src Nefijcev; da, tako da so postali silno hudobni; da, večji del njih je skrenil s poti pravičnosti in pod svojimi nogami so poteptali Božje zapovedi in krenili po svojih poteh in si iz zlata in srebra naredili malike.\n\n32 In zgodilo se je, da so vse te krivičnosti prišle nadnje v razmiku ne veliko let, tako da je večji del prišel nadnje v sedeminšestdesetem letu vladavine sodnikov nad Nefijevim ljudstvom.\n\n33 In na veliko žalost in obžalovanje pravičnih so v svojih krivičnostih rasli tudi v oseminšestdesetem letu.\n\n34 In tako vidimo, da so Nefijci začeli hirati v neveri in rasti v hudobiji in gnusobah, medtem ko so Lamanci začenjali silno rasti v spoznanju o Bogu; da, začeli so izpolnjevati njegove predpise in zapovedi in hoditi pred njim v resnici in pokončnosti.\n\n35 In tako vidimo, da se je Gospodov Duh začel umikati od Nefijcev zaradi njihove hudobije in trdosrčnosti.\n\n36 In tako vidimo, da je Gospod začel razlivati svojega Duha na Lamance zaradi njihove neprisiljenosti in pripravljenosti, da verjamejo njegovim besedam.\n\n37 In zgodilo se je, da so Lamanci lovili tolpo Gadiantonovih razbojnikov; in pridigali so Božjo besedo med hudobnejšim delom med njimi, tako da je bila ta razbojniška tolpa med Lamanci povsem pokončana.\n\n38 Po drugi strani pa se je zgodilo, da so jih Nefijci krepili in podpirali, začenši s hudobnejšim delom med njimi, dokler niso prekrili cele nefijske dežele in speljali večji del pravičnih, dokler niso ti pričeli verjeti v njihova dela in si deliti njihov plen in se jim pridruževati pri skrivnih umorih in zvezah.\n\n39 In tako so si pridobili sámo upravljanje vlade, tako da so pod svojimi nogami teptali in udarjali in prizadeli in obrnili hrbet revnim in krotkim in ponižnim Božjim privržencem.\n\n40 In tako vidimo, da so bili v strašnem položaju in so dozorevali za večno pogubo.\n\n41 In zgodilo se je, da se je tako končalo oseminšestdeseto leto vladavine sodnikov nad Nefijevim ljudstvom.\n\n", "hel 7": "Prerokba Nefija, Helamanovega Sina. — Bog Nefijevemu ljudstvu zagrozi, da jih bo obiskal v jezi v njihovo popolno pogubljenje, če se ne bodo pokesali svoje hudobije. Bog Nefijevo ljudstvo udari s kugo; pokesajo se in se obrnejo k njemu. Samuel, Lamanec, prerokuje Nefijcem.\n\nObsega 7. do 16. poglavje.\n\n[center][font_size=26]7. poglavje[/font_size][/center]\n\n[i]Nefija na severu zavrnejo in vrne se v Zarahemlo. — Moli na stolpu na svojem vrtu in potem pokliče ljudi, naj se pokesajo ali preminejo. Med letoma 23 in 21 pr. Kr.[/i]\n\n1 Glejte, sedaj se je zgodilo v devetinšestdesetem letu vladavine sodnikov nad nefijskim ljudstvom, da se je Nefi, Helamanov sin, vrnil v zarahemelsko deželo iz dežele na severu.\n\n2 Kajti bil je med ljudmi, ki so bili v deželi na severu, in jim pridigal Božjo besedo in jim prerokoval veliko stvari;\n\n3 in zavrnili so vse njegove besede, tako da ni mogel ostati med njimi, ampak se je spet vrnil v rodno deželo.\n\n4 In videč ljudstvo v stanju tako strašne hudobije in kako ti Gadiantonovi razbojniki zasedajo sodne stole — se polaščajo moči in oblasti v deželi; ne meneč se za Božje zapovedi in niso niti najmanj pravicoljubni pred njim; kako ne izkazujejo pravice človeškim otrokom;\n\n5 pravične obsojajo zaradi pravičnosti; dopuščajo, da krivci in hudobneži ostanejo nekaznovani zaradi svojega denarja; in nadalje, delajo na čelu vlade, da vladajo in delajo glede na svojo voljo, da bi si pridobili zaslužek in slavo sveta, in nadalje, da bi lažje prešuštvovali in kradli in ubijali in delali glede na lastno voljo —\n\n6 ta velika krivičnost je torej prišla nad Nefijce v razmiku ne veliko let; in ko je Nefi to videl, mu je srce v prsih prežela potrtost; in s tesnobo v duši je vzkliknil:\n\n7 O, da bi bili moji dnevi v dneh, ko je moj oče Nefi šele prišel iz jeruzalemske dežele, da bi se z njim radostil v obljubljeni deželi; tedaj je bilo na njegovo ljudstvo zlahka vplivati; neomajno so izpolnjevali Božje zapovedi in stežka jih je bilo napeljati, da bi delali krivičnosti; in hitro so prisluhnili Gospodovim besedam —\n\n8 da, ko bi bili moji dnevi v tistih dneh, potem bi se moja duša radostila zaradi pravičnosti mojih bratov.\n\n9 Toda glejte, zapisano mi je, da so ti dnevi moji in da mi bo dušo navdajala potrtost zaradi te hudobije mojih bratov.\n\n10 In glejte, sedaj se je zgodilo, da je bilo to na stolpu, ki je bil v Nefijevem vrtu, ki je bil ob glavni cesti, ki je vodila na glavni trg, ki je bil v mestu Zarahemla; zato se je Nefi priklonil na stolpu, ki je bil v njegovem vrtu, na stolpu, ki je bil tudi blizu vrat vrta, mimo katerega je vodila glavna cesta.\n\n11 In zgodilo se je, da so neki ljudje šli mimo in videli Nefija, ko je na stolpu Bogu izlival svojo dušo; in stekli so in ljudem povedali, kar so videli, in ljudje so se zbrali v množicah, da bi poznali vzrok za tako veliko žalovanje zavoljo človeške hudobije.\n\n12 In sedaj, ko se je Nefi dvignil, je zagledal množice ljudi, ki so se zbrali.\n\n13 In zgodilo se je, da je odprl usta in jim rekel: Glejte, zakaj ste se zbrali? Da vam lahko povem o vaših krivičnostih?\n\n14 Da, ker sem se povzpel na svoj stolp, da bi Bogu izlil svojo dušo zaradi silne potrtosti v mojem srcu, ki je zaradi vaših krivičnosti!\n\n15 In zaradi mojega žalovanja in objokovanja ste se zbrali in se čudite; da, in zelo se morate čuditi; da, morali bi se čuditi, ker ste se vdali, da se je hudič tako močno polastil vaših src.\n\n16 Da, kako ste se lahko vdali zapeljevanju njega, ki si prizadeva vaše duše zalučati v večno bedo in neskončno gorje?\n\n17 O, pokesajte se, pokesajte se! Zakaj hočete umreti? Obrnite se, obrnite se h Gospodu, svojemu Bogu! Zakaj vas je zapustil?\n\n18 To je zato, ker ste postali trdosrčni; da, ne želite prisluhniti glasu dobrega pastirja; da, izzivali ste ga, da se je razjezil na vas.\n\n19 In glejte, namesto da bi vas zbral, vas bo, če se ne boste pokesali, glejte, razkropil, da boste postali hrana za pse in divje živali.\n\n20 O, kako ste lahko pozabili svojega Boga še istega dne, ko vas je rešil?\n\n21 Toda glejte, to je zato, da bi se okoristili, da bi vas ljudje hvalili, da, in da bi si pridobili zlata in srebra. In srce predajate bogastvu in puhlostim tega sveta, zaradi česar morite in plenite in kradete in po krivem pričate zoper bližnjega in delate vsakovrstne krivičnosti.\n\n22 In zaradi tega bo nad vas prišlo gorje, če se ne boste pokesali. Kajti če se ne boste pokesali, glejte, bodo to veliko mesto in tudi vsa tista velika mesta, ki so naokrog, ki so v deželi naše posesti, odvzeta, da ne boste imeli mesta v njih; kajti glejte, Gospod vam ne bo naklonil moči, kot je delal doslej, da bi se zoperstavili svojim sovražnikom.\n\n23 Kajti glejte, tako govori Gospod: Hudobnim ne bom pokazal svoje moči, enim nič več kot drugim, razen tistim, ki se pokesajo svojih grehov in prisluhnejo mojim besedam. Zato bi torej želel, da bi uvideli, bratje moji, da bo bolje za Lamance kot za vas, če se ne boste pokesali.\n\n24 Kajti glejte, pravičnejši so od vas, kajti niso grešili zoper to veliko spoznanje, ki ste ga prejeli vi; zato bo Gospod z njimi milosten; da, podaljšal jim bo dneve in jim povečal potomstvo, in sicer ko boš ti povsem pokončan, če se ne boš pokesal.\n\n25 Da, gorje vam zaradi velike gnusobe, ki je prišla med vas; in pridružili ste se ji, da, tisti tajni tolpi, ki jo je ustanovil Gadianton!\n\n26 Da, gorje bo prišlo nad vas zaradi tistega ponosa, kateremu ste dopustili priti v vaše srce, ki vas je povzdignil nad to, kar je dobro, zaradi vašega silno velikega bogastva!\n\n27 Da, gorje vam zaradi vaše hudobije in gnusob!\n\n28 In če se ne boste pokesali, boste preminili; da, celo vaše dežele vam bodo odvzete in izbrisani boste z obličja zemlje.\n\n29 Glejte torej, ne pravim sam od sebe, da to bo, ker tega ne vem sam od sebe; toda glejte, vem, da so te stvari resnične, ker mi je to razkril Gospod Bog, zato pričujem, da bo.\n\n", "hel 8": "[center][font_size=26]8. poglavje[/font_size][/center]\n\n[i]Izprijeni sodniki si prizadevajo nahujskati ljudstvo zoper Nefija. — Abraham, Mojzes, Zenos, Zenok, Ezija, Izaija, Jeremija, Lehi in Nefi so vsi pričevali o Kristusu. — Nefi po navdihu oznani umor vrhovnega sodnika. Med letoma 23 in 21 pr. Kr.[/i]\n\n1 In sedaj se je zgodilo, da so, ko je Nefi te besede izrekel, glejte, bili tam možje, ki so bili sodniki, ki so tudi pripadali Gadiantonovi tajni tolpi, in razjezili so se in zavpili proti njemu, govoreč ljudem: Zakaj ne zgrabite tega človeka in ga privedete, da bo obsojen glede na zločin, ki ga je zagrešil?\n\n2 Zakaj gledate tega človeka in ga poslušate, kako žali to ljudstvo in naš zakon?\n\n3 Kajti glejte, Nefi jim je govoril glede izprijenosti njihovega zakona; da, Nefi jim je veliko govoril, česar ni moč zapisati; in govoril ni nič takega, kar bi bilo v nasprotju z Božjimi zapovedmi.\n\n4 In ti sodniki so bili nanj jezni, ker jim je jasno govoril glede njihovih tajnih del teme; vendar si nanj niso drznili položiti rok, kajti bali so se ljudstva, da ne bi vpilo proti njim.\n\n5 Zato so ljudstvu zavpili, rekoč: Zakaj temu človeku dopuščate, da nas žali? Kajti glejte vse to ljudstvo obsoja, in sicer na propad; da, in tudi da nam bodo odvzeta ta naša velika mesta, da ne bomo imeli mesta v njih.\n\n6 In vemo torej, da je to nemogoče, kajti glejte, močni smo in naša mesta velika, zato naši sovražniki ne morejo imeti moči nad nami.\n\n7 In zgodilo se je, da so tako ljudi podžigali k jezi zoper Nefija in med njimi povzročili prepire; kajti bilo jih je nekaj, ki so zaklicali: Pustite tega človeka pri miru, kajti dober človek je in to, kar pravi, se bo zagotovo zgodilo, če se ne bomo pokesali;\n\n8 da, glejte, doletele nas bodo vse sodbe, o katerih nam je pričeval; kajti vemo, da nam je pravilno pričeval glede naših krivičnostih. In glejte, veliko jih je in prav kakor ve za naše krivičnosti, ve za vse, kar nas bo doletelo;\n\n9 da, in glejte, če on ne bi bil prerok, glede tega ne bi mogel pričevati.\n\n10 In zgodilo se je, da so bili tisti ljudje, ki so si Nefija prizadevali ubiti, zaradi strahu primorani, da nanj niso položili rok; zato jim je spet začel govoriti, videč, da si je v očeh nekaterih pridobil naklonjenost, tako da so se preostali zbali.\n\n11 Zato jim je bil primoran spregovoriti več, rekoč: Glejte, bratje moji, mar niste prebrali, da je Bog dal moč enemu človeku, in sicer Mojzesu, da je udaril po vodah Rdečega morja in so se razdelile semkaj in tjakaj, tako da so Izraelci, ki so bili naši očetje, prišli čez po suhem, nad egipčanskimi četami pa so se vode zaprle in jih pogoltnile?\n\n12 In sedaj glejte, če je Bog temu človeku dal takšno moč, zakaj bi se potem sporekali med seboj in rekli, da meni ni dal nobene moči, s katero bi vedel glede sodb, ki vas bodo doletele, če se ne boste pokesali?\n\n13 Toda, glejte, ne zanikate le mojih besed, ampak zanikate tudi vse besede, ki so jih govorili naši očetje, in tudi besede, ki jih je govoril ta mož, Mojzes, ki mu je bila dana tako velika moč, da, besede, ki jih je govoril glede Mesijevega prihoda.\n\n14 Da, mar ni pričeval, da bo prišel Božji Sin? In kakor je dvignil bronasto kačo v divjini, prav tako bo dvignjen ta, ki naj bi prišel.\n\n15 In toliko, kolikor jih bo tisto kačo pogledalo, jih bo živelo, prav kakor jih bo živelo toliko, kolikor jih bo pogledalo Božjega Sina z vero, skesanega duha, in sicer tisto življenje, ki je večno.\n\n16 In sedaj glejte, o tem ni pričeval le Mojzes, ampak tudi vsi sveti preroki od njegovih dni prav do Abrahamovih dni.\n\n17 Da, in glejte, Abraham je videl o njegovem prihodu in navdalo ga je veselje in vzradostil se je.\n\n18 Da, in glejte, povem vam, da o tem ni vedel le Abraham, ampak jih je bilo pred Abrahamovimi dnevi veliko, ki so bili poklicani po Božjem redu; da, in sicer po redu njegovega Sina; in to zato, da bi se ljudem pokazalo silno veliko tisoč let pred njegovim prihodom, da bo k njim prišla celo odkupitev.\n\n19 In želel bi torej, da bi vedeli, da je bilo prav od Abrahamovih dni veliko prerokov, ki so o tem pričevali; da, glejte, prerok Zenos je smelo pričeval; zaradi česar so ga ubili.\n\n20 In glejte, tudi Zenok in tudi Ezija in tudi Izaija in Jeremija (Jeremija je bil ta prerok, ki je pričeval o uničenju Jeruzalema) in vemo torej, da je bil Jeruzalem uničen glede na Jeremijeve besede. O potem, zakaj ne bi Božji sin prišel glede na njegovo prerokbo?\n\n21 In mar boste torej oporekali, da je bil Jeruzalem uničen? Mar boste rekli, da Sedekíjevi sinovi niso bili pobiti, vsi razen Muleka? Da, in mar ne vidite, da je Sedekíjevo potomstvo z nami in so bili pregnani iz jeruzalemske dežele? Toda glejte, to ni vse —\n\n22 naš oče Lehi je bil pregnan iz Jeruzalema, ker je o tem pričeval. O tem je pričeval tudi Nefi in tudi skoraj vsi naši očetje prav do tega časa; da, pričevali so o Kristusovem prihodu in pričakovali so in se radostili njegovega dneva, ki bo prišel.\n\n23 In glejte, on je Bog in z njimi je in prikazal se jim je, da jih je odkupil; in slavili so ga zaradi tega, kar mora priti.\n\n24 In sedaj, videč, da to veste in tega ne morete zanikati, razen če se zlažete, zato ste v tem grešili, kajti vse to ste zavrnili navkljub tolikim dokazom, ki ste jih prejeli; da, in sicer ste prejeli vse, tako v nebesih, in vse, kar je na zemlji, kot dokaz, da je to res.\n\n25 Toda glejte, zavrnili ste resnico in se uprli vašemu svetemu Bogu; in prav tačas si, namesto da bi si nabirali zaklade v nebesih, kjer se nič ne izpridi in kamor ne pride nič, kar je nečisto, nakopavate srd za sodni dan.\n\n26 Da, prav tačas zaradi svojih umorov in svojega nečistovanja in hudobije dozorevate za večno pogubo; da, in če se ne boste pokesali, bo kmalu prišla k vam.\n\n27 Da, glejte, sedaj je prav pred vašimi vrati; da, pojdite do sodnega stola in poizvejte; in glejte, vaš sodnik je bil umorjen in leži v svoji krvi; in umoril ga je njegov brat, ki si prizadeva zasesti sodni stol.\n\n28 In glejte, oba sta pripadala vaši tajni tolpi, katere osnovalca sta Gadianton in zlodej, ki si prizadeva pogubiti človeške duše.\n\n", "hel 9": "[center][font_size=26]9. poglavje[/font_size][/center]\n\n[i]Sli najdejo vrhovnega sodnika mrtvega ob sodnem stolu. — Zaprejo jih in kasneje izpustijo. — Nefi po navdihu prepozna Seantuma za morilca. — Nekateri sprejmejo Nefija za preroka. Med letoma 23 in 21 pr. Kr.[/i]\n\n1 Glejte, sedaj se je zgodilo, da so, ko je Nefi te besede izgovoril, neki ljudje, ki so bili med njimi, stekli do sodnega stola; da, in sicer pet jih je bilo, ki so šli, in ko so šli, so med seboj govorili:\n\n2 Glejte, sedaj bomo zagotovo vedeli, ali je ta mož prerok in mu je Bog zapovedal, naj nam prerokuje tako čudovite stvari. Glejte, ne verjamemo, da mu je; da, ne verjamemo, da je prerok; če pa je to, kar je rekel glede vrhovnega sodnika, res, da je mrtev, potem bomo verjeli, da so druge besede, ki jih je spregovoril, resnične.\n\n3 In zgodilo se je, da so na vso moč tekli in stopili do sodnega stola; in glejte, vrhovni sodnik je padel na zemljo in je ležal v svoji krvi.\n\n4 In sedaj glejte, ko so to videli, so silno osupnili, tako da so popadali na zemljo; kajti niso verjeli besedam, ki jih je Nefi izgovoril glede vrhovnega sodnika.\n\n5 Toda sedaj, ko so videli, so verjeli in obšel jih je strah, da bodo ljudstvo doletele vse sodbe, ki jih je izgovoril Nefi; zato so se tresli in popadali na zemljo.\n\n6 Sedaj, nemudoma ko je bil sodnik umorjen — zabodel ga je njegov brat, odet v plašč skrivnosti, in zbežal je in služabniki so stekli in povedali ljudem, zganjajoč vik o umoru med njimi.\n\n7 In glejte, ljudje so se zbrali na mestu sodnega stola — in glejte, na svojo osuplost so videli tistih pet mož, ki so popadali na zemljo.\n\n8 In sedaj glejte, ljudje niso nič vedeli glede množice, ki se je zbrala na Nefijevem vrtu; zato so med seboj govorili: Ti možje so ti, ki so umorili sodnika, in Bog jih je udaril, da nam niso mogli pobegniti.\n\n9 In zgodilo se je, da so jih prijeli in jih zvezali in jih vrgli v ječo. In razposlan je bil razglas, da je sodnik umorjen in da so morilce prijeli in vrgli v ječo.\n\n10 In zgodilo se je, da so se naslednji dan ljudje zbrali na pogrebu velikega vrhovnega sodnika, ki je bil ubit, da bi žalovali in se postili.\n\n11 In tako so se tudi tisti sodniki, ki so bili na Nefijevem vrtu in so slišali njegove besede, zbrali na pogrebu.\n\n12 In zgodilo se je, da so med ljudmi poizvedovali, rekoč: Kje je peterica, ki je bila poslana, da poizve glede vrhovnega sodnika, ali je mrtev? In odgovorili so in rekli: Glede peterice, za katero pravite, da ste jo poslali, ne vemo; vendar jih je pet, ki so morilci, ki smo jih vrgli v ječo.\n\n13 In zgodilo se je, da so sodniki želeli, da jih privedejo; in privedli so jih in glejte, bili so tista peterica, ki so jo poslali, in glejte, sodniki so jih spraševali, da bi izvedeli glede zadeve, in povedali so jim vse, kar so storili, rekoč:\n\n14 Stekli smo in prišli do mesta sodnega stola in ko smo videli vse, prav kakor je pričeval Nefi, smo tako osupnili, da smo popadali na zemljo; in ko smo si od osuplosti opomogli, glejte, so nas vrgli v ječo.\n\n15 Torej, glede umora tega moža, ne vemo, kdo je to storil; in vemo le to, pritekli smo in prišli, kakor ste želeli, in glejte, bil je mrtev, glede na Nefijeve besede.\n\n16 In sedaj se je zgodilo, da so sodniki pojasnili zadevo ljudstvu in vzklikali zoper Nefija, rekoč: Glejte, vemo, da se je tale Nefi gotovo domenil z nekom, naj sodnika ubije, in bi nam to potem lahko razglasil, da bi nas spreobrnil v svojo vero, da bi se povzdigoval kot velik človek, izvoljen od Boga, in prerok.\n\n17 In sedaj glejte, tega človeka bomo razkrinkali in priznal bo svojo napako in nam razkril pravega morilca tega sodnika.\n\n18 In zgodilo se je, da je bila peterica osvobojena na dan pogreba. Vendar so grajali sodnike zaradi besed, ki so jih izrekli proti Nefiju, in se posamič prepirali z njimi, tako da so jih zmedli.\n\n19 Vendar so ukazali, naj Nefija primejo in zvežejo in privedejo pred množico, in začeli so ga na različne načine izpraševati, da bi ga ujeli v protislovju, da bi ga lahko obtožili na smrt —\n\n20 rekoč mu: Ti si sokrivec; kdo je človek, ki je zakrivil ta umor? Povej nam torej in priznaj svojo napako, rekoč: Glejte, tu je denar; in pustili te bomo pri življenju, če nam poveš in priznaš dogovor, ki si ga sklenil z njim.\n\n21 Toda Nefi jim je rekel: O vi nespametni, vi neobrezani v srcu, vi slepo in trdovratno ljudstvo, ali veste, kako dolgo bo Gospod, vaš Bog, dopuščal, da boste nadaljevali na tej grešni poti?\n\n22 O, morali bi začeti ječati in žalovati zaradi velike pogube, ki vas tačas čaka, če se ne boste pokesali.\n\n23 Glejte, pravite, da sem se s človekom dogovoril, naj umori Sezorama, našega vrhovnega sodnika. Toda glejte, povem vam, da je to zato, ker sem vam pričeval, da bi vi lahko vedeli glede tega; da, in sicer vam v dokaz, da sem vedel za hudobijo in gnusobe, ki so med vami.\n\n24 In ker sem to storil, pravite, da sem se domenil s človekom, naj to stori; da, ker sem vam pokazal to znamenje, se name jezite in si mi prizadevate pogubiti življenje.\n\n25 In sedaj glejte, pokazal vam bom še eno znamenje in videl, če si me boste v tem prizadevali pogubiti.\n\n26 Glejte, pravim vam: Pojdite v hišo Seantuma, ki je Sezoramov brat, in mu recite:\n\n27 Se je mar Nefi, namišljeni prerok, ki je glede tega ljudstva prerokoval toliko hudega, domenil s teboj, zaradi česar si umoril Sezorama, ki je tvoj brat?\n\n28 In glejte, rekel vam bo: Ne.\n\n29 In vi mu recite: Si mar ti umoril svojega brata?\n\n30 In v strahu bo stal in ne vedel, kaj reči. In glejte, zanikal vam bo; in pretvarjal se bo, kot da je začuden; vendar vam bo razglasil, da je nedolžen.\n\n31 Toda glejte, preiskali ga boste in na podlogi njegovega ogrinjala boste našli kri.\n\n32 In ko boste to videli, boste rekli: Od kje prihaja ta kri? Mar ne vemo, da je to kri tvojega brata?\n\n33 In nato bo vztrepetal in bo videti bled, prav kakor če bi nanj prišla smrt.\n\n34 In nato boste rekli: Zaradi strahu in bledice, ki sta obšla tvoj obraz, glejte, vemo, da si kriv.\n\n35 In nato ga bo obšel še hujši strah; in nato vam bo priznal in nič več zanikal, da je zagrešil ta umor.\n\n36 In nato vam bo rekel, da jaz, Nefi, glede zadeve ne vem nič, razen če mi je dano z Božjo močjo. In takrat boste vedeli, da sem pošten človek in da me je k vam poslal Bog.\n\n37 In zgodilo se je, da so šli in storili, prav kakor jim je rekel Nefi. In glejte, besede, ki jih je izrekel, so bile resnične; kajti glede na besede je zanikal; in glede na besede je tudi priznal.\n\n38 In pripravili so ga do priznanja, da je on sam ta morilec, tako da je bila peterica spuščena na prostost in Nefi je bil prav tako.\n\n39 In bilo je nekaj Nefijcev, ki so Nefijevim besedam verjeli; in bilo jih je tudi nekaj, ki so verjeli zaradi pričevanja peterice, kajti spreobrnili so se, ko so bili v ječi.\n\n40 In med ljudstvom jih je bilo torej nekaj, ki so rekli, da je Nefi prerok.\n\n41 In bili so drugi, ki so rekli: Glejte, on je bog, kajti če ne bi bil bog, ne bi mogel vedeti o vsem. Kajti glejte, povedal nam je misli našega srca in nam povedal tudi stvari; in prav on nas je pripeljal do tega, da smo izvedeli za pravega morilca našega vrhovnega sodnika.\n\n", "hel 10": "[center][font_size=26]10. poglavje[/font_size][/center]\n\n[i]Gospod podeli Nefiju moč pečatenja. — Pooblaščen je, da zaveže in razveže na zemlji in v nebesih. — Ljudem zapove, naj se pokesajo ali preminejo. — Duh ga ponese od množice do množice. Med letoma 21 in 20 pr. Kr.[/i]\n\n1 In zgodilo se je, da je med ljudstvom nastal razdor, tako da so se razdelili semkaj in tjakaj in šli po svojih poteh in pustili Nefija samega, ko je stal v njihovi sredi.\n\n2 In zgodilo se je, da je Nefi šel svojo pot proti svoji lastni hiši, premišljujoč o tem, kar mu je Gospod pokazal.\n\n3 In zgodilo se je, da je, ko je tako premišljeval — in je bil zelo potrt zaradi hudobije nefijskega ljudstva, njihovih tajnih del teme in njihovih umorov in njihovega plenjenja in vsakovrstnih krivičnosti — in zgodilo se je, ko je tako v srcu premišljeval, glejte, k njemu prišel glas, rekoč:\n\n4 Blagoslovljen si, Nefi, zavoljo tega, kar si storil; kajti gledal sem, kako si temu ljudstvu z neutrudnostjo razglašal besedo, ki sem ti jo dal. In nisi se jih bal in nisi se zavzemal za svoje življenje, ampak si si prizadeval spoznati mojo voljo in izpolnjevati moje zapovedi.\n\n5 In sedaj, ker si to storil s tako neutrudnostjo, glej, te bom blagoslovil za vekomaj; in napravil te bom mogočnega v besedi in v dejanju, v veri in v delih; da, in sicer da ti bo vse napravljeno glede na tvojo besedo, kajti ne boš prosil za tisto, kar je v nasprotju z mojo voljo.\n\n6 Glej, ti si Nefi in jaz sem Bog. Glej, v navzočnosti svojih angelov ti razglašam, da boš imel nad tem ljudstvom moč in boš udaril zemljo z lakoto in s kugo in uničenjem glede na hudobijo tega ljudstva.\n\n7 Glej, dajem ti moč, da bo, kar boš zapečatil na zemlji, zapečateno v nebesih; in kar boš razvezal na zemlji, bo razvezano v nebesih; in tako boš imel moč med tem ljudstvom.\n\n8 In tako bo, če boš temu templju rekel, naj se razkolje na dvoje, to storjeno.\n\n9 In če boš tej gori rekel: Zruši se in zravnaj, bo to storjeno.\n\n10 In glej, če boš rekel, da bo Bog to ljudstvo udaril, se bo to zgodilo.\n\n11 In sedaj glej, zapovedujem ti, da greš in razglašaš temu ljudstvu, da tako govori Gospod Bog, ki je Vsemogočni: Če se ne boste pokesali, boste udarjeni prav do propada.\n\n12 In glejte, sedaj se je zgodilo, da se je Nefi, ko mu je Gospod te besede izgovoril, ustavil in ni šel do svoje lastne hiše, ampak se je vrnil k množicam, ki so se razkropile po obličju dežele, in jim začel razglašati Gospodovo besedo, ki mu je bila povedana glede njihovega propada, če se ne bodo pokesali.\n\n13 Sedaj glejte, navkljub tistemu velikemu čudežu, ki ga je Nefi naredil, ker jim je povedal glede smrti vrhovnega sodnika, so postali trdosrčni in niso prisluhnili Gospodovim besedam.\n\n14 Zato jim je Nefi razglasil Gospodovo besedo, rekoč: Če se ne boste pokesali, tako govori Gospod, boste udarjeni prav do propada.\n\n15 In zgodilo se je, da so bili, ko jim je Nefi besedo razglasil, glej, še vedno trdosrčni in niso hoteli prisluhniti njegovim besedam; zato so ga žalili in si prizadevali nanj položiti roke, da bi ga vrgli v ječo.\n\n16 Toda glejte, z njim je bila Božja moč in niso ga mogli prijeti, da bi ga vrgli v ječo, kajti Duh ga je vzel in odnesel iz njihove srede.\n\n17 In zgodilo se je, da je tako šel v Duhu od množice do množice, razglašajoč Božjo besedo, in sicer dokler je ni razglasil vsem oziroma jo ponesel med vse ljudstvo.\n\n18 In zgodilo se je, da njegovim besedam niso hoteli prisluhniti; in začeli so se prepiri, tako da so bili med seboj razdeljeni in so drug drugega začeli pobijati z mečem.\n\n19 In tako se je končalo enainsedemdeseto leto vladavine sodnikov nad Nefijevim ljudstvom.\n\n", "hel 11": "[center][font_size=26]11. poglavje[/font_size][/center]\n\n[i]Nefi prepričuje Gospoda, naj vojno zamenja z lakoto. — Veliko ljudi umre. — Pokesajo se in Nefi prosi Gospoda za dež. — Nefi in Lehi prejmeta veliko razodetij. — Gadiantonovi razbojniki se utrdijo v deželi. Med letoma 20 in 6 pr. Kr.[/i]\n\n1 In sedaj se je zgodilo v dvainsedemdesetem letu vladavine sodnikov, da so se prepiri povečali, tako da so bile vojne po vsej deželi med vsem Nefijevim ljudstvom.\n\n2 In to je bila tajna razbojniška tolpa, ki je nadaljevala s tem uničevalskim početjem in hudobijo. In ta vojna je trajala vse leto; in trajala je tudi triinsedemdesetega leta.\n\n3 In zgodilo se je, da je tega leta Nefi klical h Gospodu, rekoč:\n\n4 O Gospod, ne dopusti, da bi bilo to ljudstvo pokončano z mečem; ampak, o Gospod, naj bo v deželi raje lakota, da v njih obudi spomin na Gospoda, njihovega Boga, in morda se bodo pokesali in obrnili k tebi.\n\n5 In tako je bilo storjeno glede na Nefijeve besede. In v deželi je bila huda lakota med vsem Nefijevim ljudstvom. In tako se je v štiriinsedemdesetem letu lakota nadaljevala in to uničevalsko početje z mečem je prenehalo, vendar je postalo húdo zaradi lakote.\n\n6 In to uničevalsko početje se je nadaljevalo tudi v petinsedemdesetem letu, kajti zemlja je bila udarjena, da je bila presušena in v času žita ni obrodila žita; in vsa zemlja je bila udarjena, in sicer med Lamanci kakor tudi med Nefijci, tako da so bili udarjeni, da jih je v hudobnejših delih dežele umrlo na tisoče.\n\n7 In zgodilo se je, da so ljudje sprevideli, da so tik pred tem, da pomrejo od lakote, in začeli so se spominjati Gospoda, svojega Boga; in začeli so se spominjati Nefijevih besed.\n\n8 In ljudje so začeli prositi pri svojih vrhovnih sodnikih in svojih voditeljih, da bi Nefiju rekli: Glej, vemo, da si Božji človek, in zato kličemo h Gospodu, našemu Bogu, da od nas odvrne to lakoto, da se ne bi izpolnile vse besede, ki si jih govoril glede našega propada.\n\n9 In zgodilo se je, da so sodniki rekli Nefiju glede na besede, ki so jih želeli. In zgodilo se je, da je Nefi, ko je videl, da so se ljudje pokesali in postali ponižni v raševini, spet zaklical h Gospodu, rekoč:\n\n10 O Gospod, glej, to ljudstvo se je pokesalo; in iz svoje srede so izbrisali Gadiantonovo tolpo, tako da so izumrli in so tajne načrte poskrili v zemljo.\n\n11 Sedaj, o Gospod, zaradi te njihove ponižnosti odvrni svojo jezo in naj ti jezo pomiri propad teh hudobnežev, ki si jih že pokončal.\n\n12 O Gospod, odvrni svojo jezo, da, svojo silovito jezo, in napravi, da bo lakota v tej deželi prenehala.\n\n13 O Gospod, prisluhni mi in daj da bo storjeno glede na moje besede in na obličje zemlje pošlji dež, da bo obrodilo sad in žito v času žita.\n\n14 O Gospod, prisluhnil si mojim besedam, ko sem rekel: Bodi lakota, da bo prenehala kuga meča; in vem, da boš prav tačas prisluhnil mojim besedam, kajti rekel si: Če se bo to ljudstvo pokesalo, jim bom prizanesel.\n\n15 Da, o Gospod, in vidiš, da so se pokesali zaradi lakote in kuge in pogubljenja, ki je prišlo nadnje.\n\n16 In sedaj, o Gospod, ali boš odvrnil svojo jezo in ponovno poskusil, če ti bodo služili? In če bo tako, o Gospod, jih lahko blagosloviš glede na besede, ki si jih izrekel.\n\n17 In zgodilo se je, da je v šestinsedemdesetem letu Gospod odvrnil svojo jezo od ljudstva in povzročil, da je na zemljo padel dež, tako da je obrodila sad v času sadu. In zgodilo se je, da je obrodila žito v času žita.\n\n18 In glejte, ljudstvo se je radostilo in slavilo Boga in vse obličje dežele je napolnjevala radost; in niso si več prizadevali pokončati Nefija, ampak so ga cenili kot velikega preroka in Božjega človeka, ki mu je Bog dal veliko moč in polnomočje.\n\n19 In glejte, Lehi, njegov brat, ni niti za malenkost zaostajal za njim v tem, kar zadeva pravičnost.\n\n20 In tako se je zgodilo, da je Nefijevo ljudstvo v deželi ponovno začelo uspevati in začelo obnavljati svoje opustele kraje in se začelo množiti in širiti, in sicer dokler niso prekrili vsega obličja dežele tako na severu kot na jugu, od morja na zahodu do morja na vzhodu.\n\n21 In tako se je zgodilo, da se je šestinsedemdeseto leto končalo v miru. In sedeminsedemdeseto leto se je začelo v miru; in cerkev se je razširila po vsem obličju dežele; in večji del ljudstva, tako Nefijcev kot Lamancev, je pripadal cerkvi; in v deželi so imeli silno velik mir; in tako se je končalo sedeminsedemdeseto leto.\n\n22 In mir so imeli tudi v oseminsedemdesetem letu, razen nekaj prepirov glede točk nauka, ki so ga podali preroki.\n\n23 In v devetinsedemdesetem letu se je začela velika zdraha. Toda zgodilo se je, da so Nefi in Lehi in veliko njunih bratov, ki so vedeli glede pravih točk nauka, ker so vsak dan prejemali veliko razodetij; zato so pridigali ljudstvu, tako da so še istega leta zdrahi napravili konec.\n\n24 In zgodilo se je, da je bilo v osemdesetem letu vladavine sodnikov nad Nefijevim ljudstvom določeno število odpadnikov Nefijevega ljudstva, ki so nekaj let prej prešli k Lamancem in prevzeli ime Lamanci, in tudi določeno število, ki so bili pravi potomci Lamancev, ki so jih ti oziroma odpadniki, podžgali k jezi, zato so z brati začeli vojno.\n\n25 In zagrešili so umore in plenjenja; in nato so se umaknili nazaj v gore in v divjino in v skrivališča in se poskrili, da jih niso mogli odkriti in vsak dan jih je bilo številčno več, ker so k njim prišli odpadniki.\n\n26 In tako so sčasoma, da, in sicer v razmiku ne veliko let, postali silno velika razbojniška tolpa; in poglobili so se v vse Gadiantonove tajne načrte; in tako so postali Gadiantonovi razbojniki.\n\n27 Sedaj glejte, ti razbojniki so veliko pustošili, da, in sicer veliko uničevali med Nefijevim ljudstvom in tudi med lamanskim ljudstvom.\n\n28 In zgodilo se je, da je bilo potrebno, da se to uničevalsko početje prekine; zato so v divjino in v gore poslali vojsko močnih mož, da bi to razbojniško tolpo poiskali in jih pobili.\n\n29 Toda glejte, zgodilo se je, da so bili v tistem letu potisnjeni nazaj, in sicer v svoje lastne dežele. In tako se je končalo osemdeseto leto vladavine sodnikov nad Nefijevim ljudstvom.\n\n30 In zgodilo se je na začetku enainosemdesetega leta, da so ponovno šli nad to razbojniško tolpo in jih veliko pobili; in tudi njih je doletela precejšnja poguba.\n\n31 In ponovno so se bili primorani vrniti iz divjine in z gora v svoje lastne dežele zaradi silno velikega števila tistih razbojnikov, ki so pustošili po gorah in po divjini.\n\n32 In zgodilo se je, da se je tako končalo to leto. In razbojniki so se še vedno množili in krepili, tako da so kljubovali vsem nefijskim četam in tudi lamanskim; in povzročili so, da je ljudstvo po vsem obličju dežele obšel velik strah.\n\n33 Da, kajti šli so nad veliko delov dežele in jim povzročili veliko uničenje; da, veliko so jih pobili in druge kot ujetnike odpeljali v divjino, da, in še zlasti njihove ženske in njihove otroke.\n\n34 Sedaj je ta velika hudobija, ki je prišla nad ljudstvo zaradi njihove krivičnosti, v njih ponovno obudila spomin na Gospoda, njihovega Boga.\n\n35 In tako se je končalo enainosemdeseto leto vladavine sodnikov.\n\n36 In v dvainosemdesetem letu so začeli ponovno pozabljati Gospoda, svojega Boga. In v triinosemdesetem letu so se začeli krepiti v krivičnosti. In v štiriinosemdesetem letu svojih poti niso popravili.\n\n37 In v petinosemdesetem letu se je zgodilo, da sta se ponos in hudobija vse bolj okrepila; in tako so ponovno dozorevali za pogubo.\n\n38 In tako se je končalo petinosemdeseto leto.\n\n", "hel 12": "[center][font_size=26]12. poglavje[/font_size][/center]\n\n[i]Ljudje so omahljivi in nespametni in hitro delajo húdo. — Gospod kara svoje ljudstvo. — Nepomembnost ljudi se primerja z Božjo močjo. — Na sodni dan bodo ljudje dosegli večno življenje ali večno prekletstvo. Okrog 6 let pr. Kr.[/i]\n\n1 In tako lahko vidimo, kako varljiva in tudi omahljiva so srca človeških otrok; da, vidimo lahko, da Gospod v svoji neskončni dobroti blagoslavlja tiste, ki mu zaupajo, in jih napravi uspešne.\n\n2 Da, in lahko vidimo, da prav ob času, ko svoje ljudstvo napravi uspešno, da, tako da jim namnoži polja, drobnico in goveda in zlato in srebro in vsakovrstne dragocenosti vseh vrst in oblik; in jih pusti pri življenju in jih reši iz rok njihovih sovražnikov; in omehča srce njihovim sovražnikom, da jim ne razglasijo vojn; da, in skratka, vse stori za blaginjo in srečo svojega ljudstva; da, tedaj je čas, ko postanejo trdosrčni in pozabijo Gospoda, svojega Boga, in pod svojimi nogami teptajo Svetega — da, in to zaradi svoje lagodnosti in silno velikega blagostanja.\n\n3 In tako vidimo, če Gospod svojega ljudstva ne kaznuje z veliko stiskami, da, če jih ne obišče s smrtjo in z grozo in z lakoto in z vsakovrstnimi kugami, se ga ne bodo spominjali.\n\n4 O kako nespametni in kako nečimrni in kako zlobni in hudičevski so človeški otroci in kako hitro delajo krivico in kako počasi delajo dobro; da, kako hitro prisluhnejo besedam zlodeja in srce predajo puhlostim sveta!\n\n5 Da, kako hitro postanejo vzvišeni v ponosu; da, kako hitro se bahajo in počnejo vse vrste tega, kar je krivičnost; in kako počasni so v tem, da bi pomnili Gospoda, svojega Boga, in nastavili uho njegovim nasvetom, da, kako počasi hodijo po poteh modrosti!\n\n6 Glejte, ne želijo si, da bi jim Gospod, njihov Bog, ki jih je ustvaril, vladal in gospodoval; navkljub njegovi veliki dobroti in njegovi milosti do njih omalovažujejo njegove nasvete in ne želijo, da bi jih vodil.\n\n7 O kako velika je nepomembnost človeških otrok; da, celo manj od zemeljskega prahu so.\n\n8 Kajti glejte, zemeljski prah se pomika semkaj in tjakaj, da se razdvoji, na zapoved našega velikega in večnega Boga.\n\n9 Da, glejte, na njegov glas hribi in gore trepetajo in se tresejo.\n\n10 In z močjo njegovega glasu se razkoljejo in se zravnajo, da, prav kakor dolina.\n\n11 Da, z močjo njegovega glasu se zatrese vsa zemlja;\n\n12 da, z močjo njegovega glasu se temelji zamajejo prav do samega središča.\n\n13 Da, in če reče zemlji — premakni se — se premakne.\n\n14 Da, če reče zemlji — zavrti se nazaj, da se dan podaljša za veliko ur — je to storjeno;\n\n15 in tako se glede na njegovo besedo zemlja zavrti nazaj in človeku se zazdi, da sonce miruje; da, in glejte, tako je; kajti zagotovo se premika zemlja in ne sonce.\n\n16 In glejte tudi, če reče vodam velike globočine — izsušite se — je storjeno.\n\n17 Glejte, če reče tejle gori — vzdigni se in pridi in zruši se na to mesto, da bo zakopano — glejte, je to storjeno.\n\n18 In glejte, če človek skrije zaklad v zemljo in Gospod reče — bodi preklet zaradi krivičnosti tega, ki ga je skril — glejte, bo preklet.\n\n19 In če bo Gospod rekel — bodi preklet, da te nihče ne bo mogel najti odslej in za vekomaj — glejte, ga nihče ne dobi odslej in za vekomaj.\n\n20 In glejte, če bo Gospod človeku rekel — zaradi svojih krivičnosti bodi vekomaj preklet — bo to napravljeno.\n\n21 In če bo Gospod rekel — zaradi svojih krivičnosti bodi ločen od moje navzočnosti — bo napravil, da bo tako.\n\n22 In gorje mu, kateremu bo to rekel, kajti to bo temu, ki bo delal krivico, in ta ne more biti odrešen; zato se zaradi tega, da bi bili ljudje odrešeni, razglaša kesanje.\n\n23 Blagor torej tistim, ki se bodo pokesali in prisluhnili glasu Gospoda, svojega Boga; kajti ti so tisti, ki bodo odrešeni.\n\n24 In naj Bog v vsej svoji polnosti nakloni, da bi bili ljudje privedeni h kesanju in dobrim delom, da se jim po njihovih delih povrne milostljivost za milostljivost.\n\n25 In želel bi, da bi bili vsi ljudje odrešeni. Toda beremo, da bodo na véliki in poslednji dan nekateri, ki bodo izgnani, da, ki bodo izvrženi izpred Gospodove navzočnosti;\n\n26 da, ki bodo zapisani stanju neskončne bede in ki bodo izpolnili besede, ki pravijo: Tisti, ki so delali dobro, bodo imeli večno življenje; in tisti, ki so delali húdo, bodo imeli večno prekletstvo. In tako je. Amen.\n\n", "hel 13": "Prerokba Samuela, Lamanca, Nefijcem.\n\nObsega 13. do 15. poglavje.\n\n[center][font_size=26]13. poglavje[/font_size][/center]\n\n[i]Lamanec Samuel prerokuje propad Nefijcev, če se ne bodo pokesali. — Prekleti so oni in njihovo bogastvo. — Zavrnejo in kamenjajo preroke, obdajajo jih demoni in si prizadevajo za srečo v povzročanju krivice. Okrog 6 let pr. Kr.[/i]\n\n1 In sedaj se je zgodilo v šestinosemdesetem letu, Nefijci so še vedno ostajali v hudobiji, da, v veliki hudobiji, medtem ko so si Lamanci strogo prizadevali izpolnjevati Božje zapovedi glede na Mojzesovo postavo.\n\n2 In zgodilo se je, da je tega leta neki Samuel, Lamanec, prišel v zarahemelsko deželo in ljudstvu začel pridigati. In zgodilo se je, da je temu ljudstvu veliko dni pridigal kesanje in izgnali so ga in bil je na tem, da se vrne v lastno deželo.\n\n3 Toda glejte, k njemu je prišel Gospodov glas, da se mora spet vrniti in ljudstvu prerokovati vse, kar bi mu prišlo v srce.\n\n4 In zgodilo se je, da mu niso dopustili, da bi vstopil v mesto; zato je šel in se povzpel na obzidje le-tega in iztegnil roko in zaklical z glasnim glasom in ljudstvu prerokoval vse, kar mu je Gospod položil v srce.\n\n5 In rekel jim je: Glejte, jaz, Samuel, Lamanec, govorim Gospodove besede, ki mi jih je položil v srce; in glejte, v srce mi je položil, naj temu ljudstvu rečem, da nad tem ljudstvom visi meč pravice; in ne bo minilo štiristo let, ne da bi nad to ljudstvo padel meč pravice.\n\n6 Da, to ljudstvo čaka huda poguba in ta zagotovo pride nad to ljudstvo in tega ljudstva ne more odrešiti nič drugega, razen kesanje in vera v Gospoda Jezusa Kristusa, ki bo zagotovo prišel na svet in veliko pretrpel in bo za svoje ljudstvo umorjen.\n\n7 In glejte, Gospodov angel mi je to razglasil in moji duši prinesel vesele novice. In glejte, k vam sem bil poslan, da to razglasim tudi vam, da bi imeli vesele novice; toda glejte, vi me ne želite sprejeti.\n\n8 Zato tako govori Gospod: Zaradi trdosrčnosti nefijskega ljudstva jim bom, če se ne bodo pokesali, odvzel besedo in od njih umaknil svojega Duha in jih ne bom več prenašal in bom srca njihovih bratov obrnil zoper njih.\n\n9 In ne bo minilo štiristo let, preden bom napravil, da bodo udarjeni; da, obiskal jih bom z mečem in z lakoto in s kugo.\n\n10 Da, obiskal jih bom v svoji siloviti jezi in tam bodo tisti od četrtega rodu, ki bodo živeli, izmed vaših sovražnikov, da bodo ugledali vaše popolno pogubljenje; in to se bo zagotovo zgodilo, če se ne boste pokesali, govori Gospod; in tisti od četrtega rodu vam bodo zadali pogubljenje.\n\n11 Če pa se boste pokesali in se vrnili h Gospodu, svojemu Bogu, bom odvrnil svojo jezo, govori Gospod; da, tako govori Gospod, blagor tistim, ki se bodo pokesali in se obrnili k meni, toda gorje mu, ki se ne pokesa.\n\n12 Da, gorje temu velikemu mestu Zarahemli; kajti glejte, zaradi teh, ki so pravični, je rešeno; da, gorje temu velikemu mestu, kajti opažam, govori Gospod, da jih je veliko, da, in sicer večji del tega velikega mesta, ki bodo postali trdosrčni do mene, govori Gospod.\n\n13 Toda blagor tistim, ki se bodo pokesali, kajti njim bom prizanesel. Toda glejte, če ne bi bilo zavoljo pravičnih, ki so v tem velikem mestu, glejte, bi napravil, da bi iz nebes prišel ogenj in ga uničil.\n\n14 Toda glejte, zavoljo pravičnih mu je prizanešeno. Toda glejte, prihaja čas, govori Gospod, da boste takrat, ko boste iz svoje srede izgnali pravične, zreli za pogubo; da, gorje temu velikemu mestu zaradi hudobije in gnusob, ki so v njem.\n\n15 Da, in gorje mestu Gideón zavoljo hudobije in gnusob, ki so v njem.\n\n16 Da, in gorje vsem mestom, ki so v okoliški deželi, ki jih posedujejo Nefijci, zaradi hudobije in gnusob, ki so v njih.\n\n17 In glejte, nad deželo bo prišlo prekletstvo, govori Gospod nad vojskami, zaradi ljudstva, ki je v deželi, da, zaradi njihove hudobije in njihovih gnusob.\n\n18 In zgodilo se bo, govori Gospod nad vojskami, da, naš veliki in pravi Bog, da kdor bo skril zaklade v zemljo, jih ne bo več našel, zaradi velikega prekletstva dežele, razen če bo pravičen človek in jih bo skril za Gospoda.\n\n19 Kajti želim, govori Gospod, da bodo svoje zaklade skrili zame; in prekleti bodo tisti, ki svojih zakladov ne skrijejo zame; kajti nihče ne skrije zakladov zame, razen pravični; in tisti, ki zakladov ne skrije zame, je preklet in zaklad prav tako in nihče ga ne bo odkupil zaradi prekletstva dežele.\n\n20 In prišel bo dan, ko bodo skrili svoje zaklade, ker so srce predali bogastvu; in ker so srce predali bogastvu in bodo zaklade skrili, ko bodo bežali pred sovražniki; ker jih ne bodo skrili zame, naj bodo ti in tudi njihovi zakladi prekleti; in tisti dan bodo udarjeni, govori Gospod.\n\n21 Glejte, ljudje tega velikega mesta, in prisluhnite mojim besedam; da, prisluhnite besedam, ki jih govori Gospod; kajti glejte, pravi, da ste prekleti zaradi vašega bogastva in prekleto je tudi vaše bogastvo, ker ste mu predali srce in niste prisluhnili besedam njega, ki vam ga je dal.\n\n22 Ne spominjate se Gospoda, svojega Boga, v tem, s čimer vas je blagoslovil, ampak se vselej spominjate svojega bogastva, ne da bi se zanj zahvalili Gospodu, svojemu Bogu; da, vašega srca ne vleče h Gospodu, ampak ga napihuje velik ponos, do bahanja in do napihovanja, zavidanj, zdrah, zlonamernosti, preganjanj in umorov in vsakovrstnih krivičnosti.\n\n23 Zaradi tega je Gospod Bog napravil, naj pride prekletstvo nad deželo in tudi nad vaše bogastvo in to zaradi vaših krivičnosti.\n\n24 Da, gorje temu ljudstvu zaradi tega časa, ki je napočil, da izganjate preroke in jih zasmehujete in vanje mečete kamne in jih pobijate in jim delate vsakovrstne krivičnosti, prav kakor so delali v starodavnih časih.\n\n25 In ko torej govorite, pravite: Če bi bili naši dnevi v dneh naših očakov, ne bi pobijali prerokov; ne bi jih kamenjali in preganjali.\n\n26 Glejte, slabši ste od njih; kajti kakor živí Gospod, če pride prerok med vas in vam razglasi Gospodovo besedo, ki pričuje o vaših grehih in krivičnostih, se nanj jezite in ga preganjate in si ga prizadevate na vsak način ubiti; da, rekli boste, da je lažni prerok in da je grešnik in od hudiča, ker pričuje, da so vaša dela hudobna.\n\n27 Toda glejte, če bo med vas prišel človek in bo rekel: Naredite to, in v tem ni krivičnosti; naredite to, in ne boste trpeli; da, rekel bo: Sledite ponosu svojega lastnega srca; da, sledite ponosu svojih oči in delajte, kar vam srce poželi — in če bo prišel med vas človek in to rekel, ga boste sprejeli in rekli, da je prerok.\n\n28 Da, povzdigovali ga boste in dali mu boste od svojega imetja; dali mu boste od svojega zlata in od svojega srebra in oblekli ga boste v draga oblačila; in ker vam govori laskave besede in pravi, da je vse v redu, potem pri njem ne boste našli napake.\n\n29 O hudobni in pokvarjeni rod; ti otopelo in trdovratno ljudstvo, kako dolgo boste predpostavljali, da vas bo Gospod prenašal? Da, kako dolgo boste prenašali, da vas vodijo nespametni in slepi vodniki? Da, kako dolgo se boste raje odločali za temo kot za svetlobo?\n\n30 Da, glejte, zoper vas se je že razvnela Gospodova jeza; glejte, deželo je preklel zaradi vaše krivičnosti.\n\n31 In glejte, prihaja čas, ko prekolne vaše bogastvo, da postane izmuzljivo, da ga ne morete zadržati; in v dneh vaše revščine ga ne morete ohraniti.\n\n32 In v dneh vaše revščine boste klicali h Gospodu; in zaman boste klicali, kajti vaše opustošenje je že prišlo nad vas in vaše pogubljenje je zagotovljeno; in takrat boste tisti dan jokali in ječali, govori Gospod nad vojskami. In nato boste tožili in rekli:\n\n33 O, da bi se pokesal in ne bi ubijal prerokov in jih kamenjal in preganjal. Da, tisti dan boste rekli: O, da bi se spomnili Gospoda, svojega Boga, tisti dan, ko nam je dal bogastvo in potem ne bi postalo izmuzljivo, da bi ga izgubili; kajti glejte, naše bogastvo je šlo od nas.\n\n34 Glejte, orodje položimo sem in naslednji dan ga ni; in glejte, meči so nam odvzeti na dan, ko jih iščemo za bitko.\n\n35 Da, skrili smo svoje zaklade, zaradi prekletstva dežele pa so se nam izmuznili.\n\n36 O, da bi se pokesali tisti dan, ko je k nam prišla Gospodova beseda; kajti glejte, dežela je prekleta in vse stvari so postale izmuzljive in ne moremo jih zadržati.\n\n37 Glejte, obdajajo nas demoni, da, obkrožajo nas angeli tistega, ki si je prizadeval, da bi nam pogubil dušo. Glejte, naše krivičnosti so velike. O Gospod, mar svoje jeze ne moreš odvrniti od nas? In to bo vaša govorica v tistih dneh.\n\n38 Toda glejte, dnevi vaše preizkušnje so minili; odlašali ste z dnem svoje odrešitve, dokler ni za vedno prepozno in je vaše pogubljenje zagotovljeno; da, kajti vse dni svojega življenja ste iskali to, česar si niste mogli pridobiti; in srečo ste iskali v povzročanju krivice, kar je v nasprotju z naravo pravičnosti, ki je v našem velikem in večnem Voditelju.\n\n39 O ljudstvo dežele, da bi slišali moje besede! In molim, da bi se Gospodova jeza odvrnila od vas in da bi se pokesali in bili odrešeni.\n\n", "hel 14": "[center][font_size=26]14. poglavje[/font_size][/center]\n\n[i]Samuel napove svetlobo ponoči in novo zvezdo ob Kristusovem rojstvu. — Kristus odkupi ljudi od telesne in duhovne smrti. — Znamenja njegove smrti vključujejo tri dni teme, razklanje skal in velika dviganja zemeljskega površja. Okrog 6 let pr. Kr.[/i]\n\n1 In sedaj se je zgodilo, da je Samuel, Lamanec, prerokoval silno veliko več, česar ni moč zapisati.\n\n2 In glejte, rekel jim je: Glejte, dajem vam znamenje; kajti še pet let pride in glejte, potem pride Božji Sin odkupit vse, ki bodo verjeli v njegovo ime.\n\n3 In glejte, tole vam bom dal za znamenje v času njegovega prihoda; kajti glejte, na nebu bodo velike luči, tako da v noči, preden pride, ne bo teme, tako da se bo človeku dozdevalo, kot da bi bil dan.\n\n4 Zato bodo dan in noč in dan, kot da bi bil en dan in noči ne bi bilo; in to vam bo za znamenje; kajti vedeli boste za vzhajanje sonca in tudi za njegovo zahajanje; zato bodo zagotovo vedeli, da bosta dva dneva in noč; vendar se ponoči ne bo stemnilo; in to bo noč, preden se bo rodil.\n\n5 In glejte, vzšla bo nova zvezda, takšna kot je še niste videli; in tudi to vam bo za znamenje.\n\n6 In glejte, to ni vse, na nebu bo veliko znamenj in čudes.\n\n7 In zgodilo se bo, da boste vsi osupli in se boste čudili, tako da boste popadali na zemljo.\n\n8 In zgodilo se bo, da bo, kdor bo verjel v Božjega Sina, imel večno življenje.\n\n9 In glejte, tako mi je Gospod po svojem angelu zapovedal, naj pridem in vam to povem; da, zapovedal je, naj vam to prerokujem; da, rekel mi je: Kliči temu ljudstvu: Pokesajte se in pripravite Gospodovo pot!\n\n10 In sedaj, ker sem Lamanec in sem vam govoril besede, ki mi jih je Gospod zapovedal, in ker so bile za vas težke, se name jezite in si me prizadevate pogubiti in izgnali ste me iz svoje srede.\n\n11 In slišali boste moje besede, kajti s tem namenom sem se povzpel na mestno obzidje, da bi slišali in izvedeli za Božje sodbe, ki vas čakajo zaradi vaših krivičnosti, in tudi da bi poznali pogoje kesanja;\n\n12 in tudi da bi vedeli za prihod Jezusa Kristusa, Božjega Sina, Očeta nebes in zemlje, Stvarnika vsega od začetka; in da bi vedeli za znamenja njegovega prihoda, z namenom da bi verjeli v njegovo ime.\n\n13 In če boste verjeli v njegovo ime, se boste pokesali vseh svojih grehov, da vam bodo s tem odpuščeni po njegovih zaslugah.\n\n14 In glejte, spet, dajem vam še eno znamenje, da, znamenje njegove smrti.\n\n15 Kajti glejte, da bi odrešitev prišla, mora zagotovo umreti; da, zanj je nujno in potrebno, da umre, da uresniči vstajenje mrtvih, da bodo ljudje tako lahko privedeni v Gospodovo navzočnost.\n\n16 Da, glejte, ta smrt uresniči vstajenje in vse človeštvo odkupi od prve smrti — tiste duhovne smrti; kajti vse človeštvo, ki je zaradi Adamovega padca ločeno od Gospodove navzočnosti, velja za mrtvo tako glede posvetnega kot glede duhovnega.\n\n17 Toda glejte, Kristusovo vstajenje odkupi človeštvo, da, prav vse človeštvo, in ga pripelje nazaj v Gospodovo navzočnost.\n\n18 Da, in uresniči pogoj za kesanje, da kdor se pokesa, ni posekan in vržen v ogenj; kdor pa se ne pokesa, je posekan in vržen v ogenj; in nadnje ponovno pride duhovna smrt, da, druga smrt, kajti ponovno so odrezani od tega, kar zadeva pravičnost.\n\n19 Pokesajte se torej, pokesajte se, da ne boste, ker to veste in tega ne delate, dopustili, da bi prišli pod obsodbo in da vas ne bo privedlo v drugo smrt.\n\n20 Toda glejte, kakor sem vam rekel glede drugega znamenja, znamenja njegove smrti, glejte, tisti dan, ko bo utrpel smrt, bo sonce otemnelo in vam odreklo svetlobo; in tudi luna in zvezde; in na obličju te dežele ne bo svetlobe, in sicer od časa, ko bo utrpel smrt, za razdobje treh dni, do časa, ko bo spet vstal od mrtvih.\n\n21 Da, takrat, ko bo izdihnil, bodo gromi in bliski veliko ur in zemlja se bo tresla in zamajala; in skale, ki so na obličju te zemlje, ki so tako nad zemljo kot spodaj, za katere veste, da so tačas trdne oziroma da je večji del teh trdna gmota, bodo razpokale;\n\n22 da, razklale se bodo na dvoje in vse odtlej se jih bo prepoznalo po špranjah in razpokah in zlomljenih drobcih na vsem obličju zemlje, da, tako nad zemljo kot pod njo.\n\n23 In glejte, nastali bodo veliki divji viharji in veliko gora se bo znižalo, kot bi bile doline, in veliko bo krajev, ki jih sedaj imenujemo doline, ki bodo postali gore, katerih višina bo velika.\n\n24 In veliko glavnih cest bo razpokanih in veliko mest bo postalo zapuščenih.\n\n25 In veliko grobov se bo odprlo in izročilo veliko mrtvih; in številnim se bodo pokazali številni sveti.\n\n26 In glejte, to mi je povedal angel; kajti rekel mi je, da bodo gromi in bliski veliko ur.\n\n27 In rekel mi je, da bo to medtem, ko bodo trajali grom in bliskanje in divji vihar, in da bo za razdobje treh dni tema prekrivala vse obličje zemlje.\n\n28 In angel mi je rekel, da jih bo veliko videlo večje stvari od teh z namenom, da bi verjeli, da se bodo ta znamenja in ta čudesa zgodila na vsem obličju te dežele z namenom, da med človeškimi otroki ne bo vzroka za nevero —\n\n29 in to z namenom da bo, kdor bo verjel, lahko odrešen in da bo vsakogar, ki ne bo verjel, lahko doletela pravična sodba; in tudi če bodo obsojeni, si bodo obsodbo nakopali sami.\n\n30 In sedaj pomnite, pomnite, bratje moji, da kdor propade, propade zaradi sebe; in kdor dela krivico, jo dela sebi; kajti glejte, svobodni ste; dovoljeno vam je, da delujete sami; kajti glejte, Bog vam je dal spoznanje in vas je osvobodil.\n\n31 Dal vam je, da lahko prepoznavate dobro od hudega, in dal vam je, da lahko izberete življenje ali smrt; in lahko delate dobro in se povrnete k temu, kar je dobro, oziroma se vam povrne to, kar je dobro; oziroma lahko delate húdo in se vam povrne to, kar je húdo.\n\n", "hel 15": "[center][font_size=26]15. poglavje[/font_size][/center]\n\n[i]Gospod je karal Nefijce, ker jih je ljubil. — Spreobrnjeni Lamanci so trdni in stanovitni v veri. — Gospod bo v poslednjih dneh milosten z Lamanci. Okrog 6 let pr. Kr.[/i]\n\n1 In sedaj, moji ljubljeni bratje, glejte, razglašam vam, da bodo vaše hiše, če se ne boste pokesali, ostale zapuščene.\n\n2 Da, če se ne boste pokesali, bodo imele vaše ženske tisti dan, ko bodo dojile, velik razlog za žalovanje; kajti skušali boste zbežati in ne bo kraja za zatočišče; da, in gorje nosečim, kajti težke bodo in ne morejo bežati; zato bodo poteptane in prepuščene, da umrejo.\n\n3 Da, gorje temu ljudstvu, ki se imenuje Nefijevo ljudstvo, če se ne bodo pokesali, ko bodo videli vsa ta znamenja in čudesa, ki jim bodo pokazana; kajti glejte, bili so Gospodovo izvoljeno ljudstvo; da, ljubil je Nefijevo ljudstvo in ga tudi karal; da, ob dnevih njihovih krivičnosti jih je karal, ker jih je ljubil.\n\n4 Toda glejte, bratje moji, Lamance je sovražil, ker so bila njihova dela nenehno hudobna in to zaradi krivičnosti izročila njihovih očetov. Toda glejte, zaradi pridiganja Nefijcev je k njim prišla odrešitev; in s tem namenom je Gospod podaljšal njihove dneve.\n\n5 In želel bi, da bi uvideli, da je večji del njih na poti svojih dolžnosti in budno hodijo pred Bogom in si prizadevajo izpolnjevati njegove zapovedi in njegove predpise in njegove sodbe glede na Mojzesovo postavo.\n\n6 Da, povem vam, da to počne večji del med njimi in z neutrudno marljivostjo se trudijo, da bi k spoznanju resnice privedli preostale svoje brate; zato jih je veliko, ki vsak dan povečujejo njihovo število.\n\n7 In glejte, sami veste, kajti bili ste priča temu, da so toliki, kolikor jih bo privedenih k spoznanju resnice in bodo spoznali hudobna in gnusna izročila svojih očetov in bodo vodeni, naj verjamejo v svete spise, da, prerokbam svetih prerokov, ki so zapisane, kar jih privede k veri v Gospoda in h kesanju, k veri in kesanju, katera ju v srcu spremenita —\n\n8 zato so toliki, kolikor jih pride do tega, sami veste, trdni in stanovitni v veri in v tem, kar jih je osvobodilo.\n\n9 In veste tudi, da so zakopali bojno orožje in se ga bojijo pobrati, da ne bodo kakor koli grešili; da, vidite lahko, da se bojijo grešiti — kajti glejte, dopustili bodo, da jih sovražniki poteptajo in pobijejo in ne bodo dvignili mečev proti njim in to zaradi svoje vere v Kristusa.\n\n10 In sedaj, zaradi njihove stanovitnosti, ko verjamejo v to, kar verjamejo, kajti zaradi njihove trdnosti, ko bodo enkrat razsvetljeni, glejte, jih bo Gospod blagoslovil in podaljšal njihove dneve navkljub njihovi krivičnosti —\n\n11 da, četudi bodo hirali v neveri, bo Gospod podaljšal njihove dneve, dokler ne bo prišel čas, o katerem so govorili naši očetje in tudi prerok Zenos in veliko drugih prerokov, glede ponovne vrnitve naših bratov, Lamancev, k spoznanju resnice —\n\n12 da, pravim vam, da se v poslednjih časih Gospodove obljube nanašajo tudi na naše brate, Lamance; in navkljub veliko stiskam, ki jih bodo doletele, in navkljub temu, da bodo po obličju zemlje preganjani sem ter tja in jih bodo lovili in udarjali in razkropili in ne bodo imeli kraja za zatočišče, bo Gospod z njimi milosten.\n\n13 In to je glede na prerokbo, da bodo ponovno privedeni k resničnemu spoznanju, ki je spoznanje o njihovem Odkupitelju in njihovem vélikem in resničnem pastirju, in bodo prišteti med njegove ovce.\n\n14 Zato vam pravim, bolje bo zanje kakor za vas, če se ne boste pokesali.\n\n15 Kajti glejte, če bi bila njim pokazana mogočna dela, ki so bila pokazana vam, da, njim, ki so hirali v neveri zaradi izročil svojih očetov, lahko sami vidite, da ne bi nikoli več hirali v neveri.\n\n16 Zato govori Gospod: Ne bom jih povsem pokončal, ampak bom napravil, da se bodo na dan moje modrosti spet vrnili k meni, govori Gospod.\n\n17 In sedaj glejte, govori Gospod, glede nefijskega ljudstva: Če se ne bodo pokesali in ne bodo izpolnjevali moje volje, jih bom povsem pokončal, govori Gospod, zaradi njihove nevere navkljub številnim mogočnim delom, ki sem jih storil med njimi; in tako zagotovo kakor živí Gospod, se bo to zgodilo, govori Gospod.\n\n", "hel 16": "[center][font_size=26]16. poglavje[/font_size][/center]\n\n[i]Nefi krsti Nefijce, ki verjamejo Samuelu. — Samuela puščice in kamni neskesanih Nefijcev ne morejo ubiti. — Nekateri postanejo trdosrčni in drugi vidijo angele. — Neverniki pravijo, da ni razumno verjeti v Kristusa in njegov prihod v Jeruzalem. Med letoma 6 in 1 pr. Kr.[/i]\n\n1 In sedaj, zgodilo se je, da jih je bilo veliko, ki so slišali besede Samuela, Lamanca, ki jih je govoril na mestnem obzidju. In toliko, kolikor jih je njegovi besedi verjelo, jih je šlo in poiskalo Nefija; in ko so prišli in ga našli, so mu priznali svoje grehe in ne zanikali, želeč, da bi se lahko krstili v Gospodu.\n\n2 Toda toliki, kolikor jih je bilo, ki Samuelovim besedam niso verjeli, so se nanj razjezili; in vanj so na obzidje metali kamne in vanj jih je tudi veliko, ko je stal na obzidju, izstrelilo puščice; toda z njim je bil Gospodov Duh, tako da ga niso mogli zadeti niti s kamni niti s puščicami.\n\n3 Ko so torej videli, da ga ne morejo zadeti, jih je bilo še veliko več, ki so njegovim besedam verjeli, tako da so šli do Nefija, da bi se krstili.\n\n4 Kajti glejte, Nefi je krščeval in prerokoval in pridigal, klical ljudstvo h kesanju, kazal znamenja in čudesa, med ljudstvom delal čudeže, da bi vedeli, da mora Kristus kmalu priti —\n\n5 govoreč jim o tem, kar mora kmalu priti, da bodo takrat, ko bo to prišlo, vedeli in se spomnili, da jim je bilo razkrito vnaprej, z namenom da bi verjeli; zato jih je toliko, kolikor jih je verjelo Samuelovim besedam, šlo k njemu, da bi se krstili, kajti prišli so kesajoč se in priznavajoč svoje grehe.\n\n6 Toda večji del jih Samuelovim besedam ni verjel; zato so, ko so videli, da ga ne morejo zadeti s kamni in puščicami, zaklicali poveljnikom, rekoč: Primite tega človeka in ga zvežite, kajti glejte, hudiča ima; in zaradi hudičeve moči, ki je v njem, ga ne moremo zadeti s kamni in puščicami; zato ga primite in ga zvežite in proč z njim.\n\n7 In ko so šli, da bi nanj položili roke, glejte, se je pognal z obzidja in zbežal iz njihovih dežel, da, in sicer v svojo lastno deželo, in začel pridigati in prerokovati med svojim lastnim ljudstvom.\n\n8 In glejte, med Nefijci se o njem ni več slišalo; in take so bile zadeve ljudstva.\n\n9 In tako se je končalo šestinosemdeseto leto vladavine sodnikov nad Nefijevim ljudstvom.\n\n10 In tako se je končalo tudi sedeminosemdeseto leto vladavine sodnikov, večji del ljudstva je ostajal v svojem ponosu in hudobiji in manjši del je še budneje hodil pred Bogom.\n\n11 In táko je bilo stanje tudi v oseminosemdesetem letu vladavine sodnikov.\n\n12 In v devetinosemdesetem letu vladavine sodnikov je bilo v zadevah ljudstva le malo sprememb, razen da so ljudje začeli postajati še bolj otopeli v krivičnosti in so delali več in več tega, kar je bilo v nasprotju z Božjimi zapovedmi.\n\n13 Toda zgodilo se je v devetdesetem letu vladavine sodnikov, da so bila ljudstvu dana velika znamenja in čudesa; in besede prerokov so se začele izpolnjevati.\n\n14 In angeli so se prikazovali ljudem, modrecem, in jim razglašali vesele novice o veliki radosti; tako so se tega leta sveti spisi začeli izpolnjevati.\n\n15 Vendar so ljudje postajali trdosrčni, vsi razen najvernejših med njimi, tako Nefijcev kot tudi Lamancev, in začeli so se zanašati na lastno moč in na lastno modrost, rekoč:\n\n16 Nekatere stvari med tolikimi so morda pravilno uganili; toda glejte, vemo, da se vsa ta velika in čudovita dela, o katerih se je govorilo, ne morejo zgoditi.\n\n17 In začeli so razpravljati in se med seboj prepirati, rekoč,\n\n18 da: Ni razumno, da bi prišlo takšno bitje, kot je Kristus; če pa je in bi bil Božji Sin, Oče nebes in zemlje, kot je bilo rečeno, čemu se nam ne bo prikazal prav kakor tem, ki bodo v Jeruzalemu?\n\n19 Da, čemu se ne bo prikazal v tej deželi prav kakor v jeruzalemski deželi?\n\n20 Toda glejte, vemo, da je to hudobno izročilo, ki so nam ga zapustili naši očetje, da bi nas pripravili, da bi verjeli v nekaj velikega in čudovitega, kar se bo zgodilo, vendar ne med nami, ampak v deželi, ki je daleč proč, deželi, ki je ne poznamo; zato nas lahko puščajo v nevednosti, kajti na lastne oči se ne moremo prepričati, da je to res.\n\n21 In z zlodejevimi prekanjenimi in skrivnostnimi veščinami bodo naredili kako veliko skrivnost, ki je ne moremo razumeti, ki nas bo omejevala, da bomo služabniki njihovih besed in tudi njihovi služabniki, kajti nanje se zanašamo, da nas bodo učili besedo; in tako nas bodo, če se jim bomo prepustili, v nevednosti držali vse dni svojega življenja.\n\n22 In ljudje so si v srcu predstavljali veliko več tega, kar je bilo neumno in puhlo; in bili so precej vznemirjeni, kajti Satan jih je nenehno hujskal, da so delali krivico; da, hodil je naokrog in po vsem obličju dežele širil govorice in prepire, da bi ljudstvo postalo trdosrčno do tega, kar je bilo dobro, in do tega, kar bo prišlo.\n\n23 In navkljub znamenjem in čudesom, ki so se dogajala med Gospodovim ljudstvom, in številnim čudežem, ki so jih naredili, se je Satan močno polastil src ljudi po vsem obličju dežele.\n\n24 In tako se je končalo devetdeseto leto vladavine sodnikov nad Nefijevim ljudstvom.\n\n25 In tako se je končala Helamanova knjiga glede na zapis Helamana in njegovih sinov.\n\n", "3-ne 1": "[center][font_size=26]Tretji Nefi[/font_size][/center]\n\n[center][font_size=26]Nefijeva knjiga sin Nefija, ki je bil Helamanov sin[/font_size][/center]\n\nIn Helaman je bil sin Helamana, ki je bil sin Alma, ki je bil sin Alma, ki je bil potomec Nefija, ki je bil sin Lehija, ki je prišel iz Jeruzalema v prvem letu vladavine Sedekíja, Judovega kralja.\n\n[center][font_size=26]1. poglavje[/font_size][/center]\n\n[i]Nefi, Helamanov sin, odide iz dežele in njegov sin Nefi ohranja zapise. — Čeprav je obilo znamenj in čudes, hudobni načrtujejo poboj pravičnih. — Pride noč Kristusovega rojstva. — Dano je znamenje in vzide nova zvezda. — Laganje in zavajanja naraščajo in Gadiantonovi razbojniki številne pobijejo. Med letoma 1 in 4 po Kr.[/i]\n\n1 Sedaj se je zgodilo, da je minilo enaindevetdeseto leto in je bilo šeststo let od časa, ko je Lehi zapustil Jeruzalem; in bilo je leta, ko je bil Lakonij vrhovni sodnik in upravitelj dežele.\n\n2 In Nefi, Helamanov sin, je odšel iz zarahemelske dežele in sina Nefija, ki je bil njegov najstarejši sin, zadolžil za medeninaste plošče in vse zapise, ki so jih zapisovali, in vse tiste stvari, ki so jih od Lehijevega odhoda iz Jeruzalema ohranjali svete.\n\n3 Potem je odšel iz dežele in kam je šel, ne ve nihče; in njegov sin Nefi je ohranjal zapise namesto njega, da, zapis o tem ljudstvu.\n\n4 In zgodilo se je, da so se na začetku dvaindevetdesetega leta, glejte, prerokbe prerokov začele obširneje izpolnjevati; kajti med ljudstvom so se začela dogajati večja znamenja in večji čudeži.\n\n5 Toda bilo jih je nekaj, ki so začeli govoriti, da je čas, ko naj bi se izpolnile besede, ki jih je govoril Samuel, Lamanec, potekel.\n\n6 In začeli so se radostiti nad brati, rekoč: Glejte, čas je potekel in Samuelove besede se niso izpolnile; zato sta bili vaša radost in vaša vera glede tega zaman.\n\n7 In zgodilo se je, da so po vsej deželi povzročili velik nemir; in ljudje, ki so verjeli, so se začeli zelo žalostiti, da se to, o čemer je bilo govora, ne bi zgodilo.\n\n8 Toda glejte, stanovitno so čakali na tisti dan in tisto noč in tisti dan, ki bodo kakor en dan, kot da noči ne bi bilo, da bi vedeli, da njihova vera ni bila zaman.\n\n9 Sedaj se je zgodilo, da so neverniki določili dan, ko naj bi vse tiste, ki so tem izročilom verjeli, usmrtili, če se ne bi zgodilo znamenje, ki ga je dal prerok Samuel.\n\n10 Sedaj se je zgodilo, da se je Nefi, Nefijev sin, ko je videl to hudobijo svojega ljudstva, v srcu silno užalostil.\n\n11 In zgodilo se je, da je šel ven in se priklonil do zemlje in glasno zaklical k Bogu za dobro svojega ljudstva, da, teh, ki naj bi bili pogubljeni zaradi svoje vere v izročilo svojih očetov.\n\n12 In zgodilo se je, da je ves dan glasno klical h Gospodu; in glejte, k njemu je prišel Gospodov glas, rekoč:\n\n13 Dvigni glavo in se veseli; kajti glej, čas se je približal in to noč bo dano znamenje in jutri pridem na svet, da svetu pokažem, da bom izpolnil vse, kar sem ukazal spregovoriti po ustih mojih svetih prerokov.\n\n14 Glej, pridem k svojim, da izpolnim vse, kar sem razkril človeškim otrokom od osnovanja sveta, in da izpolnjujem voljo tako Očeta kot Sina — Očeta zaradi mene in Sina zaradi mojega mesa. In glej, čas se je približal in to noč bo dano znamenje.\n\n15 In zgodilo se je, da so se besede, ki so prišle k Nefiju, izpolnile, kakor so bile izrečene; kajti glejte, ob sončnem zatonu ni bilo teme; in ljudje so se začeli čuditi, ker ni bilo teme, ko je prišla noč.\n\n16 In bilo jih je veliko, ki besedam prerokov niso verjeli, ki so popadali na zemljo in postali, kot da bi bili mrtvi, kajti vedeli so, da se je veliki načrt pogube, ki so ga skovali za tiste, ki so besedam prerokov verjeli, izjalovil, kajti znamenje, ki je bilo dano, je bilo že tu.\n\n17 In začeli so spoznavati, da se mora Božji Sin kmalu pojaviti; da, skratka, vsi ljudje na vsem obličju zemlje od zahoda do vzhoda, tako v deželi na severu kot v deželi na jugu, so bili tako silno osupli, da so popadali na zemljo.\n\n18 Kajti vedeli so, da so preroki veliko let pričevali o tem in da je bilo znamenje, ki je bilo dano, že tu; in začeli so se bati zaradi svoje krivičnosti in svoje nevere.\n\n19 In zgodilo se je, da vso tisto noč ni bilo teme, ampak je bilo tako svetlo, kakor bi bil poldan. In zgodilo se je, da je sonce zjutraj ponovno vzšlo glede na svoj pravi red; in zaradi znamenja, ki je bilo dano, so vedeli, da je to dan, ko naj bi se rodil Gospod.\n\n20 In zgodilo se je, da, vse, vsaka malenkost, glede na besede prerokov.\n\n21 In zgodilo se je tudi, da se je glede na besedo pojavila nova zvezda.\n\n22 In zgodilo se je, da je odslej Satan med ljudstvo razpošiljal laži, da bi postali trdosrčni, z namenom da ne bi verjeli v znamenja in čudesa, ki so jih videli, toda navkljub tem lažem in zavajanjem je večji del ljudstva verjel in spreobrnili so se h Gospodu.\n\n23 In zgodilo se je, da je Nefi šel med ljudstvo, in tudi številni drugi, krščujoč v kesanje, v čemer je bilo veliko odpuščanje grehov. In tako je ljudstvo spet imelo mir v deželi.\n\n24 In ni bilo nobenih prepirov, le nekaj jih je začelo pridigati, prizadevajoč si, da bi s svetimi spisi dokazali, da ni več potrebno izpolnjevati Mojzesovo postavo. V tem so se torej motili, ker svetih spisov niso razumeli.\n\n25 Toda zgodilo se je, da so se kmalu spreobrnili in se prepričali o zmoti, v kateri so bili, kajti razkrito jim je bilo, da se postava še ni izpolnila in da se mora izpolniti do potankosti; da, k njim je prišla beseda, da se ta mora izpolniti; da, da niti ena pičica oziroma pika ne bo prešla, dokler se ne bo vsa izpolnila; zato so tistega leta spoznali svojo zmoto in priznali svoje napake.\n\n26 In tako je minilo dvaindevetdeseto leto, ki je ljudstvu prineslo vesele novice zaradi znamenj, ki so se uresničila glede na preroške besede vseh svetih prerokov.\n\n27 In zgodilo se je, da je tudi triindevetdeseto leto minilo v miru, razen zavoljo Gadiantonovih razbojnikov, ki so prebivali v gorah, ki so pustošili po deželi; kajti njihove utrdbe in njihova skrivališča so bila tako močna, da jih ljudje niso mogli premagati; zato so zagrešili številne umore in naredili velik pokol med ljudstvom.\n\n28 In zgodilo se je, da so se v štiriindevetdesetem letu začeli zelo množiti, ker je bilo med njimi veliko nefijskih odpadnikov, ki so prebežali k njim, kar je tistim Nefijcem, ki so ostali v deželi, povzročilo veliko gorja.\n\n29 In tudi med Lamanci je obstajal vzrok za veliko gorja; kajti glejte, imeli so veliko otrok, ki so rasli in dorasli do let, ko so postali samostojni, in so jih nekateri, ki so bili Zoramci, s svojim laganjem in svojimi laskavimi besedami zavêdli, da so se pridružili Gadiantonovim razbojnikom.\n\n30 In tako so bili prizadeti tudi Lamanci in začeli so pešati v veri in pravičnosti zaradi hudobije odraščajočega rodu.\n\n", "3-ne 2": "[center][font_size=26]2. poglavje[/font_size][/center]\n\n[i]Hudobija in gnusobe med ljudstvom naraščajo. — Nefijci in Lamanci se združijo, da bi se ubranili pred Gadiantonovimi razbojniki. — Spreobrnjeni Lamanci postanejo beli in se imenujejo Nefijci. Med letoma 5 in 16 po Kr.[/i]\n\n1 In zgodilo se je, da je tako minilo tudi petindevetdeseto leto in ljudje so začeli pozabljati znamenja in čudesa, ki so jih slišali, in se vse manj in manj čudili ob znamenju ali čudesu z neba, tako da so začeli postajati trdosrčni in slepomiselni in so začeli dvomiti v vse, kar so slišali in videli —\n\n2 ker so si v srcu predstavljali neko puhlost, da so to storili ljudje in hudičeva moč, da bi zavajali in ogoljufali srca ljudi; in tako se je Satan ponovno polastil src ljudi, tako da jim je zaslepil oči in jih zavajal, da so verjeli, da je nauk o Kristusu neumnost in puhlost.\n\n3 In zgodilo se je, da so se ljudje začeli krepiti v hudobiji in gnusobah; in niso verjeli, da bo danih še več znamenj oziroma čudes; in Satan je hodil naokrog, zavajal srca ljudi, jih skušal in jih navajal, naj v deželi delajo velike hudobije.\n\n4 In tako je minilo šestindevetdeseto leto in tudi sedemindevetdeseto leto in tudi osemindevetdeseto leto in tudi devetindevetdeseto leto;\n\n5 in minilo je tudi sto let od dni Mozija, ki je bil kralj nad nefijskim ljudstvom.\n\n6 In minilo je šeststo in devet let, odkar je Lehi zapustil Jeruzalem.\n\n7 In minilo je devet let od časa, ko je bilo dano znamenje, o katerem so preroki govorili, da bo Kristus prišel na svet.\n\n8 Nefijci so torej začeli meriti čas od obdobja, ko je bilo dano znamenje oziroma od Kristusovega prihoda; torej je minilo devet let.\n\n9 In Nefi, ki je bil oče Nefija, ki je bil zadolžen za zapise, se ni vrnil v zarahemelsko deželo in ga ni bilo moč najti nikjer v vsej deželi.\n\n10 In zgodilo se je, da so ljudje navkljub veliko pridiganju in prerokovanju, ki je bilo poslano mednje, še vedno ostajali v hudobiji; in tako je minilo tudi deseto leto; in tudi enajsto leto je minilo v krivičnosti.\n\n11 In zgodilo se je v trinajstem letu, da so se po vsej deželi začele vojne in prepiri; kajti Gadiantonovi razbojniki so postali tako številni in so pobili toliko ljudi in razdejali toliko mest in po vsej deželi širili tolikšno smrt in pokol, da je postalo potrebno, da vsi ljudje, tako Nefijci kot Lamanci, primejo za orožje zoper njih.\n\n12 Zato so se vsi Lamanci, ki so se spreobrnili h Gospodu, pridružili svojim bratom, Nefijcem, in bili zavoljo varnosti svojega življenja in svojih žensk in svojih otrok primorani prijeti za orožje zoper te Gadiantonove razbojnike, da, in tudi braniti svoje pravice in privilegije svoje cerkve in svoja čaščenja in svojo prostost in svojo svobodo.\n\n13 In zgodilo se je, da je Nefijcem, preden je minilo to trinajsto leto, zaradi te vojne, ki je postala silno bridka, grozil popoln propad.\n\n14 In zgodilo se je, da so bili Lamanci, ki so se pridružili Nefijcem, prišteti med Nefijce;\n\n15 in prekletstvo jim je bilo odvzeto in njihova koža je postala bela kakor nefijska;\n\n16 in njihovi mladeniči in njihove hčere so postali silno zali in so bili prišteti med Nefijce in imenovali so se Nefijci. In tako se je končalo trinajsto leto.\n\n17 In zgodilo se je na začetku štirinajstega leta, vojna med razbojniki in Nefijevim ljudstvom se je nadaljevala in postala silno bridka; vendar si je Nefijevo ljudstvo pridobilo nekaj prednosti pred razbojniki, tako da so jih iz svojih dežel pregnali nazaj v gore in v njihova skrivališča.\n\n18 In tako se je končalo štirinajsto leto. In v petnajstem letu so prišli nad Nefijevo ljudstvo; in zaradi hudobije Nefijevega ljudstva in veliko njihovih prepirov in razprtij so si Gadiantonovi razbojniki pred njimi pridobili veliko prednosti.\n\n19 In tako se je končalo petnajsto leto in tako je bilo ljudstvo v stanju veliko stisk; in nad njimi je visel meč pogube, tako da so bili tik pred tem, da jih poseka in to zaradi njihove krivičnosti.\n\n", "3-ne 3": "[center][font_size=26]3. poglavje[/font_size][/center]\n\n[i]Gidianhi, gadiantonski vodja, zahteva, da Lakonij in Nefijci predajo sebe in svoje dežele. — Lakonij imenuje Gidgidonija za vrhovnega poveljnika čet. — Nefijci se zberejo v Zarahemli in Izobilju, da bi se ubranili. Med letoma 16 in 18 po Kr.[/i]\n\n1 In sedaj se je zgodilo, da je v šestnajstem letu od Kristusovega prihoda Lakonij, deželni upravitelj, prejel pismo od vodje in voditelja te razbojniške tolpe; in to so bile besede, ki so bile zapisane, rekoč:\n\n2 Lakonij, nadvse plemeniti in vrhovni deželni upravitelj, glej, pišem ti to pismo in ti izrekam silno veliko hvalo zaradi tvoje trdnosti in tudi trdnosti tvojega ljudstva pri ohranjanju tistega, kar predpostavljate, da je vaša pravica in svoboda; da, dobro se držite, kakor če bi vas podpirala roka nekega boga, pri branjenju svoje svobode in svojega imetja in svoje dežele oziroma tega, kar tako imenujete.\n\n3 In zdi se mi škoda, nadvse plemeniti Lakonij, da bi bili tako nespametni in nečimrni, da bi predpostavljali, da se lahko zoperstavite tolikim hrabrim možem, katerim poveljujem, ki sedaj v tem času stojijo v vojni opremi in z veliko nestrpnostjo čakajo na besedo: Pojdite nad Nefijce in jih pokončajte.\n\n4 In jaz, vedoč za njihovega nepremagljivega duha, ker sem jih preizkusil na bojišču, in vedoč za njihovo večno sovraštvo do vas zaradi številnih krivic, ki ste jim jih prizadejali, če bi torej prišli nad vas, bi vas obiskali s popolnim propadom.\n\n5 Zato sem napisal to pismo, ga zapečatil s svojo lastno roko, misleč na vašo blaginjo zaradi vaše trdnosti v tisto, v kar verjamete, da je prav, in vašega plemenitega duha na bojišču.\n\n6 Zato ti pišem, želeč, da bi tem mojim ljudem raje predali vaša mesta, vaše dežele in vaše imetje, kakor da bi vas oni obiskali z mečem in bi vas doletel propad.\n\n7 Oziroma drugače rečeno, predajte se nam in se nam pridružite in se seznanite z našimi tajnimi deli in postanite naši bratje, da bi bili kakor mi — ne naši sužnji ampak naši bratje in družabniki vsega našega imetja.\n\n8 In glejte, s prisego vam zaprisežem, če boste to storili, ne boste pokončani; če pa tega ne boste storili, vam s prisego zaprisežem, da bom naslednji mesec ukazal, da bodo nad vas prišle moje čete in ne bodo zadržale roke in ne bodo prizanašale, ampak vas bodo pobile in pustile meču pasti na vas, dokler ne boste izumrli.\n\n9 In glej, sem Gidianhi; in sem voditelj tega Gadiantonovega tajnega društva; za katerega društvo in dela le-tega vem, da so dobra; in so starejšega datuma in so nam jih predali.\n\n10 In to pismo pišem tebi, Lakonij, in upam, da boste vaše dežele in vaše imetje predali brez prelivanja krvi, da bodo moji ljudje ponovno dobili pravice in vlado, tisti, ki so odpadli od vas zaradi vaše hudobije, ker ste si pridržali njihove pravice do vladanja, in če tega ne boste storili, se bom maščeval za njihove krivice. Sem Gidianhi.\n\n11 In sedaj se je zgodilo, da je Lakonij, ko je to pismo prejel, silno osupnil zaradi Gidianhovih drznih zahtev po posedovanju nefijske dežele in tudi grožnje ljudstvu in maščevanja za krivice do tistih, ki jim krivica ni bila storjena, razen da so sami krivično ravnali s seboj, ker so odpadli k tem hudobnim in gnusnim razbojnikom.\n\n12 Sedaj glejte, ta Lakonij, upravitelj, je bil pravičen mož in razbojnikove zahteve in grožnje ga niso mogle prestrašiti, zato ni prisluhnil pismu Gidianhija, voditelja razbojnikov, ampak je svojemu ljudstvu naročil, naj kličejo h Gospodu za moč ob času, ko bodo nadnje prišli razbojniki.\n\n13 Da, med vse ljudstvo je razposlal razglas, naj na enem kraju zberejo svoje ženske in svoje otroke, svojo drobnico in svoje govedo in vse svoje imetje, razen svojega ozemlja.\n\n14 In ukazal je, naj okrog njih zgradijo utrdbe in naj bo moč teh silno velika. In ukazal je, naj čete tako Nefijcev kot Lamancev oziroma vseh, ki so bili prišteti med Nefijce, kot stražo razporedijo naokrog, da jih bodo dan in noč varovali in stražili pred razbojniki.\n\n15 Da, rekel jim je: Kakor živí Gospod, če se ne boste pokesali vseh svojih krivičnosti in klicali h Gospodu, ne boste nikakor rešeni iz rok teh Gadiantonovih razbojnikov.\n\n16 In tako velike in čudovite so bile Lakonijeve besede in prerokbe, da so povzročile, da je vse ljudi obšel strah; in po svojih močeh so si prizadevali, da bi delali glede na Lakonijeve besede.\n\n17 In zgodilo se je, da je Lakonij nad vsemi nefijskimi četami določil vrhovne poveljnike, da bi jim poveljevali takrat, ko bodo nadnje prišli razbojniki iz divjine.\n\n18 Imenovali so torej najvišjega med vsemi vrhovnimi poveljniki in glavnega poveljnika vseh nefijskih čet in ime mu je bilo Gidgidoni.\n\n19 Med vsemi Nefijci je bila torej navada, da so za vrhovne poveljnike imenovali (razen v času hudobije) nekoga, ki je imel duha razodetja in tudi preroštva; torej, ta Gidgidoni je bil med njimi velik prerok kakor tudi vrhovni sodnik.\n\n20 Ljudstvo je torej Gidgidoniju reklo: Moli h Gospodu in nam dovoli iti v gore in v divjino, da bomo planili na razbojnike in jih pokončali v njihovih lastnih deželah.\n\n21 Toda Gidgidoni jim je rekel: Gospod prepoveduje; kajti če bi šli nadnje, bi nas Gospod izročil njim v roke; zato se bomo pripravili v središču svojih dežel in bomo zbrali vse svoje čete in ne bomo šli nadnje, ampak bomo počakali, dokler ne bodo oni prišli nad nas; zato kakor živí Gospod, če bomo to storili, nam jih bo izročil v roke.\n\n22 In zgodilo se je v sedemnajstem letu, proti koncu leta je šel Lakonijev razglas po vsem obličju dežele in vzeli so svoje konje in svoje kočije in svojo živino in vso svojo drobnico in svoje govedo in svoje žito in vse svoje imetje in so korakali v tisočih in v deset tisočih, dokler niso vsi odšli na kraj, ki je bil določen, da se bodo zbrali, da se bodo branili pred sovražniki.\n\n23 In dežela, ki je bila določena, je bila zarahemelska dežela, in dežela, ki je bila med zarahemelsko deželo in deželo Izobilje, da, do mejne črte, ki je bila med deželo Izobilje in deželo Opustošenje.\n\n24 In bilo je silno veliko tisočev ljudi, ki so se imenovali Nefijci, ki so se zbrali v tej deželi. Lakonij je torej ukazal, naj se zberejo v deželi na jugu zaradi velikega prekletstva, ki je bilo nad deželo na severu.\n\n25 In utrdili so se pred sovražniki; in prebivali so v eni deželi in v eni skupini in ustrašili so se besed, ki jih je govoril Lakonij, tako da so se pokesali vseh svojih grehov; in svoje molitve so dvigali h Gospodu, svojemu Bogu, da bi jih rešil v času, ko naj bi njihovi sovražniki prišli nadnje v bitko.\n\n26 In silno so se užalostili zaradi svojih sovražnikov. In Gidgidoni je ukazal, naj izdelajo vsakovrstno bojno orožje in naj se po njegovem navodilu dobro oborožijo z oklepi in s ščiti in z majhnimi ščiti.\n\n", "3-ne 4": "[center][font_size=26]4. poglavje[/font_size][/center]\n\n[i]Nefijske čete porazijo Gadiantonove razbojnike. — Gidianhija ubijejo, njegovega naslednika, Zemnariha, pa obesijo. — Nefijci slavijo Gospoda za svoje zmage. Med letoma 19 in 22 po Kr.[/i]\n\n1 In zgodilo se je, da so se proti koncu osemnajstega leta tiste razbojniške čete pripravile na bitko in začele prihajati in bliskovito napadati s hribov in z gora in iz divjine in svojih oporišč in svojih skrivališč in začele zavzemati dežele, tako tiste, ki so bile v deželi na jugu, kot tiste, ki so bile v deželi na severu, in začele zavzemati vse dežele, ki so jih zapustili Nefijci, in mesta, ki so ostala zapuščena.\n\n2 Toda glejte, v tistih deželah, ki so jih zapustili Nefijci, ni bilo niti divjih živali niti divjačine in za razbojnike ni bilo divjačine drugje, razen v divjini.\n\n3 In razbojniki zaradi pomanjkanja hrane niso mogli živeti drugje, razen v divjini, kajti Nefijci so zapustili svoje dežele opustošene in zbrali so svojo drobnico in svoje govedo in vse svoje imetje in so bili v eni skupini.\n\n4 Zato razbojniki niso imeli priložnosti, da bi plenili in priskrbeli hrano, kakor to da pridejo v odprto bitko zoper Nefijce; in ker so bili Nefijci v eni skupini in ker jih je bilo po številu veliko in ker so si prihranili živež in konje in živino in drobnico vsake vrste, da bi zdržali za razdobje sedmih let, upajoč, da bodo v tem času razbojnike izbrisali z obličja dežele; in tako je minilo osemnajsto leto.\n\n5 In zgodilo se je, da je v devetnajstem letu Gidianhi ugotovil, da je potrebno, da se gre bojevat zoper Nefijce, kajti ni bilo drugega načina, da bi zdržali, kakor da plenijo in ropajo in morijo.\n\n6 In niso se drznili širiti po obličju dežele, tako da bi lahko gojili žito, da Nefijci ne bi prišli nadnje in jih pobili; zato je Gidianhi svojim četam ukazal, naj se gredo tega leta bojevat zoper Nefijce.\n\n7 In zgodilo se je, da so se prišli bojevat; in bilo je v šestem mesecu; in glejte, velik in strašen je bil dan, ko so se šli bojevat; in opasali so se na razbojniški način; in okrog ledij so imeli ovčjo kožo in pobarvali so se s krvjo in glave so si pobrili in na njih so imeli šleme; in velik in strašen je bil pogled na Gidianhijeve čete zaradi njihovega oklepa in ker so se pobarvali s krvjo.\n\n8 In zgodilo se je, da so nefijske čete, ko so videle, kako je izgledala Gidianhijeva vojska, vse popadale na zemljo in povzdignile klice h Gospodu, svojemu Bogu, da bi jim prizanesel in jih rešil iz rok njihovih sovražnikov.\n\n9 In zgodilo se je, da so Gidianhijeve čete, ko so to videle, začele z glasnim glasom vzklikati od radosti, kajti predpostavljali so, da so Nefijci popadali od strahu zaradi groze pred njihovimi četami.\n\n10 Toda v tem so bili razočarani, kajti Nefijci se niso zbali njih, ampak so se zbali svojega Boga in so ga ponižno prosili za zaščito; ko so torej Gidianhijeve čete navalile nanje, so se bili pripravljeni spopasti z njimi; da, sprejeli so jih v Gospodovi moči.\n\n11 In bitka se je začela v šestem mesecu; in velika in strašna je bila ta bitka, da, velik in strašen je bil ta pokol, tako da med vsem Lehijevim ljudstvom niso pomnili tako velikega pokola, odkar je zapustil Jeruzalem.\n\n12 In navkljub grožnjam in prisegam, ki jih je Gidianhi izrekel, glejte, so jih Nefijci premagali, tako da so se pred njimi umaknili.\n\n13 In zgodilo se je, da je Gidgidoni ukazal, naj jih njegove čete zasledujejo vse do meja z divjino in naj ne prizanesejo nikomur, ki bi jim na poti padel v roke; in tako so jih zasledovali in jih pobijali do meja divjine, in sicer dokler niso izvršili Gidgidonijevega povelja.\n\n14 In zgodilo se je, da so Gidianhija, ki je smelo stal in se bojeval, zasledovali, ko je bežal; in ker je bil utrujen zaradi veliko bojevanja, so ga dohiteli in ubili. In tak je bil konec razbojnika Gidianhija.\n\n15 In zgodilo se je, da so se nefijske čete spet vrnile do svojega zatočišča. In zgodilo se je, da je to devetnajsto leto minilo in razbojniki niso prišli ponovno v bitko; niti niso ponovno prišli v dvajsetem letu.\n\n16 In v enaindvajsetem letu se niso prišli bojevat, ampak so prišli z vseh strani, da bi obkolili Nefijevo ljudstvo, kajti predpostavljali so, da bi, če bi Nefijevo ljudstvo odrezali od njihovih dežel in jih obkolili z vseh strani in če bi jim onemogočili prednosti na prostem, da bi povzročili, da se predajo glede na njihove želje.\n\n17 Določili so si torej drugega vodjo, ki mu je bilo ime Zemnariha; Zemnariha je bil torej tisti, ki je ukazal, naj se obleganje izvrši.\n\n18 Toda glejte, to je bila za Nefijce prednost, kajti nemogoče je bilo, da bi razbojniki oblegali zadosti dolgo, da bi kakor koli vplivali na Nefijce, zaradi veliko živeža, ki so ga imeli na zalogi,\n\n19 in zaradi pičlosti živeža med razbojniki; kajti glejte, za svoje preživetje niso imeli ničesar, razen mesa, mesa, ki so ga dobili v divjini;\n\n20 in zgodilo se je, da je divjad v divjini postala redka, tako da so bili razbojniki tik pred tem, da pomrejo od lakote.\n\n21 In Nefijci so nepretrgoma korakali podnevi in ponoči in napadali njihove čete in jih posekali na tisoče in na deset tisoče.\n\n22 In tako si je Zemnarihovo ljudstvo zaradi velike pogube, ki je prihajala nadnje podnevi in ponoči, želelo odvrniti od svojega načrta.\n\n23 In zgodilo se je, da je Zemnariha svojemu ljudstvu ukazal, naj prenehajo z obleganjem in odkorakajo v najoddaljenejše dele dežele na severu.\n\n24 In sedaj je Gidgidoni, zavedajoč se njihovega načrta in vedoč za njihovo šibkost zaradi pomanjkanja hrane in velikega pokola, do katerega je prišlo med njimi, zato v nočnem času razposlal svoje čete in jim presekal pot njihovega umika in na pot njihovega umika namestil svoje čete.\n\n25 In to so storili v nočnem času in se na pohod odpravili pred razbojniki, tako da so razbojnike naslednji dan, ko so začeli pohod, nefijske čete pričakale tako od spredaj kot od zadaj.\n\n26 In razbojniki, ki so bili na jugu, so bili prav tako odrezani na njihovih krajih umika. In vse to je bilo storjeno na Gidgidonijev ukaz.\n\n27 In veliko tisoč jih je bilo, ki so se predali kot ujetniki Nefijcem, preostale pa so pobili.\n\n28 In njihovega vodjo, Zemnariha, so zajeli in obesili na drevo, da, in sicer na vrh le-tega, dokler ni bil mrtev. In ko so ga dali obesiti, dokler ni bil mrtev, so drevo posekali na zemljo in zaklicali z glasnim glasom, rekoč:\n\n29 Naj Gospod ohrani svoje ljudstvo v pravičnosti in v svetosti srca, da bodo lahko napravili, da bodo posekali na zemljo vse, ki si jih bodo prizadevali pobiti zaradi moči in tajnih zvez, prav kakor je bil na zemljo posekan ta mož.\n\n30 In radostili so se in ponovno v en glas zaklicali, rekoč: Naj Abrahamov Bog in Izakov Bog in Jakobov Bog ščiti to ljudstvo v pravičnosti tako dolgo, dokler bodo za zaščito klicali ime svojega Boga.\n\n31 In zgodilo se je, da so vsi kakor eden planili v petje in hvaljenje Boga zavoljo velike stvari, ki jo je storil med njimi, ko jih je obvaroval pred tem, da bi padli v roke svojih sovražnikov.\n\n32 Da, vzklikali so: Hozána Najvišjemu Bogu! In vzklikali so: Blagoslovljeno bodi ime Gospoda Boga Vsemogočnega, Najvišjega Boga!\n\n33 In srce jim je prekipevalo od radosti, tako da jim je privrelo veliko solza zaradi velike Božje dobrote, ker jih je rešil iz rok njihovih sovražnikov; in vedeli so, da so bili zaradi svojega kesanja in ponižnosti rešeni pred večno pogubo.\n\n", "3-ne 5": "[center][font_size=26]5. poglavje[/font_size][/center]\n\n[i]Nefijci se pokesajo in opustijo svoje grehe. — Mormon piše zgodovino svojega ljudstva in jim razglasi večno besedo. — Izrael bo zbran po dolgi razkropitvi. Med letoma 22 in 26 po Kr.[/i]\n\n1 In sedaj glejte, med vsem nefijskim ljudstvom ni bilo žive duše, ki bi tudi najmanj podvomila v besede vseh svetih prerokov, ki so govorili; kajti vedeli so, da mora biti, da se morajo izpolniti.\n\n2 In vedeli so, da mora biti potrebno, da Kristus pride, zaradi veliko znamenj, ki so bila dana glede na besede prerokov; in zaradi tega, kar se je že zgodilo, so vedeli, da mora biti, da se mora vse zgoditi glede na to, kar se je govorilo.\n\n3 Zato so opustili vse svoje grehe in gnusobe in vlačugarstvo in so z vso marljivostjo dan in noč služili Bogu.\n\n4 In sedaj se je zgodilo, da so, ko so vse razbojnike zajeli kot ujetnike, tako da ni pobegnil nihče, ki ga niso pobili, ujetnike vrgli v ječo in napravili, da se jim je pridigalo Božjo besedo; in toliko, kolikor se jih je pokesalo svojih grehov in sklenilo zavezo, da ne bodo več morili, so jih spustili na svobodo.\n\n5 Toda toliki, kolikor jih je bilo, ki zaveze niso sklenili in ki so v srcu še vedno imeli tiste skrivne umore, da, toliko, kolikor so jih našli, da bratom izrekajo grožnje, so jih glede na zakon obsodili in kaznovali.\n\n6 In tako so napravili konec vsem tem hudobnim in tajnim in gnusnim zvezam, v čemer je bilo toliko hudobije in zagrešenih toliko umorov.\n\n7 In tako je minilo dvaindvajseto leto in tudi triindvajseto leto in štiriindvajseto in petindvajseto; in tako je minilo petindvajset let.\n\n8 In zgodilo se je veliko stvari, ki bi bile v očeh nekaterih velike in čudovite, vendar ne morejo biti vse zapisane v tej knjigi; da, ta knjiga ne more vsebovati niti stotega dela tega, kar je bilo storjenega med tolikimi ljudmi v času petindvajsetih let.\n\n9 Toda glejte, obstajajo zapisi, ki vsebujejo vsa ravnanja tega ljudstva; in Nefi je podal krajše, toda zanesljivo poročilo.\n\n10 Zato sem svoj zapis o teh stvareh naredil glede na Nefijev zapis, ki je bil vgraviran na ploščah, ki so se imenovale Nefijeve plošče.\n\n11 In glejte, zapis delam na plošče, ki sem jih naredil s svojimi lastnimi rokami.\n\n12 In glejte, imenujem se Mormon, ker so me imenovali po Mormonovi deželi, deželi, v kateri je Alma med ljudstvom ustanovil cerkev, da, prvo cerkev, ki je bila ustanovljena med njimi po njihovem prestopku.\n\n13 Glejte, sem učenec Jezusa Kristusa, Božjega Sina. Poklical me je, da razglašam njegovo besedo med njegovim ljudstvom, da bi imeli večno življenje.\n\n14 In da bi se molitve tistih, ki so prešli, ki so bili sveti, izpolnile glede na njihovo vero, je postalo potrebno, da glede na Božjo voljo napravim zapis o tem, kar je bilo storjenega —\n\n15 da, kratek zapis o tem, kar se je zgodilo od časa, ko je Lehi zapustil Jeruzalem, prav do sedanjega časa.\n\n16 Zato svoj zapis napravim iz poročil, ki so jih podali ti, ki so bili pred menoj, do začetka mojih dni.\n\n17 In potem napravim zapis o tem, kar sem videl na lastne oči.\n\n18 In vem, da je zapis, ki ga delam, pravilen in zanesljiv zapis, vendar je veliko tega, česar glede na naš jezik ne moremo zapisati.\n\n19 In sedaj preneham govoriti o sebi in nadaljujem s poročanjem o tem, kar je bilo pred menoj.\n\n20 Sem Mormon in pristen Lehijev potomec. Upravičeno blagoslavljam mojega Boga in mojega Odrešenika Jezusa Kristusa, ker je naše očete izpeljal iz jeruzalemske dežele (in tega ni vedel nihče, razen njega in teh, ki jih je iz te dežele pripeljal) in ker je meni in mojemu ljudstvu dal tolikšno spoznanje za odrešitev naših duš.\n\n21 Zagotovo je blagoslovil Jakobovo hišo in bil milosten z Jožefovim potomstvom.\n\n22 In kolikor so Lehijevi otroci izpolnjevali njegove zapovedi, jih je blagoslavljal in jih napravil uspešne glede na svojo besedo.\n\n23 Da, in zagotovo bo ostanek Jožefovega potomstva ponovno privedel k spoznanju o Gospodu, njihovemu Bogu.\n\n24 In tako zagotovo kakor živí Gospod, bo s štirih strani zemlje zbral ves ostanek Jakobovega potomstva, ki je razkropljeno po vsem obličju zemlje.\n\n25 In ker se je zavezal z vso Jakobovo hišo, se bo celo tako zaveza, s katero se je zavezal z Jakobovo hišo, izpolnila ob njegovem lastnem času, ko se bo vsa Jakobova hiša povrnila k spoznanju o zavezi, s katero se je zavezal z njimi.\n\n26 In takrat bodo spoznali svojega Odkupitelja, ki je Jezus Kristus, Božji Sin; in takrat se bodo zbrali s štirih strani zemlje v svojih lastnih deželah, od koder so bili razkropljeni; da, kakor živí Gospod, tako bo. Amen.\n\n", "3-ne 6": "[center][font_size=26]6. poglavje[/font_size][/center]\n\n[i]Nefijci uspevajo. — Pojavijo se ponos, bogastvo in razredno razlikovanje. — Cerkev pretresajo razprtije. — Satan vodi ljudstvo v odkrit upor. — Veliko prerokov kliče h kesanju in so pobiti. — Njihovi morilci kujejo zaroto, da bodo prevzeli vlado. Med letoma 26 in 30 po Kr.[/i]\n\n1 In sedaj se je zgodilo, da se je v šestindvajsetem letu vse nefijsko ljudstvo vrnilo v svoje lastne dežele, vsak mož s svojo družino, svojo drobnico in svojim govedom, svojimi konji in svojo živino in vsem, kar jim je pripadalo.\n\n2 In zgodilo se je, da niso pojedli vsega svojega živeža; zato so s seboj vzeli vse, česar niso použili, vse svoje vsakovrstno žito in svoje zlato in svoje srebro in vse svoje dragocenosti, in se vrnili v svoje lastne dežele in k svojemu imetju, tako na severu kot na jugu, tako v deželi na severu kot v deželi na jugu.\n\n3 In razbojnikom, ki so sklenili zavezo, da bodo v deželi ohranjali mir, ki so želeli ostati Lamanci, so dežele dodelili glede na njihovo število, da bi s svojim delom imeli nekaj, s čimer bi se preživljali; in tako so v vsej deželi vzpostavili mir.\n\n4 In ponovno so začeli bogateti in postajati uspešni; in minilo je šestindvajseto in sedemindvajseto leto in v deželi je vladal velik red; in zakone so si oblikovali glede na poštenost in pravico.\n\n5 In v vsej deželi torej ni bilo ničesar, kar bi ljudstvo oviralo pred nenehnim uspevanjem, razen če bi zapadli v prestopek.\n\n6 In Gidgidoni in sodnik Lakonij in ti, ki so bili imenovani za voditelje, so bili torej tisti, ki so v deželi vzpostavili ta velik mir.\n\n7 In zgodilo se je, da je bilo veliko mest zgrajenih na novo in veliko starih mest je bilo obnovljenih.\n\n8 In zgrajenih je bilo veliko glavnih cest in narejenih veliko poti, ki so vodile od mesta do mesta in od dežele do dežele in iz kraja v kraj.\n\n9 In tako je minilo osemindvajseto leto in ljudje so imeli nepretrgan mir.\n\n10 Toda zgodilo se je v devetindvajsetem letu, da so med ljudstvom nastali nekakšni spori in nekateri so bili vzvišeni v ponosu in so se bahali zaradi svojega silno velikega bogastva, da, prav do velikih preganjanj.\n\n11 Kajti v deželi je bilo veliko trgovcev in tudi veliko pravnikov in veliko uradnikov.\n\n12 In ljudje so se začeli razlikovati po slojih glede na svoje bogastvo in priložnosti za učenje; da, nekateri so bili zaradi svoje revščine nevedni, drugi pa so zaradi svojega bogastva prejeli veliko učenosti.\n\n13 Nekateri so bili vzvišeni v ponosu, drugi pa so bili silno ponižni; nekateri so zmerjanje povrnili z zmerjanjem, medtem ko so bili drugi zmerjanja in preganjanja in vsakovrstnih stisk deležni in se niso obrnili in žalili nazaj, ampak so bili ponižni in spokorjeni pred Bogom.\n\n14 In tako je v vsej deželi nastala velika neenakost, tako da je v cerkvi nastajal razkol; da, tako da je bil v tridesetem letu v cerkvi razkol v vsej deželi, razen med nekaj Lamanci, ki so se spreobrnili k pravi veri; in niso se ji odrekli, kajti bili so trdni in stanovitni in neomajni, voljni, da z vso marljivostjo izpolnjujejo Gospodove zapovedi.\n\n15 Vzrok te krivičnosti ljudi je bil torej tale — Satan je imel veliko moč, da je hujskal ljudi, da so delali vsakovrstne krivičnosti in da so se napihovali od ponosa, skušajoč jih, da bi si prizadevali za moč in oblast in bogastvo in puhlosti sveta.\n\n16 In tako je Satan zavajal srca ljudi, da so delali vsakovrstne krivičnosti; zato so le nekaj let uživali v miru.\n\n17 In tako, na začetku tridesetega leta — ljudstvo se je že v razdobju veliko časa predajalo, da so ga hudičeve skušnjave zanašale, kamor jih je želel zanesti, in da so zagrešili kakršno koli krivičnost je želel, da jo zagrešijo — in tako so bili na začetku tridesetega leta v stanju strašne hudobije.\n\n18 Niso torej grešili nevede, kajti poznali so Božjo voljo glede sebe, kajti o tem so bili poučeni; zato so se zavestno uprli Bogu.\n\n19 In to je torej bilo v dneh Lakonija, Lakonijevega sina, kajti Lakonij je zasedel očetov stol in tega leta zavladal ljudstvu.\n\n20 In pojavili so se možje, navdihnjeni iz nebes in poslani med ljudstvo po vsej deželi, ki so smelo pridigali in pričevali o grehih in krivičnostih ljudstva in jim pričevali glede odkupitve, ki jo bo Gospod plačal za svoje ljudstvo, oziroma drugače rečeno, glede Kristusovega vstajenja; in smelo so pričevali o njegovi smrti in trpljenju.\n\n21 Veliko je bilo torej ljudi, ki so bili silno jezni zaradi teh, ki so o tem pričevali; in tisti, ki so bili jezni, so bili predvsem vrhovni sodniki, in ti, ki so bili véliki duhovniki in pravniki; da, vsi ti, ki so bili pravniki, so bili jezni na te, ki so o tem pričevali.\n\n22 Ni bilo torej niti pravnika niti sodnika niti vélikega duhovnika, ki bi imel pooblastilo, da kogar koli obsodi na smrt, če obsodbe ni podpisal deželni upravitelj.\n\n23 Veliko je bilo torej teh, ki so pričevali o stvareh, ki zadevajo Kristusa, ki so pričevali smelo, ki so jih sodniki zajeli in skrivoma usmrtili, da vest o njihovi smrti deželnega upravitelja ne bi dosegla prej kakor šele po njihovi smrti.\n\n24 Sedaj glejte, v nasprotju z deželnimi zakoni je bilo to, da se nekoga usmrti, če niso imeli pooblastila od deželnega upravitelja —\n\n25 zato je v zarahemelsko deželo do deželnega upravitelja prispela pritožba zoper sodnike, ki so v neskladju z zakonom Gospodove preroke obsojali na smrt.\n\n26 Sedaj se je zgodilo, da so jih prijeli in pripeljali pred sodnika, da se jim bo sodilo za zločin, ki so ga zagrešili, glede na zakon, ki ga je dalo ljudstvo.\n\n27 Sedaj se je zgodilo, da so ti sodniki imeli veliko prijateljev in sorodnikov; in preostali, da, in sicer večina vseh pravnikov in vélikih duhovnikov, so se zbrali in se pridružili sorodnikom sodnikov, katerim naj bi se sodilo glede na zakon.\n\n28 In drug z drugim so sklenili zavezo, da, in sicer zavezo, ki so jo dali ti od starodavnih, zavezo, ki jo je dal in izvajal hudič, da bi se združili zoper vso pravičnost.\n\n29 Zato so se združili zoper Gospodovo ljudstvo in sklenili zavezo, da jih bodo pokončali in da bodo te, ki so krivi za umor, rešili iz primeža pravice, ki naj bi se izvedla glede na zakon.\n\n30 In kljubovali so zakonu in pravicam svoje dežele; in drug z drugim so se zavezali, da bodo pokončali upravitelja in v deželi postavili kralja, da dežela ne bo več svobodna, ampak bo podložna kraljem.\n\n", "3-ne 7": "[center][font_size=26]7. poglavje[/font_size][/center]\n\n[i]Vrhovni sodnik je umorjen, vlada pade in ljudstvo se razdeli na plemena. — Jakob, antikrist, postane kralj tajne zveze. — Nefi pridiga kesanje in vero v Kristusa. — Angeli mu vsak dan služijo in brata obudi od mrtvih. — Veliko se jih pokesa in krsti. Med letoma 30 in 33 po Kr.[/i]\n\n1 Sedaj glejte, pokazal vam bom, da v deželi niso postavili kralja; toda istega leta, da, tridesetega leta, so na sodnem stolu pokončali, da, umorili vrhovnega sodnika dežele.\n\n2 In ljudje so bili med seboj razdeljeni; in eden od drugega so se ločili po plemenih, vsak glede na svojo družino in svoje sorodstvo in svoje prijatelje; in tako so zrušili deželno vlado.\n\n3 In vsako pleme si je določilo poglavarja oziroma vodjo; in tako so postali plemena in vodje plemen.\n\n4 Sedaj glejte, med njimi ni bilo človeka, ki ne bi imel velike družine in veliko sorodnikov in prijateljev; zato so njihova plemena postala silno velika.\n\n5 Vse to je bilo torej storjeno in doslej med njimi še ni bilo vojn; in vsa ta krivičnost je prišla nad ljudstvo, ker so podlegli Satanovi moči.\n\n6 In vladni predpisi so bili razveljavljeni zaradi tajne zveze prijateljev in sorodnikov teh, ki so morili preroke.\n\n7 In ti so v deželi povzročili velik prepir, tako da je pravičnejši del ljudstva skoraj ves postal hudoben; da, med njimi je bilo le nekaj pravičnih ljudi.\n\n8 In tako ni minilo šest let, odkar se je večji del ljudstva odvrnil od pravičnosti kakor pes k svojemu izbljuvku ali svinja k valjanju v blatu.\n\n9 Sedaj se je ta tajna zveza, ki je nad ljudstvo prinesla tako veliko krivičnost, zbrala in na čelo postavila moža, ki so ga imenovali Jakob;\n\n10 in imenovali so ga za kralja; zato je postal kralj te hudobne tolpe; in bil je eden najpoglavitnejših, ki so govorili zoper preroke, ki so pričevali o Jezusu.\n\n11 In zgodilo se je, da številčno niso bili tako močni kot plemena ljudstev, ki so se združila, razen da so njihovi vodje uvedli svoje zakone, vsak glede na svoje pleme; vendar so si bili sovražniki; navkljub temu, da niso bili pravično ljudstvo, jih je vendarle združevalo sovraštvo do teh, ki so sklenili zavezo, da bodo zrušili vlado.\n\n12 Ker je Jakob torej videl, da so bili sovražniki številnejši od njih, je torej, ker je bil kralj tolpe, svojemu ljudstvu ukazal, naj se spustijo v beg v najsevernejši del dežele in si tam zgradijo kraljestvo, dokler se jim ne pridružijo odpadniki (kajti laskal jim je, da bo veliko odpadnikov) in ne postanejo zadosti močni, da se bodo borili s plemeni ljudstev; in tako so naredili.\n\n13 In tako nagel je bil njihov pohod, da ga ni bilo moč preprečiti, dokler niso bili zunaj dosega ljudstva. In tako se je končalo trideseto leto; in take so bile zadeve Nefijevega ljudstva.\n\n14 In v enaintridesetem letu se je zgodilo, da so bili razdeljeni na plemena, vsak glede na svojo družino, sorodstvo in prijatelje; vendar so se sporazumeli, da ne bodo šli v vojno drug z drugim; niso pa se zedinili glede zakonov in načina vladanja, kajti uvedli so jih glede na mnenja teh, ki so bili njihovi poglavarji in vodje. Uvedli pa so zelo stroge zakone, da se eno pleme ne bi pregrešilo nad drugim, tako da so do neke mere v deželi imeli mir; vendar so se njihova srca odvrnila od Gospoda, njihovega Boga, in so kamenjali preroke in jih izvrgli iz svoje srede.\n\n15 In zgodilo se je, da je Nefi — ker so ga obiskovali angeli in tudi Gospodov glas, ker je torej videl angele in bil očividec in ker mu je bila dana moč, da je vedel glede Kristusovega delovanja in ker je bil tudi očividec njihovemu hitremu povratku iz pravičnosti v hudobijo in gnusobe;\n\n16 potrt zavoljo njihove trdosrčnosti in slepomiselnosti, je zato tistega leta šel mednje in začel smelo pričevati o kesanju in odpuščanju grehov zaradi vere v Gospoda Jezusa Kristusa.\n\n17 In poučeval jih je veliko stvari; in vseh teh ni moč zapisati in del teh ne bi zadostoval, zato niso zapisane v tej knjigi. In Nefi je poučeval z močjo in z velikim polnomočjem.\n\n18 In zgodilo se je, da so bili jezni nanj, in sicer ker je imel večjo moč od njih, kajti ni bilo mogoče, da njegovim besedam ne bi verjeli, kajti tako velika je bila njegova vera v Gospoda Jezusa Kristusa, da so mu angeli vsak dan služili.\n\n19 In v Jezusovem imenu je izganjal demone in nečiste duhove; in celo svojega brata je obudil od mrtvih, potem ko ga je ljudstvo kamenjalo in usmrtilo.\n\n20 In ljudje so to videli in temu pričevali in so bili nanj jezni zaradi njegove moči; in v Jezusovem imenu je pred očmi ljudi prav tako naredil še veliko več čudežev.\n\n21 In zgodilo se je, da je minilo enaintrideseto leto in le malo jih je bilo, ki so se spreobrnili h Gospodu; toda toliko, kolikor se jih je spreobrnilo, jih je resnično naznanjalo ljudstvu, da sta jih obšla moč in Božji Duh, ki je bil v Jezusu Kristusu, v katerega so verjeli.\n\n22 In vsi, iz katerih so bili izgnani demoni in so bili ozdravljeni bolezni in bolehnosti, so ljudstvu resnično pokazali, da je nanje deloval Božji Duh in so bili ozdravljeni; in kazali so tudi znamenja in med ljudstvom naredili nekaj čudežev.\n\n23 Tako je minilo tudi dvaintrideseto leto. In Nefi je klical ljudstvu na začetku triintridesetega leta; in pridigal jim je kesanje in odpuščanje grehov.\n\n24 Želel bi torej, da si zapomnite tudi, da ni bilo nikogar, ki bi bil priveden h kesanju, ki se ne bi krstil z vodo.\n\n25 Nefi je torej posvetil može za to služenje, da bi se vsi taki, ki bi prišli k njim, krstili z vodo in to v dokaz in pričevanje pred Bogom in ljudmi, da so se pokesali in prejeli odpuščanje grehov.\n\n26 In na začetku tega leta jih je bilo veliko, ki so se krstili v kesanje; in tako je minil večji del leta.\n\n", "3-ne 8": "[center][font_size=26]8. poglavje[/font_size][/center]\n\n[i]Divji viharji, potresi, požari, vrtinčasti viharji in dviganja zemeljskega površja izpričujejo o Kristusovem križanju. — Veliko ljudi je pokončanih. — Tema prekrije deželo za tri dni. — Ti, ki ostanejo, objokujejo svojo usodo. Med letoma 33 in 34 po Kr.[/i]\n\n1 In sedaj se je zgodilo, glede na naš zapis, in vemo, da je naš zapis zanesljiv, kajti glejte, mož, ki je zapis ohranjal, je bil pravičen — kajti resnično je v Jezusovem imenu naredil številne čudeže; in nikogar ni bilo, ki bi lahko naredil čudež v Jezusovem imenu, če se ne bi ves očistil svoje krivičnosti —\n\n2 in sedaj se je zgodilo, če se ta mož ni zmotil pri merjenju našega časa, je minilo triintrideseto leto;\n\n3 in ljudstvo je začelo z veliko vnemo iskati znamenje, ki ga je dal prerok Samuel, Lamanec, da, čas, ko bo po obličju dežele tema za razdobje treh dni.\n\n4 In med ljudstvom so se porajali veliki dvomi in spori navkljub tolikim znamenjem, ki so bila dana.\n\n5 In zgodilo se je v štiriintridesetem letu, v prvem mesecu, četrtega dne v mesecu, da je nastala huda nevihta, takšna, kakršne v vsej deželi niso nikoli poznali.\n\n6 In bil je tudi velik in strašen divji vihar; in bilo je strašno grmenje, tako da je stresalo vso zemljo, kot da bi bila tik pred tem, da se razdvoji.\n\n7 In bili so silno ostri bliski, kakršnih v vsej deželi niso nikoli poznali.\n\n8 In mesto Zarahemla je zajel požar.\n\n9 In mesto Moroni je potonilo v morske globine in prebivalci le-tega so utonili.\n\n10 In na mesto Moroniha je naneslo zemljo, da je na kraju mesta nastala velika gora.\n\n11 In v deželi na jugu je bilo veliko in strašno uničenje.\n\n12 Toda glejte, še večje in strašnejše uničenje je bilo v deželi na severu; kajti glejte, vse obličje dežele se je spremenilo zaradi divjega viharja in vrtinčastih viharjev in gromov in bliskov in silno velikega tresenja vse zemlje;\n\n13 in glavne ceste so razpokale in ravne ceste so bile poškodovane in veliko ravnih krajev je postalo težko prehodnih.\n\n14 In veliko velikih in znamenitih mest je potonilo in veliko jih je pogorelo in veliko se jih je treslo, dokler se zgradbe le-teh niso zrušile na zemljo in so bili prebivalci le-teh pobiti in so kraji ostali zapuščeni.\n\n15 In bilo je nekaj mest, ki so ostala, toda škoda v le-teh je bila silno velika in v njih jih je bilo veliko, ki so bili pobiti.\n\n16 In bilo jih je nekaj, ki jih je odnesel vrtnčasti vihar; in kam so šli, ne ve nihče, ve se le, da jih je odneslo.\n\n17 In tako je vse obličje zemlje postalo izmaličeno zaradi divjih viharjev in gromov in bliskov in tresenja zemlje.\n\n18 In glejte, skale so se razklale na dvoje; razpokale so po vsem obličju zemlje, tako da jih je bilo moč najti v zlomljenih delcih in v špranjah in v razpokah na vsem obličju dežele.\n\n19 In zgodilo se je, ko so se gromi in bliski in nevihta in divji vihar in tresenje zemlje polegli — kajti glejte, trajali so za razmik kakih treh ur; in nekateri so rekli, da je bil čas daljši; vendar so bile vse te velike in strašne stvari storjene v razmiku kakih treh ur — in nato glejte, je bila na obličju dežele tema.\n\n20 In zgodilo se je, da je bila nad vsem obličjem dežele gosta tema, tako da so prebivalci le-te, ki niso padli, lahko čutili temno meglico;\n\n21 in zaradi teme ni bilo svetlobe, niti sveč, niti bakel; niti niso mogli s svojimi izvrstnimi in silno suhimi drvmi prižgati ognja, tako da ni bilo sploh nikakršne svetlobe;\n\n22 in videti ni bilo nikakršne svetlobe, niti ognja, niti svetlikanja, niti sonca, niti lune, niti zvezd, kajti tako goste so bile temne megle, ki so bile po obličju dežele.\n\n23 In zgodilo se je, da je trajalo za razdobje treh dni, da ni bilo videti svetlobe; in med vsem ljudstvom je bilo nenehno veliko žalovanje in ječanje in jok; da, veliko je bilo ječanje ljudstva zaradi teme in velikega uničenja, ki je prišlo nadnje.\n\n24 In na enem kraju je bilo slišati vzklike, rekoč: O, da bi se pokesali pred tem velikim in strašnim dnem in potem bi bilo našim bratom prizanešeno in ne bi zgoreli v tem velikem mestu Zarahemla!\n\n25 In na drugem kraju je bilo slišati vzklike in žalovanje, rekoč: O, da bi se pokesali pred tem velikim in strašnim dnem in ne bi ubijali in kamenjali prerokov in jih preganjali; potem bi bilo našim materam in našim zalim hčeram in našim otrokom prizanešeno in ne bi bili zakopani v tem velikem mestu Moroniha! In tako so bila ječanja ljudstva velika in strašna.\n\n", "3-ne 9": "[center][font_size=26]9. poglavje[/font_size][/center]\n\n[i]V temi Kristusov glas razglasi pokončanje številnih ljudi in mest zavoljo njihove hudobije. — Razglasi tudi svojo božanskost, oznani, da je Mojzesova postava izpolnjena, in povabi ljudi, naj pridejo k njemu in bodo odrešeni. Okrog leta 34 po Kr.[/i]\n\n1 In zgodilo se je, da se je med vsemi prebivalci zemlje po vsem obličju te dežele zaslišal glas, klicoč:\n\n2 Gorje, gorje, gorje temu ljudstvu; gorje prebivalcem vse zemlje, če se ne bodo pokesali; kajti hudič se smeji in njegovi angeli se radostijo zaradi pobitih med zalimi sinovi in hčerami mojega ljudstva; in zaradi svoje krivičnosti in gnusob so padli!\n\n3 Glejte, to veliko mesto Zarahemla in prebivalce le-tega sem požgal z ognjem.\n\n4 In glejte, napravil sem, da je to veliko mesto Moroni potonilo v morskih globinah in da so prebivalci le-tega utonili.\n\n5 In glejte, to veliko mesto Moroniha in prebivalce le-tega sem prekril z zemljo, da sem skril njihove krivičnosti in njihove gnusobe izpred svojega obraza, da kri prerokov in svetih ne bo več prihajala k meni zoper njih.\n\n6 In glejte, napravil sem, da je mesto Gilgal potonilo in da so prebivalce le-tega pokopale zemeljske globine;\n\n7 da, in mesto Oniha in prebivalce le-tega in mesto Mokum in prebivalce le-tega in mesto Jeruzalem in prebivalce le-tega; in napravil sem, da so namesto le-teh prišle vode, da so skrile njihovo hudobijo in gnusobe izpred mojega obraza, da kri prerokov in svetih ne bo več prihajala k meni zoper njih.\n\n8 In glejte, mesto Gadiandi in mesto Gadiomna in mesto Jakob in mesto Gimgimno, vsa ta sem dal potopiti in na krajih le-teh napravil hribe in doline; in prebivalce le-teh sem pokopal v zemeljskih globinah, da sem skril njihovo hudobijo in gnusobe izpred svojega obraza, da kri prerokov in svetih ne bi več prihajala k meni zoper njih.\n\n9 In glejte, to veliko mesto Jakobugat, ki ga je poselilo ljudstvo kralja Jakoba, sem dal požgati z ognjem zaradi njihovih grehov in njihove hudobije, ki je presegala vso hudobijo vse zemlje zaradi njihovih skrivnih umorov in zvez; kajti ti so bili tisti, ki so porušili mir mojemu ljudstvu in deželni vladi; zato sem jih dal požgati, da jih odstranim izpred svojega obraza, da kri prerokov in svetih ne bi več prihajala k meni zoper njih.\n\n10 In glejte, mesto Laman in mesto Jóš in mesto Gad in mesto Kiškumen in prebivalce le-teh sem dal požgati z ognjem zaradi njihove hudobije, ker so izganjali preroke in kamenjali te, ki sem jih poslal, da jim razglašajo glede njihove hudobije in njihovih gnusob.\n\n11 In ker so vse izgnali, tako da med njimi ni bilo nobenega pravičnega, sem poslal ogenj in jih pokončal, da bi njihovo hudobijo in gnusobe skril izpred svojega obraza, da kri prerokov in svetih, ki sem jih poslal mednje, ne bo iz zemlje vpila k meni zoper njih.\n\n12 In napravil sem, da je nad to deželo in nad to ljudstvo zaradi njihove hudobije in njihovih gnusob prišlo veliko velikih uničenj.\n\n13 O vsi vi, ki vam je prizanešeno, ker ste bili pravičnejši od njih, se mar torej ne boste vrnili k meni in se pokesali svojih grehov in se spreobrnili, da vas lahko ozdravim?\n\n14 Da, resnično vam pravim, če boste prišli k meni, boste imeli večno življenje. Glejte, podal sem vam roko milosti in kdor bo prišel, ga bom sprejel; in blagor tistim, ki pridejo k meni.\n\n15 Glejte, jaz sem Jezus Kristus, Božji Sin. Ustvaril sem nebo in zemljo in vse, kar je v njiju. Z Očetom sem bil od začetka. Jaz sem v Očetu in Oče v meni; in v meni je Oče poveličal svoje ime.\n\n16 Prišel sem k svojim in moji me niso sprejeli. In sveti spisi glede mojega prihoda so se izpolnili.\n\n17 In tolikim, kolikor me jih je sprejelo, sem dal, da postanejo Božji sinovi; in celo tako bom tolikim, kolikor jih bo verjelo v moje ime, kajti glejte, po meni pride odkupitev in v meni je Mojzesova postava izpolnjena.\n\n18 Jaz sem luč in življenje sveta. Jaz sem Alfa in Omega, začetek in konec.\n\n19 In ne boste mi več darovali prelivanja krvi; da, vaše žrtve in žgalne daritve bodo odpravljene, kajti nobenih vaših žrtev in žgalnih daritev ne bom sprejel.\n\n20 In za žrtev mi boste darovali strto srce in skesanega duha. In kdor pride k meni strtega srca in skesanega duha, ga bom krstil z ognjem in s Svetim Duhom, prav kakor so se Lamanci zaradi svoje vere vame v času svojega spreobrnjenja krstili z ognjem in s Svetim Duhom in tega niso vedeli.\n\n21 Glejte, prišel sem na svet, da svetu prinesem odkupitev, da svet odrešim od greha.\n\n22 Kdor se torej pokesa in pride k meni kot majhen otrok, ga bom sprejel, kajti takih je Božje kraljestvo. Glejte, za take sem dal svoje življenje in ga ponovno prejel; pokesajte se torej in pridite k meni, vi konci zemlje, in bodite odrešeni.\n\n", "3-ne 10": "[center][font_size=26]10. poglavje[/font_size][/center]\n\n[i]V deželi je veliko ur tišina. — Kristusov glas obljubi, da bo zbral svoje ljudstvo, kakor zbira koklja svoja piščeta. — Pravičnejši del ljudstva je bil obvarovan. Med letoma 34 in 35 po Kr.[/i]\n\n1 In sedaj glejte, zgodilo se je, da so vsi ljudje v deželi slišali te besede in temu pričevali. In po teh besedah je bila v deželi tišina veliko ur;\n\n2 kajti tako velika je bila osuplost ljudstva, da so prenehali tožiti in ječati zavoljo izgube svojega sorodstva, ki je bilo pobito; zato je bila v vsej deželi tišina veliko ur.\n\n3 In zgodilo se je, da je glas ponovno prišel k ljudem in vsi ljudje so slišali in temu pričevali, rekoč:\n\n4 O ljudstvo teh velikih mest, ki so padla, ki ste Jakobovi potomci, da, ki ste iz Izraelove hiše, kako često sem vas zbral, kakor zbira koklja svoja piščeta pod peruti, in sem vas hranil.\n\n5 In spet, kako često sem vas zbral, kakor zbira koklja svoja piščeta pod peruti, da, o ljudstvo iz Izraelove hiše, ki ste padli; da, o ljudstvo iz Izraelove hiše, vi, ki prebivate v Jeruzalemu, kakor vi, ki ste padli; da, kako često sem vas zbral, kakor zbira koklja svoja piščeta, in vi niste hoteli.\n\n6 O Izraelova hiša, ki sem ji prizanesel, kako često vas bom zbral, kakor zbira koklja svoja piščeta pod peruti, če se boste pokesali in se v srcu trdno odločeni vrnili k meni.\n\n7 Če pa ne, o Izraelova hiša, bodo kraji vaših prebivališč postali zapuščeni do časa, ko se bo izpolnila zaveza z vašimi očeti.\n\n8 In sedaj se je zgodilo, da so ljudje, ko so te besede slišali, glejte, začeli ponovno jokati in ječati zaradi izgube svojega sorodstva in prijateljev.\n\n9 In zgodilo se je, da so tako minili trije dnevi. In bilo je zjutraj in tema se je razblinila z obličja dežele in zemlja se je prenehala majati in skale so se prenehale klati in strašno ječanje je prenehalo in ves hrupen trušč je minil.\n\n10 In zemlja se je ponovno spojila, da je stala; in žalovanje in jok in stok ljudi, ki so jih pustili pri življenju, je prenehalo; in njihovo žalovanje se je spremenilo v radost in njihovo obžalovanje v slavljenje in zahvaljevanje Gospodu Jezusu Kristusu, njihovemu Odkupitelju.\n\n11 In doslej so se izpolnili sveti spisi, ki so jih govorili preroki.\n\n12 In pravičnejši del ljudstva je bil ta, ki je bil odrešen, in ti so sprejeli preroke in jih niso kamenjali; in njim, ki niso prelivali krvi svetih, je bilo prizanešeno —\n\n13 in prizanešeno jim je bilo in niso potonili in bili pokopani v zemlji; in niso utonili v morskih globinah; in niso zgoreli v ognju, niti ni nič padlo nanje in jih zmlelo do smrti; in ni jih odnesel vihar; niti jih nista premagali dimna in temna meglica.\n\n14 In sedaj, kdor bere, naj razume; ta, ki ima svete spise, naj jih raziskuje in vidi, če vse te smrti in uničenja z ognjem in z dimom in z divjimi viharji in z vrtinčasti viharji in z odprtjem zemlje, da jih sprejme, in če vse to ni zato, da bi se izpolnile prerokbe številnih od svetih prerokov.\n\n15 Glejte, povem vam, da, veliko jih je pričevalo o tem ob Kristusovem prihodu in so bili pobiti, ker so pričevali o tem.\n\n16 Da, prerok Zenos je pričeval o tem in tudi Zenok je govoril glede teh stvari, ker sta pričevala zlasti glede nas, ki smo ostanek njunega potomstva.\n\n17 Glejte, tudi naš oče Jakob je pričeval glede ostanka Jožefovega potomstva. In glejte, mar nismo mi ostanek Jožefovega potomstva? In to, kar pričuje o nas, mar ni zapisano na medeninaste plošče, ki jih je naš oče Lehi prinesel iz Jeruzalema?\n\n18 In zgodilo se je, da je bila konec štiriintridesetega leta, glejte, pokazal vam bom, da je bila Nefijevemu ljudstvu, ki mu je bilo prizanešeno, in tudi tistim, ki so se imenovali Lamanci, ki jim je bilo prizanešeno, izkazana velika naklonjenost in na njihove glave so se izlili veliki blagoslovi, tako da se jim je kmalu po svojem vnebohodu Kristus resnično prikazal —\n\n19 jim pokazal telo in jih poučeval; in poročilo o njegovem delovanju bo dano po temle. Zato zaenkrat preneham govoriti.\n\n", "3-ne 11": "Jezus Kristus se je prikazal Nefijevemu ljudstvu, ko se je množica zbrala v deželi Izobilje, in jih poučeval; in takole se jim je prikazal.\n\nObsega 11. do 26. poglavje.\n\n[center][font_size=26]11. poglavje[/font_size][/center]\n\n[i]Oče pričuje o svojem ljubljenem Sinu. — Kristus se prikaže in razglasi svojo odkupno daritev. — Ljudje otipljejo znamenja ran na njegovih rokah in nogah in strani. — Vzklikajo hozána. — Pojasni način in izvedbo krsta. — Duh prepira je od hudiča. — Kristusov nauk je, da bi ljudje morali verjeti in se krstiti in prejeti Svetega Duha. Okrog leta 34 po Kr.[/i]\n\n1 In sedaj se je zgodilo, da se je velika množica iz Nefijevega ljudstva zbrala okrog templja, ki je bil v deželi Izobilje; in strmeli so in se čudili med seboj in drug drugemu kazali veliko in čudovito spremembo, ki se je zgodila.\n\n2 In pogovarjali so se tudi o tem Jezusu Kristusu, o katerem je bilo dano znamenje glede njegove smrti.\n\n3 In zgodilo se je, da so, ko so se tako pogovarjali med seboj, zaslišali glas, kakor če bi prišel iz nebes; in ozrli so se z očmi naokrog, kajti niso razumeli glasu, ki so ga slišali; in to ni bil oster glas, niti to ni bil glasen glas; vendar in navkljub temu, da je bil to tihi glas, je tem, ki so ga slišali, prodrl do središča, tako da ni bilo dela njihovega telesa, ki ne bi drgetal; da, prodrl jim je v samo dušo in povzročil, da so jim srca vzplamtela.\n\n4 In zgodilo se je, da so ponovno zaslišali glas in ga niso razumeli.\n\n5 In ponovno so v tretje zaslišali glas in napeli so ušesa, da bi ga slišali; in oči so imeli v smeri zvoka le-tega; in stanovitno so gledali proti nebu, od koder je glas prihajal.\n\n6 In glejte, v tretje so razumeli glas, ki so ga slišali; in rekel jim je:\n\n7 Glejte, moj ljubljeni Sin, s katerim sem zelo zadovoljen, v katerem sem poveličal svoje ime — poslušajte ga.\n\n8 In zgodilo se je, da so se, ko so razumeli, ponovno ozrli z očmi proti nebu; in glejte, videli so Človeka, ki se je spuščal iz nebes; in oblečen je bil v belo oblačilo; in prišel je dol in stopil mednje; in oči vse množice so se obrnile k njemu in niti si niso drznili odpreti ust in niso vedeli, kaj to pomeni, kajti mislili so, da je bil ta, ki se jim je prikazal, angel.\n\n9 In zgodilo se je, da je iztegnil roko in spregovoril ljudstvu, rekoč:\n\n10 Glejte, jaz sem Jezus Kristus, o katerem so preroki pričevali, da bo prišel na svet.\n\n11 In glejte, jaz sem luč in življenje sveta; in pil sem iz grenke čaše, ki mi jo je dal Oče, in sem slavil Očeta, prevzemajoč grehe sveta, s čimer sem se Očetovi volji podvrgel v vsem od začetka.\n\n12 In zgodilo se je, da je, ko je Jezus te besede izgovoril, vsa množica popadala na zemljo; kajti spomnili so se, da se je med njimi prerokovalo, da se jim bo Kristus prikazal po svojem vnebohodu.\n\n13 In zgodilo se je, da jim je Gospod spregovoril, rekoč:\n\n14 Vstanite in pristopite k meni, da boste položili svojo roko v mojo stran in da boste otipali tudi sledove žebljev na mojih rokah in na mojih nogah, da boste vedeli, da sem Izraelov Bog in Bog vse zemlje, in so me ubili zavoljo grehov sveta.\n\n15 In zgodilo se je, da je množica pristopila in položila svoje roke v njegovo stran in otipala sledove žebljev na njegovih rokah in na njegovih nogah; in to so storili, pristopajoč drug za drugim, dokler niso vsi pristopili in videli na lastne oči in otipali z lastnimi rokami in zagotovo vedeli in pričevali, da je bil ta, o katerem so preroki zapisali, da bo prišel.\n\n16 In ko so vsi pristopili in bili sami priča, so enoglasno vzkliknili, rekoč:\n\n17 Hozána! Blagoslovljeno bodi ime Najvišjega Boga! In popadali so k Jezusovim nogam in ga častili.\n\n18 In zgodilo se je, da je spregovoril Nefiju (kajti Nefi je bil med množico) in mu zapovedal, naj pristopi.\n\n19 In Nefi je vstal in pristopil in se priklonil pred Gospodom in mu poljubil noge.\n\n20 In Gospod mu je zapovedal, naj vstane. In vstal je in stopil predenj.\n\n21 In Gospod mu je rekel: Dajem ti moč, da boš to ljudstvo krstil, ko se bom ponovno dvignil v nebesa.\n\n22 In Gospod je ponovno poklical druge in jim povedal enako; in podelil jim je moč za krščevanje. In rekel jim je: Takole boste krščevali; in med vami naj ne bo nikakršnih sporov.\n\n23 Resnično vam pravim, da boste vsakogar, ki se zaradi vaših besed pokesa svojih grehov in se želi krstiti v mojem imenu, krstili takole — glejte, šli boste in stopili v vodo in ga krstili v mojem imenu.\n\n24 In sedaj glejte, to so besede, ki jih boste izrekli, ko jih boste poklicali po imenu, rekoč:\n\n25 S polnomočjem, ki mi ga je dal Jezus Kristus, te krstim v imenu Očeta in Sina in Svetega Duha. Amen.\n\n26 In potem jih boste potopili v vodo in spet prišli iz vode.\n\n27 In tako boste krščevali v mojem imenu; kajti glejte, resnično vam pravim, da so Oče in Sin in Sveti Duh eno; in jaz sem v Očetu in Oče v meni in Oče in jaz sva eno.\n\n28 In kakor sem vam zapovedal, tako boste krščevali. In med vami naj ne bo sporov, kakor so bili doslej; niti naj med vami ne bo sporov glede točk mojega nauka, kakor so bili doslej.\n\n29 Kajti resnično, resnično vam povem, ta, ki ima duha prepira, ni od mene, temveč je od hudiča, ki je oče prepira in podžiga srca ljudi, da se med seboj prepirajo v jezi.\n\n30 Glejte, to ni moj nauk, da bi srca ljudi podžigal k medsebojni jezi; temveč je moj nauk, da bi morale biti takšne stvari odpravljene.\n\n31 Glejte, resnično, resnično, povem vam, razglasil vam bom svoj nauk.\n\n32 In to je moj nauk in to je nauk, ki mi ga je dal Oče; in pričujem o Očetu in Oče pričuje o meni in Sveti Duh pričuje o Očetu in o meni; in pričujem, da Oče vsem ljudem vsepovsod zapoveduje, naj se pokesajo in verjamejo vame.\n\n33 In kdor verjame vame in se krsti, ta bo odrešen; in to so tisti, ki bodo podedovali Božje kraljestvo.\n\n34 Kdor pa vame ne verjame in se ne krsti, bo preklet.\n\n35 Resnično, resnično, povem vam, da je to moj nauk in, o tem pričujem, Očetov; in kdor verjame vame, verjame tudi v Očeta; in temu bo Oče pričeval o meni, kajti obiskal ga bo z ognjem in s Svetim Duhom.\n\n36 In tako bo Oče pričeval o meni in Sveti Duh mu bo pričeval o Očetu in o meni; kajti Oče in jaz in Sveti Duh smo eno.\n\n37 In spet vam pravim, morate se pokesati in postati kakor majhen otrok in se krstiti v mojem imenu ali pa tega nikakor ne morete prejeti.\n\n38 In spet vam pravim, morate se pokesati in se krstiti v mojem imenu in postati kakor majhen otrok ali pa Božjega kraljestva nikakor ne morete podedovati.\n\n39 Resnično, resnično, povem vam, da je to moj nauk, in kdor zida na tem, zida na moji skali in vrata pekla ga ne bodo premagala.\n\n40 In kdor bo razglašal več ali manj kot to in to navajal za moj nauk, ta prihaja od zlega in ni sezidan na moji skali; temveč zida na peščenem temelju, in vrata pekla so odprta, da sprejmejo takšne, ko pridejo povodnji in jih udarjajo vetrovi.\n\n41 Pojdite torej k temu ljudstvu in besede, ki sem jih govoril, razglašajte na konce zemlje.\n\n", "3-ne 12": "[center][font_size=26]12. poglavje[/font_size][/center]\n\n[i]Jezus pokliče in pooblasti dvanajst učencev. — Nefijcem govori podobno kot v govoru na gori. — Pove blagre. — Njegovi nauki nadgradijo in imajo prednost pred Mojzesovo postavo. — Ljudem je zapovedano, naj bodo popolni, prav kakor sta popolna on in njegov Oče. — Primerjajte s petim poglavjem Evangelija po Mateju. Okrog leta 34 po Kr.[/i]\n\n1 In zgodilo se je, da je Jezus, ko je te besede izgovoril, Nefiju in tistim, ki so bili poklicani (sedaj, število teh, ki so bili poklicani in so prejeli moč in polnomočje, da krščujejo, je bilo dvanajst), in glejte, iztegnil svojo roko k množici in jim zaklical, rekoč: Blagor vam, če boste prisluhnili besedam teh dvanajsterih, ki sem jih izvolil iz vaše srede, da vam bodo služili in bodo vaši služabniki; in podeljujem jim moč, da vas bodo lahko krstili z vodo; in ko se boste krstili z vodo, glejte, vas bom krstil z ognjem in s Svetim Duhom; blagor vam torej, če boste verjeli vame in se krstili, potem ko ste me videli in veste, da sem.\n\n2 In spet, še bolj blagoslovljeni so tisti, ki bodo vašim besedam verjeli zato, ker jim boste pričevali, da ste me videli, in da veste, da sem. Da, blagor tistim, ki bodo vašim besedam verjeli in se spustili do globin ponižnosti in se krstili, kajti obiskala jih bosta ogenj in Sveti Duh in prejeli bodo odpuščanje grehov.\n\n3 Da, blagor ubogim v duhu, ki pridejo k meni, kajti njihovo je nebeško kraljestvo.\n\n4 In spet, blagor vsem tistim, ki žalujejo, kajti potolaženi bodo.\n\n5 In blagor krotkim, kajti podedovali bodo zemljo.\n\n6 In blagor vsem tistim, ki so lačni in žejni pravičnosti, kajti navdal jih bo Sveti Duh.\n\n7 In blagor milostnim, kajti prejeli bodo milost.\n\n8 In blagor vsem čistim v srcu, kajti videli bodo Boga.\n\n9 In blagor vsem miroljubnim, kajti imenovali se bodo Božji otroci.\n\n10 In blagor vsem tistim, ki jih preganjajo zavoljo mojega imena, kajti njihovo je nebeško kraljestvo.\n\n11 In blagor vam, ko vas bodo ljudje žalili in preganjali in zaradi mene zoper vas lažno govorili vsakovrstno zlo;\n\n12 kajti zelo se boste radostili in se silno veselili, kajti veliko bo vaše plačilo v nebesih; kajti tako so preganjali preroke, ki so bili pred vami.\n\n13 Resnično, resnično, povem vam, dajem vam, da ste sol zemlje; če pa bo sol izgubila okus, s čim se bo zemljo osolilo? Sol ne bo odtlej dobra za nič drugega, kakor da se jo vrže proč in jo ljudje pohodijo.\n\n14 Resnično, resnično, povem vam, dajem vam, da ste luč temu ljudstvu. Mesto, ki stoji na hribu, se ne more skriti.\n\n15 Glejte, mar ljudje prižgejo svetilko in jo položijo pod mernik? Ne, temveč na podstavek in sveti vsem, ki so v hiši.\n\n16 Zato naj vaša luč tako sveti pred temi ljudmi, da bodo lahko videli vaša dobra dela in slavili vašega Očeta, ki je v nebesih.\n\n17 Ne mislite, da sem prišel razvezat postavo ali preroke. Nisem je prišel razvezat, ampak izpolnit.\n\n18 Kajti resnično vam pravim, niti ena pičica in pika postave ne bosta prešli, ampak bo v meni vsa izpolnjena.\n\n19 In glejte, dal sem vam postavo in zapovedi mojega Očeta, da boste verjeli vame in da se boste pokesali svojih grehov in prišli k meni strtega srca in skesanega duha. Glejte, zapovedi imate pred seboj in postava je izpolnjena.\n\n20 Pridite torej k meni in bodite odrešeni; kajti resnično vam pravim, če ne boste izpolnjevali mojih zapovedi, ki sem vam jih tokrat zapovedal, ne boste v nobenem primeru vstopili v nebeško kraljestvo.\n\n21 Slišali ste, da so ti iz starodavnih časov rekli in je pred vami tudi zapisano, da ne ubijaj, in kdor bo ubijal, bo v nevarnosti Božje sodbe;\n\n22 toda povem vam, da bo, kdor se jezi na svojega brata, v nevarnosti Božje sodbe. In kdor bo svojemu bratu rekel raká, bo v nevarnosti pred svètom; in kdor bo rekel, ti nespametni, bo v nevarnosti peklenskega ognja.\n\n23 Če boste torej prišli k meni oziroma si boste želeli priti k meni in se spomnili, da ima vaš brat kar koli proti vam —\n\n24 pojdi k svojemu bratu in se najprej spravi s svojim bratom, potem pa v srcu trdno odločen pridi k meni in sprejel te bom.\n\n25 Hitro se spravi s svojim nasprotnikom, dokler si še z njim na poti, da te kdaj ne dobi in boš vržen v ječo.\n\n26 Resnično, resnično, povem ti: Nikakor ne boš prišel od tam, dokler ne boš odplačal zadnjega senina. In mar lahko, medtem ko si v ječi, odplačaš en sam senin? Resnično, resnično, povem ti: Ne.\n\n27 Glejte, ti iz starodavnih časov so zapisali, da ne prešuštvuj;\n\n28 toda povem vam, da je, kdor pogleda žensko, da jo poželi, v srcu že prešuštvoval.\n\n29 Glejte, zapovedujem vam, da ničemur od tega ne dopustite, da vam pride v srce;\n\n30 kajti bolje je, da se temu odrečete, s čimer boste vzeli svoj križ, kakor da bi bili vrženi v pekel.\n\n31 Zapisano je bilo, da naj ji, kdor bo odslovil svojo ženo, dá ločitveni list.\n\n32 Resnično, resnično, povem vam, da bo, kdor bo odslovil svojo ženo, izvzemši zavoljo nečistovanja, povzročil, da bo prešuštvovala; in kdor se bo poročil s to, ki je ločena, bo prešuštvoval.\n\n33 In spet je zapisano: Ne zaprisegajte po krivem, ampak izpolnite Gospodu svoje prisege;\n\n34 toda resnično, resnično, povem vam: Sploh ne zaprisegajte; niti pri nebesih, kajti Božji prestol so;\n\n35 niti pri zemlji, kajti ta je njegov podnožnik;\n\n36 niti ne zaprisegaj pri glavi, ker ne moreš enega lasu narediti črnega ali belega;\n\n37 ampak naj bo tvoj govor da, da, ne, ne; kajti kar je več kot to, je húdo.\n\n38 In glejte, zapisano je bilo: Oko za oko in zob za zob;\n\n39 toda povem vam, da se ne upirajte zlu, ampak vsakomur, ki te udari po desnem licu, obrni tudi drugo;\n\n40 in če te bo kdo po zakonu tožil in ti vzel plašč, naj ima tudi tvojo suknjo;\n\n41 in kdor te bo silil, da pojdi miljo, pojdi z njim dve.\n\n42 Daj temu, ki te prosi, in ne zavrni tistega, ki bi si želel izposoditi od tebe.\n\n43 In glejte, zapisano je tudi, da ljubi svojega bližnjega in sovraži svojega sovražnika;\n\n44 toda glejte pravim vam, ljubite svoje sovražnike, blagoslavljajte te, ki vas preklinjajo, delajte dobro tem, ki vas sovražijo, in molite za te, ki vas kruto izrabljajo in vas preganjajo;\n\n45 da boste lahko otroci vašega Očeta, ki je v nebesih; kajti napravi, da sonce vzhaja nad hudobnimi in nad dobrimi.\n\n46 Zato je to, kar je bilo v starodavnih časih, kar je bilo pod postavo, v meni vse izpolnjeno.\n\n47 Staro je minilo in vse je nastalo novo.\n\n48 Zato bi želel, da bi bili popolni prav kakor jaz ali kakor je popoln vaš Oče, ki je v nebesih.\n\n", "3-ne 13": "[center][font_size=26]13. poglavje[/font_size][/center]\n\n[i]Jezus Nefijce uči Gospodovo molitev. — Morajo si nabirati zaklade v nebesih. — Dvanajstim učencem je zapovedano, naj med svojim delovanjem ne mislijo na posvetne stvari. — Primerjajte s šestim poglavjem Evangelija po Mateju. Okrog leta 34 po Kr.[/i]\n\n1 Resnično, resnično, povem vam, da želim, da dajete miloščino revnim; toda pazite, da miloščine ne dajete pred ljudmi, da bi vas videli; sicer ne boste prejeli plačila vašega Očeta, ki je v nebesih.\n\n2 Kadar boste torej dajali miloščino, ne trobite pred seboj, kakor to delajo hinavci v shodnicah in na ulicah, da bi jih ljudje slavili. Resnično vam pravim, prejeli so svoje plačilo.\n\n3 Ko pa ti daješ miloščino, naj tvoja levica ne ve, kaj dela desnica;\n\n4 da bo tvoja miloščina na skrivnem; in Oče, ki vidi na skrivnem, ti bo sam odkrito poplačal.\n\n5 In kadar moliš, ne delaj kakor hinavci, kajti radi molijo, stoječ v shodnicah in na uličnih vogalih, da bi jih ljudje videli. Resnično vam pravim, prejeli so svoje plačilo.\n\n6 Ti pa, ko moliš, vstopi v svojo sobo in ko zapreš vrata, moli k Očetu, ki je na skrivnem; in Oče, ki vidi na skrivnem, ti bo odkrito poplačal.\n\n7 Ko pa vi molite, ne ponavljajte v prazno kakor pogani, kajti mislijo, da bodo uslišani zavoljo veliko govorjenja,\n\n8 ne bodite torej kakor oni, kajti vaš Oče ve, kaj potrebujete, še preden ga zaprosite.\n\n9 Zato molite takóle: Oče naš, ki si v nebesih, posvečeno bodi tvoje ime.\n\n10 Zgôdi se tvoja volja na zemlji kakor se v nebesih.\n\n11 In odpusti nam naše dolgove, kakor mi odpuščamo svojim dolžnikom.\n\n12 In ne zapelji nas v skušnjavo, ampak nas reši hudega.\n\n13 Kajti tvoje je kraljestvo in moč in slava na vekomaj. Amen.\n\n14 Kajti če boste ljudem odpustili njihove prestopke, bo tudi nebeški Oče odpustil vam;\n\n15 če pa ljudem njihovih prestopkov ne boste odpustili, vam tudi vaš Oče ne bo odpustil prestopkov.\n\n16 Nadalje, kadar se postite, ne bodite žalostnega obraza kakor hinavci, kajti kazijo obraze, da bi se pred ljudmi videlo, da se postijo. Resnično vam pravim, prejeli so svoje plačilo.\n\n17 Ti pa, kadar se postiš, si pomazili glavo in umij obraz;\n\n18 da se pred ljudmi ne bo videlo, da se postiš, ampak pred Očetom, ki je na skrivnem; in Oče, ki vidi na skrivnem, ti bo odkrito poplačal.\n\n19 Ne nabirajte si zakladov na zemlji, kjer uničujeta molj in rja in vlamljajo in kradejo tatovi;\n\n20 ampak si nabirajte zaklade v nebesih, kjer ne uničujeta ne molj ne rja in kjer tatovi ne vlamljajo in ne kradejo.\n\n21 Kajti kjer je vaš zaklad, tam bo tudi vaše srce.\n\n22 Luč telesa je oko; če bo torej tvoje oko predano, bo célo tvoje telo polno svetlobe.\n\n23 Če pa bo tvoje oko zlobno, bo célo tvoje telo polno teme. Če je torej svetloba, ki je v tebi, tema, kako velika je ta tema!\n\n24 Nihče ne more služiti dvema gospodarjema: kajti ali bo enega sovražil in drugega ljubil, ali pa se bo enega držal in drugega preziral. Ne morete služiti Bogu in mamonu.\n\n25 In sedaj se je zgodilo, da se je Jezus, ko je te besede izgovoril, ozrl na dvanajstere, ki jih je izvolil, in jim rekel: Pomnite besede, ki sem jih govoril! Kajti glejte, vi ste tisti, ki sem jih izvolil, da boste služili temu ljudstvu. Zato vam pravim: Ne skrbite za svoje življenje, kaj boste jedli ali kaj boste pili; niti za svoje telo, kaj boste oblekli. Mar ni življenje več kakor meso in telo več kakor obleka?\n\n26 Glejte ptice neba, kajti ne sejejo, niti ne žanjejo, niti ne spravljajo v žitnice, vendarle jih nebeški Oče hrani. Mar niste veliko boljši od njih?\n\n27 Kdo od vas lahko z mislijo doda en sam komolec svoji postavi?\n\n28 In čemu mislite na obleko? Glejte lilije na polju, kako rastejo; ne delajo, niti ne predejo;\n\n29 in vendarle vam povem, da celo Salomon v vsej svoji slavi ni bil oblečen kakor ena od teh.\n\n30 Če zatorej Bog tako oblači travo na polju, ki danes obstaja, jutri pa jo vržejo v peč, bo celo tako oblekel vas, če ne boste maloverni.\n\n31 Zato ne skrbite, rekoč: Kaj bomo jedli ali kaj bomo pili ali kaj bomo oblekli?\n\n32 Kajti nebeški Oče ve, da vse to potrebujete.\n\n33 Ampak iščite najprej Božje kraljestvo in njegovo pravičnost in vse to vam bo navrženo.\n\n34 Ne skrbite torej za jutri, kajti jutrišnji dan bo sam skrbel zase. Zadosti je dnevu njegovo zlo.\n\n", "3-ne 14": "[center][font_size=26]14. poglavje[/font_size][/center]\n\n[i]Jezus zapove: Ne sodite! Prosite Boga! Varujte se lažnih prerokov! — Obljubi odrešitev tistim, ki izpolnjujejo Očetovo voljo. — Primerjajte s sedmim poglavjem Evangelija po Mateju. Okrog leta 34 po Kr.[/i]\n\n1 In sedaj se je zgodilo, da se je Jezus, ko je te besede izgovoril, ponovno obrnil k množici in jim ponovno spregovoril, rekoč: Resnično, resnično, povem vam: Ne sodite, da ne boste sojeni!\n\n2 Kajti s kakršno sodbo sodite, boste sojeni, in s kakršno mero merite, se vam bo ponovno odmerilo.\n\n3 In zakaj gledaš iver, ki je v očesu tvojega brata, ne opaziš pa bruna, ki je v tvojem očesu?\n\n4 Ali kako lahko rečeš svojemu bratu: Dovoli mi, da odstranim iver iz tvojega očesa — in glej, v tvojem očesu je bruno?\n\n5 Hinavec, najprej odstrani bruno iz svojega očesa; in potem boš razločno videl odstraniti iver iz očesa svojega brata.\n\n6 Tega, kar je sveto, ne dajajte psom, niti ne mečite biserov svinjam, da jih ne poteptajo pod svojimi nogami in se obrnejo in vas raztrgajo.\n\n7 Prosíte in vam bo dano; iščite in boste našli; trkajte in se vam bo odprlo.\n\n8 Kajti vsak, ki prosi, prejme; in ta, ki išče, najde; in temu, ki trka, se bo odprlo.\n\n9 Kdo pa bi med vami svojemu sinu, če ga prosi kruha, dal kamen?\n\n10 Ali če ga prosi ribe, mu bo dal kačo?\n\n11 Če potem vi, ki ste hudobni, veste, kako dajati svojim otrokom dobre darove, koliko bolj bo vaš Oče, ki je v nebesih, dajal dobro tem, ki ga prosijo?\n\n12 Vse, kar torej hočete, da bi ljudje storili vam, storite tudi vi njim, kajti to so postava in preroki.\n\n13 Vstopite skozi ozka vrata; kajti široka so vrata in prostorna je pot, ki vodi v pogubo, in veliko jih je, ki vstopajo skoznja;\n\n14 kajti ozka so vrata in tesna je pot, ki vodi v življenje, in malo jih je, ki jo najdejo.\n\n15 Varujte se lažnih prerokov, ki prihajajo k vam v ovčjih oblačilih, znotraj pa so grabežljivi volkovi.\n\n16 Spoznali jih boste po njihovih sadovih. Ali ljudje obirajo grozdje s trnja ali smokve z osata?\n\n17 Celo tako vsako dobro drevo obrodi dober sad; slabo drevo pa obrodi slab sad.\n\n18 Dobro drevo ne more obroditi slabega sadu, niti slabo drevo ne obrodi dobrega sadu.\n\n19 Vsako drevo, ki ne obrodi dobrega sadu, je posekano in vrženo v ogenj.\n\n20 Zatorej jih boste spoznali po njihovih sadovih.\n\n21 Ne bo vsak, ki mi pravi: Gospod, Gospod, vstopil v nebeško kraljestvo, ampak ta, ki izpolnjuje voljo mojega Očeta, ki je v nebesih.\n\n22 Veliko mi jih bo tisti dan reklo: Gospod, Gospod, mar nismo prerokovali v tvojem imenu in v tvojemu imenu izganjali demone in v tvojem imenu storili veliko čudovitih del?\n\n23 In takrat jim bom naznanil: Nikoli vas nisem poznal; proč od mene, vi, ki delate krivico!\n\n24 Kdor torej sliši te moje besede in jih udejanja, ga bom primerjal z modrecem, ki si je hišo sezidal na skali —\n\n25 in dež se je ulil in povodnji so prišle in vetrovi so zapihali in udarjali v to hišo; in ni padla, kajti temelje je imela na skali.\n\n26 In vsak, ki sliši te moje besede in jih ne udejanja, bo podoben nespametnežu, ki si je hišo sezidal na pesku —\n\n27 in dež se je ulil in povodnji so prišle in vetrovi so zapihali in udarjali v to hišo; in padla je in velik je bil njen padec.\n\n", "3-ne 15": "[center][font_size=26]15. poglavje[/font_size][/center]\n\n[i]Jezus oznani, da je Mojzesova postava izpolnjena v njem. — Nefijci so druge ovce, o katerih je govoril v Jeruzalemu. — Zaradi krivičnosti Gospodovo ljudstvo v Jeruzalemu ne ve za razkropljene Izraelove ovce. Okrog leta 34 po Kr.[/i]\n\n1 In sedaj se je zgodilo, da se je Jezus, ko je to prenehal govoriti, ozrl z očmi naokrog po množici in jim rekel: Glejte, slišali ste, kar sem učil, preden sem se dvignil k svojemu Očetu; kdor bo torej pomnil te moje besede in jih udejanjal, tega bom poslednji dan vzdignil.\n\n2 In zgodilo se je, da je Jezus, ko je te besede izrekel, opazil, da jih je bilo med njimi nekaj, ki so se čudili in se spraševali, kaj misli glede Mojzesove postave, kajti niso razumeli besed, da je staro minilo in da je vse nastalo novo.\n\n3 In rekel jim je: Ne čudite se, da sem vam rekel, da je staro minilo in da je vse nastalo novo.\n\n4 Glejte, povem vam, da je postava, ki je bila dana Mojzesu, izpolnjena.\n\n5 Glejte, jaz sem ta, ki je dal postavo, in jaz sem ta, ki se je zavezal s svojim ljudstvom Izraelom; postava je torej v meni izpolnjena, kajti prišel sem izpolnit postavo; torej je končana.\n\n6 Glejte, ne razvezujem prerokov, kajti toliki, kolikor se jih ni izpolnilo v meni, resnično vam pravim, se bodo vsi izpolnili.\n\n7 In ker sem vam rekel, da je staro minilo, ne razvezujem tega, kar se je govorilo glede tega, kar pride.\n\n8 Kajti glejte, zaveza, ki sem jo sklenil s svojim ljudstvom, se še ni vsa izpolnila, postava pa, ki je bila dana Mojzesu, se je končala v meni.\n\n9 Glejte, jaz sem postava in luč. Ozirajte se k meni in vztrajajte do konca in boste živeli, kajti temu, ki bo vztrajal do konca, bom dal večno življenje.\n\n10 Glejte, dal sem vam zapovedi, zato moje zapovedi izpolnjujte. In to so postava in preroki, kajti resnično pričujejo o meni.\n\n11 In sedaj se je zgodilo, da je Jezus, ko je te besede izgovoril, dvanajsterim, ki jih je izvolil, rekel:\n\n12 Vi ste moji učenci; in vi ste luč temu ljudstvu, ki je ostanek Jožefove hiše.\n\n13 In glejte, to je dežela vaše dediščine; in Oče jo je dal vam.\n\n14 In Oče mi ni nikdar zapovedal, naj to povem vašim bratom v Jeruzalemu.\n\n15 Niti mi Oče ni nikdar zapovedal, naj jim povem glede drugih rodov iz Izraelove hiše, ki jih je Oče vodil iz dežele.\n\n16 Oče mi je zapovedal, naj jim povem toliko:\n\n17 da imam druge ovce, ki niso iz te črede tudi njih moram pripeljati in slišale bodo moj glas; in ena čreda bo in en pastir.\n\n18 In sedaj, zaradi trdovratnosti in nevere moje besede niso razumeli; zato mi je Oče zapovedal, naj jim glede tega ne rečem ničesar več.\n\n19 Toda resnično, povem vam, da mi je Oče zapovedal, in to vam pravim, da ste bili od njih ločeni zaradi njihove krivičnosti; torej zaradi svoje krivičnosti ne vedo za vas.\n\n20 In resnično, ponovno vam povem, da je Oče od njih ločil tudi druge rodove; in zaradi svoje krivičnosti ne vedo zanje.\n\n21 In resnično vam pravim, da ste vi tisti, o katerih sem rekel: Druge ovce imam, ki niso iz te črede; tudi njih moram pripeljati in slišale bodo moj glas; in ena čreda bo in en pastir.\n\n22 In niso me razumeli, kajti predpostavljali so, da so to drugi narodi; kajti niso razumeli, da se bodo drugi narodi spreobrnili zaradi njihovega pridiganja.\n\n23 In niso me razumeli, ko sem rekel, da bodo slišali moj glas; in niso me razumeli, da drugi narodi ne bodo nikdar slišali mojega glasu — da se jim ne bom prikazal drugače kakor po Svetem Duhu.\n\n24 Toda glejte, vi ste tako slišali moj glas kot me videli; in vi ste moje ovce in prišteti ste med tiste, ki mi jih je dal Oče.\n\n", "3-ne 16": "[center][font_size=26]16. poglavje[/font_size][/center]\n\n[i]Jezus bo obiskal druge izgubljene Izraelove ovce. — V poslednjih dneh bo šel evangelij do drugih narodov in potem do Izraelove hiše. — Gospodovo ljudstvo bo iz oči v oči gledalo, ko bo ponovno obnovil Sion. Okrog leta 34 po Kr.[/i]\n\n1 In resnično, resnično, povem vam, da imam druge ovce, ki niso iz te dežele, niti iz jeruzalemske dežele, niti v kakšnih delih tiste dežele, okrog katere sem deloval.\n\n2 Kajti ti, o katerih govorim, so ti, ki še niso slišali mojega glasu; niti se jim nisem nikdar prikazal.\n\n3 Vendar sem od Očeta prejel zapoved, naj grem k njim in da bodo slišali moj glas in bodo prišteti med moje ovce, da bo lahko ena čreda in en pastir; zato grem, da se jim pokažem.\n\n4 In zapovedujem vam, da te besede zapišete, ko odidem, da bodo, če bo tako, da moje ljudstvo v Jeruzalemu, ti, ki so me videli in bili z menoj, ko sem deloval, ne bodo v mojem imenu Očeta prosili, da bi po Svetem Duhu prejeli spoznanje o vas in tudi o drugih rodovih, za katere ne vedo, da bodo te besede, ki jih boste zapisali, ohranjene in bodo razodete drugim narodom, da bo preko polnosti drugih narodov ostanek njihovega potomstva, ki bo razkropljen po obličju zemlje zaradi njihove nevere, priveden do oziroma k spoznanju o meni, njihovem Odkupitelju.\n\n5 In takrat jih bom zbral s štirih strani zemlje; in takrat bom izpolnil zavezo, ki jo je Oče sklenil z vsem ljudstvom iz Izraelove hiše.\n\n6 In blagor drugim narodom zaradi njihovega verovanja vame v in preko Svetega Duha, ki jim pričuje o meni in o Očetu.\n\n7 Glejte, zaradi njihovega verovanja vame, govori Oče, in zaradi vaše nevere, o Izraelova hiša, bo v poslednjih dneh prišla resnica do drugih narodov, da se jim bo razkrila polnost teh stvari.\n\n8 Toda gorje, govori Oče, nevernim drugim narodom — kajti navkljub temu, da so prišli na obličje te dežele in so razkropili moje ljudstvo, ki so iz Izraelove hiše; in moje ljudstvo, ki so iz Izraelove hiše, je bilo izgnano iz njihove srede in so ga pomendrali;\n\n9 in zaradi Očetovih milosti do drugih narodov in tudi Očetovih sodb nad mojim ljudstvom, ki so iz Izraelove hiše, resnično, resnično, povem vam, da po vsem tem, in svoje ljudstvo, ki so iz Izraelove hiše, sem dal udariti in prizadeti in pobiti in izgnati iz njihove srede in jih osovražiti in jih med njimi napraviti za tarčo posmeha —\n\n10 in tako zapoveduje Oče, naj vam povem: Tistega dne, ko bodo drugi narodi grešili zoper moj evangelij in bodo zavrnili polnost mojega evangelija in bodo v ponosu svojega srca vzvišeni nad vsemi narodi in nad vsemi ljudstvi vse zemlje in bodo navdani z vsakovrstnimi lažmi in prevarami in objestnostjo in vsakovrstno hinavščino in umori in kvaziduhovništvi in vlačugarstvom in s tajnimi gnusobami; in če bodo počeli vse to in bodo zavrnili polnost mojega evangelija, glejte, govori Oče, jim bom polnost mojega evangelija vzel.\n\n11 In takrat se bom spomnil svoje zaveze, ki sem jo sklenil s svojim ljudstvom, o Izraelova hiša, in jim bom prinesel moj evangelij.\n\n12 In pokazal ti bom, o Izraelova hiša, da drugi narodi ne bodo imeli moči nad teboj, ampak se bom spomnil svoje zaveze s teboj, o Izraelova hiša, in spoznali boste polnost mojega evangelija.\n\n13 Če pa se bodo drugi narodi pokesali in se vrnili k meni, govori Oče, glejte, bodo prišteti med moje ljudstvo, o Izraelova hiša.\n\n14 In mojemu ljudstvu, ki so iz Izraelove hiše, ne bom dopustil, da pojde mednje in jih potepta, govori Oče.\n\n15 Če pa se ne bodo obrnili k meni in prisluhnili mojemu glasu, jim bom dopustil, da, dopustil bom svojemu ljudstvu, o Izraelova hiša, da bodo šli mednje in jih poteptali in bodo kakor sol, ki je izgubila okus, ki odtlej ni dobra za nič drugega, kakor da se jo vrže proč in jo moje ljudstvo, o Izraelova hiša, pohodi.\n\n16 Resnično, resnično, povem vam, tako mi je zapovedal Oče — da naj dam to deželo temu ljudstvu za njihovo dediščino.\n\n17 In takrat se bodo izpolnile besede preroka Izaija, ki pravijo:\n\n18 Tvoji stražarji bodo povzdignili svoj glas; v en glas bodo peli, kajti iz oči v oči bodo videli, ko bo Gospod ponovno uvedel Sion.\n\n19 Vzradostite se, zapojte skupaj, vi opusteli jeruzalemski kraji; kajti Gospod je potolažil svoje ljudstvo, odkupil je Jeruzalem.\n\n20 Gospod je razkril svojo sveto roko v očeh vseh narodov; in vsi konci zemlje bodo videli Božjo odrešitev.\n\n", "3-ne 17": "[center][font_size=26]17. poglavje[/font_size][/center]\n\n[i]Jezus spodbudi ljudi, naj premišljujejo o njegovih besedah in molijo za razumevanje. — Ozdravi njihove bolne. — Moli za ljudi in uporablja jezik, ki ga ni moč zapisati. — Angeli služijo njihovim malim in obda jih ogenj. Okrog leta 34 po Kr.[/i]\n\n1 Glejte, sedaj se je zgodilo, da se je Jezus, ko je te besede izgovoril, ponovno ozrl naokrog po množici in jim rekel: Glejte, moj čas se je približal.\n\n2 Opažam, da ste šibki, da ne morete razumeti vseh mojih besed, ki mi jih je Oče zapovedal, naj vam jih tokrat spregovorim.\n\n3 Zato pojdite domov in premišljujte o tem, kar sem rekel, in prosite Očeta v mojem imenu, da boste lahko razumeli, in v mislih se pripravite na jutrišnji dan in ponovno pridem k vam.\n\n4 Sedaj pa grem k Očetu in tudi, da se pokažem izgubljenim Izraelovim rodovom, kajti za Očeta niso izgubljeni, kajti ve, kam jih je odpeljal.\n\n5 In zgodilo se je, da se je Jezus, ko je tako govoril, ponovno ozrl z očmi naokrog po množici in videl, da so bili v solzah in so nepremično zrli vanj, kot da bi ga prosili, naj še malo ostane z njimi.\n\n6 In rekel jim je: Glejte, do obisti me navdaja sočutje do vas.\n\n7 Ali je med vami kdo, ki je bolan? Prinesite jih semkaj. Ali je med vami kdo, ki je hrom ali slep ali šepav ali pohabljen ali gobav ali ki je sušičen ali ki je gluh ali ki je kakor koli prizadet? Prinesite jih semkaj in ozdravil jih bom, kajti sočustvujem z vami; do obisti me navdaja milost.\n\n8 Kajti opažam, da si želite, da bi vam pokazal, kar sem storil za vaše brate v Jeruzalemu, kajti vidim, da je vaša vera zadosti, da vas ozdravim.\n\n9 In zgodilo se je, da je, ko je tako govoril, vsa množica hkrati prišla s svojimi bolnimi in prizadetimi in hromimi in s slepimi in nemimi in z vsemi, ki so bili kakor koli prizadeti; in ozdravil je vsakega od njih, ko so ga pripeljali k njemu.\n\n10 In vsi, tako ti, ki so bili ozdravljeni, kot ti, ki so bili zdravi, so se priklonili ob njegovih nogah in ga častili; in toliko, kolikor jih je zaradi množice lahko prišlo, jih je poljubilo njegove noge, tako da so mu noge okopali s svojimi solzami.\n\n11 In zgodilo se je, da je zapovedal, naj prinesejo svoje majhne otroke.\n\n12 Zato so prinesli svoje majhne otroke in jih posedli okrog njega na tla in Jezus je stal v njihovi sredi; in množica se je umikala, dokler niso k njemu pripeljali vseh.\n\n13 In zgodilo se je, da je, ko so pripeljali vse in je Jezus stal v njihovi sredi, množici zapovedal, naj pokleknejo na tla.\n\n14 In zgodilo se je, da je Jezus, ko so pokleknili na tla, v sebi zaječal in rekel: Oče, zaskrbljen sem zaradi hudobije ljudstva iz Izraelove hiše.\n\n15 In ko je te besede izrekel, je tudi sam pokleknil na zemljo; in glejte, molil je k Očetu in to, kar je molil, ni moč zapisati, in množica, ki ga je slišala, je pričevala.\n\n16 In takole pričujejo: Oko še nikoli ni videlo niti ni uho prej slišalo tako velikih in čudovitih stvari, kakor smo videli in slišali Jezusa govoriti Očetu.\n\n17 In noben jezik ne more govoriti, niti ne more nihče zapisati, niti srca ljudi ne morejo dojeti tako velikih in čudovitih stvari, kakor smo mi tako videli kot slišali govoriti Jezusa; in nihče ne more dojeti radosti, ki je napolnila naše duše takrat, ko smo ga slišali moliti za nas k Očetu.\n\n18 In zgodilo se je, da je Jezus, ko je prenehal moliti k Očetu, vstal; toda tako velika je bila radost množice, da jih je prevzelo.\n\n19 In zgodilo se je, da jim je Jezus spregovoril in jih pozval, naj vstanejo.\n\n20 In vstali so z zemlje in rekel jim je: Blagor vam zaradi vaše vere. In sedaj glejte, moja radost je polna.\n\n21 In ko je te besede izrekel, je zajokal in množica je temu pričevala, in vzel je njihove majhne otroke, drugega za drugim, in jih blagoslovil in zanje molil k Očetu.\n\n22 In ko je to storil, je ponovno zajokal;\n\n23 in spregovoril je množici in jim rekel: Poglejte svoje male!\n\n24 In ko so pogledali, da bi videli, so se ozrli z očmi proti nebu in videli nebesa, ki so se odprla, in videli so angele, ki so se spuščali iz nebes, kakor bi bilo sredi ognja; in prišli so dol in obdali te male in obdajal jih je ogenj; in angeli so jim služili.\n\n25 In množica je videla in slišala in pričevala; in vedo, da je njihovo pričevanje resnično, kajti vsi od njih so videli in slišali, vsak posebej; in po številu jih je bilo okrog dva tisoč in petsto duš; in sestavljali so jih moški, ženske in otroci.\n\n", "3-ne 18": "[center][font_size=26]18. poglavje[/font_size][/center]\n\n[i]Jezus med Nefijci uvede zakrament. — Zapovedano jim je, naj vselej molijo v njegovem imenu. — Tisti, ki nevredni jedo njegovo telo in pijejo njegovo kri, so prekleti. — Učencem je dana moč za podeljevanje Svetega Duha. Okrog leta 34 po Kr.[/i]\n\n1 In zgodilo se je, da je Jezus svojim učencem zapovedal, naj mu prinesejo nekaj kruha in vina.\n\n2 In ko so šli po kruh in vino, je množici zapovedal, naj se posedejo na zemljo.\n\n3 In ko so učenci prišli s kruhom in vinom, je vzel kruh in ga razlomil in blagoslovil; in dal je učencem in zapovedal, naj jedó.\n\n4 In ko so pojedli in se nasitili, je zapovedal, naj dajo množici.\n\n5 In ko je množica pojedla in se nasitila, je učencem rekel: Glejte, nekdo med vami bo posvečen in njemu bom dal moč, da bo kruh razlomil in ga blagoslovil in ga dal ljudstvu moje cerkve, vsem tistim, ki bodo verjeli in se krstili v mojem imenu.\n\n6 In to si boste vselej prizadevali delati, prav kakor sem delal jaz, prav kakor sem jaz razlomil kruh in ga blagoslovil in vam ga dal.\n\n7 In to boste delali v spomin na moje telo, ki sem vam ga pokazal. In to bo pričevanje Očetu, da se me vselej spominjate. In če se me boste vselej spominjali, bo moj Duh z vami.\n\n8 In zgodilo se je, da je, ko je te besede izrekel, svojim učencem zapovedal, naj vzamejo čašo z vinom in od tega pijejo in da naj dajo tudi množici, da bodo od tega pili.\n\n9 In zgodilo se je, da so storili tako in so pili od tega in se odžejali; in dali so množici in ti so pili in se odžejali.\n\n10 In ko so učenci to storili, jim je Jezus rekel: Blagoslovljeni ste zavoljo tega, kar ste storili, kajti to je izpolnjevanje mojih zapovedi in to Očetu pričuje, da ste voljni narediti to, kar sem vam zapovedal.\n\n11 In to boste vselej delali za tiste, ki se pokesajo in se krstijo v mojem imenu; in to boste delali v spomin na mojo kri, ki sem jo prelil za vas, da boste lahko Očetu pričevali, da se me vselej spominjate. In če se me boste vselej spominjali, bo moj Duh z vami.\n\n12 In zapovedujem vam, da to delate! In če boste to vselej delali, blagor vam, kajti sezidani ste na moji skali.\n\n13 Kdor med vami pa bo delal več ali manj kot to, ni sezidan na moji skali, ampak je sezidan na peščenem temelju; in ko se bo ulil dež in bodo prišle povodnji in zapihali vetrovi in udarjali vanje, bodo padli in vrata pekla so na stežaj odprta, da jih sprejmejo.\n\n14 Blagor vam torej, če boste izpolnjevali moje zapovedi, katere mi je Oče zapovedal, naj vam jih dam.\n\n15 Resnično, resnično, povem vam, vselej morate bdeti in moliti, da vas hudič ne bo skušal in vas ne bo odpeljal ujetih.\n\n16 In kakor sem jaz molil med vami, tako vi molite v moji cerkvi med mojim ljudstvom, ki se pokesa in se krsti v mojem imenu. Glejte, jaz sem luč; dal sem vam zgled.\n\n17 In zgodilo se je, da se je Jezus, ko je te besede izgovoril svojim učencem, ponovno obrnil k množici in jim rekel:\n\n18 Glejte, resnično, resnično, povem vam, vselej morate bdeti in moliti, da ne pridete v skušnjavo; kajti Satan vas želi imeti, da vas preseje kakor pšenico.\n\n19 Zato morate vselej moliti k Očetu v mojem imenu;\n\n20 in kar koli boste Očeta prosili v mojem imenu, kar je prav, verujoč, da boste prejeli, glejte, vam bo dano.\n\n21 V družini vselej molite k Očetu v mojem imenu, da bodo vaša žena in otroci blagoslovljeni.\n\n22 In glejte, često se sestajajte; in nikomur ne prepovejte priti k vam, ko se boste sestajali, ampak jim dopustite, da pridejo k vam in jim ne prepovejte;\n\n23 ampak zanje molite in jih ne odganjajte; in če bo tako, da bodo često prihajali k vam, zanje molite k Očetu v mojem imenu.\n\n24 Zato povzdignite svojo luč, da bo svetila svetu. Glejte, jaz sem luč, ki jo povzdigate — kakor ste mene videli delati. Glejte, vidite, da sem molil k Očetu, in vi vsi ste priče.\n\n25 In vidite, da sem zapovedal, naj nihče od vas ne pojde proč, ampak sem zapovedal, da pridete k meni, da bi se me dotaknili in videli; celo tako boste delali svetu; in kdor to zapoved prelomi, se pusti zapeljati v skušnjavo.\n\n26 In sedaj se je zgodilo, da se je Jezus, ko je te besede izgovoril, z očmi ponovno obrnil k učencem, ki jih je izvolil, in jim rekel:\n\n27 Glejte, resnično, resnično, povem vam, dajem vam še eno zapoved in potem moram k Očetu, da lahko izpolnim druge zapovedi, ki mi jih je dal.\n\n28 In sedaj glejte, to je zapoved, ki vam jo dajem, da ne boste nikomur vedoč dopustili, da bo nevreden jedel od mojega mesa in krvi, ko boste to blagoslovili;\n\n29 kajti kdor nevreden jé moje meso in pije mojo kri, jé in pije prekletstvo svoji duši; če torej veste, da je človek nevreden, da bi jedel moje meso in pil mojo kri, mu prepovejte.\n\n30 Vendar ga ne izženite iz svoje srede, ampak ga poučujte in zanj molite k Očetu v mojem imenu; in če bo tako, da se bo pokesal in se krstil v mojem imenu, ga potem sprejmite in mu dajte od mojega mesa in krvi.\n\n31 Če pa se ne bo pokesal, ne bo prištet med moje ljudstvo, da ne bo morda pokončal mojega ljudstva, kajti glejte, poznam svoje ovce in preštete so.\n\n32 Vendar ga ne izženite iz vaših shodnic oziroma vaših krajev čaščenja, kajti takemu morate vztrajno služiti; kajti ne veste, ali se bo vrnil in pokesal in v srcu trdno odločen prišel k meni in ga bom ozdravil; in vi boste sredstvo, ki mu bo prineslo odrešitev.\n\n33 Izpolnjujte torej te besede, ki sem vam jih zapovedal, da ne pridete pod obsodbo; kajti gorje mu, ki ga Oče obsodi.\n\n34 In te zapovedi vam dajem zaradi sporov, ki so bili med vami. In blagor vam, če med vami ne bo sporov.\n\n35 In sedaj grem k Očetu, ker je potrebno, da grem k Očetu zavoljo vas.\n\n36 In zgodilo se je, da se je Jezus, ko je to prenehal govoriti, z roko dotaknil učencev, ki jih je izvolil, drugega za drugim, in sicer dokler se ni dotaknil vseh, in jim govoril, ko se jih je dotaknil.\n\n37 In množica ni slišala besed, ki jih je govoril, zato niso pričevali; učenci pa so pričevali, da jim je dal moč za podeljevanje Svetega Duha. In po temle vam bom pokazal, da je to pričevanje resnično.\n\n38 In zgodilo se je, da je, ko se je Jezus dotaknil vseh, nastal oblak in zasenčil množico, da Jezusa niso mogli videti.\n\n39 In ko so bili zasenčeni, je od njih odšel in se dvignil v nebesa. In učenci so videli in pričevali, da se je ponovno dvignil v nebesa.\n\n", "3-ne 19": "[center][font_size=26]19. poglavje[/font_size][/center]\n\n[i]Dvanajst učencev poučuje ljudstvo in moli za Svetega Duha. — Učenci se krstijo in prejmejo Svetega Duha in uživajo delovanje angelov. — Jezus moli in uporablja besede, ki jih ni moč zapisati. — Izpričuje o silno veliki veri teh Nefijcev. Okrog leta 34 po Kr.[/i]\n\n1 In sedaj se je zgodilo, da se je, ko se je Jezus dvignil v nebesa, množica razšla in vsak mož je vzel svojo ženo in otroke in se vrnil na svoj dom.\n\n2 In nemudoma, še preden je bila tema, se je med ljudstvom razširil glas, da je množica videla Jezusa in da jim je služil in da se bo množici prikazal tudi naslednji dan.\n\n3 Da, in prav vso noč se je razširjal glas glede Jezusa; in tako so ga širili med ljudmi, da jih je bilo veliko, da, silno veliko število jih je vso tisto noč silno delalo, da bi lahko bili naslednji dan na kraju, kjer naj bi se Jezus prikazal množici.\n\n4 In zgodilo se je, da so naslednji dan, ko se je množica zbrala, glejte, Nefi in njegov brat, ki ga je obudil od mrtvih, ki mu je bilo ime Timótej, in tudi njegov sin, ki mu je bilo ime Jonas, in tudi Matoni in Matoniha, njegov brat, in Kumen in Kumenonhi in Jeremija in Šemnon in Jonas in Sedekíja in Izaija — to so bila torej imena učencev, ki jih je Jezus izvolil — in zgodilo se je, da so šli in stopili med množico.\n\n5 In glejte, množica je bila tako velika, da so naročili, naj se razdelijo v dvanajst skupin.\n\n6 In dvanajsteri so učili množico; in glejte, naročili so, naj množica poklekne na obličje zemlje in naj molijo k Očetu v Jezusovem imenu.\n\n7 In tudi učenci so molili k Očetu v Jezusovem imenu. In zgodilo se je, da so vstali in ljudstvu služili.\n\n8 In ko so poučevali prav tiste besede, ki jih je izrekel Jezus — ne da bi odstopali od besed, ki jih je izrekel Jezus — glejte, so ponovno pokleknili in molili k Očetu v Jezusovem imenu.\n\n9 In molili so za to, kar so si najbolj želeli; in želeli so, da bi jim bil dan Sveti Duh.\n\n10 In ko so tako molili, so šli do roba vode in množica jim je sledila.\n\n11 In zgodilo se je, da je Nefi šel v vodo in bil krščen.\n\n12 In prišel je iz vode in začel krščevati. In krstil je vse, ki jih je Jezus izvolil.\n\n13 In zgodilo se je, da se je, potem ko so se vsi krstili in prišli iz vode, nanje spustil Sveti Duh in navdal jih je Sveti Duh in ogenj.\n\n14 In glejte, bili so obdani, kakor če bi bili z ognjem; in prišel je iz nebes in množica je bila temu priča in je pričevala; in angeli so prišli iz nebes in jim služili.\n\n15 In zgodilo se je, da je, medtem ko so angeli služili učencem, glejte, prišel Jezus in stopil mednje in jim služil.\n\n16 In zgodilo se je, da je spregovoril množici in jim zapovedal, naj ponovno pokleknejo na zemljo, in tudi svojim učencem, naj ponovno pokleknejo na zemljo.\n\n17 In zgodilo se je, da je, ko so vsi pokleknili na zemljo, svojim učencem zapovedal, naj molijo.\n\n18 In glejte, začeli so moliti; in molili so k Jezusu in ga klicali za svojega Gospoda in svojega Boga.\n\n19 In zgodilo se je, da je Jezus odšel iz njihove srede in šel malce stran od njih in se priklonil do zemlje in rekel:\n\n20 Oče, zahvaljujem se ti, da si dal Svetega Duha tem, ki sem jih izvolil; in zaradi svojega verovanja vame sem jih izvolil iz sveta.\n\n21 Oče, prosim te, da daš Svetega Duha vsem, ki bodo verjeli v njihove besede.\n\n22 Oče, Svetega Duha si jim dal, ker verjamejo vame; in vidiš, da verjamejo vame, ker jih slišiš in molijo k meni; in k meni molijo, ker sem z njimi.\n\n23 In sedaj, Oče, te prosim zanje in tudi za vse tiste, ki bodo verjeli v njihove besede, da bodo lahko verjeli vame, da bom lahko v njih, kakor si ti, Oče, v meni, da bomo lahko eno.\n\n24 In zgodilo se je, da je Jezus, ko je tako molil k Očetu, prišel do svojih učencev in glejte, še vedno so brez prestanka molili k njemu; in niso pomnožili veliko besed, kajti dano jim je bilo, kaj naj molijo, in navdala jih je želja.\n\n25 In zgodilo se je, da jih je Jezus blagoslovil, ko so molili k njemu; in njegovo obličje se jim je nasmehnilo in svetloba z njegovega obličja jih je obsijala in glejte, bili so beli kakor Jezusovo obličje in tudi oblačila; in glejte, njihova belina je presegala vso belino, da, in sicer na zemlji ne bi moglo biti ničesar tako belega kakor njihova belina.\n\n26 In Jezus jim je rekel: Še naprej molite; in niso prenehali moliti.\n\n27 In Jezus se je ponovno obrnil od njih in šel malce stran in se priklonil do zemlje; in ponovno je molil k Očetu, rekoč:\n\n28 Oče, zahvaljujem se ti, da si očistil tiste, ki sem jih izvolil, zaradi njihove vere, in molim zanje in tudi za te, ki bodo verjeli v njihove besede, da bodo lahko očiščeni v meni zaradi vere v njihove besede, prav kakor so ti očiščeni v meni.\n\n29 Oče, ne molim za svet, ampak za tiste, ki si mi jih dal iz sveta zaradi njihove vere, da bodo lahko očiščeni v meni, da bom lahko v njih, kakor si ti, Oče, v meni, da bomo lahko eno, da bom lahko poveličan v njih.\n\n30 In ko je Jezus te besede izgovoril, je ponovno prišel k svojim učencem; in glejte, stanovitno, brez prestanka so molili k njemu; in ponovno se jim je nasmehnil; in glejte, bili so beli prav kakor Jezus.\n\n31 In zgodilo se je, da je ponovno šel malce stran in molil k Očetu;\n\n32 in jezik ne more izreči besed, ki jih je molil, niti ne more nihče zapisati besed, ki jih je molil.\n\n33 In množica je slišala in pričuje; in srca so se jim odprla in v srcu so razumeli besede, ki jih je molil.\n\n34 Vendar so bile besede, ki jih je molil, tako velike in čudovite, da jih ni moč zapisati, niti jih človek ne more izreči.\n\n35 In zgodilo se je, da je Jezus, ko je prenehal moliti, ponovno prišel k učencem in jim rekel: Med vsemi Judi nisem nikoli videl tako velike vere; zatorej jim zaradi njihove nevere nisem mogel pokazati tako velikih čudežev.\n\n36 Resnično vam pravim, ni jih, ki bi videli tako velike stvari, kot ste jih videli vi; niti niso slišali tako velikih stvari, kot ste jih slišali vi.\n\n", "3-ne 20": "[center][font_size=26]20. poglavje[/font_size][/center]\n\n[i]Jezus čudežno priskrbi kruh in vino in ljudem ponovno blagoslovi zakrament. — Jakobov ostanek bo spoznal Gospoda, svojega Boga, in bo podedoval Ameriko. — Jezus je prerok prav kakor Mojzes in Nefijci so otroci prerokov. — Drugi od Gospodovega ljudstva bodo zbrani v Jeruzalemu. Okrog leta 34 po Kr.[/i]\n\n1 In zgodilo se je, da je množici in tudi svojim učencem zapovedal, naj prenehajo moliti. In zapovedal jim je, naj v srcu ne prenehajo moliti.\n\n2 In zapovedal jim je, naj vstanejo in se postavijo na noge. In vstali so in se postavili na noge.\n\n3 In zgodilo se je, da je ponovno razlomil kruh in ga blagoslovil in ga dal jesti učencem.\n\n4 In ko so pojedli, jim je zapovedal, naj razlomijo kruh in ga dajo množici.\n\n5 In ko so dali množici, jim je dal tudi piti vina in jim zapovedal, naj dajo množici.\n\n6 Sedaj, niti kruha niti vina niso prinesli ne učenci ne množica;\n\n7 toda resnično jim je dal jesti kruha in tudi piti vina.\n\n8 In rekel jim je: Ta, ki jé ta kruh, jé od mojega telesa za svojo dušo; in ta, ki pije od tega vina, pije od moje krvi za svojo dušo; in njegova duša ne bo nikoli gladovala ne žejala, temveč se bo nasitila.\n\n9 Sedaj, ko je vsa množica pojedla in popila, glejte, jih je navdal Duh; in v en glas so vzklikali in slavili Jezusa, ki so ga tako videli kot slišali.\n\n10 In zgodilo se je, da jim je Jezus, potem ko so ga vsi slavili, rekel: Glejte, sedaj končujem zapoved, ki mi jo je Oče zapovedal glede tega ljudstva, ki je ostanek Izraelove hiše.\n\n11 Spomnite se, da sem vam govoril in rekel, da ko se bodo izpolnile Izaijeve besede — glejte, zapisane so, imate jih pred seboj, torej jih raziskujte —\n\n12 in resnično, resnično, povem vam, da se bo tedaj, ko se bodo izpolnile, izpolnila zaveza, ki jo je Oče sklenil s svojim ljudstvom, o Izraelova hiša.\n\n13 In takrat bodo preostali, ki bodo razkropljeni po obličju zemlje, zbrani z vzhoda in z zahoda in z juga in s severa; in privedeni bodo k spoznanju o Gospodu, svojem Bogu, ki jih je odkupil.\n\n14 In Oče mi je zapovedal, naj vam dam to deželo v dediščino.\n\n15 In povem vam, da boste, če se drugi narodi, po blagoslovu, ki ga bodo prejeli, potem ko bodo razkropili moje ljudstvo, ne bodo pokesali —\n\n16 takrat boste vi, ki ste ostanek Jakobove hiše, šli mednje in boste sredi med njimi, katerih bo veliko; in med njimi boste kakor lev med gozdnimi živalmi in kakor mlad lev med čredo ovac, ki, če gre skozi, tako potepta kot raztrga na kose in nihče ne more rešiti.\n\n17 Tvoja roka bo dvignjena nad tvojimi nasprotniki in vsi tvoji sovražniki bodo odrezani.\n\n18 In zbral bom svoje ljudstvo, kakor človek zbere svoje snope na mlatišču.\n\n19 Kajti napravil bom svoje ljudstvo, s katerim se je Oče zavezal, da, tvoj rog bom spremenil v železo in tvoja kopita bom spremenil v bron. In na kose boš strl veliko ljudi; in njihov zaslužek bom posvetil Gospodu in njihovo imetje Gospodu vse zemlje. In glejte, jaz sem ta, ki to dela.\n\n20 In zgodilo se bo, govori Oče, da bo tistega dne nad njimi visel meč moje pravice; in če se ne bodo pokesali, bo padel nanje, govori Oče, da, in sicer nad vsa ljudstva drugih narodov.\n\n21 In zgodilo se bo, da bom utrdil svoje ljudstvo, o Izraelova hiša.\n\n22 In glejte, to ljudstvo bom utrdil v tej deželi, da se izpolni zaveza, ki sem jo sklenil z vašim očetom Jakobom; in to bo Novi Jeruzalem. In med tem ljudstvom bodo nebeške moči; da, in sicer jaz bom med vami.\n\n23 Glejte, jaz sem ta, o katerem je Mojzes govoril, rekoč: Gospod, vaš Bog, bo med vašimi brati vzdignil preroka kakor mene; njega poslušajte v vsem, kar vam bo rekel. In zgodilo se bo, da bo vsaka duša, ki tega preroka ne bo poslušala, odrezana od ljudstva.\n\n24 Resnično vam pravim, da, in vsi preroki od Samuela in tisti, ki sledijo, toliko, kolikor jih je govorilo, jih je pričevalo o meni.\n\n25 In glejte, vi ste otroci prerokov; in vi ste iz Izraelove hiše; in vi ste iz zaveze, ki jo je Oče sklenil z vašimi očeti, rekoč Abrahamu: In v tvojem potomstvu bodo blagoslovljeni vsi rodovi na zemlji.\n\n26 Oče me je najprej vzdignil za vas in me poslal, naj vas blagoslovim tako, da vsakega od vas odvračam od krivičnosti; in to zato, ker ste otroci zaveze —\n\n27 in potem ko ste bili blagoslovljeni, takrat Oče izpolni zavezo, ki jo je sklenil z Abrahamom, rekoč: V tvojem potomstvu bodo blagoslovljeni vsi rodovi na zemlji — da se bo na druge narode zaradi mene razlil Sveti Duh, blagoslov nad drugimi narodi, ki jih bo napravil mogočne nad vsemi, da bo moje ljudstvo razkropljeno, o Izraelova hiša.\n\n28 In ti bodo bič za ljudstvo te dežele. Vendar jim bom takrat, ko bodo prejeli polnost mojega evangelija, če bodo postali trdosrčni do mene, krivičnosti povrnil nad njihove glave, govori Oče.\n\n29 In spomnil se bom zaveze, ki sem jo sklenil s svojim ljudstvom; in z njimi sem se zavezal, da jih bom ob svojem lastnem času zbral, da jim bom za njihovo dediščino ponovno dal deželo njihovih očetov, ki je jeruzalemska dežela, ki jim je za vekomaj obljubljena dežela, govori Oče.\n\n30 In zgodilo se bo, da bo prišel čas, ko se jim bo pridigalo polnost mojega evangelija;\n\n31 in verjeli bodo vame, da sem jaz Jezus Kristus, Božji Sin, in v mojem imenu bodo molili k Očetu.\n\n32 Takrat bodo njihovi stražarji povzdignili svoj glas in v en glas bodo peli; kajti videli bodo iz oči v oči.\n\n33 Takrat jih bo Oče ponovno zbral in jim dal Jeruzalem za deželo njihove dediščine.\n\n34 Takrat se bodo vzradostili: Zapojte skupaj, vi opusteli jeruzalemski kraji; kajti Oče je potolažil svoje ljudstvo, odkupil je Jeruzalem.\n\n35 Oče je razkril svojo sveto roko v očeh vseh narodov; in vsi konci zemlje bodo videli Očetovo odrešitev; in Oče in jaz sva eno.\n\n36 In takrat se bo uresničilo to, kar je zapisano: Prebudi se, znova se prebudi in nadeni si svojo moč, o Sion; nadeni si svoja lepa oblačila, o Jeruzalem, sveto mesto, kajti odslej neobrezani in nečisti ne bodo več prihajali k tebi.\n\n37 Otresi si prah, vstani, sedi, o Jeruzalem, odveži si vezi z vratu, o ujeta sionska hči.\n\n38 Kajti tako govori Gospod: Prodali ste se za nič in brez denarja boste odkupljeni.\n\n39 Resnično, resnično, povem vam, da bo moje ljudstvo poznalo moje ime; da, tisti dan bodo spoznali, da sem jaz ta, ki govori.\n\n40 In takrat bodo rekli: Kako lepe so na gorah noge njega, ki jim prinaša dobre novice, ki oznanja mir, ki jim prinaša dobre novice o dobrem, ki oznanja odrešitev, ki pravi Sionu: Tvoj Bog kraljuje!\n\n41 In takrat se bo širil klic: Odidite, odidite, pojdite od tamkaj, ne dotikajte se tega, kar je nečisto; pojdite iz njegove srede, bodite čisti, vi, ki nosite Gospodove posode!\n\n42 Kajti ne boste odšli v naglici, niti šli v begu; kajti Gospod bo šel pred vami in Izraelov Bog bo vaša zadnja straža.\n\n43 Glejte, moj služabnik bo ravnal razumno; povzdigoval se bo in hvalil in bo zelo vzvišen.\n\n44 Kakor jih je veliko osupnilo nad teboj — njegov obraz je bil tako iznakažen, bolj kot vsakega človeka, in njegova oblika bolj kot človeških sinov —\n\n45 tako bo poškropil številne narode; kralji si bodo pred njim zatisnili usta, kajti videli bodo to, kar jim ni bilo povedano; in pretehtali bodo to, česar niso slišali.\n\n46 Resnično, resnično, povem vam, vse to se bo zagotovo zgodilo, prav kakor mi je zapovedal Oče. Takrat se bo ta zaveza, s katero se je Oče zavezal s svojim ljudstvom, izpolnila; in takrat bo Jeruzalem ponovno poseljen z mojim ljudstvom in to bo dežela njihove dediščine.\n\n", "3-ne 21": "[center][font_size=26]21. poglavje[/font_size][/center]\n\n[i]Izrael bo zbran, ko pride Mormonova knjiga na dan. — Drugi narodi se bodo v Ameriki utrdili kot svobodno ljudstvo. — Odrešeni bodo, če bodo verjeli in bodo poslušni; sicer bodo odrezani in pokončani. — Izrael bo zgradil Novi Jeruzalem in izgubljeni rodovi se bodo vrnili. Okrog leta 34 po Kr.[/i]\n\n1 In resnično vam pravim, dajem vam znamenje, da boste prepoznali čas, ko naj bi se to zgodilo — da bom zbral svoje ljudstvo, o Izraelova hiša, z njihove dolge razkropitve, in bom med njimi ponovno ustanovil moj Sion;\n\n2 in glejte, to je tisto, kar vam bom dal za znamenje — kajti resnično vam pravim, ko se bo to, kar vam razglašam in kar vam bom po temle razglasil sam in z močjo Svetega Duha, ki vam ga bo dal Oče, razkrilo drugim narodom, da bodo lahko vedeli glede tega ljudstva, ki je ostanek Jakobove hiše, in glede mojega ljudstva, katerega bodo oni razkropili;\n\n3 resnično, resnično, povem vam, ko jim bo Oče to razkril in bo prišlo od Očeta, od njih do vas;\n\n4 kajti to je v Očetu modrost, da se naselijo v tej deželi in se z Očetovo močjo ustalijo kot svobodno ljudstvo, da bo to prišlo od njih do ostanka vašega potomstva, da se bo lahko izpolnila Očetova zaveza, s katero se je zavezal s svojim ljudstvom, o Izraelova hiša;\n\n5 ko bodo torej ta dela in dela, ki se bodo odslej delala med vami, prišla od drugih narodov do vašega potomstva, ki bo zaradi krivičnosti hiralo v neveri;\n\n6 kajti Očetova volja je, da to pride od drugih narodov, da bo lahko drugim narodom pokazal svojo moč, zaradi tega da se bodo drugi narodi, če ne bodo postali trdosrčni, lahko pokesali in prišli k meni in se krstili v mojem imenu in spoznali prave točke mojega nauka, da bodo lahko prišteti med moje ljudstvo, o Izraelova hiša;\n\n7 in ko se bo to zgodilo, da bo vaše potomstvo to začelo spoznavati — jim bo to v znamenje, da bodo lahko vedeli, da se je že začelo Očetovo delo za izpolnitev zaveze, ki jo je sklenil z ljudstvom, ki so iz Izraelove hiše.\n\n8 In ko bo prišel ta dan, se bo zgodilo, da si bodo kralji zatisnili usta, kajti videli bodo to, kar jim ni bilo povedano, in pretehtali bodo to, česar niso slišali.\n\n9 Kajti tisti dan bo Oče zavoljo mene opravil delo, ki bo med njimi veliko in čudovito delo; in med njimi bodo tisti, ki temu ne bodo verjeli, čeprav jim bo to razglasil človek.\n\n10 Toda glejte, življenje mojega služabnika bo v moji roki; zato ga ti ne bodo ranili, čeprav bo zaradi njih iznakažen. Vendarle ga bom ozdravil, kajti pokazal jim bom, da je moja modrost večja od hudičeve prekanjenosti.\n\n11 Zgodilo se bo torej, da bo, kdor ne bo verjel v moje besede, ki sem Jezus Kristus, ki mu jih bo Oče naročil obelodaniti drugim narodom, in mu bo dal moč, da jih bo obelodanil drugim narodom (storjeno bo, prav kakor je rekel Mojzes), odrezan od mojega ljudstva, ki je iz zaveze.\n\n12 In moje ljudstvo, ki je Jakobov ostanek, bo med drugimi narodi, da, sredi med njimi, kakor lev med gozdnimi živalmi, kakor mlad lev med čredo ovac, ki, če gre skozi, tako potepta kot raztrga na kose in nihče ne more rešiti.\n\n13 Njihova roka se bo vzdignila nad njihove nasprotnike in vsi njihovi sovražniki bodo odrezani.\n\n14 Da, gorje drugim narodom, če se ne bodo pokesali; kajti tisti dan se bo zgodilo, govori Oče, da bom iz tvoje srede izbrisal tvoje konje in bom uničil tvoje bojne vozove;\n\n15 in izbrisal bom mesta v tvoji deželi in porušil vsa tvoja oporišča;\n\n16 in izbrisal bom čarovništvo iz tvojih dežel in ne boš več imel vedeževalcev;\n\n17 iz tvoje srede bom izbrisal tudi tvoje rezane podobe in tvoje spominske stebre in ne boš več častil del svojih rok;\n\n18 in iz tvoje srede bom izruval tvoje gozdiče; tako bom uničil tvoja mesta.\n\n19 In zgodilo se bo, da bodo odpravljena vsa laganja in zavajanja in zavidanja in zdrahe in kvaziduhovništva in vlačugarstvo.\n\n20 Kajti zgodilo se bo, govori Oče, da bom tistega dne té, ki se ne bodo pokesali in ne bodo prišli k mojemu ljubljenemu Sinu, odrezal od mojega ljudstva, o Izraelova hiša;\n\n21 in nad njimi bom prav kakor nad pogani izvršil maščevanje in bes, za kakršna še niso slišali.\n\n22 Če pa se bodo pokesali in prisluhnili mojim besedam in ne bodo postali trdosrčni, bom med njimi ustanovil svojo cerkev in sklenili bodo zavezo in prišteti bodo med ta Jakobov ostanek, kateremu sem to deželo dal za njihovo dediščino;\n\n23 in pomagali bodo mojemu ljudstvu, Jakobovemu ostanku, in tudi tolikim iz Izraelove hiše, kot bodo prišli, da bodo lahko zgradili mesto, ki se bo imenovalo Novi Jeruzalem.\n\n24 In nato bodo pomagali mojemu ljudstvu, da se bodo lahko zbrali ti, ki so razkropljeni po vsem obličju dežele, v Novem Jeruzalemu.\n\n25 In nato bo mednje prišla nebeška moč; in tudi sam bom v sredi.\n\n26 In nato se bo Očetovo delo začelo tistega dne, in sicer ko se bo med ostankom tega ljudstva začelo pridigati ta evangelij. Resnično vam pravim, tistega dne se bo Očetovo delo začelo med vsemi razkropljenimi izmed mojega ljudstva, da, in sicer rodovi, ki so bili izgubljeni, ki jih je Oče vodil iz Jeruzalema.\n\n27 Da, delo se bo začelo med vsemi razkropljenimi izmed mojega ljudstva z Očetom, ki bo pripravil pot, po kateri lahko pridejo k meni, da lahko kličejo Očeta v mojem imenu.\n\n28 Da, in nato se bo začelo delo z Očetom, ki bo med vsemi narodi pripravljal pot, po kateri bo njegovo ljudstvo lahko zbrano doma v deželi svoje dediščine.\n\n29 In šli bodo iz vseh narodov; in ne bodo šli v naglici niti v begu, kajti šel bom pred njimi, govori Oče, in bom njihova zadnja straža.\n\n", "3-ne 22": "[center][font_size=26]22. poglavje[/font_size][/center]\n\n[i]V poslednjih dneh bo ustanovljen Sion in njegovi koli in Izrael bo zbran v milosti in ljubeznivosti. — Zmagali bodo. — Primerjajte s štiriinpetdestim poglavjem Izaija. Okrog leta 34 po Kr.[/i]\n\n1 In nato se bo zgodilo to, kar je zapisano: Zapoj, o jalova, ti, ki nisi rodila; plani v petje in glasno vzklikni, ti, ki nisi imela porodnih bolečin; kajti več so otroci osamele kakor otroci poročene žene, govori Gospod.\n\n2 Razširi prostor svojega šotora in dovoli jim razpeti zastore tvojih bivališč; ne varčuj, podaljšaj svoje vrvi in utrdi svoje kole;\n\n3 kajti razširila se boš na desnico in na levico in tvoje potomstvo bo podedovalo druge narode in poselilo zapuščena mesta.\n\n4 Ne boj se, kajti ne bo te sram; niti se ne pusti zmesti, kajti ne boš osramočena; kajti pozabila boš na sramoto svoje mladosti in se ne boš spominjala očitkov iz svoje mladosti in se ne boš več spominjala očitka svojega vdovstva.\n\n5 Kajti tvoj stvarnik, tvoj mož, Gospod nad vojskami mu je ime; in tvoj Odkupitelj, Izraelov Sveti — Bog vse zemlje se bo imenoval.\n\n6 Kajti Gospod te je poklical kakor ženo, zapuščeno in potrto v duhu, in mlado ženo, ko si bila zavržena, govori tvoj Bog.\n\n7 Za kratek trenutek sem te zapustil, toda z velikimi milostmi te bom zbral.\n\n8 Za trenutek sem z manjšim srdom skril obraz pred teboj, toda z večno prijaznostjo se te bom usmilil, govori Gospod, tvoj Odkupitelj.\n\n9 Kajti to mi je kot Noetove vode, kajti kakor sem zaprisegel, da Noetove vode ne bodo nikoli več prekrile zemlje, tako sem zaprisegel, da ne bom besen nate.\n\n10 Kajti gore se bodo premaknile in hribi bodo odstranjeni, moja prijaznost pa te ne bo zapustila, niti ne bo odstranjena moja zaveza miru, govori Gospod, ki se te usmili.\n\n11 O prizadeta, premetavana v divjem viharju in ne potolažena! Glej, polagal bom tvoje kamne v lepih barvah in položil tvoje temelje s safirji.\n\n12 In tvoja okna bom napravil iz rubinov in tvoja vrata iz ognjencev in vse tvoje obzidje iz žlahtnih kamnov.\n\n13 In vse tvoje otroke bo učil Gospod; in velik bo mir tvojih otrok.\n\n14 V pravičnosti se boš uveljavila; daleč boš od zatiranja, kajti ne boš se bala, in od groze, kajti ne bo se ti približala.\n\n15 Glej, gotovo se bodo zbrali zoper tebe, ne zaradi mene; kdor se bo zbral zoper tebe, bo padel zaradi tebe.\n\n16 Glej, ustvaril sem kovača, ki razpihuje oglje v ognju in ki izdeluje orodje za njegovo delo; in ustvaril sem pokončevalca, da uničuje.\n\n17 Nobeno orožje, ki je oblikovano proti tebi, ne bo uspelo; in vsak jezik, ki te bo v sodbi žalil, boš obsodila. To je dediščina Gospodovih služabnikov in njihova pravičnost je od mene, govori Gospod.\n\n", "3-ne 23": "[center][font_size=26]23. poglavje[/font_size][/center]\n\n[i]Jezus potrdi Izaijeve besede. — Ljudem zapove, naj preučujejo preroke. — Njihovim zapisom so dodane besede Lamanca Samuela glede vstajenja. Okrog leta 34 po Kr.[/i]\n\n1 In sedaj, glejte, pravim vam, da morate te stvari raziskovati. Da, zapovedujem vam, da te stvari marljivo raziskujete; kajti velike so Izaijeve besede.\n\n2 Kajti zagotovo je govoril, kar se tiče vsega glede mojega ljudstva, ki je iz Izraelove hiše; zato mora biti, da mora govoriti tudi drugim narodom.\n\n3 In vse, kar jim je govoril, je bilo in bo, in sicer glede na besede, ki jih je govoril.\n\n4 Zato prisluhnite mojim besedam, zapišite to, kar sem vam povedal; in glede na čas in Očetovo voljo bo šlo k drugim narodom.\n\n5 In kdor bo prisluhnil mojim besedam in se pokesal in se krstil, ta bo odrešen. Preučujte preroke, kajti veliko jih bo, ki o tem pričujejo.\n\n6 In sedaj se je zgodilo, da jim je Jezus, ko je te besede izrekel, potem ko jim je pojasnil vse svete spise, ki so jih prejeli, ponovno rekel: Glejte, želel bi, da zapišete še druge svete spise, ki jih nimate.\n\n7 In zgodilo se je, da je Nefiju rekel: Prinesi zapis, ki ste ga ohranjali.\n\n8 In ko je Nefi prinesel zapise in jih položil predenj, se je z očmi ozrl nanje in rekel:\n\n9 Resnično vam pravim, svojemu služabniku Samuelu, Lamancu, sem zapovedal, naj temu ljudstvu pričuje, da bo na dan, ko bo Oče v meni poveličal svoje ime, da bo veliko svetih, ki bodo vstali od mrtvih in se bodo številnim prikazali in jim služili. In rekel jim je: Mar ni bilo tako?\n\n10 In učenci so mu odgovorili in rekli: Da, Gospod, Samuel je prerokoval glede na tvoje besede in vse so se izpolnile.\n\n11 In Jezus jim je rekel: Kako to, da niste zapisali tega, da je veliko svetih vstalo in so se številnim prikazali in jim služili?\n\n12 In zgodilo se je, da se je Nefi spomnil, da to ni bilo zapisano.\n\n13 In zgodilo se je, da je Jezus zapovedal, naj se to zapiše; zato je bilo zapisano, kakor je zapovedal.\n\n14 In sedaj se je zgodilo, da jim je Jezus, potem ko je obenem pojasnil vse svete spise, kar so jih zapisali, zapovedal, naj učijo to, kar jim je pojasnil.\n\n", "3-ne 24": "[center][font_size=26]24. poglavje[/font_size][/center]\n\n[i]Gospodov glasnik bo pripravil pot za drugi prihod. — Kristus bo zasedal v sodbi. — Izraelu je zapovedano, naj plačuje desetino in darovanja. — Piše se knjiga spominov. Primerjajte s tretjim poglavjem Malahija. Okrog leta 34 po Kr.[/i]\n\n1 In zgodilo se je, da jim je zapovedal, naj zapišejo besede, ki jih je Oče dal Malahiju, ki jim jih bo povedal. In zgodilo se je, da jih je potem, ko so bile zapisane, pojasnil. In to so besede, ki jim jih je povedal, rekoč: Tako je Oče rekel Malahiju: Glejte, poslal bom svojega glasnika in pripravil bo pot pred menoj in Gospod, ki ga iščete, bo nenadoma prišel v svoj tempelj, in sicer glasnik zaveze, v katerem se radostite; glejte, prišel bo, govori Gospod nad vojskami.\n\n2 Toda kdo bo mogel prenesti dan njegovega prihoda in kdo bo obstal, ko se prikaže? Kajti on je kakor topilčev ogenj in kakor lug pralcev.\n\n3 In sedel bo kakor topilec in čistilec srebra in očistil bo Levijeve sinove in jih prečistil kakor zlato in srebro, da bodo lahko Gospodu darovali daritev v pravičnosti.\n\n4 Takrat bo daritev iz Judeje in Jeruzalema ugajala Gospodu kakor v starodavnih dneh in kakor v prejšnjih letih.\n\n5 In približal se vam bom k sodbi in bom hitra priča zoper čarodeje in zoper prešuštnike in zoper krivoprisežnike in zoper tiste, ki zatirajo dninarja pri njegovem plačilu, vdovo in siroto, in ki zavračajo tujca in se me ne bojijo, govori Gospod nad vojskami.\n\n6 Kajti jaz sem Gospod, ne spreminjam se; zato vi, Jakobovi sinovi, niste pokončani.\n\n7 Prav od dni vaših očetov odstopate od mojih uredb in jih ne izpolnjujete. Vrnite se k meni in jaz se bom vrnil k vam, govori Gospod nad vojskami. Vi pa pravite: Kako naj se vrnemo?\n\n8 Bo človek oropal Boga? Vendarle ste me oropali. Toda pravite: V čem smo te oropali? V desetini in darovanjih.\n\n9 S prekletstvom ste prekleti, kajti oropali ste me, in sicer ves ta narod.\n\n10 Prinesite vso desetino v skladišče, da bo v moji hiši jedi, in preizkusite me torej s tem, govori Gospod nad vojskami, če vam ne odprem zapornic nebes in izlijem na vas blagoslova, da ne bo dovolj prostora, da ga boste prejeli.\n\n11 In grajal bom požiralca zavoljo vas in ne bo več uničeval plodov vaše zemlje; niti ne bo vaša trta predčasno odvrgla plodov na polju, govori Gospod nad vojskami.\n\n12 In vsi narodi vas bodo imenovali blagoslovljene, kajti očarljiva dežela boste, govori Gospod nad vojskami.\n\n13 Vaše besede proti meni so predrzne, govori Gospod. Vendarle pravite: Kaj smo govorili proti tebi?\n\n14 Rekli ste: Zaman je služiti Bogu in kaj koristi, da smo izpolnjevali njegove uredbe in da smo spokorno hodili pred Gospodom nad vojskami?\n\n15 In ponosneže torej imenujemo za srečne; da, tisti, ki delajo hudobijo, uspevajo; da, tisti, ki skušajo Boga, se celo rešijo.\n\n16 Takrat so tisti, ki so se bali Boga, pogosto govorili med seboj in Gospod je prisluhnil in slišal; in pred njim se je zapisala knjiga spominov za te, ki so se bali Gospoda in ki so mislili na njegovo ime.\n\n17 In moji bodo, govori Gospod nad vojskami, tisti dan, ko zberem svoje dragulje, in prizanesel jim bom, kakor človek prizanese lastnemu sinu, ki mu služi.\n\n18 Nato se boste vrnili in prepoznali pravične od hudobnih, med njim, ki služi Bogu, in njim, ki mu ne služi.\n\n", "3-ne 25": "[center][font_size=26]25. poglavje[/font_size][/center]\n\n[i]Ob drugem prihodu bodo ponosni in hudobni zgoreli kot strnje. — Elija se bo vrnil pred tistim vélikim in strašnim dnem. — Primerjajte s tretjim poglavjem Malahija. Okrog leta 34 po Kr.[/i]\n\n1 Kajti glejte, prišel bo dan, ki bo razžarjen kakor peč; in vsi ponosneži, da, in vsi, ki delajo húdo, bodo strnje; in dan, ki bo prišel, jih bo požgal, govori Gospod nad vojskami, da od njih ne bo ostala ne koreninica ne vejica.\n\n2 Za vas pa, ki se bojite mojega imena, bo Sin Pravičnosti vstal z ozdravljenjem v svojih perutih; in šli boste in rasli kakor telički v staji.\n\n3 In poteptali boste hudobne; kajti pepel pod podplati vaših nog bodo tisti dan, ko bom to napravil, govori Gospod nad vojskami.\n\n4 Pomnite postavo Mojzesa, mojega služabnika, ki sem mu jo na Horebu zapovedal za ves Izrael, s predpisi in sodbami.\n\n5 Glejte, pred prihodom vélikega in strašnega Gospodovega dne vam bom poslal preroka Elija;\n\n6 in obrnil bo srce očetov k otrokom in srce otrok k njihovim očetom, da ne pridem in udarim zemlje s prekletstvom.\n\n", "3-ne 26": "[center][font_size=26]26. poglavje[/font_size][/center]\n\n[i]Jezus pojasnjuje vse od začetka do konca. — Dojenčki in otroci izrekajo čudovite stvari, ki jih ni moč zapisati. — Ti v Kristusovi cerkvi imajo med seboj vse skupno. Okrog leta 34 po Kr.[/i]\n\n1 In sedaj se je zgodilo, da je Jezus množici pojasnil vse, kar jim je povedal; in pojasnil jim je vse stvari, tako velike kot male.\n\n2 In pravi: Te svete spise, ki jih niste imeli pri sebi, mi je Oče zapovedal, naj vam jih dam; kajti v njem je modrost, naj se jih da bodočim rodovom.\n\n3 In pojasnil je vse, in sicer od začetka do časa, ko bo prišel v svoji slavi — da, in sicer vse, kar se bo zgodilo na obličju zemlje, in sicer dokler se zaradi žgoče vročine ne bodo stopile prvine in se bo zemlja zvila kakor svitek, nebo in zemlja pa bosta minila;\n\n4 in prav do velikega in poslednjega dne, ko bodo vsi ljudje in vsi rodovi in vsi narodi in jeziki stali pred Bogom, da se jim bo sodilo po njihovih delih, naj so bila dobra ali naj so bila húda —\n\n5 če so bila dobra, v vstajenje večnega življenja; in če so bila húda, v vstajenje prekletstva; saj gresta vzporedno, eden v eno smer in drugi v drugo, glede na milost in pravico in svetost, ki je v Kristusu, ki je bil, preden se je začel svet.\n\n6 In v to knjigo torej ni moč zapisati niti stotega dela tega, kar je Jezus resnično učil ljudi;\n\n7 toda glejte, Nefijeve plošče vsebujejo večji del tega, kar je učil ljudi.\n\n8 In zapisal sem te stvari, ki so manjši del tega, kar je poučeval ljudi; in to sem zapisal z namenom, da bi bilo lahko ponovno prineseno temu ljudstvu od drugih narodov glede na besede, ki jih je izgovoril Jezus.\n\n9 In ko bodo prejeli to, kar je nujno, da imajo najprej, da preizkusi njihovo vero, in če bo tako, da bodo tem stvarem verjeli, jim bodo nato razodete večje stvari.\n\n10 In če bo tako, da tem stvarem ne bodo verjeli, jim bodo potem večje stvari prikrite v njihovo obsodbo.\n\n11 Glejte, bil sem na tem, da zapišem vse, kar je bilo vgravirano na Nefijevih ploščah, toda Gospod je to prepovedal, rekoč: Preizkusil bom vero mojega ljudstva.\n\n12 Zato jaz, Mormon, zapisujem to, kar mi je zapovedal Gospod. In sedaj jaz, Mormon, preneham govoriti in nadaljujem z zapisovanjem tega, kar mi je bilo zapovedano.\n\n13 Zato bi želel, da bi uvideli, da je Gospod resnično učil ljudi za razdobje treh dni; in potem se jim je često prikazal in je često razlomil kruh in ga blagoslovil in jim ga dal.\n\n14 In zgodilo se je, da je učil in služil otrokom množice, o kateri se je govorilo, in razvezal jim je jezike in očetom so govorili velike in čudovite stvari, celo večje, kakor jih je sam razodel ljudstvu; in jezike jim je razvezal, da so lahko govorili.\n\n15 In zgodilo se je, da je potem, ko se je dvignil v nebesa — ko se jim je v drugo pokazal in je odšel k Očetu, potem ko je ozdravil vse bolne in hrome in je odprl oči slepim in odprl ušesa gluhim in je med njimi celo izvêdel vsakovrstna zdravljenja in je obudil človeka od mrtvih in jim pokazal svojo moč in se je dvignil k Očetu —\n\n16 glejte, se je na naslednji dan zgodilo, da se je množica zbrala in te otroke so tako videli kot slišali; da, celo dojenčki so odprli usta in izrekli čudovite stvari; in stvari, ki so jih izrekli, so bile vsakomur prepovedane zapisati.\n\n17 In zgodilo se je, da so učenci, ki jih je Jezus izvolil, odtlej začeli krščevati in učiti tolike, kolikor jih je prišlo k njim; in tolike, kolikor se jih je krstilo v Jezusovem imenu, je navdal Sveti Duh.\n\n18 In številni od njih so videli in slišali neizrekljive stvari, ki jih ni dopuščeno zapisati.\n\n19 In učili so in drug drugemu služili; in med seboj so imeli vse v skupni lasti, vsak je pravično ravnal z drugim.\n\n20 In zgodilo se je, da so naredili vse, prav kakor jim je Jezus zapovedal.\n\n21 In ti, ki so se krstili v Jezusovem imenu, so se imenovali Kristusova cerkev.\n\n", "3-ne 27": "[center][font_size=26]27. poglavje[/font_size][/center]\n\n[i]Jezus jim zapove, naj Cerkev imenujejo z njegovim imenom. — Njegovo poslanstvo in odkupno žrtvovanje sestavljata njegov evangelij. — Ljudem je zapovedano, naj se pokesajo in se krstijo, da jih bo Sveti Duh lahko posvetil. — Biti morajo, prav kakršen je Jezus. Med letoma 34 in 35 po Kr.[/i]\n\n1 In zgodilo se je, da so, ko so Jezusovi učenci potovali in pridigali, kar so tako slišali kot videli, in so krščevali v Jezusovem imenu, se je zgodilo, da so se učenci zbrali in bili zedinjeni v goreči molitvi in postu.\n\n2 In Jezus se jim je ponovno pokazal, kajti k Očetu so molili v njegovem imenu; in Jezus je prišel in stopil mednje in jim rekel: Kaj želite, naj vam dam?\n\n3 In rekli so mu: Gospod, želeli bi, da bi nam povedal ime, s katerim bomo imenovali to cerkev; kajti med ljudstvom so spori glede te zadeve.\n\n4 In Gospod jim je rekel: Resnično, resnično, povem vam, zakaj je tako, da ljudje godrnjajo in se sporekajo zaradi tega?\n\n5 Mar niso brali svetih spisov, ki pravijo, da morate prevzeti Kristusovo ime, ki je moje ime? Kajti s tem imenom boste poklicani poslednji dan;\n\n6 in kdor prevzame moje ime in vztraja do konca, ta bo poslednji dan odrešen.\n\n7 Kar koli boste torej delali, to delajte v mojem imenu; zato cerkev imenujte z mojim imenom; in kličite k Očetu v mojem imenu, da bo blagoslovil cerkev zavoljo mene.\n\n8 In kako bi bila moja cerkev, če se ne bi imenovala z mojim imenom? Kajti če bi se cerkev imenovala z Mojzesovim imenom, potem bi bila to Mojzesova cerkev; oziroma če bi se imenovala z imenom človeka, potem bi bila to človekova cerkev; če pa se imenuje z mojim imenom, potem je to moja cerkev, če je tako, da so sezidani na mojem evangeliju.\n\n9 Resnično vam pravim, da ste sezidani na mojem evangeliju; zato vse, kar boste imenovali, imenujte z mojim imenom; če boste torej klicali k Očetu za cerkev, če bo to v mojem imenu, vas bo Oče uslišal;\n\n10 in če bo tako, da bo cerkev sezidana na mojem evangeliju, potem bo v njej Oče pokazal svoja lastna dela.\n\n11 Če pa ne bo sezidana na mojem evangeliju in bo sezidana na človeških delih ali na hudičevih delih, resnično vam pravim, ti se bodo nad svojimi deli radostili za nekaj časa in kmalu pride konec in posekani bodo in vrženi v ogenj, od koder ni vrnitve.\n\n12 Kajti njihova dela jim sledijo, kajti zaradi svojih del bodo posekani; pomnite torej, kar sem vam povedal.\n\n13 Glejte, dal sem vam svoj evangelij in to je evangelij, ki sem vam ga dal — da sem prišel na svet, da izpolnjujem voljo svojega Očeta, ker me je moj Oče poslal.\n\n14 In moj Oče me je poslal, da bom vzdignjen na križ; in da bi, ko bom vzdignjen na križ, lahko pritegnil vse ljudi k sebi, da bo, kakor so me ljudje vzdignili, prav tako Oče vzdignil ljudi, da bodo stali pred menoj, da se jim bo sodilo po njihovih delih, naj so bila dobra ali naj so bila húda —\n\n15 in zaradi tega sem bil vzdignjen; zato bom glede na Očetovo moč k sebi pritegnil vse ljudi, da jim bo lahko sojeno po njihovih delih.\n\n16 In zgodilo se bo, da bo, kdor se bo pokesal in se krstil v mojem imenu, navdan; in če bo vztrajal do konca, glejte, ga bom imel za brez krivde pred mojim Očetom tistega dne, ko bom stal, da bom sodil svetu.\n\n17 In ta, ki ne vztraja do konca, je ta, ki je tudi posekan in vržen v ogenj, od koder se zaradi Očetove pravice ne more vrniti.\n\n18 In to je beseda, ki jo je dal človeškim otrokom. In zaradi tega izpolni besede, ki jih je dal, in ne laže, ampak izpolni vse svoje besede.\n\n19 In nič nečistega ne more vstopiti v njegovo kraljestvo; torej nič ne stopi v njegov počitek, razen tistih, ki so si oblačila oprali v moji krvi, zaradi svoje vere in kesanja vseh svojih grehov in svoje zvestobe do konca.\n\n20 To je torej zapoved: Pokesajte se, vsi vi konci zemlje, in pridite k meni in se krstite v mojem imenu, da boste posvečeni s prejemom Svetega Duha, da boste lahko poslednji dan stali brezmadežni pred menoj.\n\n21 Resnično, resnično, povem vam, to je moj evangelij; in veste, kaj vse morate delati v moji cerkvi; kajti dela, katera ste mene videli delati, delajte tudi vi; kajti to, kar ste mene videli delati, delajte tudi vi;\n\n22 blagor vam torej, če boste to delali, kajti poslednji dan boste povzdignjeni.\n\n23 Zapišite to, kar ste videli in slišali, razen tistega, kar je prepovedano.\n\n24 Zapisujte dela tega ljudstva, ki bodo, prav kakor je bilo zapisano o tem, kar je bilo.\n\n25 Kajti glejte, iz knjig, ki so bile napisane in ki bodo napisane, se bo sodilo temu ljudstvu, kajti po njih se bodo ljudem razkrila njihova dela.\n\n26 In glejte, Oče zapiše vse; zato se bo svetu sodilo iz knjig, ki bodo napisane.\n\n27 In vedite, da boste sodniki temu ljudstvu, glede na sodbo, ki vam jo bom dal, ki bo pravična. Kakšni ljudje morate torej biti? Resnično vam pravim, prav kakršen sem sam.\n\n28 In sedaj grem k Očetu. In resnično vam pravim, vse, kar boste Očeta prosili v mojem imenu, vam bo dano.\n\n29 Zato prosite in boste prejeli; trkajte in se vam bo odprlo; kajti ta, ki prosi, prejme; in temu, ki trka, se bo odprlo.\n\n30 In sedaj, glejte, moja radost je zaradi vas in tudi tega rodu velika, in sicer do polnosti; da, in zaradi vas in tega rodu se radosti celo Oče in tudi vsi sveti angeli; kajti nihče od njih ni izgubljen.\n\n31 Glejte, želel bi, da bi razumeli; kajti mislim njih, ki sedaj živijo iz tega rodu; in nihče od njih ni izgubljen; in v njih imam polnost radosti.\n\n32 Toda glejte, žalosti me zaradi četrtega rodu od tega rodu, kajti ujete jih bo odpeljal, prav kakor je sina pogubljenja; kajti prodali me bodo za srebro in za zlato in za to, kar uniči molj in kjer vlamljajo tatovi in kradejo. In tisti dan jih bom obiskal, in sicer da bom njihova dela zvalil na njihove lastne glave.\n\n33 In zgodilo se je, da je Jezus, ko je s temi besedami končal, svojim učencem rekel: Vstopite skozi ozka vrata; kajti ozka so vrata in tesna je pot, ki vodi v življenje, in malo jih je, ki jo najdejo; toda široka so vrata in prostorna je pot, ki vodi v smrt, in veliko jih je, ki potujejo po njej, dokler ne pride noč, ko ne more delati nihče.\n\n", "3-ne 28": "[center][font_size=26]28. poglavje[/font_size][/center]\n\n[i]Devet od dvanajstih učencev si zaželi dediščino v Kristusovem kraljestvu, ko umrejo, in obljubljeno jim je. — Trije Nefijci si zaželijo moč nad smrtjo in dana jim je, tako da ostanejo na zemlji, dokler Jezus ne pride ponovno. — Preneseni so in vidijo stvari, ki jih ni dopuščeno izreči, in sedaj služijo med ljudmi. Med letoma 34 in 35 po Kr.[/i]\n\n1 In zgodilo se je, da je Jezus, ko je te besede izrekel, spregovoril svojim učencem, drugemu za drugim, govoreč jim: Kaj je to, kar si želite od mene, potem ko odidem k Očetu?\n\n2 In vsi so spregovorili, razen treh, rekoč: Želimo, da bi se potem, ko doživimo človeško starost, naše delovanje, h kateremu si nas poklical, zaključilo, da bi naglo prišli k tebi v tvoje kraljestvo.\n\n3 In rekel jim je: Blagoslovljeni ste, ker ste si to zaželeli od mene; zato boste potem, ko boste stari dvainsedemdeset let, prišli k meni v moje kraljestvo; in v meni se boste odpočili.\n\n4 In ko jim je govoril, se je obrnil k trojici in jim rekel: Kaj želite, naj naredim za vas, ko odidem k Očetu?\n\n5 In v srcu so se razžalostili, kajti niso si mu drznili povedati to, kar so želeli.\n\n6 In rekel jim je: Glejte, poznam vaše misli in zaželeli ste si to, kar si je od mene zaželel Janez, moj ljubljeni, ki je bil z menoj med mojim delovanjem, preden so me Judje vzdignili.\n\n7 Zato ste še bolj blagoslovljeni, kajti nikoli ne boste okusili smrti, ampak boste doživeli, da boste videli vsa Očetova ravnanja s človeškimi otroki, prav dokler se ne izpolni vse glede na Očetovo voljo, ko bom prišel v svoji slavi z nebeškimi močmi.\n\n8 In nikoli ne boste prenašali smrtnih bolečin; ampak boste, ko bom prišel v svoji slavi, v trenu očesa spremenjeni iz umrljivosti v nesmrtnost; in potem boste blagoslovljeni v kraljestvu mojega Očeta.\n\n9 In spet, dokler boste prebivali v mesu, ne boste občutili bolečine, niti potrtosti, razen zaradi grehov sveta; in vse to bom storil zaradi tega, kar ste od mene želeli, kajti želeli ste, da bi k meni pripeljali človeške duše, dokler bo svet stal.\n\n10 In zaradi tega boste imeli polnost radosti; in sedeli boste v kraljestvu mojega Očeta; da, vaša radost bo polna, prav kakor je dal Oče meni polnost radosti; in vi boste, prav kakršen sem jaz, in jaz sem prav kakor Oče; in Oče in jaz sva eno;\n\n11 in Sveti Duh pričuje o Očetu in o meni; in Oče zaradi mene daje človeškim otrokom Svetega Duha.\n\n12 In zgodilo se je, da se je Jezus, ko je te besede izgovoril, vsakega od njih dotaknil s prstom, razen trojice, ki naj bi ostala, in potem je odšel.\n\n13 In glejte, nebesa so se odprla in vzeti so bili v nebesa in videli in slišali so neizrekljive stvari.\n\n14 In prepovedano jim je bilo, da bi govorili; niti jim ni bila dana moč, da bi povedali to, kar so videli in slišali;\n\n15 in ali so bili v telesu ali zunaj telesa, niso mogli reči; kajti zdelo se jim je kakor njihova spremenitev, da so se iz tega mesenega telesa spremenili v nesmrtno stanje, da bi videli Božje stvari.\n\n16 Toda zgodilo se je, da so spet poučevali po obličju zemlje; vendar niso poučevali o tem, kar so slišali in videli, zaradi zapovedi, ki jim je bila dana v nebesih.\n\n17 In sedaj, ali so bili od dneva svoje spremenitve umrljivi ali nesmrtni, ne vem;\n\n18 toliko pa vem glede na zapis, ki je bil dan — šli so po obličju dežele in služili vsem ljudem, jih združevali v cerkev, kolikor jih je njihovemu pridiganju verjelo; jih krščevali in toliko, kolikor se jih je krstilo, jih je prejelo Svetega Duha.\n\n19 In ti, ki niso pripadali cerkvi, so jih vrgli v ječo. In ječe jih niso mogle zadržati, kajti razklale so se na dvoje.\n\n20 In vrženi so bili v zemljo, toda zemljo so udarili z Božjo besedo, tako da so bili z njegovo močjo rešeni iz zemeljskih globin; in zato niso mogli izkopati ustreznih jam, ki bi jih zadržale.\n\n21 In trikrat so bili vrženi v peč in niso bili poškodovani.\n\n22 In dvakrat so bili vrženi v brlog divjih živali; in glejte, z živalmi so se igrali, kakor se otrok z jagnjetom, in niso bili poškodovani.\n\n23 In zgodilo se je, da so tako šli med vse Nefijevo ljudstvo in vsemu ljudstvu na obličju dežele pridigali Kristusov evangelij; in spreobrnili so se h Gospodu in se pridružili Kristusovi cerkvi in tako je bilo ljudstvo tega rodu blagoslovljeno glede na Jezusovo besedo.\n\n24 In sedaj jaz, Mormon, za nekaj časa preneham govoriti glede teh stvari.\n\n25 Glejte, bil sem na tem, da zapišem imena teh, ki naj ne bi nikoli okusili smrti, toda Gospod je to prepovedal, zato jih ne zapišem, kajti skrita so pred svetom.\n\n26 Toda glejte, videl sem jih in služili so mi.\n\n27 In glejte, med drugimi narodi bodo in drugi narodi jih ne bodo prepoznali.\n\n28 Tudi med Judi bodo in Judje jih ne bodo prepoznali.\n\n29 In zgodilo se bo, da bodo, ko se bo Gospodu v njegovi modrosti zdelo primerno, služili vsem razkropljenim Izraelovim rodovom in vsem narodom, rodovom, jezikom in ljudstvom in izmed njih Jezusu pripeljali veliko duš, da se jim bo morda izpolnila želja, in tudi zaradi prepričevalne Božje moči, ki je v njih.\n\n30 In so kakor Božji angeli in če bodo k Očetu molili v Jezusovem imenu, se lahko pokažejo komur koli se jim zdi dobro.\n\n31 Zato bodo pred velikim in prihajajočim dnevom, ko morajo vsi ljudje zagotovo stati pred Kristusovim sodnim stolom, delali velika in čudovita dela;\n\n32 da, celo med drugimi narodi bodo pred tistim sodnim dnem napravili veliko in čudovito delo.\n\n33 In če bi imeli vse svete spise, ki poročajo o vseh Kristusovih čudovitih delih, bi vi, glede na Kristusove besede, vedeli, da se mora to zagotovo zgoditi.\n\n34 In gorje mu, ki ne bo prisluhnil Jezusovim besedam, in tudi tem, ki jih je izvolil in poslal mednje; kajti kdor ne prejme Jezusovih besed in besed tistih, ki jih je poslal, ne prejme njega; in zato jih na poslednji dan ne bo sprejel;\n\n35 in zanje bi bilo bolje, če se ne bi rodili. Kajti mar predpostavljate, da se lahko izognete pravici užaljenega Boga, ki so ga ljudje poteptali pod svojimi nogami, da bi s tem lahko prišla odrešitev?\n\n36 In sedaj glejte, ker sem govoril glede teh, ki jih je Gospod izvolil, da, in sicer trojice, ki so bili vzeti v nebesa, da nisem vedel, ali so se očistili iz umrljivosti v nesmrtnost —\n\n37 toda glejte, odkar sem zapisoval, sem spraševal Gospoda in razodel mi je, da se mora njihovo telo gotovo spremeniti ali pa mora biti, da morajo okusiti smrt;\n\n38 telo se jim je torej spremenilo, da ne bi okusili smrti, da ne bi trpeli niti bolečine niti potrtosti, razen zavoljo grehov sveta.\n\n39 Ta sprememba torej ni enaka tisti, ki se bo zgodila poslednji dan, na njih pa se je zgodila sprememba, tako da Satan ni mogel imeti moči nad njimi, da jih ni mogel skušati; in posvečeni so bili v mesu, da so bili sveti in da jih zemeljske moči niso mogle zadržati.\n\n40 In v tem stanju bodo ostali do Kristusovega sodnega dne; in tistega dne bodo prejeli večjo spremembo in bodo sprejeti v Očetovo kraljestvo, da ne bodo nikoli več šli ven, ampak večno prebivali z Bogom v nebesih.\n\n", "3-ne 29": "[center][font_size=26]29. poglavje[/font_size][/center]\n\n[i]Prihod Mormonove knjige na dan je znamenje, da je Gospod začel zbirati Izrael in izpolnjevati svoje zaveze. — Tisti, ki zavrnejo njegova razodetja in darove iz poslednjih dni, bodo prekleti. Med letoma 34 in 35 po Kr.[/i]\n\n1 In sedaj glejte, povem vam, da boste, ko se bo Gospodu v njegovi modrosti zdelo primerno, da bodo te besede prišle k drugim narodom glede na njegovo besedo, takrat lahko vedeli, da se zaveza, ki jo je Oče sklenil z Izraelovimi otroki glede njihove vrnitve v dežele njihove dediščine, že začenja izpolnjevati.\n\n2 In lahko veste, da se bodo Gospodove besede, ki so jih govorili sveti preroki, vse izpolnile; in ni vam treba reči, da Gospod zavlačuje svoj prihod k Izraelovim otrokom.\n\n3 In v srcu si vam ni treba predstavljati, da so besede, ki so bile izgovorjene, zaman, kajti glejte, Gospod se bo spomnil svoje zaveze, ki jo je sklenil s svojim ljudstvom iz Izraelove hiše.\n\n4 In ko boste videli te besede prihajati med vas, vam takrat ni treba več prezirati Gospodovih dejanj, kajti meč njegove pravice je v njegovi desnici; in glejte, tistega dne bo, če boste prezirali njegova dejanja, napravil, da vas bo kmalu dohitel.\n\n5 Gorje mu, ki prezira Gospodova dejanja; da, gorje mu, ki bo zanikal Kristusa in njegova dela!\n\n6 Da, gorje mu, ki bo zanikal Gospodova razodetja in ki bo rekel, da Gospod nič več ne deluje z razodetjem, ali s preroštvom, ali z darovi, ali po jezikih, ali z zdravljenji, ali z močjo Svetega Duha!\n\n7 Da, in gorje mu, ki bo tistega dne zavoljo zaslužka rekel, da Jezus Kristus ne more delati čudežev; kajti kdor bo to storil, bo postal kakor sin pogubljenja, za katerega ni bilo milosti, glede na Kristusovo besedo!\n\n8 Da, in ni vam več treba sikati, niti prezirati, niti smešiti Judov, niti koga izmed ostanka Izraelove hiše; kajti glejte, Gospod pomni svoje zaveze z njimi in jim bo storil glede na to, kar je zaprisegel.\n\n9 Zato vam ni treba predpostavljati, da lahko Gospodovo desnico spremenite v levico, da ne bi izvršil sodbe, da se bo izpolnila zaveza, ki jo je sklenil z Izraelovo hišo.\n\n", "3-ne 30": "[center][font_size=26]30. poglavje[/font_size][/center]\n\n[i]Drugim narodom iz poslednjih dni je zapovedano, naj se pokesajo, pridejo h Kristusu in bodo prišteti k Izraelovi hiši. Med letoma 34 in 35 po Kr.[/i]\n\n1 Prisluhnite, o vi drugi narodi, in poslušajte besede Jezusa Kristusa, Sina živega Boga, ki mi jih je zapovedal, naj jih spregovorim glede vas, kajti glejte, zapoveduje mi, naj zapišem, rekoč:\n\n2 Odvrnite se, vsi drugi narodi, od svojih hudobnih poti; in pokesajte se svojih hudobnih dejanj, svojih laži in zavajanj in svojega vlačugarstva in svojih tajnih gnusob in svojih malikovanj in svojih umorov in svojih kvaziduhovništev in svojih zavidanj in svojih zdrah in vse svoje hudobije in gnusob in pridite k meni in se krstite v mojem imenu, da boste prejeli odpuščanje grehov in vas bo navdal Sveti Duh, da boste lahko prišteti k mojemu ljudstvu, ki so iz Izraelove hiše.\n\n", "4-ne 1": "[center][font_size=26]Četrti Nefi[/font_size][/center]\n\n[center][font_size=26]Nefijeva knjiga ki je sin Nefija, enega od učencev Jezusa Kristusa[/font_size][/center]\n\nPoročilo o Nefijevem ljudstvu glede na njegov zapis.\n\n[center][font_size=26]1. poglavje[/font_size][/center]\n\n[i]Nefijci in Lamanci se vsi spreobrnejo h Gospodu. — Vse imajo v skupni lasti, delajo čudeže in uspevajo v deželi. — Po dveh stoletjih se pojavijo razdor, hudobija, lažne cerkve in preganjanja. — Po tristo letih so hudobni tako Nefijci kot Lamanci. — Amáron skrije svete zapise. Med letoma 35 in 321 po Kr.[/i]\n\n1 In zgodilo se je, da je minilo štiriintrideseto leto in tudi petintrideseto, in glejte, Jezusovi učenci so ustanovili Kristusovo cerkev po vseh okoliških deželah. In toliko, kolikor jih je prišlo k njim in so se resnično pokesali svojih grehov, so jih krstili v Jezusovem imenu; in prejeli so tudi Svetega Duha.\n\n2 In zgodilo se je v šestintridesetem letu, vsi ljudje po vsem obličju dežele so se spreobrnili h Gospodu, tako Nefijci kot Lamanci, in med njimi ni bilo prepirov in sporov in vsak je z drugimi ravnal pošteno.\n\n3 In med seboj so imeli vse v skupni lasti; zato ni bilo bogatih in revnih, zasužnjenih in svobodnih, ampak so bili vsi osvobojeni in deležni nebeškega daru.\n\n4 In zgodilo se je, da je minilo tudi sedemintrideseto leto in v deželi je bil še vedno mir.\n\n5 In Jezusovi učenci so delali velika in čudovita dela, tako da so zdravili bolne in obujali mrtve in napravili, da so hromi shodili in slepi prejeli vid in gluhi sluh; in med človeškimi otroki so delali vsakovrstne čudeže; in čudežev niso delali drugače kakor samo v Jezusovem imenu.\n\n6 In tako je minilo osemintrideseto leto in tudi devetintrideseto in enainštirideseto leto in dvainštirideseto leto, da, in sicer dokler ni minilo devetinštirideseto leto in tudi enainpetdeseto leto in dvainpetdeseto leto; da, in celo dokler ni minilo devetinpetdeseto leto.\n\n7 In Gospod jih je v deželi napravil silno uspešne; da, tako da so spet gradili mesta, kjer so mesta pogorela.\n\n8 Da, ponovno so dali zgraditi celo tisto veliko mesto Zarahemla.\n\n9 Toda bilo je veliko mest, ki so potonila, in na njihovem mestu so se dvignile vode; zato teh mest niso mogli obnoviti.\n\n10 In sedaj, glejte, zgodilo se je, da se je Nefijevo ljudstvo krepilo in se je silno hitro množilo in postalo silno zalo in očarljivo ljudstvo.\n\n11 In ženili so se in bile dane v zakon in bili blagoslovljeni glede na množico obljub, ki jim jih je dal Gospod.\n\n12 In nič več niso sledili izvajanjem in uredbam Mojzesove postave; ampak so sledili zapovedim, ki so jih prejeli od svojega Gospoda in svojega Boga, vztrajali v postu in molitvi in se često sestajali tako pri molitvi kot pri poslušanju Gospodove besede.\n\n13 In zgodilo se je, da med vsem ljudstvom v vsej deželi ni bilo prepira; med Jezusovimi učenci pa so se dogajali veliki čudeži.\n\n14 In zgodilo se je, da je minilo enainsedemdeseto leto in tudi dvainsedemdeseto leto, da, in skratka, dokler ni minilo devetinsedemdeseto leto; da, in sicer je minilo sto let in Jezusovi učenci, ki jih je izvolil, so vsi odšli v Božji raj, razen treh, ki so ostali; in na njihovo mesto so posvetili druge učence; in od tistega rodu jih je tudi veliko umrlo.\n\n15 In zgodilo se je, da zaradi Božje ljubezni, ki je prebivala v srcih ljudi, v deželi ni bilo prepira.\n\n16 In ni bilo zavidanj, ne zdrah, ne razburjenosti, ne vlačugarstva, ne laganja, ne umorov, niti nikakršne poltenosti; in zagotovo ne bi moglo biti srečnejšega ljudstva med vsemi ljudstvi, ki jih je ustvarila Božja roka.\n\n17 Ni bilo roparjev, ne morilcev, niti ni bilo Lamancev, niti nikakršnih drugih -cev, ampak so bili zedinjeni, Kristusovi otroci in dediči Božjega kraljestva.\n\n18 In kako blagoslovljeni so bili! Kajti Gospod jih je blagoslavljal v vseh njihovih dejanjih; da, bili so blagoslovljeni in so uspevali, prav dokler ni minilo sto in deset let; in prešel je prvi rod po Kristusu in v vsej deželi ni bilo prepira.\n\n19 In zgodilo se je, da je Nefi, ta, ki je zapisoval ta zadnji zapis (in zapisoval ga je na Nefijeve plošče), umrl in namesto njega ga je zapisoval njegov sin Amos; in tudi on ga je zapisoval na Nefijeve plošče.\n\n20 In zapisoval ga je štiriinosemdeset let in v deželi je bil še vedno mir, razen pri manjšem delu ljudstva, ki so odpadli od cerkve in prevzeli ime Lamanci: zato so se v deželi spet pojavili Lamanci.\n\n21 In zgodilo se je, da je tudi Amos umrl (in bilo je sto in štiriindevetdeset let od Kristusovega prihoda) in njegov sin Amos je vodil zapis namesto njega; in tudi on ga je zapisoval na Nefijeve plošče; in zapisan je bil tudi v Nefijevo knjigo, ki je ta knjiga.\n\n22 In zgodilo se je, da je minilo dvesto let; in drugi rod je ves prešel, razen redkih.\n\n23 In sedaj bi jaz, Mormon, želel, da bi vedeli, da so se ljudje množili, tako da so se razširili po vsem obličju dežele, in da so silno obogateli zaradi svojega uspevanja v Kristusu.\n\n24 In sedaj, v tem dvesto in prvem letu so se med njimi pojavili tisti, ki so bili vzvišeni v ponosu, kakor je nošenje dragih oblačil in vsakovrstnih dragih biserov in izvrstnih stvari sveta.\n\n25 In odtlej nič več niso imeli v skupni lasti svojih dobrin in svojega imetja.\n\n26 In začeli so se deliti na razrede; in začeli so si graditi cerkve, da bi se okoristili, in začeli so zanikati pravo Kristusovo cerkev.\n\n27 In zgodilo se je, da je bilo, ko je minilo dvesto in deset let, v deželi veliko cerkva; da, bilo je veliko cerkva, ki so trdile, da poznajo Kristusa, in vendarle so zanikale večji del njegovega evangelija, tako da so sprejemale vsakovrstne hudobije in so to, kar je sveto, dajale njemu, ki mu je bilo prepovedano, ker je bil nevreden.\n\n28 In ta cerkev se je silno množila zaradi krivičnosti in zaradi moči Satana, ki se je polastil njihovih src.\n\n29 In spet, bila je še neka druga cerkev, ki je zanikala Kristusa; in preganjali so pravo Kristusovo cerkev zaradi njihove ponižnosti in njihovega verovanja v Kristusa; in prezirali so jih zaradi številnih čudežev, ki so se dogajali med njimi.\n\n30 Zato so izvajali moč in oblast nad Jezusovimi učenci, ki so ostali z njimi, in vrgli so jih v ječo; toda z močjo Božje besede, ki je bila v njih, so se ječe razklale na dvoje in šli so in med njimi delali velike čudeže.\n\n31 Vendar in navkljub vsem tem čudežem so ljudje postali trdosrčni in so si jih prizadevali ubiti, prav kakor so si Judje v Jeruzalemu prizadevali ubiti Jezusa glede na njegovo besedo.\n\n32 In metali so jih v goreče peči in ven so prišli, ne da bi bili poškodovani.\n\n33 In prav tako so jih metali v brloge divjih živali in z divjimi živalmi so se igrali prav kakor otrok z jagnjetom; in od njih so prišli, ne da bi bili poškodovani.\n\n34 Vendar so ljudje postali trdosrčni, kajti vodilo jih je veliko duhovnikov in lažnih prerokov, da so zgradili veliko cerkva in delali vsakovrstne krivičnosti. In udarjali so po Jezusovih ljudeh; Jezusovi ljudje pa jih niso udarjali nazaj. In tako so iz leta v leto hirali v neveri in hudobiji, in sicer dokler ni minilo dvesto in trideset let.\n\n35 In sedaj se je zgodilo v tem letu, da, v dvesto in enaintridesetem letu, da je bil med ljudstvom velik razdor.\n\n36 In zgodilo se je, da se je v tem letu dvignilo ljudstvo, ki se je imenovalo Nefijci, in bili so pravi verniki v Kristusa; in med njimi so bili tisti, ki so jih Lamanci imenovali: Jakobovci in Jožefovci in Zoramci;\n\n37 zato so prave vernike v Kristusa in prave Kristusove častilce (med katerimi so bili trije Jezusovi učenci, ki bodo ostali) imenovali Nefijci in Jakobovci in Jožefovci in Zoramci.\n\n38 In zgodilo se je, da so se tisti, ki so zavrnili evangelij, imenovali Lamanci in Lemuelci in Izmaelci; in niso hirali v neveri, ampak so se zavestno uprli Kristusovemu evangeliju; in svoje otroke so učili, naj ne verjamejo, prav kakor so hirali njihovi očetje od začetka.\n\n39 In to je bilo zaradi hudobije in gnusobe njihovih očetov, prav kakor je bilo na začetku. In poučevalo se jih je, naj sovražijo Božje otroke, prav kakor se je Lamance od začetka poučevalo, naj sovražijo Nefijeve otroke.\n\n40 In zgodilo se je, da je minilo dvesto in štiriinštirideseto leto in takšne so bile zadeve ljudstva. In hudobnejši del ljudstva se je okrepil in postal silno številnejši, kakor je bilo Božje ljudstvo.\n\n41 In še naprej so si gradili cerkve in jih krasili z vsakovrstnimi dragocenostmi. In tako je minilo dvesto in petdeseto leto in tudi dvesto in šestdeseto leto.\n\n42 In zgodilo se je, da je hudobni del ljudstva spet začel uvajati Gadiantonove tajne prisege in zveze.\n\n43 In tudi ljudstvo, ki se je imenovalo Nefijevo ljudstvo, je postajalo ponosno v srcu zaradi silnega bogastva in postali so nečimrni kakor njihovi bratje, Lamanci.\n\n44 In od tedaj so učenci postali potrti zavoljo grehov sveta.\n\n45 In zgodilo se je, da so, ko je minilo tristo let, tako Nefijevo ljudstvo kot Lamanci postali silno hudobni, tako eni kakor drugi.\n\n46 In zgodilo se je, da so se Gadiantonovi razbojniki razširili po vsem obličju dežele; in ni ga bilo, ki bi bil pravičen, razen Jezusovih učencev. In zlata in srebra so si nakopičili v obilju in trgovali so v vsakovrstnem trgovanju.\n\n47 In zgodilo se je, da je, potem ko je minilo tristo in peto leto (in je ljudstvo še vedno ostajalo v hudobiji), Amos umrl; in njegov brat, Amáron, je ohranjal zapis namesto njega.\n\n48 In zgodilo se je, da je, ko je minilo tristo in dvajset let, Amáron, ker mu je Sveti Duh prigovarjal, skril zapise, ki so bili sveti, da, in sicer vse svete zapise, ki so jih predajali iz roda v rod, ki so bili sveti, in sicer do tristo in dvajsetega leta od Kristusovega prihoda.\n\n49 In skril jih je za Gospoda, da bi glede na Gospodove prerokbe in obljube ponovno prišli k ostanku Jakobove hiše. In takšen je konec Amáronovega zapisa.\n\n", "morm 1": "[center][font_size=26]Mormonova knjiga[/font_size][/center]\n\n[center][font_size=26]1. poglavje[/font_size][/center]\n\n[i]Amáron pouči Mormona glede svetih zapisov. — Med Nefijci in Lamanci se začne vojna. — Gospod vzame tri Nefijce. — Prevladajo hudobija, nevera, čarodejstva in čarovništvo. Med letoma 321 in 326 po Kr.[/i]\n\n1 In sedaj jaz, Mormon, napravim zapis o tem, kar sem tako videl kot slišal, in to imenujem Mormonova knjiga.\n\n2 In približno tisti čas, ko je Amáron skril zapise za Gospoda, je prišel k meni (star sem bil okrog deset let in postajal sem nekoliko učen v učenosti mojega ljudstva) in Amáron mi je rekel: Opažam, da si resen otrok in da hitro dojemaš.\n\n3 Ko boš torej star približno štiriindvajset let, bi želel, da se spomniš tega, kar si opazil pri tem ljudstvu, in ko boš te starosti, pojdi v antumsko deželo na hrib, ki se bo imenoval Šim; in tam sem za Gospoda shranil vse svete gravure glede tega ljudstva.\n\n4 In glej, Nefijeve plošče boš odnesel k sebi, preostale pa boš pustil na kraju, kjer so; in na Nefijeve plošče boš vgraviral vse, kar si opazil pri tem ljudstvu.\n\n5 In jaz, Mormon, ki sem Nefijev potomec (in mojemu očetu je bilo ime Mormon), sem se spomnil tega, kar mi je Amáron zapovedal.\n\n6 In zgodilo se je, da me je oče, ko sem bil star enajst let, odpeljal v deželo na jugu, in sicer v zarahemelsko deželo.\n\n7 Vse obličje dežele so prekrivale zgradbe in ljudje so bili skoraj tako številni, kakor je morskega peska.\n\n8 In zgodilo se je, da se je v tem letu začela vojna med Nefijci, ki so jih sestavljali Nefijci in Jakobovci in Jožefovci in Zoramci; in ta vojna je bila med Nefijci in Lamanci in Lemuelci in Izmaelci.\n\n9 Lamanci in Lemuelci in Izmaelci so se torej imenovali Lamanci in ti dve skupini sta bili Nefijci in Lamanci.\n\n10 In zgodilo se je, da se je vojna med njimi začela na zarahemelskih mejah ob sidonskih vodah.\n\n11 In zgodilo se je, da so Nefijci zbrali veliko število mož, in sicer da je presegalo število trideset tisoč. In zgodilo se je, da so istega leta imeli številne bitke, v katerih so Nefijci premagali Lamance in številne od njih pobili.\n\n12 In zgodilo se je, da so se Lamanci odvrnili od svojega načrta in v deželi se je naselil mir; in mir brez prelivanja krvi je trajal za razdobje približno štirih let.\n\n13 Toda po vsem obličju dežele je prevladala hudobija, tako da je Gospod vzel svoje ljubljene učence in čudežnih del in ozdravitev je bilo zaradi krivičnosti ljudi konec.\n\n14 In ni bilo darov od Gospoda in Sveti Duh ni prišel na nikogar zaradi njihove hudobije in nevere.\n\n15 In ko sem bil star petnajst let in ker sem bil nekoliko resnega mišljenja, me je torej obiskal Gospod in okusil in spoznal sem Jezusovo dobroto.\n\n16 In temu ljudstvu sem si prizadeval pridigati, toda usta so se mi zaprla in prepovedano mi jim je bilo pridigati; kajti glejte, zavestno so se uprli Bogu; in ljubljeni učenci so bili zaradi njihove krivičnosti vzeti iz dežele.\n\n17 Toda ostal sem med njimi, ampak mi jim je bilo zaradi njihove trdosrčnosti prepovedano pridigati; in zaradi njihove trdosrčnosti je bila dežela zanje prekleta.\n\n18 In ti Gadiantonovi razbojniki, ki so bili med Lamanci, so pustošili po deželi, tako da so prebivalci le-te svoje zaklade začeli skrivati v zemljo; in postali so izmuzljivi, ker je Gospod deželo preklel, da jih niso mogli zadržati, niti jih spet pridobiti.\n\n19 In zgodilo se je, da so se pojavila čarodejstva in čarovništvo in magije; in zlodejeva moč se je izvajala po vsem obličju dežele, in sicer da so se izpolnile vse besede Abinadija in tudi Lamanca Samuela.\n\n", "morm 2": "[center][font_size=26]2. poglavje[/font_size][/center]\n\n[i]Mormon vodi nefijske čete. — Deželo preplavita kri in pokol. — Nefijci objokujejo in žalujejo s potrtostjo prekletih. — Njihov dan milostljivosti je mimo. — Mormon dobi Nefijeve plošče. — Vojne se nadaljujejo. Med letoma 327 in 350 po Kr.[/i]\n\n1 In zgodilo se je, da se je v tistem letu začela vojna med Nefijci in Lamanci. In navkljub temu, da sem bil mlad, sem bil velike postave; zato me je Nefijevo ljudstvo določilo, naj bom njihov vodja oziroma vodja njihovih čet.\n\n2 Zato se je zgodilo, da sem v svojem šestnajstem letu šel na čelu nefijske vojske nad Lamance; minilo je torej tristo in šestindvajset let.\n\n3 In zgodilo se je, da so v tristo in sedemindvajsetem letu Lamanci prišli nad nas s silno veliko močjo, tako da so prestrašili moje čete; zato se niso hotele bojevati in začele so se umikati proti severnim deželam.\n\n4 In zgodilo se je, da smo prišli do mesta Angola in mesto smo zavzeli in se pripravljali, da se bomo branili pred Lamanci. In zgodilo se je, da smo mesto utrdili s svojimi silami, toda navkljub vsemu našemu utrjevanju so Lamanci prišli nad nas in nas iz mesta pregnali.\n\n5 In pregnali so nas tudi iz Davidove dežele.\n\n6 In odkorakali smo in prišli v Józuetovo deželo, ki je bila na mejah zahodno ob morski obali.\n\n7 In zgodilo se je, da smo zbrali svoje ljudi, kakor hitro je bilo mogoče, da bi jih zbrali v eni skupini.\n\n8 Toda glejte, dežela je bila polna roparjev in Lamancev; in navkljub velikemu propadu, ki je visel nad mojim ljudstvom, se svojih hudobnih dejanj niso pokesali; zato se je po vsem obličju dežele razlila kri in se je začel pokol, tako na nefijski strani kot tudi na lamanski strani; in po vsem obličju dežele je prišlo do prave revolucije.\n\n9 In sedaj, Lamanci so imeli kralja in ime mu je bilo Aron; in prišel je nad nas z vojsko štiriinštirideset tisočev. In glejte, zoperstavil sem se mu z dvainštirideset tisočimi. In zgodilo se je, da sem ga s svojo vojsko premagal, da je zbežal pred menoj. In glej, vse to se je zgodilo in minilo je tristo in trideseto leto.\n\n10 In zgodilo se je, da so se Nefijci začeli kesati svoje krivičnosti in začeli so tarnati, prav kakor je prerokoval prerok Samuel; kajti glejte, nihče ni mogel obdržati tega, kar je bilo njegovo, zavoljo tatov in roparjev in morilcev in umetnosti magije in čarovništva, kar je bilo v deželi.\n\n11 Tako se je zaradi tega po vsej deželi pričelo žalovanje in stokanje, in še zlasti med Nefijevim ljudstvom.\n\n12 In zgodilo se je, da se je, ko sem jaz, Mormon, videl njihovo stokanje in njihovo žalovanje in njihovo potrtost pred Gospodom, srce v meni začelo radostiti, ker sem poznal Gospodove milosti in veliko potrpljenje, zato sem predpostavljal, da bo z njimi milosten, da bodo spet postali pravično ljudstvo.\n\n13 Toda glejte, ta moja radost je bila zaman, kajti njihova potrtost ni vodila v kesanje zaradi Božje dobrote, ampak je bila bolj potrtost prekletih, ker jim Gospod ne bo vselej dopuščal, da bi se veselili v grehu.\n\n14 In k Jezusu niso prišli strtega srca in skesanega duha, ampak so Boga preklinjali in si želeli umreti. Vendar so se za svoje življenje bojevali z mečem.\n\n15 In zgodilo se je, da sem postal spet potrt in videl sem, da je dan milostljivosti šel mimo njih, tako posvetno kot duhovno; kajti na tisoče sem jih videl posekanih v odkritem uporu zoper Boga in nakopičenih kakor gnoj po obličju dežele. In tako je minilo tristo in štiriinštirideseto leto.\n\n16 In zgodilo se je, da so v tristo in petinštiridesetem letu Nefijci začeli bežati pred Lamanci; in zasledovali so jih, dokler niso prišli celo do jašonske dežele, preden jih je bilo moč ustaviti pri njihovem umiku.\n\n17 In sedaj, mesto Jašon je bilo v bližini dežele, kjer je Amáron za Gospoda shranil zapise, da ne bi bili uničeni. In glejte, šel sem, glede na Amáronovo besedo, in vzel Nefijeve plošče in napravil zapis glede na Amáronove besede.\n\n18 In na Nefijeve plošče sem napravil celotno poročilo o vseh hudobijah in gnusobah; toda ognil sem se temu, da bi na teh ploščah v celoti poročal o njihovih hudobijah in gnusobah, kajti glejte, nenehno je pred mojimi očmi prizor hudobij in gnusob, odkar sem zadosti velik, da vidim človeška pota.\n\n19 In gorje mi zaradi njihove hudobije, kajti srce mi je vse moje dni navdajala potrtost zaradi njihove hudobije; vendar vem, da bom poslednji dan povzdignjen.\n\n20 In zgodilo se je, da so v tem letu spet lovili in preganjali Nefijevo ljudstvo. In zgodilo se je, da smo bili preganjani, dokler nismo prišli na sever v deželo, ki se je imenovala Sém.\n\n21 In zgodilo se je, da smo utrdili mesto Sém in v njem smo zbrali svoje ljudi, kolikor jih je bilo mogoče, da bi jih morda rešili pred pogubljenjem.\n\n22 In zgodilo se je v tristo in šestinštiridesetem letu, da so spet pričeli prihajati nad nas.\n\n23 In zgodilo se je, da sem spregovoril svojim ljudem in jih z veliko vnemo rotil, naj smelo stopijo pred Lamance in se bojujejo za svojo ženo in svoje otroke in svojo hišo in svoj dom.\n\n24 In moje besede so jim vlile nekoliko moči, tako da pred Lamanci niso zbežali, ampak so se jim smelo zoperstavili.\n\n25 In zgodilo se je, da smo se borili z vojsko trideset tisočev proti vojski petdeset tisočev. In zgodilo se je, da smo se jim zoperstavili s takšno odločnostjo, da so pred nami zbežali.\n\n26 In zgodilo se je, da smo jih, ko so zbežali, zasledovali s svojimi četami in se spet spopadli z njimi in jih premagali; vendar Gospodove moči ni bilo z nami; da, prepuščeni smo bili sami sebi, da Gospodov Duh ni bival v nas, zato smo postali šibki kakor naši bratje.\n\n27 In moje srce je bilo žalostno zaradi te velike stiske mojega ljudstva, zaradi njihove hudobije in njihovih gnusob. Toda glejte, šli smo nad Lamance in Gadiantonove razbojnike, dokler nismo spet zavzeli dežel naše dediščine.\n\n28 In minilo je tristo in devetinštirideseto leto. In v tristo in petdesetem letu smo z Lamanci in z Gadiantonovimi razbojniki sklenili dogovor, v katerem smo dežele naše dediščine razdelili.\n\n29 In Lamanci so nam dali deželo na severu, da, celo do ozkega prehoda, ki je vodil v deželo na jugu. In mi smo Lamancem dali vso deželo na jugu.\n\n", "morm 3": "[center][font_size=26]3. poglavje[/font_size][/center]\n\n[i]Mormon kliče Nefijce h kesanju. — Dosežejo veliko zmago in se ponašajo v svoji lastni moči. — Mormon jih noče voditi in njegove molitve zanje so brez vere. — Mormonova knjiga je povabilo dvanajstim Izraelovim rodovom, naj verjamejo v evangelij. Med letoma 360 in 362 po Kr.[/i]\n\n1 In zgodilo se je, da Lamanci niso šli ponovno v bitko, dokler ni minilo naslednjih deset let. In glejte, svoje ljudstvo, Nefijce, sem zaposlil, da so svoja ozemlja in svoje orožje pripravljali na čas bitke.\n\n2 In zgodilo se je, da mi je Gospod rekel: Kliči temu ljudstvu — pokesajte se in pridite k meni in se krstite in spet zgradite mojo cerkev in prizanešeno vam bo.\n\n3 In klical sem temu ljudstvu, toda bilo je zaman; in niso spoznali, da je bil Gospod tisti, ki jim je prizanesel in jim dal priložnost za kesanje. In glejte, postali so trdosrčni do Gospoda, svojega Boga.\n\n4 In zgodilo se je, da mi je, potem ko je minilo to deseto leto, kar je bilo skupaj tristo in šestdeset let od Kristusovega prihoda, lamanski kralj poslal pismo, ki mi je dalo vedeti, da se pripravljajo, da se bodo znova prišli bojevat zoper nas.\n\n5 In zgodilo se je, da sem dal svoje ljudstvo zbrati v deželi Opustošenje, v mestu, ki je bilo na mejah pri ozkem prelazu, ki je vodil v deželo na jugu.\n\n6 In tam smo namestili svoje čete, da bi ustavili lamanske čete, da si ne bi prisvojili kakšne od naših dežel; zato smo z vsemi svojimi silami utrdili obrambo pred njimi.\n\n7 In zgodilo se je, da so v tristo in enainšestdesetem letu Lamanci prišli v mesto Opustošenje, da bi se bojevali zoper nas; in zgodilo se je, da smo jih v tistem letu premagali, tako da so se spet vrnili v svoje lastne dežele.\n\n8 In v tristo in dvainšestdesetem letu so spet prišli v bitko. In spet smo jih premagali in jih veliko število pobili in njihove mrtve smo pometali v morje.\n\n9 In sedaj, zaradi te velike stvari, ki jo je moje ljudstvo, Nefijci, napravilo, so se začeli bahati z lastno močjo in začeli zaprisegati pri nebesih, da bodo maščevali kri svojih bratov, ki so jih sovražniki pobili.\n\n10 In pri nebesih in tudi pri Božjem prestolu so zaprisegli, da se bodo šli bojevat zoper sovražnike in jih bodo izbrisali z obličja dežele.\n\n11 In zgodilo se je, da sem jaz, Mormon, v celoti zavrnil, da bi bil odslej poveljnik in vodja tega ljudstva zaradi njihove hudobije in gnusobe.\n\n12 Glejte, vodil sem jih, navkljub njihovi hudobiji sem jih velikokrat vodil v bitko in sem jih imel rad, glede na Božjo ljubezen, ki je bila v meni, z vsem srcem; in ves dan sem v molitvi k Bogu zanje izlival svojo dušo; vendar je bilo to brez vere zaradi njihove trdosrčnosti.\n\n13 In trikrat sem jih rešil iz rok njihovih sovražnikov in niso se pokesali svojih grehov.\n\n14 In ko so zaprisegli pri vsem, kar jim je naš Gospod in Odrešenik Jezus Kristus prepovedal, da bodo šli v bitko nad sovražnike in se maščevali za kri svojih bratov, glejte, je k meni prišel Gospodov glas, rekoč:\n\n15 Maščevanje je moje in jaz bom povrnil; in ker se to ljudstvo ni pokesalo, potem ko sem jih rešil, glejte, bodo izbrisani z obličja zemlje.\n\n16 In zgodilo se je, da sem v celoti zavrnil, da bi šel nad svoje sovražnike; in storil sem, prav kakor mi je Gospod zapovedal; in bil sem kakor nemočna priča, da sem svetu pričeval o tem, kar sem videl in slišal, glede na razodetja Duha, ki je pričeval o tem, kar bo prišlo.\n\n17 Zato pišem vam, drugi narodi, in tudi tebi, Izraelova hiša, ko se bo to delo začelo, da se boste kmalu pripravili na vrnitev v deželo svoje dediščine;\n\n18 da, glejte, pišem vam, vsem koncem zemlje; da, vam, dvanajst Izraelovih rodov, ki vam bodo po vaših delih sodili dvanajsteri, ki jih je Jezus v jeruzalemski deželi izvolil za svoje učence.\n\n19 In pišem tudi ostanku tega ljudstva, kateremu bodo prav tako sodili dvanajsteri, ki jih je Jezus izvolil v tej deželi; in njim bodo sodili oni drugi dvanajsteri, ki jih je Jezus izvolil v jeruzalemski deželi.\n\n20 In to mi razodeva Duh, zato pišem vsem vam. In zaradi tega vam pišem, da boste vedeli, da morate vsi stati pred Kristusovim sodnim stolom, da, vsaka duša, ki pripada vsej Adamovi človeški družini; in morate stati, da se vam bo sodilo po vaših delih, naj so bila dobra ali húda.\n\n21 In da bi tudi verjeli v evangelij Jezusa Kristusa, ki ga boste imeli med vami; in da bodo tudi Judje, Gospodovo ljudstvo zaveze, imeli še eno pričo poleg njega, ki so ga videli in slišali, tistega Jezusa, ki so ga umorili, ki je bil sam Kristus in sam Bog.\n\n22 In želel bi, da bi vse vas konce zemlje prepričal, da bi se pokesali in se pripravili, da boste stali pred Kristusovim sodnim stolom.\n\n", "morm 4": "[center][font_size=26]4. poglavje[/font_size][/center]\n\n[i]Vojna in pokol se nadaljujeta. — Hudobni kaznujejo hudobne. — Prevladuje hudobija, večja kod kdaj prej v vsem Izraelu. — Ženske in otroke žrtvujejo malikom. — Lamanci začnejo brisati Nefijce pred seboj. Med letoma 363 in 375 po Kr.[/i]\n\n1 In sedaj se je zgodilo, da so v tristo in triinšestdesetem letu šli Nefijci s svojimi četami iz dežele Opustošenje, da bi se bojevali zoper Lamance.\n\n2 In zgodilo se je, da so bile nefijske čete spet potisnjene nazaj v deželo Opustošenje. In ko so bili še utrujeni, je nadnje prišla spočita lamanska vojska; in prišlo je do hude bitke, tako da so Lamanci zavzeli mesto Opustošenje in pobili veliko Nefijcev in zajeli veliko ujetnikov.\n\n3 In preostali so zbežali in se pridružili prebivalcem mesta Teankum. Mesto Teankum je torej ležalo v mejah ob morski obali; in bilo je tudi blizu mesta Opustošenje.\n\n4 In zato ker so šle nefijske čete nad Lamance, so začele zadobivati udarce, kajti če ne bi bilo zavoljo tega, Lamanci nad njimi ne bi imeli moči.\n\n5 Toda, glejte, Božje sodbe bodo doletele hudobne; in hudobni so tisti, ki kaznujejo hudobne; kajti hudobni so tisti, ki srca človeških otrok podžigajo k prelivanju krvi.\n\n6 In zgodilo se je, da so se Lamanci pripravljali, da bodo šli nad mesto Teankum.\n\n7 In zgodilo se je v tristo in štiriinšestdesetem letu, da so Lamanci prišli nad mesto Teankum, da bi tudi mesto Teankum zavzeli.\n\n8 In zgodilo se je, da so Nefijci odbili napad in jih potisnili nazaj. In ko so Nefijci videli, da so Lamance pregnali, so se spet bahali z lastno močjo; in z lastno močjo so šli in spet zavzeli mesto Opustošenje.\n\n9 In vse to je bilo torej storjeno in na obeh straneh je bilo pobitih na tisoče, tako Nefijcev kot Lamancev.\n\n10 In zgodilo se je, da je minilo tristo in šestinšestdeseto leto in Lamanci so spet prišli nad Nefijce v bitko; in Nefijci se še niso pokesali za húdo, ki so ga storili, ampak so nenehno vztrajali v svoji hudobiji.\n\n11 In nemogoče je, da bi jezik opisal oziroma človek podal popoln opis strašnega prizora krvi in pokola, ki je bil med ljudstvom, tako med Nefijci kot med Lamanci; in vsi so postali trdosrčni, tako da so se nenehno radostili v prelivanju krvi.\n\n12 In nikoli ni bilo tako velike hudobije med Lehijevimi otroki, niti med vso Izraelovo hišo, glede na Gospodove besede, kakor med tem ljudstvom.\n\n13 In zgodilo se je, da so Lamanci zavzeli mesto Opustošenje in to zato, ker je njihovo število presegalo število Nefijcev.\n\n14 In odkorakali so tudi nad mesto Teankum in so iz njega pregnali prebivalce in zajeli veliko ujetnikov, tako žensk kot otrok, in jih darovali kot žrtev svojim bogovom malikom.\n\n15 In zgodilo se je, da so v tristo in sedeminšestdesetem letu Nefijci, ker so bili jezni, ker so Lamanci žrtvovali njihove ženske in njihove otroke, šli nad Lamance s silno veliko jezo, tako da so Lamance spet premagali in jih pregnali iz svojih dežel.\n\n16 In Lamanci niso spet prišli nad Nefijce vse do tristo in petinsedemdesetega leta.\n\n17 In v tem letu so nad Nefijce prišli z vsemi svojimi silami; in niso jih prešteli zaradi njihovega velikega števila.\n\n18 In odslej Nefijci niso več pridobivali moči nad Lamanci, ampak so zaradi njih začeli izginjati prav kakor rosa pred soncem.\n\n19 In zgodilo se je, da so Lamanci prišli nad mesto Opustošenje in v deželi Opustošenje je bila silno huda bitka, v kateri so Nefijce premagali.\n\n20 In spet so zbežali pred njimi in so prišli v mesto Boaz; in tam so se silno smelo zoperstavili Lamancem, tako da jih Lamanci niso premagali, dokler niso prišli v drugo.\n\n21 In ko so prišli v drugo, so bili Nefijci pregnani in pobiti v silno velikem pokolu; njihove ženske in otroci pa so bili spet žrtvovani malikom.\n\n22 In zgodilo se je, da so Nefijci spet zbežali pred njimi in s seboj odpeljali vse prebivalce tako iz mest kot iz vasi.\n\n23 In sedaj sem jaz, Mormon, ker sem videl, da so bili Lamanci tik pred tem, da deželo uničijo, torej šel na hrib Šim in gor odnesel vse zapise, ki jih je Amáron skril za Gospoda.\n\n", "morm 5": "[center][font_size=26]5. poglavje[/font_size][/center]\n\n[i]Mormon ponovno vodi nefijske čete v krvave bitke in pokol. — Mormonova knjiga bo prišla na dan, da bo ves Izrael prepričala, da Jezus je Kristus. — Zaradi njihove nevere bodo Lamanci razkropljeni in Duh se bo prenehal truditi z njimi. — Evangelij bodo prejeli od drugih narodov v poslednjih dneh. Med letoma 375 in 384 po Kr.[/i]\n\n1 In zgodilo se je, da sem šel med Nefijce in se pokesal zaradi prisege, ki sem jo sklenil, da jim ne bom več pomagal; in spet so mi dali poveljstvo nad svojimi četami, kajti name so gledali, kakor da jih lahko rešim iz njihovih stisk.\n\n2 Toda glejte, bil sem brez upanja, kajti vedel sem za Gospodove sodbe, ki jih bodo doletele; kajti niso se pokesali svojih krivičnosti, ampak so se za svoje življenje bojevali, ne da bi klicali k tistemu Bitju, ki jih je ustvarilo.\n\n3 In zgodilo se je, da so Lamanci prišli nad nas, ko smo zbežali v mesto Jordan; toda glejte, potisnjeni so bili nazaj, da tistikrat mesta niso zavzeli.\n\n4 In zgodilo se je, da so spet prišli nad nas in mesto smo obdržali. In bila so tudi druga mesta, ki so jih Nefijci obdržali, oporišča, ki so jim preprečevala, da niso mogli v deželo, ki je ležala pred nami, da bi pokončali prebivalce naše dežele.\n\n5 Toda zgodilo se je, da so Lamanci uničili vsako deželo, skozi katero smo šli in katere prebivalci se niso zbrali, in njihova mesta in vasi in velika mesta so bila požgana z ognjem; in tako je minilo tristo in devetinsedemdeseto leto.\n\n6 In zgodilo se je, da so v tristo in osemdesetem letu Lamanci prišli nad nas v bitko in smelo smo se jim zoperstavili; toda vse je bilo zaman, kajti njihovo število je bilo tako veliko, da so nefijsko ljudstvo teptali pod nogami.\n\n7 In zgodilo se je, da smo se spet pognali v beg in tisti, ki so bežali hitreje od Lamancev, so pobegnili, in tisti, ki niso bežali hitreje od Lamancev, so bili posekani in pokončani.\n\n8 In sedaj glejte, jaz, Mormon, ne želim mučiti človeških duš s tem, da bi jim prikazal takšen strašen krvav prizor in pokol, kakor se je odvijal pred mojimi očmi; vem pa, da mora biti to zagotovo razkrito in da mora biti vse to, kar je skrito, razodeto s streh hiš —\n\n9 in tudi da mora te stvari spoznati ostanek tega ljudstva in tudi drugi narodi, za katere je Gospod rekel, da bodo to ljudstvo razkropili in bodo to ljudstvo imeli za ničvredno — zato pišem kratko okrajšavo, ne da bi si drznil podati celotno poročilo o stvareh, ki sem jih videl, zaradi zapovedi, ki sem jo prejel, in tudi da vi ne bi bili preveč žalostni zaradi hudobije tega ljudstva.\n\n10 In sedaj glejte, tole govorim njihovemu potomstvu in tudi drugim narodom, ki skrbijo za Izraelovo hišo, ki se zavedajo in vedó, od kod prihajajo njihovi blagoslovi.\n\n11 Kajti vem, da se bodo takšni žalostili zavoljo stiske Izraelove hiše; da, žalostili se bodo zavoljo pogube tega ljudstva; žalostili se bodo, da se to ljudstvo ni pokesalo, da bi jih Jezus objel s svojimi rokami.\n\n12 Te stvari so torej zapisane za ostanek Jakobove hiše; in tako so zapisane, ker Bog ve, da jim jih hudobija ne bo prinesla; in morajo biti skrite za Gospoda, da bodo lahko prišle na dan ob njegovem lastnem času.\n\n13 In to je zapoved, ki sem jo prejel; in glejte, na dan bodo prišle glede na Gospodovo zapoved, ko se mu bo v njegovi modrosti zdelo primerno.\n\n14 In glejte, šle bodo k nevernim med Judi; in s tem namenom bodo šle — da jih bodo lahko prepričale, da Jezus je Kristus, Sin živega Boga; da bo Oče po svojem nadvse Ljubljenem uresničil svoj veliki in večni namen, ko bo obnovil Jude oziroma vso Izraelovo hišo v deželi njihove dediščine, ki jim jo je dal Gospod, njihov Bog, da bo izpolnil svojo zavezo.\n\n15 In tudi da bo potomstvo tega ljudstva lahko bolj verjelo v njegov evangelij, ki bo šel k njim od drugih narodov; kajti to ljudstvo bo razkropljeno in postalo bo temno, umazano in ostudno ljudstvo, neprimerljivo s tem, kar je kdaj koli bilo med nami, da, celo tega, kar je bilo med Lamanci, in to zaradi njihove nevere in malikovanja.\n\n16 Kajti glejte, Gospodov Duh se je že prenehal truditi z njihovimi očeti; in v svetu so brez Kristusa in Boga; in tavajo naokrog kakor veter nosi pleve.\n\n17 Nekoč so bili očarljivo ljudstvo in Kristusa so imeli za pastirja; da, vodil jih je prav Bog Oče.\n\n18 Toda sedaj, glejte, jih naokrog vodi Satan, in sicer kakor veter nosi pleve oziroma kakor valovi premetavajo barko brez jader ali sidra ali brez česar koli, s čimer bi jo krmarili; in prav kakor je ta, so oni.\n\n19 In glejte, Gospod je njihove blagoslove, ki bi jih lahko prejeli v deželi, prihranil za druge narode, ki bodo deželo posedovali.\n\n20 Toda glejte, zgodilo se bo, da jih bodo drugi narodi preganjali in razkropili; in potem ko jih bodo drugi narodi preganjali in razkropili, glejte, potem se bo Gospod spomnil zaveze, ki jo je sklenil z Abrahamom in z vso Izraelovo hišo.\n\n21 In Gospod se bo spomnil tudi molitev pravičnih, v katerih so se zanje obračali k njemu.\n\n22 In potem, o vi drugi narodi, kako boste lahko stali pred Božjo močjo, če se ne boste pokesali in se odvrnili od hudobnih poti?\n\n23 Mar ne veste, da ste v Božjih rokah? Mar ne veste, da ima vso moč in na njegovo veliko zapoved se bo zemlja zvila kakor svitek?\n\n24 Zato se pokesajte in postanite ponižni pred njim, sicer bo nad vas prišel v pravici — da ostanek Jakobovega potomstva ne bo šel med vami kakor lev in vas raztrgal na kose, in nikogar ni, ki bi vas rešil.\n\n", "morm 6": "[center][font_size=26]6. poglavje[/font_size][/center]\n\n[i]Nefijci se zberejo v kumoraški deželi k poslednjim bitkam. — Mormon skrije svete zapise na hribu Kumora. — Lamanci zmagajo in nefijski narod je pokončan. — Na sto tisoče jih je pobitih z mečem. Okrog leta 385 po Kr.[/i]\n\n1 In sedaj končujem svoj zapis glede propada mojega ljudstva, Nefijcev. In zgodilo se je, da smo korakali pred Lamanci.\n\n2 In jaz, Mormon, sem lamanskemu kralju napisal pismo in od njega želel, naj nam dovoli, da bomo svoje ljudstvo zbrali v kumoraški deželi pri hribu, ki se je imenoval Kumora, in tam bi se lahko spopadli z njimi.\n\n3 In zgodilo se je, da mi je lamanski kralj naklonil to, kar sem želel.\n\n4 In zgodilo se je, da smo odkorakali v kumoraško deželo in smo si okrog hriba Kumora postavili šotore; in to je bilo v deželi številnih vodá, rek in izvirov; in upali smo, da bomo tukaj pridobili prednost pred Lamanci.\n\n5 In ko je minilo tristo in štiriinosemdeseto leto, smo vse svoje preostale ljudi zbrali v kumoraški deželi.\n\n6 In zgodilo se je, da sem se, ko smo vse svoje ljudstvo zbrali v kumoraški deželi, glejte, jaz, Mormon, začel starati; in ker sem vedel, da bo to zadnja bitka mojega ljudstva, in ker mi je Gospod zapovedal, naj ne dopustim, da bi zapisi, ki so nam jih predajali naši očetje, kateri so bili sveti, padli v roke Lamancev (kajti Lamanci bi jih uničili), zato sem z Nefijevih plošč napravil ta zapis in na hribu Kumora skril vse zapise, ki mi jih je zaupala Gospodova roka, razen teh nekaj plošč, ki sem jih dal sinu Moroniju.\n\n7 In zgodilo se je, da je moje ljudstvo s svojimi ženami in svojimi otroki sedaj zagledalo lamanske čete, ki so korakale proti njim; in s tistim strašnim smrtnim strahom, ki navda prsi vsem hudobnim, so jih pričakali.\n\n8 In zgodilo se je, da so se prišli bojevat zoper nas in vsako dušo je navdala groza zaradi njihovega velikega števila.\n\n9 In zgodilo se je, da so na moje ljudstvo planili z meči in z loki in s puščicami in s sekirami in z vsakovrstnim bojnim orožjem.\n\n10 In zgodilo se je, da so bili moji možje posekani, da, in sicer mojih deset tisoč, ki so bili z menoj, in ranjen sem padel v njihovo sredo; in šli so mimo mene, da niso napravili konec mojemu življenju.\n\n11 In ko so šli skozi in so posekali vse moje ljudstvo, razen štiriindvajsetih od nas (med katerimi je bil moj sin Moroni), in ker smo preživeli smrt svojega ljudstva, smo se naslednji dan, ko so se Lamanci vrnili v svoje tabore, ozrli z vrha hriba Kumora na mojih deset tisoč ljudi, ki so bili posekani, ki sem jih sam vodil v prvih vrstah.\n\n12 In zagledali smo tudi mojih deset tisoč ljudi, ki jih je vodil moj sin Moroni.\n\n13 In glejte, Gidgidonijevih deset tisoč je padlo in tudi on v njihovi sredi.\n\n14 In Lama je padel s svojimi deset tisočimi; in Gilgal je padel s svojimi deset tisočimi; in Limha je padel s svojimi deset tisočimi; in Jeneum je padel s svojimi deset tisočimi; in Kumeniha in Moroniha in Antionum in Šiblom in Sem in Jóš so padli vsak s svojimi deset tisočimi.\n\n15 In zgodilo se je, da jih je bilo še deset, ki so padli pod mečem, vsak s svojimi deset tisočimi; da, in sicer vse moje ljudstvo, razen tistih štiriindvajsetih, ki so bili z menoj, in tudi nekaj, kar jih je pobegnilo v južne dežele, in nekaj, kar jih je prebegnilo k Lamancem, je padlo; in njihovo meso in kri in kosti so ležale po obličju zemlje, ker so jih pustili tisti, ki so jih pobili, da so razpadali po pokrajini in propadali in se vrnili v mater zemljo.\n\n16 In tesnoba mi je razklala dušo zaradi pobitih od mojega ljudstva in zaklical sem:\n\n17 O vi zali, kako ste mogli oditi z Gospodovih poti! O vi zali, kako ste mogli zavrniti tistega Jezusa, ki je stal razprtih rok, da bi vas sprejel!\n\n18 Glejte, če tega ne bi storili, ne bi padli. Toda glejte, padli ste in žalujem izgubo za vami.\n\n19 O vi zali sinovi in hčere, vi očetje in matere, vi možje in žene, vi zali, kako to, da ste padli!\n\n20 Toda glejte, vas ni več in moja potrtost vas ne more povrniti.\n\n21 In kmalu pride dan, ko si bo vaše umrljivo moralo nadeti nesmrtnost in ta telesa, ki sedaj razpadajo v propadljivost, bodo morala kmalu postati nepropadljiva telesa; in potem boste morali stati pred Kristusovim sodnim stolom, da vam bo sojeno po vaših delih, in če je tako, da ste pravični, potem ste blagoslovljeni skupaj s svojimi očeti, ki so odšli pred vami.\n\n22 O, da bi se pokesali, preden je nad vas prišlo to veliko uničenje! Toda glejte, vas ni več in Oče, da, Večni Oče nebes pozna vaše stanje; in z vami storí glede na svojo pravico in milost.\n\n", "morm 7": "[center][font_size=26]7. poglavje[/font_size][/center]\n\n[i]Mormon povabi Lamance iz poslednjih dni, naj verjamejo v Kristusa, sprejmejo njegov evangelij in bodo odrešeni. — Vsi, ki verjamejo Svetemu pismu, bodo verjeli tudi Mormonovi knjigi. Okrog leta 385 po Kr.[/i]\n\n1 In sedaj, glejte, bi nekoliko spregovoril ostanku tega ljudstva, kateremu je prizanešeno, če bo tako, da jim bo Bog dal moje besede, da bodo lahko spoznali stvari svojih očetov; da, govorim tebi, ostanek Izraelove hiše; in to so besede, ki jih govorim:\n\n2 Vedite, da ste iz Izraelove hiše.\n\n3 Vedite, da se morate pokesati ali pa ne morete biti odrešeni.\n\n4 Vedite, da morate odložiti bojno orožje in se nič več radostiti v prelivanju krvi in nič več prijeti zanj, razen če bi vam to Bog zapovedal.\n\n5 Vedite, da morate priti do spoznanja svojih očetov in se pokesati vseh svojih grehov in krivičnosti in verjeti v Jezusa Kristusa, da je on Božji Sin in da so ga Judje ubili in da je z Očetovo močjo spet vstal, s čimer je dosegel zmago nad grobom; in v njem je premagano tudi želo smrti.\n\n6 In on uresniči vstajenje mrtvih, zavoljo česar mora človek vstati, da bo stal pred njegovim sodnim stolom.\n\n7 In on je uresničil odkupitev sveta, s čimer je temu, ki je pred njim na sodni dan spoznan za nedolžnega, dano prebivati v Božji navzočnosti v njegovem kraljestvu, da bo z zbori zgoraj pel nenehne hvale Očetu in Sinu in Svetemu Duhu, ki so en Bog, v stanju sreče, ki nima konca.\n\n8 Zato se pokesajte in se krstite v Jezusovem imenu in se oprimite Kristusovega evangelija, ki bo postavljen pred vas ne le v tem zapisu, ampak tudi v zapisu, ki bo k drugim narodom prišel od Judov, v zapisu, ki bo k vam prišel od drugih narodov.\n\n9 Kajti glejte, to je zapisano z namenom, da boste verjeli tistemu; in če boste tistemu verjeli, boste verjeli tudi temu; in če verjamete temu, boste vedeli glede svojih očetov in tudi čudovitih del, ki so se med njimi dogajala z Božjo močjo.\n\n10 In vedeli boste tudi, da ste ostanek Jakobovega potomstva; zato ste prišteti med ljudstvo prve zaveze; in če bo tako, da boste verjeli v Kristusa in se krstili, najprej z vodo, potem z ognjem in s Svetim Duhom, sledeč vzoru našega Odrešenika, glede na to, kar nam je zapovedal, bo na sodni dan z vami dobro. Amen.\n\n", "morm 8": "[center][font_size=26]8. poglavje[/font_size][/center]\n\n[i]Lamanci iščejo in pobijajo Nefijce. — Mormonova knjiga bo prišla na dan z Božjo močjo. — Gorje je izrečeno nad tistimi, ki pihajo od srda in se bojujejo zoper Gospodovo delo. — Nefijski zapis bo prišel na dan v dnevu hudobije, izprijenosti in odpada. Med letoma 400 in 421 po Kr.[/i]\n\n1 Glejte, jaz, Moroni, končujem zapis svojega očeta, Mormona. Glejte, le malo tega imam še zapisati, to, kar mi je zapovedal oče.\n\n2 In sedaj se je zgodilo, da so po veliki in strašni bitki pri Kumori, glejte, Lamanci lovili Nefijce, ki so pobegnili v deželo na jugu, dokler niso vseh pokončali.\n\n3 In tudi mojega očeta so ubili in ostajam čisto sam, da zapišem žalostno zgodbo o propadu mojega ljudstva. Toda glejte, njih ni več in jaz izpolnjujem očetovo zapoved. In tega, ali me bodo ubili, ne vem.\n\n4 Zato bom pisal in zapise skril v zemljo; in kam grem, ni pomembno.\n\n5 Glejte, moj oče je napravil ta zapis in zapisal je namen le-tega. In glejte, tudi sam bi ga zapisal, če bi na ploščah imel prostor, pa ga nimam; in nimam rude, kajti sam sem. Moj oče je bil ubit v bitki in vsi moji sorodniki in nimam prijateljev, niti nimam kam; in tega, kako dolgo bo Gospod dopustil, da bom lahko živel, ne vem.\n\n6 Glejte, štiristo let je minilo od prihoda našega Gospoda in Odrešenika.\n\n7 In glejte, Lamanci so lovili moje ljudi, Nefijce, od mesta do mesta in iz kraja v kraj, in jih polovili, in sicer dokler jih ni bilo več; in velik je bil njihov padec; da, velik in neverjeten je propad mojega ljudstva, Nefijcev.\n\n8 In glejte, Gospodova roka je tista, ki je to storila. In glejte tudi, Lamanci se vojskujejo drug z drugim; in vse obličje te dežele je nenehen krog pobijanja in prelivanja krvi; in nihče ne pozna konca vojne.\n\n9 In sedaj, glejte, glede njih ne rečem ničesar več, kajti ni jih, razen Lamancev in roparjev, ki obstajajo na obličju dežele.\n\n10 In ni jih, ki poznajo pravega Boga, razen Jezusovi učenci, ki so ostali v deželi, dokler človeška hudobija ni bila tako velika, da jim Gospod ni dopustil ostati z ljudmi; in kje so na obličju dežele, ne ve nihče.\n\n11 Toda glejte, moj oče in jaz sva jih videla in služili so nama.\n\n12 In kdor bo prejel ta zapis in ga ne bo obsodil zaradi nepopolnosti, ki so v njem, ta bo spoznal večje stvari kot te. Glejte, sem Moroni; in če bi bilo mogoče, bi vam razkril vse.\n\n13 Glejte, preneham govoriti glede tega ljudstva. Sem Mormonov sin in moj oče je Nefijev potomec.\n\n14 In jaz sem tisti, ki bo ta zapis skril za Gospoda; plošče le-tega so brez vrednosti zaradi Gospodove zapovedi. Kajti resnično je rekel, da jih nihče ne bo imel, da bi se z njimi okoristil; toda zapis le-teh je velike vrednosti; in kdor ga bo razkril, tega bo Gospod blagoslovil.\n\n15 Kajti nihče ne more imeti moči, da bi ga razkril, če mu ta ni dana od Boga; kajti Bog želi, da bo storjeno z očesom, zazrtim v njegovo slavo oziroma blaginjo starodavnih in davno razkropljenega Gospodovega ljudstva zaveze.\n\n16 In blagoslovljen naj bo, ki bo to razkril; kajti iz teme bo prinešeno na svetlo glede na Božjo besedo; da, prinešeno bo iz zemlje in zasijalo bo iz teme in ljudje bodo za to vedeli; in zgodilo se bo z Božjo močjo.\n\n17 In če bodo napake, bodo napake človeka. Toda glejte, mi ne vemo za napake, vendar Bog vse ve; zato naj se ta, ki obsoja, zave, sicer bo v nevarnosti peklenskega ognja.\n\n18 In ta, ki pravi: Pokaži mi ali pa boš udarjen — naj se pazi, da ne bo zapovedoval tega, kar je Gospod prepovedal.\n\n19 Kajti glejte, temu, ki naglo sodi, se bo spet naglo sodilo; kajti njegovo plačilo bo po njegovih delih; zato bo Gospod spet udaril njega, ki udari.\n\n20 Glejte, kaj pravijo sveti spisi — človek naj ne udari, niti naj ne sodi; kajti sodba je moja, govori Gospod, in moje je tudi maščevanje in jaz bom povrnil.\n\n21 In ta, ki bo pihal od srda in se bojeval zoper Gospodovo delo in zoper Gospodovo ljudstvo zaveze, ki so Izraelova hiša, in bo rekel: Uničili bomo Gospodovo delo in Gospod se ne bo spomnil svoje zaveze, ki jo je sklenil z Izraelovo hišo — ta je v nevarnosti, da bo posekan in vržen v ogenj;\n\n22 kajti večni Gospodovi nameni se bodo odvijali, dokler se ne bodo izpolnile vse njegove obljube.\n\n23 Raziskujte Izaijeve prerokbe. Glejte, ne morem jih zapisati. Da, glejte, povem vam, da bodo tisti sveti, ki so odšli pred menoj, ki so posedovali to deželo, klicali, da, in sicer iz prahu bodo klicali h Gospodu; in kakor živí Gospod, se bo spomnil zaveze, ki jo je sklenil z njimi.\n\n24 In pozna njihove molitve, da so bile za dobro njihovih bratov. In pozna njihovo vero, kajti v njegovem imenu so lahko premikali gore in v njegovem imenu so lahko napravili, da se je tresla zemlja, in z močjo njegove besede so napravili, da so se ječe zrušile na zemljo, da, celo strahovita ognjena peč jih ni mogla poškodovati, niti divje živali, niti strupenjače, zaradi moči njegove besede.\n\n25 In glejte, njihove molitve so bile prav tako za dobro njega, ki mu bo Gospod dopustil, da bo te stvari prinesel na dan.\n\n26 In nikomur ni potrebno reči, da ne bodo prišle, kajti zagotovo bodo prišle, kajti to je govoril Gospod; kajti iz zemlje bodo prišle po Gospodovi roki in nihče je ne more zadržati; in zgodilo se bo tisti dan, ko bodo rekli, da čudežev ni več; in prišlo bo, prav kakor če bi človek govoril od mrtvih.\n\n27 In zgodilo se bo tisti dan, ko bo kri svetih klicala h Gospodu zaradi tajnih zvez in del teme.\n\n28 Da, zgodilo se bo tisti dan, ko bodo zanikali Božjo moč in bodo cerkve onečaščene in bodo vzvišeni v ponosu svojega srca; da, in sicer tisti dan, ko se bodo voditelji cerkva in učitelji povzdigovali v ponosu svojega srca, in sicer da bodo zavidali tem, ki pripadajo njihovi cerkvi.\n\n29 Da, zgodilo se bo tisti dan, ko bodo slišali za požare in divje viharje in dimne meglice v tujih deželah;\n\n30 in prav tako se bo slišalo o vojnah, govoricah o vojnah in potresih na različnih krajih.\n\n31 Da, zgodilo se bo tisti dan, ko bo na obličju zemlje velika omadeževanost; umori bodo in ropanje in laganje in zavajanje in vlačugarstvo in vsakovrstne gnusobe; ko jih bo veliko, ki bodo rekli: Napravi to, napravi ono in ni pomembno, kajti Gospod bo poslednji dan takšne podprl. Toda gorje takim, kajti v breznu bridkosti so in v sponah krivičnosti.\n\n32 Da, zgodilo se bo tisti dan, ko bodo cerkve, ki bodo zgrajene, rekle: Pridite k meni in za vaš denar vam bodo grehi odpuščeni.\n\n33 O hudobno in pokvarjeno in trdovratno ljudstvo, zakaj ste si gradili cerkve, da bi se okoristili? Zakaj ste spremenili sveto Božjo besedo, da bi svoji duši priklicali prekletstvo? Glejte, obrnite se na Božja razodetja, kajti glejte, tistega dne pride čas, ko se mora vse to izpolniti.\n\n34 Glejte, Gospod mi je pokazal velike in čudovite stvari glede tega, kar mora kmalu priti tistega dne, ko bo to prišlo med vas.\n\n35 Glejte, govorim vam, kot da bi bili navzoči in vendarle niste. Toda glejte, Jezus Kristus vas mi je pokazal in poznam vaša dejanja.\n\n36 In vem, da hodite v ponosu svojega srca; in ni jih, kakor le nekaj, ki se ne povzdigujejo v ponosu svojega srca, da bi nosili zelo izvrstna oblačila, da bi zavidali in da bi delali zdrahe in bili zlonamerni in preganjali druge in delali vsakovrstne krivičnosti; in vaše cerkve, da, prav vsaka, so postale omadeževane zaradi ponosa vašega srca.\n\n37 Kajti glejte, raje imate denar in svoje imetje in svoja izvrstna oblačila in okraševanje svojih cerkva, kakor imate radi revnega in pomoči potrebnega, bolnega in prizadetega.\n\n38 O vi omadeževani, vi hinavci, vi učitelji, ki se prodajate za to, kar bo razjedeno, zakaj ste omadeževali sveto Božjo cerkev? Zakaj vas je sram prevzeti Kristusovo ime? Zakaj ne verjamete, da so vrednote neskončne sreče večje kakor beda, ki nikoli ne umre — zaradi hvale sveta?\n\n39 Zakaj se krasite s tem, kar nima življenja, in vendarle dopuščate, da lačni in pomoči potrebni in goli in bolni in prizadeti hodijo mimo vas in jih ne opazite?\n\n40 Da, zakaj razvijate tajne gnusobe, da bi se okoristili, in povzročate, da vdove žalujejo pred Gospodom in da tudi sirote žalujejo pred Gospodom in da kri njihovih očetov in njihovih mož prav tako vpije iz zemlje h Gospodu po maščevanju nad vašo glavo?\n\n41 Glejte, meč maščevanja visi nad vami; in kmalu pride čas, ko bo kri svetih maščeval nad vami, kajti ne bo več prenašal njihovih klicev.\n\n", "morm 9": "[center][font_size=26]9. poglavje[/font_size][/center]\n\n[i]Moroni kliče tiste, ki ne verjamejo v Kristusa, naj se pokesajo. — Razglaša o Bogu čudežev, ki daje razodetja in na zveste izliva darove in znamenja. — Čudežev ni več zaradi nevere. — Znamenja spremljajo tiste, ki verjamejo. — Ljudi opominja, naj bodo modri in izpolnjujejo zapovedi. Med letoma 401 in 421 po Kr.[/i]\n\n1 In sedaj spregovorim tudi glede tistih, ki ne verjamejo v Kristusa.\n\n2 Glejte, ali boste verjeli na dan vašega obiskanja — glejte, ko bo prišel Gospod, da, in sicer tisti véliki dan, ko se bo zemlja zvila kakor svitek in se bodo zaradi žgoče vročine prvine stalile, da, na tisti véliki dan, ko boste privedeni, da boste stali pred Božjim Jagnjetom — ali boste potem rekli, da Boga ni?\n\n3 Ali boste takrat še zanikali Kristusa oziroma ali boste lahko pogledali Božje Jagnje? Mar predpostavljate, da boste z njim prebivali z zavestjo o svoji krivdi? Mar predpostavljate, da bi bili lahko srečni, če bi prebivali s tistim svetim Bitjem, ko vam dušo trpinči zavest o krivdi, da ste vselej kršili njegove zakone?\n\n4 Glejte, povem vam, da bi bili nesrečnejši, če bi prebivali s svetim in pravičnim Bogom z zavestjo svoje umazanije pred njim, kakor bi bili, če bi prebivali s prekletimi dušami v peklu.\n\n5 Kajti glejte, ko boste zagledali svojo goloto pred Bogom in tudi Božjo slavo in svetost Jezusa Kristusa, bo to v vas zanetilo neugasljivi ogenj.\n\n6 O potem, vi, neverni, obrnite se h Gospodu; glasno kličite k Očetu v Jezusovem imenu, da boste na tisti véliki in poslednji dan morda spoznani za brezmadežne, čiste, zale in bele, potem ko boste očiščeni z Jagnjetovo krvjo.\n\n7 In spet govorim vam, ki zanikate Božja razodetja in pravite, da jih ni več, da ni več razodetij, ne prerokb, ne darov, ne zdravljenja, ne govora jezikov in tolmačenja jezikov;\n\n8 glejte, povem vam, da ta, ki to zanika, ne pozna Kristusovega evangelija; da, ta svetih spisov ni prebral; če pa jih je, jih ne razume.\n\n9 Kajti mar ne beremo, da je Bog isti včeraj, danes in za vekomaj in da v njem ni odstopanja niti odseva spreminjanja.\n\n10 In sedaj, če ste si predstavljali boga, ki se spreminja in v katerem je odsev spreminjanja, potem ste si predstavljali boga, ki ni Bog čudežev.\n\n11 Toda glejte, pokazal vam bom Boga čudežev, in sicer Abrahamovega Boga in Izakovega Boga in Jakobovega Boga; in to je tisti Bog, ki je ustvaril nebo in zemljo in vse, kar je v njiju.\n\n12 Glejte, ustvaril je Adama in po Adamu je prišel človekov padec. In zaradi človekovega padca je prišel Jezus Kristus, in sicer Oče in Sin; in zaradi Jezusa Kristusa je prišlo do odkupitve človeka.\n\n13 In zaradi odkupitve človeka, ki je prišla po Jezusu Kristusu, so privedeni v Gospodovo navzočnost; da, to je tam, kjer so odkupljeni vsi ljudje zaradi Kristusove smrti, ki uresniči vstajenje, ki uresniči odkupitev od neskončnega spanja, iz katerega se bodo vsi ljudje z Božjo močjo prebudili, ko bo zatrobila trobenta; in pristopili bodo, tako majhni kot veliki, in vsi bodo stali pred njegovim sodnim stolom, odrešeni in spuščeni s te večne spone smrti, ki je telesna smrt.\n\n14 In potem pride nadnje sodba Svetega; in potem pride čas, da bo ta, ki je umazan, še vedno umazan; in ta, ki je pravičen, bo še vedno pravičen; ta, ki je srečen, bo še vedno srečen; in ta, ki je nesrečen, bo še vedno nesrečen.\n\n15 In sedaj, o vsi vi, ki ste si predstavljali boga, ki ne more delati čudežev, vprašal bi vas, je mar vse to, o čemer sem govoril, minilo? Mar je že prišel konec? Glejte, povem vam, ni; in Bog ni prenehal biti Bog čudežev.\n\n16 Glejte, mar ni to, kar je Bog storil, čudovito v naših očeh? Da, in kdo lahko doume čudovita Božja dela?\n\n17 Kdo bo rekel, da ni bil čudež, da sta po njegovi besedi nastala nebo in zemlja; in z močjo njegove besede je bil iz zemeljskega prahu ustvarjen človek; in z močjo njegove besede so se dogajali čudeži?\n\n18 In kdo bo rekel, da Jezus Kristus ni naredil veliko velikih čudežev? In po rokah apostolov se je zgodilo veliko velikih čudežev.\n\n19 In če so se takrat dogajali čudeži, zakaj je Bog prenehal biti Bog čudežev, pa vendarle je on nespremenljivo Bitje? In glejte, povem vam, ne spreminja se; če je tako, bi prenehal biti Bog; in ne preneha biti Bog in on je Bog čudežev.\n\n20 In razlog, zakaj je med človeškimi otroki prenehal delati čudeže, je ta, da hirajo v neveri in odhajajo s prave poti in ne poznajo Boga, v katerega bi morali zaupati.\n\n21 Glejte, povem vam, da mu bo, kdor verjame v Kristusa, ne da bi dvomil, dano vse, kar bo Očeta prosil v Kristusovem imenu; in to je obljubljeno vsem, in sicer vsem koncem zemlje.\n\n22 Kajti glejte, tako je govoril Jezus Kristus, Božji Sin, svojim učencem, ki bodo ostali, da, in tudi vsem svojim učencem, ko je množica poslušala: Pojdite po vsem svetu in pridigajte evangelij vsakemu bitju;\n\n23 in ta, ki verjame in se krsti, bo odrešen, ta pa, ki ne verjame, bo preklet;\n\n24 in ta znamenja bodo spremljala te, ki verjamejo — v mojem imenu bodo izganjali demone; govorili bodo z novimi jeziki; pobirali bodo kače; in če bodo popili kaj smrtonosnega, jim ne bo škodovalo; na bolne bodo polagali roke in ozdraveli bodo;\n\n25 in kdor bo verjel v moje ime, ne da bi dvomil, njemu bom potrdil vse svoje besede, in sicer vsem koncem zemlje.\n\n26 In sedaj, glejte, kdo se lahko zoperstavi Božjemu delu? Kdo lahko zanika njegove besede? Kdo se bo dvignil zoper vsemogočno Gospodovo moč? Kdo bo preziral Gospodova dela? Kdo bo preziral Kristusove otroke? Glejte, vsi vi, ki ste preziralci Gospodovih del, kajti čudili se boste in propadli boste.\n\n27 O potem, ne prezirajte in se ne čudite, ampak prisluhnite Gospodovim besedam in prosite Očeta v Jezusovem imenu za vse, kar boste potrebovali. Ne dvomite, ampak verujte in začnite kakor v starodavnih časih in pridite h Gospodu z vsem srcem in za svojo odrešitev delajte s strahom in trepetom pred njim.\n\n28 Bodite modri v dneh svoje preizkušnje; opustite vso nečistost; ne prosite, da bi to zapravili za svoja poželenja, ampak prosite z neomajno odločnostjo, da ne boste podlegli nobeni skušnjavi, ampak da boste služili pravemu in živemu Bogu.\n\n29 Glejte, da se ne boste krstili nevredni; glejte, da ne boste Kristusovega zakramenta vzeli nevredni; ampak glejte, da boste vse to delali vredni in to delajte v imenu Jezusa Kristusa, Sina živega Boga; in če boste tako delali in vztrajali do konca, nikakor ne boste izvrženi.\n\n30 Glejte, govorim vam, kakor bi vam govoril od mrtvih, kajti vem, da boste imeli moje besede.\n\n31 Ne obsojajte me zaradi moje nepopolnosti niti mojega očeta zaradi njegove nepopolnosti, niti tistih, ki so zapisovali pred njim, ampak se Bogu raje zahvaljujte, da vam je naše nepopolnosti razodel, da se boste lahko naučili biti modrejši, kot smo bili mi.\n\n32 In sedaj, glejte, ta zapis smo zapisovali glede na svoje znanje, z znaki, ki se med nami imenujejo preoblikovana egipčanščina, ki smo jo predajali in jo spreminjali glede na način našega govorjenja.\n\n33 In če bi bile naše plošče zadosti velike, bi zapisovali v hebrejščini; toda tudi hebrejščino smo spremenili; in če bi lahko zapisovali v hebrejščini, glejte, vi v našem zapisu ne bi imeli nepopolnosti.\n\n34 Ampak Gospod ve za to, kar smo zapisovali, in tudi da nobeno drugo ljudstvo ne pozna našega jezika; in zato, ker nobeno drugo ljudstvo ne pozna našega jezika, je pripravil način za tolmačenje le-tega.\n\n35 In te stvari so zapisane, da bomo lahko s svojih oblačil očistili kri svojih bratov, ki so hirali v neveri.\n\n36 In glejte, to, kar smo želeli glede naših bratov, da, in sicer da bi se vrnili k spoznanju o Kristusu, je glede na molitve vseh svetih, ki so prebivali v deželi.\n\n37 In naj Gospod Jezus Kristus nakloni, da bodo njihove molitve uslišane glede na njihovo vero; in naj se Bog Oče spomni zaveze, ki jo je sklenil z Izraelovo hišo; in naj jih za vekomaj blagoslovi po veri v ime Jezusa Kristusa. Amen.\n\n", "ether 1": "[center][font_size=26]Etrova knjiga[/font_size][/center]\n\nJeredovski zapis, vzet s štiriindvajsetih plošč, ki so jih v dneh kralja Mozija našli Limhijevi ljudje.\n\n[center][font_size=26]1. poglavje[/font_size][/center]\n\n[i]Moroni okrajša Etrove zapise. — Prikazan je Etrov rodovnik. — Pri babilonskem stolpu jeredovski jezik ni zmešan. — Gospod obljubi, da jih bo vodil v izvoljeno deželo in iz njih napravil velik narod.[/i]\n\n1 In sedaj, jaz, Moroni, nadaljujem s poročanjem o tistih starodavnih prebivalcih, ki jih je Gospodova roka pokončala na obličju te severne dežele.\n\n2 In svoje poročilo jemljem s štiriindvajsetih plošč, ki so jih našli Limhijevi ljudje, katero se imenuje Etrova knjiga.\n\n3 In ker predpostavljam, da prvi del tega zapisa, ki govori glede stvarjenja sveta in tudi o Adamu, in poročilo od takrat prav do velikega stolpa in vse, kar se je zgodilo med človeškimi otroki do tistega časa, Judje imajo —\n\n4 zato ne zapisujem tistega, kar se je zgodilo od Adamovih dni do tistega časa; ampak je to na ploščah; in kdor jih bo našel, ta bo imel moč, da bo dobil celotno poročilo.\n\n5 Toda glejte, ne podajam celotnega poročila, ampak podajam le del poročila, od stolpa vse do takrat, ko so bili pokončani.\n\n6 In takole podajam poročilo. Ta, ki je ta zapis zapisal, je bil Eter in bil je Koriantorjev potomec.\n\n7 Koriantor je bil Moronov sin.\n\n8 In Moron je bil Etemov sin.\n\n9 In Etem je bil Ahahov sin.\n\n10 In Ahah je bil Setov sin.\n\n11 In Set je bil Šiblonov sin.\n\n12 In Šiblon je bil Komov sin.\n\n13 In Kom je bil Koriantumov sin.\n\n14 In Koriantum je bil Amnigadajev sin.\n\n15 In Amnigada je bil Aronov sin.\n\n16 In Aron je bil potomec Heta, ki je bil Heartomov sin.\n\n17 In Heartom je bil Libov sin.\n\n18 In Lib je bil Kišev sin.\n\n19 In Kiš je bil Koromov sin.\n\n20 In Korom je bil Levijev sin.\n\n21 In Levi je bil Kimov sin.\n\n22 In Kim je bil Moriantonov sin.\n\n23 In Morianton je bil Riplakišev potomec.\n\n24 In Riplakiš je bil Šezov sin.\n\n25 In Šez je bil Hetov sin.\n\n26 In Het je bil Komov sin.\n\n27 In Kom je bil Koriantumov sin.\n\n28 In Koriantum je bil Emerjev sin.\n\n29 In Emer je bil Omerjev sin.\n\n30 In Omer je bil Šuletov sin.\n\n31 In Šule je bil Kibov sin.\n\n32 In Kib je bil sin Oríjaja, ki je bil sin Jereda;\n\n33 Jereda, ki je s svojim bratom in njunima družinama, z nekaterimi drugimi in njihovimi družinami prišel od velikega stolpa v času, ko je Gospod zmešal jezik ljudi in v srdu zaprisegel, da bodo razkropljeni po vsem obličju zemlje; in glede na Gospodovo besedo je bilo ljudstvo razkropljeno.\n\n34 In ker je bil Jeredov brat velik in mogočen mož in človek, ki je bil močno priljubljen pri Gospodu, mu je Jered, njegov brat, rekel: Kliči h Gospodu, da nas ne bo zmedel, da ne bi mogli razumeti naših besed.\n\n35 In zgodilo se je, da je Jeredov brat klical h Gospodu in Gospod se je Jereda usmilil; zato ni zmešal Jeredovega jezika; in Jered in njegov brat nista bila zmedena.\n\n36 Potem je Jered svojemu bratu rekel: Kliči spet h Gospodu in morda bo, da bo odvrnil svojo jezo od tistih, ki so najini prijatelji, da ne bo zmešal njihovega jezika.\n\n37 In zgodilo se je, da je Jeredov brat klical h Gospodu in Gospod se je usmilil njunih prijateljev in tudi njihovih družin, da niso bili zmedeni.\n\n38 In zgodilo se je, da je Jered spet spregovoril svojemu bratu, rekoč: Pojdi in vprašaj Gospoda, ali nas bo pregnal iz dežele, in če nas bo pregnal iz dežele, kliči k njemu, kam naj gremo. In kdo ve, če nas Gospod ne bo peljal v deželo, ki je izvoljena na vsej zemlji? In če bo tako, bodimo zvesti Gospodu, da jo bomo prejeli v dediščino.\n\n39 In zgodilo se je, da je Jeredov brat klical h Gospodu glede na to, kar so govorila Jeredova usta.\n\n40 In zgodilo se je, da je Gospod slišal Jeredovega brata in se ga je usmilil in mu rekel:\n\n41 Pojdi in zberi svojo drobnico, tako samce kot samice vsake vrste; in tudi semena zemlje vsake vrste; in svoje družine; in tudi Jereda, svojega brata, in njegovo družino; in tudi svoje prijatelje in njihove družine in Jeredove prijatelje in njihove družine.\n\n42 In ko boš to storil, pojdi na čelu pred njimi v dolino, ki je na severu. In tam te bom pričakal in pred teboj bom šel v deželo, ki je izvoljena nad vsemi deželami na zemlji.\n\n43 In tam bom blagoslovil tebe in tvoje potomstvo in od tvojega potomstva in od potomstva tvojega brata in teh, ki bodo šli s teboj, si bom vzdignil velik narod. In na vsem obličju zemlje ne bo večjega, kot bo narod, ki si ga bom vzdignil iz tvojega potomstva. In tako ti bom storil, ker si ves ta čas klical k meni.\n\n", "ether 2": "[center][font_size=26]2. poglavje[/font_size][/center]\n\n[i]Jeredovci se pripravijo na pot v obljubljeno deželo. — To je izvoljena dežela, v kateri morajo ljudje služiti Kristusu ali pa bodo izbrisani. — Gospod tri ure govori Jeredovemu bratu. — Jeredovci zgradijo barke. — Gospod Jeredovega brata prosi, naj predlaga, kako bodo barke razsvetljene.[/i]\n\n1 In zgodilo se je, da so šli Jered in njegov brat in njuni družini in tudi prijatelji Jereda in njegovega brata in njihove družine v dolino, ki je bila na severu (in dolini je bilo ime Nimród, ker se je imenovala po mogočnem lovcu), s svojo drobnico, ki so jo zbrali, s samci in samicami vsake vrste.\n\n2 In nastavljali so tudi pastí in lovili ptice neba; in prav tako so pripravili posodo, v kateri so s seboj nesli ribe vodá.\n\n3 In s seboj so prav tako nesli dezeret, kar v prevodu pomeni čebela; in tako so s seboj nesli čebelje roje in vsega od tega, kar je bilo po obličju dežele, semena vsake vrste.\n\n4 In zgodilo se je, da je Gospod, ko so prišli v dolino Nimród, prišel dol in govoril z Jeredovim bratom; in bil je v oblaku in Jeredov brat ga ni videl.\n\n5 In zgodilo se je, da jim je Gospod zapovedal, naj gredo v divjino, da, v tisti predel, kjer človek še ni bil. In zgodilo se je, da je šel Gospod pred njimi in je govoril z njimi, ko je stal v oblaku, in dajal smernice, kam naj potujejo.\n\n6 In zgodilo se je, da so potovali v divjini in gradili so barke, v katerih so šli čez številne vode, in Gospodova roka jih je nenehno usmerjala.\n\n7 In Gospod ni dopustil, da bi se ustavili onkraj morja v divjini, ampak je želel, da bi šli naprej, in sicer v obljubljeno deželo, ki je bila izvoljena nad vsemi drugimi deželami, ki jo je Gospod Bog ohranil za pravično ljudstvo.\n\n8 In v srdu je Jeredovemu bratu zaprisegel, da bodo vsi, ki bodo to obljubljeno deželo posedovali, od tistega časa naprej in za vekomaj služili njemu, pravemu in edinemu Bogu, ali pa bodo izbrisani, ko bo nadnje prišla polnost njegovega besa.\n\n9 In sedaj, vidimo lahko Božje odredbe glede te dežele, ki je obljubljena dežela; in kateri koli narod jo bo posedoval, bo služil Bogu ali pa bodo izbrisani, ko bo nadnje prišla polnost njegovega srda. In polnost njegovega srda pride nadnje, ko dozorijo v krivičnosti.\n\n10 Kajti glejte, to je dežela, ki je izvoljena nad vsemi drugimi deželami; zatorej bo ta, ki jo poseduje, služil Bogu ali pa bo izbrisan; kajti to je večna Božja odredba. In dokler se polnost krivičnosti med človeškimi otroki dežele ne bo dopolnila, ne bodo izbrisani.\n\n11 In to se vam bo zgodilo, o vi drugi narodi, da boste poznali Božje odredbe — da se boste pokesali in ne boste nadaljevali v svojih krivičnostih, dokler ne pride polnost, da si ne boste nakopali Božjega srda, kakor so delali prebivalci dežele doslej.\n\n12 Glejte, to je izvoljena dežela in kateri koli narod jo bo posedoval, bo prost suženjstva in ujetništva in vseh drugih narodov pod nebom, samo če bodo služili Bogu dežele, ki je Jezus Kristus, ki se je razodel po tem, kar smo zapisali.\n\n13 In sedaj nadaljujem s svojim zapisom; kajti glejte, zgodilo se je, da je Gospod pripeljal Jereda in njegove brate prav do tistega velikega morja, ki ločuje dežele. In ko so prišli do morja, so si postavili šotore; in kraj so poimenovali Moriankumer; in prebivali so v šotorih, in v šotorih na morski obali so prebivali za razdobje štirih let.\n\n14 In zgodilo se je na koncu štirih let, da je Gospod spet prišel k Jeredovemu bratu in stal v oblaku in govoril z njim. In za kake tri ure je Gospod govoril z Jeredovim bratom in ga karal, ker ni pomnil klicati Gospodovega imena.\n\n15 In Jeredov brat se je pokesal za húdo, ki ga je storil, in klical Gospodovo ime za svoje brate, ki so bili z njim. In Gospod mu je rekel: Tebi in tvojim bratom bom odpustil grehe; toda nič več ne boste grešili, kajti pomnili boste, da se moj Duh ne bo vselej trudil s človekom; če boste zatorej grešili, dokler ne boste docela zreli, boste ločeni od Gospodove navzočnosti. In to so moje misli nad deželo, ki vam jo bom dal v dediščino; kajti izvoljena dežela bo nad vsemi drugimi deželami.\n\n16 In Gospod je rekel: Pojdi delat in gradi takšne barke, kakršne ste gradili doslej! In zgodilo se je, da je šel Jeredov brat delat in tudi njegovi bratje in so gradili barke tako, kakor so jih gradili, glede na Gospodova navodila. In bile so majhne in bile so lahke na vodi prav kakor lahkotnost ptice na vodi.\n\n17 In zgrajene so bile tako, da so bile silno zatesnjene, in sicer da bi lahko držale vodo kakor posoda; in dno le-teh je bilo neprepustno kakor posoda; in strani le-teh so bile neprepustne kakor posoda; in konci le-teh so bili koničasti; in vrh le-teh je bil zatesnjen kakor posoda; in dolžina le-teh je bila dolžina drevesa; in vrata le-teh, ko so bila zaprta, so bila zatesnjena kakor posoda.\n\n18 In zgodilo se je, da je Jeredov brat klical h Gospodu, rekoč: O Gospod, opravil sem delo, ki si mi ga zapovedal, in napravil sem barke, kakor si mi narekoval.\n\n19 In glej, o Gospod, v njih ni svetlobe; kam bomo krmarili? In prav tako bomo pomrli, kajti v njih lahko vdihavamo samo zrak, ki je v njih; zato bomo pomrli.\n\n20 In Gospod je Jeredovemu bratu rekel: Glej, na vrhu napravi odprtino in tudi na dnu; in ko vam bo primanjkovalo zraka, odprtino odmašite in prejeli boste zrak. In če bo tako, da vas bo zalila voda, glej, boste odprtino zamašili, da ne boste pomrli v povodnji.\n\n21 In zgodilo se je, da je Jeredov brat storil tako, kakor mu je Gospod zapovedal.\n\n22 In spet je zaklical h Gospodu, rekoč: O Gospod, glej, storil sem, prav kakor si mi zapovedal; in pripravil sem barke za svoje ljudi in glej, v njih ni svetlobe. Glej, o Gospod, mar boš dopustil, da bomo čez to veliko vodo šli v temi?\n\n23 In Gospod je Jeredovemu bratu rekel: Kaj želiš, naj napravim, da boste v barkah imeli svetlobo? Kajti glej, ne morete imeti oken, kajti raztreščila se bodo na kose; niti ne boste s seboj jemali ognja, kajti ne boste šli v svetlobi ognja.\n\n24 Kajti glej, boste kakor kit sredi morja; kajti valovi, visoki kakor gora, bodo treščili v vas. Vendar vas bom spet prinesel iz morskih globin; kajti iz mojih ust so izšli vetrovi in prav tako sem poslal deževje in povodnji.\n\n25 In glej, na to vas pripravim, kajti ne morete čez to veliko globočino, če vas ne pripravim na morske valove in vetrove, ki sem jih poslal, in povodnji, ki bodo prišle. Kaj bi zato želel, naj vam pripravim, da boste imeli svetlobo, ko vas bodo pogoltnile morske globine?\n\n", "ether 3": "[center][font_size=26]3. poglavje[/font_size][/center]\n\n[i]Jeredov brat vidi Gospodov prst, ko se Gospod dotakne kamnov. — Kristus pokaže svoje duhovno telo Jeredovemu bratu. — Tistih, ki imajo popolno spoznanje, se ne more zadržati pred tančico. — Tolmača sta priskrbljena, da bo jeredovski zapis razkrit.[/i]\n\n1 In zgodilo se je, da je Jeredov brat, (število bark, ki so bile pripravljene, je bilo torej osem) šel na goro, ki so jo zaradi njene silne višine imenovali gora Šelem, in iz skale stalil šestnajst majhnih kamnov; in bili so beli in svetli prav kakor prozorno steklo; in v rokah jih je nesel na vrh gore in spet zaklical h Gospodu, rekoč:\n\n2 O Gospod, rekel si, da mora nad nas prihrumeti povodenj. Sedaj glej, o Gospod, in ne jezi se na svojega služabnika zaradi njegove šibkosti pred teboj, kajti vemo, da si svét in da prebivaš v nebesih in da smo nevredni pred teboj; zaradi padca je naša narava postala nenehno grešna; vendar si nam, o Gospod, zapovedal, da moramo klicati k tebi, da bomo od tebe prejeli glede na svoje želje.\n\n3 Glej, o Gospod, udaril si nas zaradi naše krivičnosti in si nas gnal dalje in vsa ta številna leta smo bili v divjini; vendar si bil z nami milosten. O Gospod, v usmiljenju se ozri name in odvrni svojo jezo od tega svojega ljudstva in ne dopusti, da bodo šli čez te besneče globine v temi; ampak se ozri na te stvari, ki sem jih stalil iz skale.\n\n4 In vem, o Gospod, da imaš vso moč in lahko v korist človeka napraviš, kar hočeš; zato se, o Gospod, s prstom dotakni teh kamnov in jih pripravi, da bodo lahko svetili v temi; in svetili nam bodo v barkah, ki smo jih pripravili, da bomo lahko imeli luč, ko bomo šli čez morje.\n\n5 Glej, o Gospod, ti to lahko napraviš. Vemo, da lahko pokažeš veliko moč, ki se človeškemu razumevanju zdi majhna.\n\n6 In zgodilo se je, da je, ko je Jeredov brat te besede izrekel, glej, Gospod iztegnil roko in se s prstom dotaknil kamnov enega za drugim. In Jeredovemu bratu je bila z oči vzeta tančica in videl je Gospodov prst; in bil je kot prst človeka, kakor iz mesa in krvi; in Jeredov brat je padel pred Gospoda, kajti obšel ga je strah.\n\n7 In Gospod je videl, da je Jeredov brat padel na zemljo; in Gospod mu je rekel: Vstani, zakaj si padel?\n\n8 In Gospodu je rekel: Videl sem Gospodov prst in sem se zbal, da me ne bi udaril, kajti nisem vedel, da ima Gospod meso in kri.\n\n9 In Gospod mu je rekel: Zaradi svoje vere si videl, da bom prevzel meso in kri; in nikoli ni človek prišel predme s takó silno vero, kakor si ti, kajti če ne bi bilo tako, mojega prsta ne bi videl. Si videl več kakor to?\n\n10 In odgovoril je: Ne, Gospod, pokaži se mi.\n\n11 In Gospod mu je rekel: Ali verjameš besedam, ki jih bom govoril?\n\n12 In odgovoril je: Da, Gospod, vem, da govoriš resnico, kajti ti si Bog resnice in ne moreš lagati.\n\n13 In ko je te besede izrekel, glejte, se mu je Gospod pokazal in rekel: Glej, ker to veš, si odkupljen od padca; zatorej si priveden v mojo navzočnost; zato se ti pokažem.\n\n14 Glej, jaz sem ta, ki je bil pripravljen od osnovanja sveta, da odkupim svoje ljudstvo. Glej, jaz sem Jezus Kristus. Jaz sem Oče in Sin. V meni bo vse človeštvo imelo življenje in to za večno, in sicer tisti, ki bodo verjeli v moje ime; in postali bodo moji sinovi in moje hčere.\n\n15 In nikoli se nisem pokazal človeku, ki sem ga ustvaril, kajti nikoli ni človek verjel vame, kakor si ti. Vidiš, da si ustvarjen po moji podobi? Da, prav vsi ljudje so bili na začetku ustvarjeni po moji podobi.\n\n16 Glej, to telo, ki ga sedaj vidiš, je moje duhovno telo; in človeka sem ustvaril po svojem duhovnem telesu; in prav kakor sem se prikazal tebi, da sem v duhu, se bom prikazal svojemu ljudstvu v mesu.\n\n17 In sedaj, kakor sem jaz, Moroni, rekel, ne morem napraviti celotnega poročila o tem, kar je zapisano, zato mi zadostuje, če rečem, da se je Jezus temu možu pokazal v duhu, in sicer na način in v podobi istega telesa, prav kakor se je pokazal Nefijcem.\n\n18 In služil mu je, prav kakor je služil Nefijcem; in vse to, da bi ta mož vedel, da je on Bog, zaradi veliko mogočnih del, ki mu jih je Gospod pokazal.\n\n19 In zaradi spoznanja tega človeka se ga ni moglo zadržati, da ne bi videl skozi tančico; in videl je Jezusov prst, zavoljo česar je, ko je videl, padel od strahu, kajti vedel je, da je to Gospodov prst; in ni več veroval, kajti vedel je brez dvoma.\n\n20 Zatorej, ker je imel to popolno spoznanje o Bogu, ga ni bilo moč zadržati pred tančico; zato je videl Jezusa; in on mu je služil.\n\n21 In zgodilo se je, da je Gospod Jeredovemu bratu rekel: Glej, ne boš dopustil, da bo to, kar si videl in slišal, šlo v svet, dokler ne pride čas, ko bom svoje ime poveličal v mesu; zatorej boš to, kar si videl in slišal, čuval in tega ne boš pokazal nikomur.\n\n22 In glej, ko boš prišel k meni, boš to zapisal in zapečatil, da tega nihče ne bo mogel tolmačiti, kajti to boš zapisal v jeziku, da tega ne bo mogoče brati.\n\n23 In glej, dal ti bom ta dva kamna in prav tako ju boš zapečatil skupaj s tem, kar boš zapisal.\n\n24 Kajti glej, jezik, v katerem boš zapisoval, sem zmešal; zatorej bom ob svojem lastnem času napravil, da bosta ta kamna človeškim otrokom približala to, kar boš zapisal.\n\n25 In ko je Gospod te besede izrekel, je Jeredovemu bratu pokazal vse prebivalce zemlje, ki so bili, in tudi vse, ki bodo; in ni jih prikril pred njegovim pogledom, in sicer nobenega konca zemlje.\n\n26 Kajti že prej mu je rekel, da mu lahko, če bo vanj verjel, pokaže vse — to mu bo pokazano, zato Gospod ničesar ni mogel prikriti pred njim, kajti vedel je, da mu Gospod lahko pokaže vse.\n\n27 In Gospod mu je rekel: Te stvari zapiši in jih zapečati; in ob svojem lastnem času jih bom pokazal človeškim otrokom.\n\n28 In zgodilo se je, da mu je Gospod zapovedal, naj zapečati oba kamna, ki ju je prejel, in ju ne pokaže, dokler ju Gospod ne bo pokazal človeškim otrokom.\n\n", "ether 4": "[center][font_size=26]4. poglavje[/font_size][/center]\n\n[i]Moroniju je zapovedano, naj zapečati zapise Jeredovega brata. — Ne bodo razodeti, dokler ljudje ne bodo verovali prav kakor Jeredov brat. — Kristus ljudem zapove, naj verjamejo njegovim besedam in tistim od njegovih učencev. — Ljudem je zapovedano, naj se pokesajo, verjamejo v evangelij in bodo odrešeni.[/i]\n\n1 In Gospod je Jeredovemu bratu zapovedal, naj gre z gore iz Gospodove navzočnosti in zapiše to, kar je videl; in prepovedano je bilo, da bi to prišlo k človeškim otrokom, dokler ne bo vzdignjen na križ; in zaradi tega jih je kralj Mozija imel, da ne bodo prišle v svet, dokler se Kristus ne pokaže svojemu ljudstvu.\n\n2 In potem ko se je Kristus resnično pokazal svojemu ljudstvu, je zapovedal, naj se razodenejo.\n\n3 In sedaj, po tem so vsi hirali v neveri; in ni drugih, razen Lamancev in ti so zavrnili Kristusov evangelij; zato mi je zapovedano, naj jih spet skrijem v zemljo.\n\n4 Glej, na te plošče sem zapisal prav tisto, kar je Jeredov brat videl; in nikoli ni bilo razodetih večjih stvari od tistih, ki so bile razodete Jeredovemu bratu.\n\n5 Zatorej mi jih je Gospod zapovedal zapisati; in zapisal sem jih. In zapovedal mi je, naj jih zapečatim; in zapovedal mi je tudi, naj zapečatim tolmačenje le-teh; zatorej sem tolmača zapečatil glede na Gospodovo zapoved.\n\n6 Kajti Gospod mi je rekel: K drugim narodom ne bodo šle do dne, ko se bodo pokesali svoje krivičnosti in postali čisti pred Gospodom.\n\n7 In tisti dan bodo udejanjali vero vame, govori Gospod, prav kakor jo je Jeredov brat, da bodo lahko postali posvečeni v meni, potem jim bom pokazal to, kar je videl Jeredov brat, in sicer da jim bom razkril vsa svoja razodetja, govori Jezus Kristus, Božji sin, Oče nebes in zemlje in vsega, kar je v njiju.\n\n8 In ta, ki se bo boril zoper Gospodovo besedo, naj bo preklet; in ta, ki bo to zanikal, naj bo preklet; kajti tem ne bom pokazal večjih stvari, govori Jezus Kristus, kajti jaz sem ta, ki govori.\n\n9 In na mojo zapoved se nebo razpre in zapre; in na mojo besedo se bo zemlja zatresla; in na mojo zapoved bodo prebivalci le-te umrli, celo če bo po ognju.\n\n10 In ta, ki ne verjame mojim besedam, ne verjame mojim učencem; in če je tako, da ne govorim jaz, presodite; kajti poslednji dan boste vedeli, da sem jaz tisti, ki govori.\n\n11 Tega pa, ki verjame temu, kar sem govoril, tega bom obiskal z razodetji svojega Duha in vedel bo in pričeval. Kajti zaradi mojega Duha bo vedel, da so te stvari resnične; kajti to ljudi prepričuje, naj delajo dobro.\n\n12 In vse, kar človeka prepričuje, naj dela dobro, je od mene; kajti dobro ne prihaja od nikogar drugega kakor od mene. Jaz sem tisti, ki vodi ljudi k vsemu dobremu; ta, ki mojim besedam ne bo verjel, ne bo verjel meni — da sem; in ta, ki ne bo verjel meni, ne bo verjel Očetu, ki me je poslal. Kajti glejte, jaz sem Oče, jaz sem luč in življenje in resnica sveta.\n\n13 Pridite k meni, o vi drugi narodi, in pokazal vam bom večje stvari, spoznanje, ki je skrito zaradi nevere.\n\n14 Pridi k meni, o Izraelova hiša, in razodeto ti bo, kako velike stvari je Oče pripravil zate od osnovanja sveta; in zaradi nevere to ni prišlo k tebi.\n\n15 Glej, ko boš pretrgala tančico nevere, ki povzroča, da ostajaš v svojem strašnem stanju hudobije in trdosrčnosti in slepomiselnosti, nato bodo velike in čudovite stvari, ki so ti bile skrite od osnovanja sveta — da, ko boš klicala k Očetu v mojem imenu, strtega srca in skesanega duha, potem boš vedela, da je Oče pomnil zavezo, ki jo je sklenil s tvojimi očeti, o Izraelova hiša.\n\n16 In nato se bodo moja razodetja, ki sem jih dal zapisati po svojem služabniku Janezu, razkrila v očeh vseh narodov. Pomni, ko boš to videla, boš vedela, da se je čas približal, da se bo razodelo v dejanju samem.\n\n17 Ko boste torej ta zapis prejeli, védite, da se je Očetovo delo na vsem obličju dežele začelo.\n\n18 Zato se pokesajte, vsi vi konci zemlje, in pridite k meni in verjemite v moj evangelij in se krstite v mojem imenu; kajti ta, ki verjame in se krsti, bo odrešen; ta pa, ki ne verjame, bo preklet; in znamenja bodo spremljala te, ki verjamejo v moje ime.\n\n19 In blagor temu, ki bo poslednji dan spoznan za zvestega mojemu imenu, kajti povzdignjen bo, da bo prebival v kraljestvu, ki je pripravljeno zanj od osnovanja sveta. In glejte, jaz sem ta, ki je govoril. Amen.\n\n", "ether 5": "[center][font_size=26]5. poglavje[/font_size][/center]\n\n[i]Tri priče in delo sámo bo pričevalo o verodostojnosti Mormonove knjige.[/i]\n\n1 In sedaj sem jaz, Moroni, zapisal besede, ki so mi bile zapovedane, po svojem spominu; in povedal sem ti o stvareh, ki sem jih zapečatil; zato se jih ne dotikaj z namenom, da bi prevajal; kajti to ti je prepovedano, razen če to kmalu ne bo v Bogu modrost.\n\n2 In glej, morda boš imel privilegij, da boš plošče lahko pokazal tistim, ki ti bodo to delo pomagali obelodaniti;\n\n3 in trem bodo pokazane z Božjo močjo; zatorej bodo zagotovo vedeli, da so te stvari resnične.\n\n4 In te stvari se bodo potrdile po ustih treh prič; in pričevanje treh in to delo, v katerem se bo pokazala Božja moč in tudi njegova beseda, o kateri pričujejo Oče in Sin in Sveti Duh — in vse to bo poslednji dan pričevalo zoper svet.\n\n5 In če bo tako, da se bodo pokesali in prišli k Očetu v Jezusovem imenu, bodo sprejeti v Božje kraljestvo.\n\n6 In sedaj, če nimam polnomočja za te stvari, presodite; kajti vedeli boste, da imam polnomočje, ko me boste videli, in poslednji dan bomo stali pred Bogom. Amen.\n\n", "ether 6": "[center][font_size=26]6. poglavje[/font_size][/center]\n\n[i]Veter žene jeredovske barke v obljubljeno deželo. — Ljudje slavijo Gospoda zavoljo njegove dobrote. — Oríja je imenovan za kralja nad njimi. — Jered in njegov brat umreta.[/i]\n\n1 In sedaj jaz, Moroni, nadaljujem s podajanjem zapisa o Jeredu in njegovem bratu.\n\n2 Kajti zgodilo se je, da je potem, ko je Gospod pripravil kamne, ki jih je Jeredov brat prinesel na goro, Jeredov brat prišel z gore in kamne dal v barke, ki so bile pripravljene, po enega na vsak konec le-teh; in glejte, barkam so dajali luč.\n\n3 In tako je Gospod napravil, da so kamni svetili v temi, da so moškim, ženskam in otrokom dajali luč, da jim čez velike vode ne bi bilo treba v temi.\n\n4 In zgodilo se je, da so, ko so pripravili vsakovrstno hrano, da bi s tem preživeli na vodi, in tudi hrano za svojo drobnico in govedo in vsako neudomačeno ali udomačeno žival ali ptico, ki jo bodo vzeli s seboj — in zgodilo se je, da so, ko so vse to storili, šli v plovila oziroma barke in odrinili na morje in se priporočili Gospodu, svojemu Bogu.\n\n5 In zgodilo se je, da je Gospod Bog ukazal, naj po vodnih gladinah proti obljubljeni deželi zapihajo hudi vetrovi; in tako jih je pred vetrom premetavalo na morskih valovih.\n\n6 In zgodilo se je, da jih je velikokrat pokopalo v morske globine zaradi valov, visokih kot gora, ki so se lomili nad njimi, in tudi velikih in strašnih divjih viharjev, ki so jih povzročili siloviti vetrovi.\n\n7 In zgodilo se je, da jim, ko so bili pokopani v globočine, nobena voda ni mogla hudega, ker so bila njihova plovila zatesnjena kakor posoda in prav tako so bila zatesnjena kakor Noetova ladja; zato so, ko so jih številne vode zalile, klicali h Gospodu in spet jih je prinesel na površje vodá.\n\n8 In zgodilo se je, da medtem, ko so bili na vodah, veter ni nikoli prenehal pihati proti obljubljeni deželi; tako jih je veter gnal pred seboj.\n\n9 In peli so hvale Gospodu; da, Jeredov brat je pel hvale Gospodu in zahvaljeval se je in slavil Gospoda ves dan; in ko je prišla noč, niso prenehali slaviti Gospoda.\n\n10 In tako jih je gnalo naprej; in nobena morska pošast jih ni mogla zlomiti, niti jih kit ni mogel poškodovati; in nenehno so imeli luč, bodisi je bilo nad vodo ali pod vodo.\n\n11 In tako jih je po vodi gnalo naprej tristo in štiriinštirideset dni.\n\n12 In pristali so na obali obljubljene dežele. In ko so z nogami stopili na obalo obljubljene dežele, so se priklonili na obličju dežele in postali ponižni pred Gospodom in so pred Gospodom potočili solze radosti zaradi množice njegovih blagih milosti nad njimi.\n\n13 In zgodilo se je, da so šli po obličju dežele in začeli obdelovati zemljo.\n\n14 In Jered je imel štiri sinove; in imenovali so se Jakom in Gilga in Maha in Oríja.\n\n15 In tudi Jeredovemu bratu so se rodili sinovi in hčere.\n\n16 In prijateljev Jereda in njegovega brata je bilo po številu okrog dvaindvajset duš; in tudi njim so se, preden so prišli v obljubljeno deželo, rodili sinovi in hčere; in zato jih je bilo vse več.\n\n17 In poučeni so bili, naj pred Gospodom hodijo ponižno; in poučeni so bili tudi z višave.\n\n18 In zgodilo se je, da so se začeli širiti po obličju dežele in se množiti in obdelovati zemljo; in v deželi so se okrepili.\n\n19 In Jeredov brat se je začel starati in videl, da mora kmalu v grob; zatorej je Jeredu rekel: Zberiva svoje ljudstvo, da jih bova preštela, da bova od njih izvedela, kaj želijo od naju, preden greva v grob.\n\n20 In tako so se ljudje zbrali. Torej, število sinov in hčera Jeredovega brata je bilo dvaindvajset duš; in število Jeredovih sinov in hčera je bilo dvajset, imel pa je štiri sinove.\n\n21 In zgodilo se je, da sta preštela svoje ljudi; in potem ko sta jih preštela, sta od njih želela to, kar so si želeli, naj storita, preden bosta šla v grob.\n\n22 In zgodilo se je, da so ljudje od njiju želeli, naj enega od svojih sinov mazilita za kralja nad njimi.\n\n23 In sedaj glejte, to je bilo zanju bridko. In Jeredov brat jim je rekel: To zagotovo vodi v ujetništvo.\n\n24 Jered pa je svojemu bratu rekel: Dopusti jim, naj imajo kralja. In zato jim je rekel: Izmed najinih sinov si izvolite kralja, in sicer kogar hočete.\n\n25 In zgodilo se je, da so izbrali prav prvorojenca Jeredovega brata; in ime mu je bilo Pagag. In zgodilo se je, da je zavrnil in ni hotel biti njihov kralj. In ljudje so hoteli, da bi ga njegov oče primoral, njegov oče pa ni hotel; in ukazal jim je, naj nikogar ne primorajo, da bi jim bil kralj.\n\n26 In zgodilo se je, da so izbrali vse Pagagove brate in ti niso hoteli.\n\n27 In zgodilo se je, da niti Jeredovi sinovi niso hoteli, in sicer nihče, razen eden; in Oríja je bil maziljen za kralja nad ljudstvom.\n\n28 In začel je vladati in ljudje so začeli uspevati; in so silno obogateli.\n\n29 In zgodilo se je, da je Jered umrl in njegov brat prav tako.\n\n30 In zgodilo se je, da je Oríja hodil ponižno pred Gospodom in pomnil, kako velike stvari je Gospod storil za njegovega očeta, in svoje ljudstvo je tudi učil, kako velike stvari je Gospod storil za njihove očete.\n\n", "ether 7": "[center][font_size=26]7. poglavje[/font_size][/center]\n\n[i]Oríja vlada pravično. — Sredi nasilne polastitve in zdrahe nastaneta tekmovalni kraljestvi Šuleta in Kohorja. — Preroki obsojajo hudobijo in malikovanje ljudstva, ki se potem pokesa.[/i]\n\n1 In zgodilo se je, da je Oríja pravično izvrševal sodbo v deželi vse svoje dni, čigar dni je bilo silno veliko.\n\n2 In rodili so se mu sinovi in hčere; da, rodilo se mu jih je enaintrideset, od katerih je bilo triindvajset sinov.\n\n3 In zgodilo se je, da se mu je v visoki starosti rodil tudi Kib. In zgodilo se je, da je Kib vladal namesto njega; in Kibu se je rodil Korihor.\n\n4 In ko je bil Korihor star dvaintrideset let, se je uprl očetu in šel in prebival v nehorski deželi; in rodili so se mu sinovi in hčere in postali so silno zali; zatorej je Korihor za seboj potegnil veliko ljudi.\n\n5 In ko je zbral vojsko, je prišel v moronsko deželo, kjer je prebival kralj, in ga zajel, kar je izpolnilo besede Jeredovega brata, da bodo odpeljani v ujetništvo.\n\n6 Moronska dežela, kjer je prebival kralj, je bila torej blizu dežele, ki so jo Nefijci imenovali Opustošenje.\n\n7 In zgodilo se je, da je Kib prebival v ujetništvu, in njegovo ljudstvo pod njegovim sinom Korihorjem, dokler se ni silno postaral; vendar se je Kibu v visoki starosti rodil Šule, ko je bil še v ujetništvu.\n\n8 In zgodilo se je, da se je Šule jezil na svojega brata; in Šule se je okrepil in postal mogočen glede na človeško moč; in prav tako je bil mogočen v presoji.\n\n9 Zatorej je prišel do hriba Efrájim in iz hriba stalil in iz jekla napravil meče za tiste, ki jih je odpeljal s seboj; in potem ko jih je oborožil z meči, se je vrnil v mesto Nehor in se bojeval s svojim bratom Korihorjem, s čimer je pridobil kraljestvo in ga povrnil svojemu očetu Kibu.\n\n10 In zaradi tega torej, kar je Šule napravil, mu je oče predal kraljestvo; zato je začel kraljevati na mestu svojega očeta.\n\n11 In zgodilo se je, da je pravično izvrševal sodbo; in svoje kraljestvo je razširil po vsem obličju dežele, kajti ljudje so postali silno številni.\n\n12 In zgodilo se je, da se je Šuletu prav tako rodilo veliko sinov in hčera.\n\n13 In Korihor se je pokesal številnih hudobij, ki jih je zagrešil; zatorej mu je Šule dal moč v svojem kraljestvu.\n\n14 In zgodilo se je, da je imel Korihor veliko sinov in hčera. In med Korihorjevimi sinovi je bil eden, ki mu je bilo ime Noe.\n\n15 In zgodilo se je, da se je Noe uprl Šuletu, kralju, in tudi svojemu očetu Korihorju in za seboj potegnil Kohorja, svojega brata, in tudi vse svoje brate in veliko ljudi.\n\n16 In bojeval se je s Šuletom, kraljem, s čimer si je pridobil prvo dedno deželo; in postal je kralj tistega dela dežele.\n\n17 In zgodilo se je, da se je spet bojeval s Šuletom, kraljem; in zgrabil Šuleta, kralja, in ga zasužnjenega odpeljal v Moron.\n\n18 In zgodilo se je, ko je bil tik pred tem, da ga usmrti, so se ponoči v Noetovo hišo priplazili Šuletovi sinovi in ga ubili in podrli vrata ječe in ven pripeljali svojega očeta in ga posadili na prestol v njegovem lastnem kraljestvu.\n\n19 Zatorej je Noetov sin zgradil kraljestvo namesto njega; vendar nad kraljem Šuletom niso več pridobili moči in ljudstvo, ki je bilo pod vladavino kralja Šuleta, je silno uspevalo in se krepilo.\n\n20 In dežela je bila razdeljena; in bili sta dve kraljestvi, Šuletovo kraljestvo in kraljestvo Kohorja, Noetovega sina.\n\n21 In Kohor, Noetov sin, je ukazal, naj se njegovo ljudstvo bojuje s Šuletom, pri čemer jih je Šule premagal in Kohorja ubil.\n\n22 In Korihor je torej imel sina, ki se je imenoval Nimród; in Nimród je Kohorjevo kraljestvo predal Šuletu in pridobil si je naklonjenost v Šuletovih očeh; zatorej mu je Šule izkazal veliko naklonjenost in v Šuletovem kraljestvu je delal glede na njegove želje.\n\n23 In prav tako so v Šuletovi vladavini med ljudstvo prišli preroki, ki jih je poslal Gospod, in prerokovali, da sta človeška hudobija in malikovanje nad deželo klicala prekletstvo in da bodo pokončani, če se ne bodo pokesali.\n\n24 In zgodilo se je, da so ljudje preroke žalili in jih zasmehovali. In zgodilo se je, da je kralj Šule izvrševal sodbo nad vsemi tistimi, ki so žalili preroke.\n\n25 In po vsej deželi je izvrševal zakon, ki je prerokom dajal moč, da so šli, kamor jih je bila volja; in zato so se ljudje pokesali.\n\n26 In ker so se ljudje pokesali svojih krivičnosti in malikovanja, jim je Gospod prizanesel in v deželi so spet začeli uspevati. In zgodilo se je, da so se Šuletu v visoki starosti rodili sinovi in hčere.\n\n27 In v Šuletovih dneh ni bilo več vojn; in pomnil je velike stvari, ki jih je Gospod storil za njegove očete, ko jih je pripeljal čez veliko globočino v obljubljeno deželo; zatorej je vse svoje dni pravično izvrševal sodbo.\n\n", "ether 8": "[center][font_size=26]8. poglavje[/font_size][/center]\n\n[i]V kraljestvu je zdraha in prepir. — Akiš ustanovi zapriseženo tajno zvezo, da bo ubil kralja. — Tajne zveze so od hudiča in vodijo v propad narodov. — Današnje druge narode se svari pred tajnimi zvezami, ki si bodo prizadevale uničiti svobodo vseh dežel, narodov in držav.[/i]\n\n1 In zgodilo se je, da se mu je rodil Omer in Omer je vladal namesto njega. In Omerju se je rodil Jered; in Jeredu so se rodili sinovi in hčere.\n\n2 In Jered se je uprl očetu in prišel in prebival v hetski deželi. In zgodilo se je, da je laskal veliko ljudem zaradi svojih prekanjenih besed, dokler ni pridobil polovico kraljestva.\n\n3 In ko je pridobil polovico kraljestva, se je bojeval z očetom in očeta odpeljal v ujetništvo in ga prisilil, da je v ujetništvu služil;\n\n4 in sedaj, v dneh Omerjeve vladavine je bil v ujetništvu polovico svojih dni. In zgodilo se je, da so se mu rodili sinovi in hčere, med katerimi sta bila Hecrón in Koriantumr;\n\n5 in bila sta silno jezna zaradi dejanj Jereda, njunega brata, tako da sta zbrala vojsko in se z Jeredom bojevala. In zgodilo se je, da sta se z njim bojevala ponoči.\n\n6 In zgodilo se je, da sta, ko sta pobila Jeredovo vojsko, bila tik pred tem, da ubijeta tudi njega; in rotil ju je, naj ga ne ubijeta in da bo kraljestvo predal očetu. In zgodilo se je, da sta ga pustila pri življenju.\n\n7 In Jered se je torej zaradi izgube kraljestva začel silno žalostiti, kajti srce mu je hlepelo po kraljestvu in slavi sveta.\n\n8 Ker je bila torej Jeredova hči silno izkušena in ker je videla potrtost svojega očeta, je pomislila, da bi skovala načrt, s katerim bi kraljestvo dobila nazaj za svojega očeta.\n\n9 Jeredova hči je bila torej silno zala. In zgodilo se je, da je govorila s svojim očetom in mu rekla: Čemu je moj oče tako potrt? Mar ni prebral zapisa, ki so ga naši očetje prinesli čez veliko globočino? Glej, mar ne vsebuje poročila glede starodavnih, da so s tajnimi načrti pridobili kraljestva in veliko slavo?\n\n10 In sedaj naj torej moj oče da poslati po Akiša, Kimnorjevega sina; in glejte, zala sem in plesala bom pred njim in ugajala mu bom, da me bo želel za ženo; če bo zatorej od tebe želel, da me daš njemu za ženo, potem boš rekel: Dal jo bom, če mi boš prinesel glavo mojega očeta, kralja.\n\n11 In Omer je bil torej Akišev prijatelj; ko je zatorej Jered poslal po Akiša, je Jeredova hči plesala pred njim, da mu je ugajala, tako da jo je želel za ženo. In zgodilo se je, da je Jeredu rekel: Daj mi jo za ženo.\n\n12 In Jered mu je rekel: Dal ti jo bom, če mi boš prinesel glavo mojega očeta, kralja.\n\n13 In zgodilo se je, da je Akiš v Jeredovi hiši zbral vse svoje sorodnike in jim rekel: Ali mi boste zaprisegli, da mi boste zvesti v tem, kar bom želel od vas?\n\n14 In zgodilo se je, da so mu vsi prisegli pri Bogu nebes in tudi pri nebesih in tudi pri zemlji in pri svoji glavi, da bo ta, kdor bo odrekel pomoč, ki jo je Akiš želel, izgubil glavo; in kdor bo izdal, kar jim bo Akiš razkril, bo ob življenje.\n\n15 In zgodilo se je, da so se tako pogodili z Akišem. In Akiš jim je narekoval prisege, ki so jih dali ti od starodavnih, ki so si prav tako prizadevali za oblast, ki so se predajale od Kajna, ki je bil morilec od začetka.\n\n16 In podpirala jih je hudičeva moč, da so te prisege narekovali ljudem, da bi jih držali v temi, da bi pomagali takšnim, ki so si prizadevali za oblast, da bi si oblast pridobili in morili in plenili in lagali in zagrešili vsakovrstne hudobije in vlačugarstvo.\n\n17 In Jeredova hči je bila tista, ki mu je položila v srce, da si je prizadeval za te starodavne stvari; in Jered je to položil Akišu v srce; zatorej jih je Akiš narekoval svojemu sorodstvu in prijateljem, ki jih je zavajal z lepimi obljubami, da bi storili, kar je želel.\n\n18 In zgodilo se je, da so ustanovili tajno zvezo, prav kakor ti od starodavnih; zvezo, ki je v Božjih očeh med vsemi najbolj nagnusna in hudobna;\n\n19 kajti Gospod ne deluje v tajnih zvezah, niti si ne želi, da bi človek prelival kri, pač pa je v vseh stvareh to prepovedal od začetka človekovega obstoja.\n\n20 In sedaj jaz, Moroni, ne zapisujem načina njihovih priseg in zvez, kajti bilo mi je razkrito, da jih imajo vsa ljudstva in Lamanci jih imajo.\n\n21 In povzročile so propad tega ljudstva, o katerem sedaj govorim, in tudi propad Nefijevega ljudstva.\n\n22 In kateri koli narod bo podpiral takšne tajne zveze, da bi si pridobil oblast in dobiček, dokler se ne bodo razširile med narodom, glejte, bodo pokončani; kajti Gospod ne bo dopustil, da bo kri njegovih svetih, ki jo bodo prelili, vselej iz zemlje vpila k njemu po maščevanju nad njimi in jih še ne maščuje.\n\n23 Zatorej, o vi drugi narodi, je to v Bogu modrost, da vam bo to pokazano, da se boste tako lahko pokesali svojih grehov in ne dopustili, da bi vas prevzele te morilske zveze, ki so se razvile, da bi pridobili oblast in dobiček — in početje, da, in sicer uničevalsko početje pride nad vas, da, in sicer meč pravice večnega Boga bo padel nad vas v vaš padec in pogubo, če boste dopustili, da takšne stvari bodo.\n\n24 Zatorej vam Gospod zapoveduje, da se, ko boste te stvari videli priti med vas, prebudite k zavesti svojega strašnega stanja zaradi te tajne zveze, ki bo med vami; oziroma gorje tej zaradi krvi teh, ki so bili ubiti; kajti iz prahu kličejo po maščevanju nad tem in tudi nad tistimi, ki so to razvili.\n\n25 Kajti zgodi se, da si, kdor to razvija, prizadeva uničiti svobodo vseh dežel, narodov in držav; in to privede do propada vseh ljudstev, kajti to je razvil hudič, ki je oče vseh laži; prav tisti lažnivec, ki je preslepil naša prva starša, da, prav tisti lažnivec, ki je povzročil, da je človek zagrešil umor od začetka, ki je ljudi delal trdosrčne, da so morili preroke in jih kamenjali in jih izvrgli od začetka.\n\n26 Zatorej je meni, Moroniju, zapovedano pisati te stvari, da bo hudobije konec in da bo prišel čas, ko Satan ne bo imel moči nad srci človeških otrok, pač pa da se jih bo lahko prepričalo, da bodo nenehno delali dobro, da bodo prišli k izviru vse pravičnosti in bodo odrešeni.\n\n", "ether 9": "[center][font_size=26]9. poglavje[/font_size][/center]\n\n[i]Kraljestvo prehaja od enega na drugega z dedovanjem, spletkarjenjem in umorom. — Emer je videl Sina Pravičnosti. — Veliko prerokov kliče h kesanju. — Lakota in strupenjače trpinčijo ljudi.[/i]\n\n1 In sedaj jaz, Moroni, nadaljujem s svojim zapisom. Zato, glejte, se je zgodilo, da so zaradi tajnih zvez Akiša in njegovih prijateljev, glejte, zrušili Omerjevo kraljestvo.\n\n2 Vendar je bil Gospod milosten z Omerjem in tudi z njegovimi sinovi in z njegovimi hčerami, ki si niso prizadevali za njegov propad.\n\n3 In Gospod je Omerja v sanjah posvaril, naj odide iz dežele; zatorej je Omer z družino odšel iz dežele in potoval veliko dni in prišel na drugo stran in šel mimo hriba Šim in prišel do kraja, kjer so bili Nefijci pokončani, in od tamkaj na vzhod in prišel do kraja, ki se je imenoval Ablom, ob morski obali, in tam si je postavil šotor in tudi njegovi sinovi in hčere in vsa njegova hiša, razen Jereda in njegove družine.\n\n4 In zgodilo se je, da je bil Jered za kralja nad ljudstvom maziljen z roko hudobije; in Akišu je dal za ženo svojo hčer.\n\n5 In zgodilo se je, da je Akiš stregel po življenju svojemu tastu; in obrnil se je na te, katerim je zaprisegel s prisego starodavnih, in dobili so glavo njegovega tasta, ko je sedel na prestolu, ko je v avdienco sprejemal svoje ljudstvo.\n\n6 Kajti tako veliko je bilo širjenje tega hudobnega in tajnega društva, da je izpridilo srca vseh ljudi; zato so Jereda umorili na prestolu in namesto njega je zavladal Akiš.\n\n7 In zgodilo se je, da je Akiš postal ljubosumen na svojega sina, zato ga je zaprl v ječo in mu dajal malo oziroma nič hrane, dokler ni utrpel smrti.\n\n8 In brat tega, ki je utrpel smrt (in ime mu je bilo Nimra), se je torej razjezil na očeta zaradi tega, kar je oče storil njegovemu bratu.\n\n9 In zgodilo se je, da je Nimra zbral majhno število mož in zbežal iz dežele in prišel prebivat k Omerju.\n\n10 In zgodilo se je, da so se Akišu rodili drugi sinovi in pridobili so si srca ljudi, navkljub temu, da so mu zaprisegli, da bodo delali vsakovrstne krivičnosti glede na to, kar je želel.\n\n11 Akiševi ljudje so torej želeli dobiček, prav kakor si je Akiš želel moči; zatorej so jim Akiševi sinovi ponudili denar, s čimer so za seboj potegnili večji del ljudstva.\n\n12 In med Akiševimi sinovi in Akišem se je začela vojna, ki je trajala veliko let, da, do propada skoraj vsega ljudstva v kraljestvu, da, prav vseh, razen trideset duš in tistih, ki so zbežali z Omerjevo hišo.\n\n13 Zatorej se je Omer spet vrnil v deželo svoje dediščine.\n\n14 In zgodilo se je, da se je Omer začel starati; vendar se mu je v visoki starosti rodil Emer; in Emerja je mazilil za kralja, da bo vladal namesto njega.\n\n15 In potem ko je Emerja mazilil za kralja, je v deželi vladal mir za razdobje dveh let in je umrl, potem ko je videl silno veliko dni, ki so bili polni potrtosti. In zgodilo se je, da je namesto njega vladal Emer in šel je po stopinjah svojega očeta.\n\n16 In Gospod je spet začel deželi jemati prekletstvo in Emerjeva hiša je pod Emerjevo kraljevino silno uspevala; in v razdobju dvainšestdesetih let so postali silno močni, tako da so silno obogateli —\n\n17 ker so imeli vsakovrstno sadje in žito in svile in izvrstno platno in zlato in srebro in dragocenosti;\n\n18 in tudi vsakovrstno živino, vole in krave in ovce in prašiče in koze in tudi veliko drugih vrst živali, ki so jih uporabljali za hrano za ljudi.\n\n19 In imeli so tudi konje in osle in bili so tudi sloni in kurelomi in kumomi; vse te je človek uporabljal, in še zlasti slone in kurelome in kumome.\n\n20 In tako je Gospod izlil svoje blagoslove na to deželo, ki je bila izvoljena nad vsemi drugimi deželami; in zapovedal je, da jo bo, kdor bo deželo posedoval, posedoval za Gospoda ali pa bodo pokončani, ko bodo dozoreli v krivičnosti; kajti nad takšne, govori Gospod, bom izlil polnost svojega srda.\n\n21 In Emer je vse svoje dni pravično izvrševal sodbo in rodilo se mu je veliko sinov in hčera; in rodil se mu je Koriantum in Koriantuma je mazilil, da je vladal namesto njega.\n\n22 In potem ko je Koriantuma mazilil, da bo vladal namesto njega, je živel štiri leta in v deželi je videl mir; da, in videl je celo Sina Pravičnosti in radostil se je in slavil njegov dan; in umrl je v miru.\n\n23 In zgodilo se je, da je Koriantum hodil po očetovih stopinjah in zgradil veliko mogočnih mest in vse svoje dni je svojemu ljudstvu nudil to, kar je dobro. In zgodilo se je, da ni imel otrok, in sicer dokler ni bil silno star.\n\n24 In zgodilo se je, da mu je žena umrla, ko je bil star sto in dve leti. In zgodilo se je, da si je Koriantum vzel za ženo, v visoki starosti, mlado žensko in rodili so se mu sinovi in hčere; zatorej je živel, dokler ni bil star sto in dvainštirideset let.\n\n25 In zgodilo se je, da se mu je rodil Kom in Kom je vladal namesto njega; in vladal je devetinštirideset let in rodil se mu je Het; in rodili so se mu tudi drugi sinovi in hčere.\n\n26 In ljudje so se spet razširili po vsem obličju dežele in spet se je po obličju dežele začela silno velika hudobija in Het se je spet začel oklepati starodavnih tajnih načrtov, da bi pokončal očeta.\n\n27 In zgodilo se je, da je očeta vrgel s prestola, kajti ubil ga je s svojim lastnim mečem; in zavladal je namesto njega.\n\n28 In v deželo so spet prišli preroki, klicoč jih h kesanju — da morajo pripraviti Gospodovo pot ali pa bo na obličje dežele prišlo prekletstvo; da, in sicer bo huda lakota, v kateri bodo pokončani, če se ne bodo pokesali.\n\n29 Toda ljudje niso verjeli besedam prerokov, ampak so jih izgnali; in nekatere od njih so vrgli v jame in jih pustili umreti. In zgodilo se je, da so vse to delali glede na ukaz kralja Heta.\n\n30 In zgodilo se je, da je v deželi nastalo veliko pomanjkanje in prebivalci so zaradi pomanjkanja začeli silno hitro umirati, kajti na obličju zemlje ni bilo dežja.\n\n31 In na obličju dežele so se pojavile tudi strupenjače in zastrupile veliko ljudi. In zgodilo se je, da je njihova drobnica začela bežati pred strupenjačami proti deželi na jugu, ki so jo Nefijci imenovali Zarahemla.\n\n32 In zgodilo se je, da jih je bilo med njimi veliko, ki so na poti pomrli; vendar jih je bilo nekaj, ki so zbežali v deželo na jugu.\n\n33 In zgodilo se je, da je Gospod napravil, da jih kače niso več zasledovale, ampak so jim zaprle pot, da ljudje niso mogli mimo, da bi, kdor bi poskušal iti mimo, padel zavoljo strupenjač.\n\n34 In zgodilo se je, da so ljudje sledili sledem živali in žrli mrhovino, ki je ležala ob poti, dokler niso vseh požrli. Ko so torej ljudje videli, da morajo pomreti, so se začeli kesati svojih krivičnosti in klicati h Gospodu.\n\n35 In zgodilo se je, da je, ko so postali zadosti ponižni pred Gospodom, na obličje zemlje spet poslal dež; in ljudje so spet zaživeli in v severnih deželah in v vseh okoliških deželah je obrodilo sadje. In Gospod jim je pokazal svojo moč, ko jih je obvaroval pred lakoto.\n\n", "ether 10": "[center][font_size=26]10. poglavje[/font_size][/center]\n\n[i]En kralj nasledi drugega. — Nekateri kralji so pravični; drugi so hudobni. — Ko prevladuje pravičnost, Gospod ljudi blagoslovi in uspevajo.[/i]\n\n1 In zgodilo se je, da je Šez, ki je bil Hetov potomec — kajti Het je umrl od lakote in vsa njegova hiša, razen Šeza — zatorej je Šez spet začel krepiti potrto ljudstvo.\n\n2 In zgodilo se je, da je Šez pomnil propad svojih očetov in je zgradil pravično kraljestvo; kajti pomnil je, kaj je Gospod storil, ko je Jereda in njegovega brata pripeljal čez globočino; in hodil je po Gospodovih poteh; in rodili so se mu sinovi in hčere.\n\n3 In njegov najstarejši sin, ki mu je bilo ime Šez, se mu je uprl; vendar je Šeza zaradi njegovega silnega bogastva udarila roka roparja, kar je njegovemu očetu spet prineslo mir.\n\n4 In zgodilo se je, da je njegov oče po obličju dežele zgradil veliko mest in ljudje so se spet začeli širiti po vsem obličju dežele. In Šez je živel do silno visoke starosti; in rodil se mu je Riplakiš. In umrl je in Riplakiš je zavladal namesto njega.\n\n5 In zgodilo se je, da Riplakiš ni delal tega, kar je bilo prav v Gospodovih očeh, kajti imel je veliko žena in priležnic in je to naprtil ljudem na ramena, kar je bilo bridko prenašati; da, obdavčil jih je z visokimi davki; in z davki je zgradil veliko prostornih zgradb.\n\n6 In postavil si je silno lep prestol; in zgradil je veliko ječ in vsakogar, ki se ni hotel podvreči davkom, je vrgel v ječo; in kdor davkov ni mogel plačevati, tega je vrgel v ječo; in ukazal je, naj nenehno delajo za njegovo vzdrževanje; in kdor ni hotel delati, tega je dal usmrtiti.\n\n7 Zatorej je dobil vse svoje umetelno delo, da, in celo svoje zlato je dal plemenititi v ječi; in vsakovrstno umetelno rokodelstvo je dal napraviti v ječi. In zgodilo se je, da je ljudstvo prizadel s svojim vlačugarstvom in gnusobami.\n\n8 In ko je vladal za razdobje dvainštiridesetih let, se je ljudstvo dvignilo k uporu zoper njega; in v deželi se je spet začela vojna, tako da je bil Riplakiš ubit in njegovi potomci so bili pregnani iz dežele.\n\n9 In po razdobju veliko let se je zgodilo, da je Morianton (ki je bil Riplakišev potomec) zbral vojsko izobčencev in šel in se z ljudstvom bojeval; in pridobil si je oblast nad številnimi mesti; in vojna je postala silno huda in je trajala veliko let; in pridobil si je oblast nad vso deželo in postavil se je za kralja vse dežele.\n\n10 In potem ko se je postavil za kralja, je olajšal bremena ljudi, s čimer si je v očeh ljudstva pridobil naklonjenost in mazilili so ga za kralja.\n\n11 In do ljudi je bil pravičen, do sebe pa ne zaradi svojega velikega vlačugarstva; zatorej je bil ločen od Gospodove navzočnosti.\n\n12 In zgodilo se je, da je Morianton zgradil veliko mest in pod njegovo vladavino je ljudstvo silno obogatelo tako z zgradbami kot z zlatom in srebrom in z gojenjem žita in drobnice in goveda in takšnimi stvarmi, ki so jim bile povrnjene.\n\n13 In Morianton je živel do silno častitljive starosti in potem se mu je rodil Kim; in Kim je vladal na mestu svojega očeta; in vladal je osem let in njegov oče je umrl. In zgodilo se je, da Kim ni vladal pravično, zatorej ni bil priljubljen pri Gospodu.\n\n14 In njegov brat se je dvignil k uporu zoper njega, kar ga je privedlo v ujetništvo; in v ujetništvu je ostal vse svoje dni; in v ujetništvu so se mu rodili sinovi in hčere in v visoki starosti se mu je rodil Levi; in umrl je.\n\n15 In zgodilo se je, da je Levi po smrti svojega očeta služil v ujetništvu za razdobje dvainštiridesetih let. In vojskoval se je proti kralju dežele, s čimer si je pridobil kraljestvo.\n\n16 In potem ko si je pridobil kraljestvo, je delal, kar je bilo prav v Gospodovih očeh; in ljudstvo je v deželi uspevalo; in živel je do lepe visoke starosti in rodili so se mu sinovi in hčere; in rodil se mu je tudi Korom, ki ga je mazilil za svojega prestolonaslednika.\n\n17 In zgodilo se je, da je Korom vse svoje dni delal, kar je bilo dobro v Gospodovih očeh; in rodilo se mu je veliko sinov in hčera; in potem ko je videl veliko dni, je umrl, in sicer kakor preostala zemlja; in namesto njega je zavladal Kiš.\n\n18 In zgodilo se je, da je tudi Kiš umrl in namesto njega je zavladal Lib.\n\n19 In zgodilo se je, da je tudi Lib delal, kar je bilo dobro v Gospodovih očeh. In v Libovih dneh so bile strupenjače pokončane. Zatorej so šli v deželo na jugu, da so lovili hrano za ljudstvo svoje dežele, kajti deželo so prekrivale gozdne živali. In tudi Lib sam je postal velik lovec.\n\n20 In zgradili so veliko mesto ob ozki kopenski ožini, na kraju, kjer morje deli deželo.\n\n21 In deželo na jugu so ohranili kot divjino, da bi imeli divjačino. In vse obličje dežele na severu je bilo prekrito s prebivalci.\n\n22 In bili so silno delavni in kupovali so in prodajali in trgovali med seboj, da bi zaslužili.\n\n23 In delali so z vsakovrstno rudo in pridobivali so zlato in srebro in železo in bron in vsakovrstne kovine; in to so kopali iz zemlje; zatorej so nametali velike kupe zemlje, da so prišli do rude, zlata in srebra in železa in bakra. In izdelovali so vsakovrstno umetelno delo.\n\n24 In imeli so svile in tanko tkano platno; in izdelovali so vsakovrstno blago, da bi pokrili svojo goloto.\n\n25 In izdelovali so vsakovrstno orodje za obdelovanje zemlje, tako za oranje kot za sejanje, za žetev kot za okopavanje in tudi za mlatenje.\n\n26 In izdelovali so vsakovrstno orodje, s katerim so s svojimi živalmi delali.\n\n27 In izdelovali so vsakovrstno bojno orožje. In izdelovali so vsakovrstna dela silno prefinjene izdelave.\n\n28 In nikoli ne bi moglo biti ljudstvo bolj blagoslovljeno, kakor so bili oni, in bolj uspevati po Gospodovi roki. In bili so v deželi, ki je bila izvoljena nad vsemi deželami, kajti to je rekel Gospod.\n\n29 In zgodilo se je, da je Lib živel veliko let in so se mu rodili sinovi in hčere; in rodil se mu je tudi Heartom.\n\n30 In zgodilo se je, da je Heartom vladal na mestu svojega očeta. In ko je Heartom vladal štiriindvajset let, glejte, mu je bilo kraljestvo odvzeto. In veliko let je služil v ujetništvu, da, in sicer preostanek vseh svojih dni.\n\n31 In rodil se mu je Het in Het je vse svoje dni preživel v ujetništvu. In Hetu se je rodil Aron in Aron je vse svoje dni prebil v ujetništvu; in rodil se mu je Amnigada in tudi Amnigada je vse svoje dni prebil v ujetništvu; in rodil se mu je Koriantum in Koriantum je vse svoje dni prebil v ujetništvu; in rodil se mu je Kom.\n\n32 In zgodilo se je, da je Kom za seboj potegnil polovico kraljestva. In nad polovico kraljestva je vladal dvainštirideset let; in šel se je bojevat s kraljem, Amgidom, in bojevala sta se veliko let; v tem času si je Kom pridobil oblast nad Amgidom in pridobil si je oblast nad preostalim kraljestvom.\n\n33 In v Komovih dneh so se v deželi pojavili roparji; in privzeli so stare načrte in narekovali prisege po navadi starodavnih in si spet prizadevali uničiti kraljestvo.\n\n34 Kom se je torej veliko bojeval zoper njih; vendar jih ni premagal.\n\n", "ether 11": "[center][font_size=26]11. poglavje[/font_size][/center]\n\n[i]Vojne, razprtije in hudobija vladajo v življenju Jeredovcev. — Preroki napovejo popoln propad Jeredovcev, če se ne bodo pokesali. — Ljudje zavrnejo besede prerokov.[/i]\n\n1 In v Komovih dneh je prišlo tudi veliko prerokov in prerokovalo o propadu tistega velikega ljudstva, če se ne bodo pokesali in se obrnili h Gospodu in opustili svoje umore in hudobijo.\n\n2 In zgodilo se je, da so ljudje preroke zavrnili in ti so zbežali h Komu po zaščito, kajti ljudje so si jih prizadevali pokončati.\n\n3 In Komu so prerokovali veliko stvari; in preostanek vseh svojih dni je bil blagoslovljen.\n\n4 In živel je do lepe visoke starosti in rodil se mu je Šiblom; in Šiblom je vladal namesto njega. In Šiblomu se je brat uprl in v vsej deželi se je začela silno strašna vojna.\n\n5 In zgodilo se je, da je Šiblomov brat ukazal, naj usmrtijo vse preroke, ki so prerokovali o propadu ljudstva;\n\n6 in po vsej deželi je bil velik nemir, kajti pričevali so, da bo nad deželo in tudi nad ljudstvo prišlo veliko prekletstvo in da bo med njimi veliko uničenje, takšno, kakršnega še nikoli ni bilo na obličju zemlje, in njihove kosti bodo po obličju dežele kakor kupi zemlje, če se ne bodo pokesali svoje hudobije.\n\n7 In zaradi svojih hudobnih zvez niso prisluhnili Gospodovemu glasu; zatorej so se po vsej deželi začele vojne in prepiri in tudi veliko lakot in kužne bolezni, tako da je prišlo do velikega uničenja, takšnega, kakršnega obličje zemlje ni nikoli poznalo; in vse to se je zgodilo v Šiblomovih dneh.\n\n8 In ljudje so se začeli kesati svoje krivičnosti; in kolikor so se, toliko je bil Gospod usmiljen z njimi.\n\n9 In zgodilo se je, da je bil Šiblom ubit, Set pa je bil odpeljan v ujetništvo in v ujetništvu je prebil vse svoje dni.\n\n10 In zgodilo se je, da je Ahah, njegov sin, dobil kraljestvo; in vse svoje dni je vladal ljudstvu. In v svojih dneh je delal vsakovrstne krivičnosti, s čimer je povzročil veliko prelivanje krvi; in njegovih dni je bilo malo.\n\n11 In Etem je, ker je bil Ahahov potomec, dobil kraljestvo; in tudi on je v svojih dneh delal to, kar je bilo hudobno.\n\n12 In zgodilo se je, da je v Etemovih dneh prišlo veliko prerokov in spet so prerokovali ljudem; da, prerokovali so, da jih bo Gospod povsem izbrisal z obličja zemlje, če se ne bodo pokesali svojih krivičnosti.\n\n13 In zgodilo se je, da so ljudje postali trdosrčni in niso hoteli prisluhniti njihovim besedam; in preroki so žalovali in se od ljudstva umaknili.\n\n14 In zgodilo se je, da je Etem vse svoje dni sodbo izvrševal v hudobiji; in rodil se mu je Moron. In zgodilo se je, da je Moron vladal namesto njega; in Moron je delal, kar je bilo hudobno pred Gospodom.\n\n15 In zgodilo se je, da je med ljudstvom izbruhnil upor zaradi tajne zveze, ki se je razvila, da bi si pridobili oblast in dobiček; in med njimi se je dvignil mož, mogočen v krivičnosti, in se bojeval z Moronom, s čimer je zrušil polovico kraljestva; in polovico kraljestva je obdržal veliko let.\n\n16 In zgodilo se je, da ga je Moron strmoglavil in je kraljestvo spet pridobil.\n\n17 In zgodilo se je, da se je dvignil še en mogočnež; in bil je potomec Jeredovega brata.\n\n18 In zgodilo se je, da je strmoglavil Morona in pridobil kraljestvo; zatorej je Moron preostanek vseh svojih dni prebil v ujetništvu; in rodil se mu je Koriantor.\n\n19 In zgodilo se je, da je Koriantor vse svoje dni prebil v ujetništvu.\n\n20 In v Koriantorjevih dneh je prišlo veliko prerokov in prerokovali so velike in čudovite stvari in klicali ljudi h kesanju in če se ne bodo pokesali, bo Gospod Bog izvršil sodbo nad njimi v njihov popoln propad;\n\n21 in da bo Gospod Bog poslal oziroma privedel drugo ljudstvo, da bo posedovalo deželo, s svojo močjo, tako kakor je privedel njihove očete.\n\n22 In vse besede prerokov so zavrnili zaradi svojega tajnega društva in hudobnih gnusob.\n\n23 In zgodilo se je, da se je Koriantorju rodil Eter in umrl je, potem ko je vse svoje dni prebil v ujetništvu.\n\n", "ether 12": "[center][font_size=26]12. poglavje[/font_size][/center]\n\n[i]Prerok Eter opominja ljudi, naj verjamejo v Boga. — Moroni pripoveduje o čudesih in čudih, ki so se zgodila po veri. — Vera je omogočila Jeredovemu bratu, da je videl Kristusa. — Gospod daje ljudem šibkost, da bi bili ponižni. — Jeredov brat je z vero premaknil goro Zerin. — Za odrešitev so potrebni vera, upanje in dobrotljivost. — Moroni je videl Jezusa iz obličja v obličje.[/i]\n\n1 In zgodilo se je, da so bili Etrovi dnevi v Koriantumrovih dneh; in Koriantumr je bil kralj vse dežele.\n\n2 In Eter je bil Gospodov prerok; zatorej je Eter prišel v Koriantumrovih dneh in začel ljudem prerokovati, kajti ni ga bilo moč zadržati zaradi Gospodovega Duha, ki je bil v njem.\n\n3 Kajti klical je od jutra prav do sončnega zahoda, opominjajoč ljudi, naj verjamejo v Boga za kesanje, da ne bodo pokončani, govoreč jim, da se po veri izpolni vse —\n\n4 zatorej lahko, kdor verjame v Boga, zagotovo upa na boljši svet, da, in sicer na mesto na Božji desnici, z upanjem, ki pride z vero, ki je sidro za človeške duše, ki jih bo napravila gotove in stanovitne, da bodo vselej delali obilo dobrih del, da bodo slavili Boga.\n\n5 In zgodilo se je, da je Eter ljudem prerokoval velike in čudovite stvari, v katere niso verjeli, ker jih niso videli.\n\n6 In sedaj bi jaz, Moroni, želel nekoliko govoriti glede teh stvari; svetu bi pokazal, da je vera to, na kar upamo in ne vidimo; zatorej se ne sporekajte, ker ne vidite, kajti prej ne boste prejeli pričevanja kakor šele po preizkušnji svoje vere.\n\n7 Kajti po veri se je Kristus pokazal našim očetom, potem ko je vstal od mrtvih; in ni se jim pokazal, dokler niso verovali vanj; zatorej mora biti, da so nekateri verovali vanj, kajti svetu se ni pokazal.\n\n8 Toda zaradi vere ljudi se je pokazal svetu in poveličal Očetovo ime in pripravil pot, da bi bili s tem lahko drugi deležni nebeškega daru, da bi lahko upali na tisto, česar niso videli.\n\n9 Zatorej lahko tudi vi upate in ste deležni daru, če boste le verovali.\n\n10 Glejte, po veri so bili ti od starodavnih poklicani glede na sveti Božji red.\n\n11 Zatorej je bila po veri dana Mojzesova postava. V daru svojega Sina pa je Bog pripravil odličnejšo pot; in po veri se je izpolnila.\n\n12 Kajti če med človeškimi otroki ni vere, Bog med njimi ne more delati čudežev; zatorej se jim ni pokazal, dokler niso verovali.\n\n13 Glejte, Almova in Amulekova vera je bila tista, ki je povzročila, da se je ječa zrušila na zemljo.\n\n14 Glejte, vera Nefija in Lehija je bila tista, ki je spremenila Lamance, da so se krstili z ognjem in s Svetim Duhom.\n\n15 Glejte, vera Amona in njegovih bratov je bila tista, ki je med Lamanci naredila tak velik čudež.\n\n16 Da, in vsi tisti, ki so delali čudeže, so jih delali z vero, in sicer tisti, ki so bili pred Kristusom, in tudi tisti, ki so bili po tem.\n\n17 In po veri so trije učenci prejeli obljubo, da ne bodo okusili smrti; in obljube niso prejeli, dokler niso verovali.\n\n18 In niti ni nikdar nihče delal čudežev, dokler ni veroval; zatorej so najprej verjeli v Božjega Sina.\n\n19 In bilo jih je veliko, katerih vera je bila tako silno močna, celo preden je prišel Kristus, ki jih ni bilo moč zadržati pred tančico, ampak so resnično s svojimi očmi videli to, kar so gledali z očesom vere, in bili so zadovoljni.\n\n20 In glejte, v tem zapisu smo videli, da je bil eden od teh Jeredov brat; kajti tako velika je bila njegova vera v Boga, da takrat, ko je Bog iztegnil svoj prst, tega ni mogel skriti pred očmi Jeredovega brata zaradi besede, ki mu jo je govoril, tiste besede, ki jo je dobil po veri.\n\n21 In potem ko je Jeredov brat videl Gospodov prst zaradi obljube, ki jo je Jeredov brat dobil po veri, Gospod ničesar ni mogel prikriti pred njegovimi očmi; zatorej mu je pokazal vse, kajti nič več ga ni mogel zadržati pred tančico.\n\n22 In po veri so moji očetje prejeli obljubo, da bodo te stvari prišle k njihovim bratom preko drugih narodov; zato mi je Gospod zapovedal, da, in sicer Jezus Kristus.\n\n23 In rekel sem mu: Gospod, drugi narodi bodo te stvari zasmehovali zaradi naše šibkosti v pisanju; kajti Gospod, po veri si nas napravil mogočne v besedi, nisi pa nas napravil mogočne v pisanju; kajti vse te ljudi si napravil, da so lahko veliko govorili zaradi Svetega Duha, ki si jim ga dal;\n\n24 in napravil si nas, da lahko le malo zapišemo zaradi okornosti naših rok. Glej, nisi nas napravil mogočne v pisanju kakor Jeredovega brata, kajti napravil si ga, da je to, kar je zapisal, veliko, prav kakor si ti, da človeka prevzame, ko to bere.\n\n25 Tudi naše besede si napravil močne in velike, prav da jih ne moremo zapisati; ko zatorej zapisujemo, vidimo svojo šibkost in se opotekamo zaradi postavljanja svojih besed; in bojim se, da se drugi narodi ne bi posmehovali našim besedam.\n\n26 In ko sem to izrekel, mi je Gospod spregovoril, rekoč: Nespametni se posmehujejo, ampak žalovali bodo; in moja milostljivost je zadosti za krotke, da ne bodo izkoristili vaše šibkosti;\n\n27 in če bodo ljudje prišli k meni, jim bom pokazal njihovo šibkost. Ljudem dajem šibkost, da bi bili ponižni; in moja milostljivost je zadosti za vse ljudi, ki postanejo ponižni pred menoj; kajti če bodo pred menoj postali ponižni in bodo vame verovali, potem bom njihove šibkosti spremenil v njihovo moč.\n\n28 Glejte, drugim narodom bom pokazal njihovo šibkost in pokazal jim bom, da vera, upanje in dobrotljivost vodijo k meni — izviru vse pravičnosti.\n\n29 In ko sem jaz, Moroni, te besede slišal, sem bil potolažen in sem rekel: O Gospod, zgôdi se tvoja pravična volja, kajti vem, da človeškim otrokom napraviš glede na njihovo vero;\n\n30 kajti Jeredov brat je gori Zerin rekel: Premakni se — in se je premaknila. In če ne bi veroval, se ne bi premaknila: zatorej ti deluješ, potem ko ljudje verujejo.\n\n31 Kajti tako si se prikazal svojim učencem; kajti potem ko so verovali in so govorili v tvojem imenu, si se jim pokazal v veliki moči.\n\n32 In pomnim tudi, da si rekel, da si za človeka pripravil hišo, da, in sicer med bivališči tvojega Očeta, v čemer bo človekovo upanje popolnejše; zatorej mora človek upati ali pa ne more prejeti dediščine na kraju, ki si ga pripravil.\n\n33 In spet, pomnim, da si rekel, da si svet ljubil, in sicer da si za svet dal svoje življenje, da bi ga spet prejel, da bi pripravil kraj za človeške otroke.\n\n34 In vem torej, da je ta ljubezen, ki si jo imel do človeških otrok, dobrotljivost; če zatorej ljudje ne bodo dobrotljivi, ne morejo podedovati mesta, ki si ga pripravil v bivališčih svojega očeta.\n\n35 Zatorej po tem, kar si rekel, vem, da jih boš, če drugi narodi ne bodo dobrotljivi, zaradi naše šibkosti, preizkusil in jim odvzel talent, da, in sicer to, kar so prejeli, in dal tistim, ki bodo imeli obilneje.\n\n36 In zgodilo se je, da sem molil h Gospodu, da bi bil do drugih narodov milostljiv, da bi bili dobrotljivi.\n\n37 In zgodilo se je, da mi je Gospod rekel: Če ne bodo dobrotljivi, tebi nič mar, ti si bil zvest; zatorej bodo tvoja oblačila postala čista. In ker si videl svojo šibkost, boš postal močan, in sicer da boš sédel na mesto, ki sem ga pripravil v bivališčih mojega Očeta.\n\n38 In sedaj se jaz, Moroni, poslavljam od drugih narodov, da, in tudi od svojih bratov, ki jih imam rad, dokler se ne snidemo pred Kristusovim sodnim stolom, kjer bodo vsi ljudje vedeli, da moja oblačila niso omadeževana z vašo krvjo.\n\n39 In potem boste vedeli, da sem videl Jezusa in da je z menoj govoril iz obličja v obličje in da mi je v preprosti ponižnosti povedal, prav kakor človek pove drugemu v mojem lastnem jeziku, glede teh stvari;\n\n40 in le nekaj sem jih zapisal zaradi svoje šibkosti v pisanju.\n\n41 In sedaj, priporočil bi vam, da iščete tega Jezusa, o katerem so preroki in apostoli zapisovali, da bo milostljivost Boga Očeta in tudi Gospoda Jezusa Kristusa in Svetega Duha, ki pričuje o njima, lahko in bo vekomaj bivala v vas. Amen.\n\n", "ether 13": "[center][font_size=26]13. poglavje[/font_size][/center]\n\n[i]Eter govori o Novem Jeruzalemu, ki ga bo v Ameriki zgradilo Jožefovo potomstvo. — Prerokuje, izženejo ga, zapiše zgodovino Jeredovcev in napove propad Jeredovcev. — Po vsej deželi divja vojna.[/i]\n\n1 In sedaj jaz, Moroni, končujem svoj zapis glede propada ljudstva, o katerem sem pisal.\n\n2 Kajti glejte, zavrnili so vse Etrove besede; kajti resnično jim je povedal vse od začetka človekovega obstoja; in ko so po obličju te dežele vode upadle, je ta postala izvoljena dežela nad vsemi drugimi deželami, Gospodova izvoljena dežela; zatorej Gospod hoče, da mu vsi ljudje, ki prebivajo na njenem obličju, služijo.\n\n3 In da je kraj Novega Jeruzalema, ki bo prišel iz nebes, in Gospodovo sveto svetišče.\n\n4 Glejte, Eter je videl Kristusove dneve in govoril je glede Novega Jeruzalema v tej deželi.\n\n5 In govoril je tudi glede Izraelove hiše in Jeruzalema, od koder bo prišel Lehi — potem ko bo uničen, bo spet zgrajen, sveto mesto Gospodu; zatorej ne bo novi Jeruzalem, saj je bil v starodavnih časih; ampak bo spet zgrajen in postal bo Gospodovo sveto mesto; in zgrajen bo za Izraelovo hišo —\n\n6 in da bo Novi Jeruzalem zgrajen na tem ozemlju za ostanek Jožefovega potomstva, po vzoru, ki smo ga imeli.\n\n7 Kajti kakor je Jožef svojega očeta pripeljal v egiptovsko deželo, prav tako je tam umrl; zatorej je Gospod ostanek Jožefovega potomstva izpeljal iz jeruzalemske dežele, da bi bil milosten z Jožefovim potomstvom, da ne bi pomrli, prav kakor je bil milosten z Jožefovim očetom, da ne bi umrl.\n\n8 Zatorej bo ostanek Jožefove hiše zgrajen na tem ozemlju; in to bo dežela njihove dediščine; in Gospodu bodo zgradili sveto mesto prav kakor starodavni Jeruzalem; in nič več ne bodo zmedeni, dokler ne pride konec, ko bo zemlja preminila.\n\n9 In novo nebo bo in nova zemlja; in bosta kakor stari, samo da bo staro minilo in bo vse nastalo novo.\n\n10 In potem pride Novi Jeruzalem; in blagor tistim, ki prebivajo tamkaj, kajti to so tisti, katerih oblačila so bela zaradi Jagnjetove krvi; in to so tisti, ki so prišteti med ostanek Jožefovega potomstva, ki je bilo iz Izraelove hiše.\n\n11 In potem pride tudi starodavni Jeruzalem; in prebivalci le-tega, blagor jim, kajti umiti so bili v Jagnjetovi krvi; in to so tisti, ki so bili razkropljeni in zbrani s štirih strani zemlje in iz severnih dežel in so deležni izpolnitve zaveze, ki jo je Bog sklenil z njihovim Očetom Abrahamom.\n\n12 In ko bo to prišlo, se bo uresničil sveti spis, ki pravi, da bodo tisti, ki so bili prvi, zadnji; in da bodo tisti, ki so bili zadnji, prvi.\n\n13 In nameraval sem zapisati več, ampak mi je prepovedano; ampak velike in čudovite so bile Etrove prerokbe; imeli pa so ga za nič in izgnali so ga; in podnevi se je skrival v skalni votlini, ponoči pa je gledal to, kar bo prišlo nad ljudi.\n\n14 In ko je prebival v skalni votlini, je napravil preostanek tega zapisa, ker je ponoči videl propad, ki je doletel ljudi.\n\n15 In zgodilo se je, da se je tistega leta, v katerem so ga izgnali izmed ljudi, med ljudmi začela strašna vojna, kajti veliko jih je bilo, ki so se uprli, ki so bili mogočni možje in so si s svojimi hudobnimi tajnimi načrti, o katerih je bilo govora, prizadevali pokončati Koriantumra.\n\n16 In ker je torej Koriantumr sam preučeval vso umetnost vojskovanja in vso prekanjenost sveta, se je zatorej bojeval s tistimi, ki so si ga prizadevali pokončati.\n\n17 Ampak ni se pokesal, niti njegovi zali sinovi ne hčere; niti Kohorjevi zali sinovi in hčere; niti Korihorjevi zali sinovi in hčere; in skratka, po vsem obličju zemlje ni bilo nobenega zalega sina in hčere, ki bi se pokesal svojih grehov.\n\n18 Zatorej se je zgodilo, da je bilo v prvem letu, ko je Eter prebival v skalni votlini, veliko ljudi, ki so bili pobiti z mečem tajnih zvez, ki so se bojevale zoper Koriantumra, da bi pridobile kraljestvo.\n\n19 In zgodilo se je, da so se Koriantumrovi sinovi veliko bojevali in veliko krvaveli.\n\n20 In v drugem letu je k Etru prišla Gospodova beseda, naj gre in Koriantumru prerokuje, da mu bo, če se bo pokesal on in vsa njegova hiša, Gospod dal njegovo kraljestvo in prizanesel ljudem —\n\n21 sicer bodo pokončani in vsa njegova hiša, razen njega samega. In živel bo le toliko, da bo videl izpolnitev prerokb, ki so bile izrečene glede nekega drugega ljudstva, ki bo deželo prejelo za svojo dediščino; in ti bodo Koriantumra pokopali; in vsaka duša bo pokončana, razen Koriantumra.\n\n22 In zgodilo se je, da se Koriantumr ni pokesal, niti njegova hiša niti ljudstvo; in vojne niso prenehale; in prizadevali so si ubiti Etra, vendar je pred njimi zbežal in se spet skril v skalno votlino.\n\n23 In zgodilo se je, da se je Šared dvignil in se prav tako bojeval s Koriantumrom; in premagal ga je, tako da ga je v tretjem letu odpeljal v ujetništvo.\n\n24 In Koriantumrovi sinovi so v četrtem letu premagali Šareda in kraljestvo spet pridobili za očeta.\n\n25 Po vsem obličju dežele se je torej začela vojna, vsak se je s svojo tolpo bojeval za to, kar je želel.\n\n26 In po vsem obličju dežele so bili roparji in, skratka, vsakovrstne hudobije.\n\n27 In zgodilo se je, da se je Koriantumr silno razjezil na Šareda in je šel s svojimi četami nadenj v bitko; in spopadli so se v veliki jezi in spopadli so se v dolini Gilgal; in bitka je postala silno huda.\n\n28 In zgodilo se je, da se je Šared bojeval z njim kake tri dni. In zgodilo se je, da ga je Koriantumr premagal in ga zasledoval, dokler ni prišel do hešlonskih planjav.\n\n29 In zgodilo se je, da ga je Šared spet napadel na planjavah; in glejte, premagal je Koriantumra in ga spet potisnil nazaj v dolino Gilgal.\n\n30 In Koriantumr je spet napadel Šareda v dolini Gilgal, kjer je Šareda premagal in ga ubil.\n\n31 In Šared je Koriantumra ranil v stegno, da ni šel ponovno v bitko za kakšni dve leti, v času ko so vsi ljudje na obličju dežele prelivali kri in nikogar ni bilo, ki bi jih zaustavil.\n\n", "ether 14": "[center][font_size=26]14. poglavje[/font_size][/center]\n\n[i]Krivičnost ljudi nad deželo prikliče prekletstvo. — Koriantumr se zaplete v vojskovanje z Gileádom, potem Libom in potem Šizom. — Deželo prekrijeta kri in pokol.[/i]\n\n1 In sedaj se je zaradi krivičnosti ljudi po vsej deželi začelo veliko prekletstvo, zaradi katerega ga človek, če je svoje orodje ali svoj meč odložil na polico oziroma ga položil tjakaj, kamor ga je spravljal, glejte, naslednji dan ni mogel najti, tako veliko je bilo prekletstvo nad deželo.\n\n2 Zatorej se je vsakdo oklenil tega, kar je bilo njegovo, z rokami in si ni sposojal, niti ni posojal; in vsakdo je ročaj svojega meča držal v desnici v bran svojega imetja in svojega lastnega življenja in svoje žene in otrok.\n\n3 In sedaj, po razmiku dveh let in po Šaredovi smrti, glejte, se je dvignil Šaredov brat in se bojeval s Koriantumrom, pri čemer je Koriantumra premagal in ga pregnal v divjino Akiš.\n\n4 In zgodilo se je, da se je Šaredov brat bojeval z njimi v divjini Akiš; in bitka je postala silno huda in več tisočev jih je padlo pod mečem.\n\n5 In zgodilo se je, da je Koriantumr v divjini napravil zasedo; in Šaredov brat je ponoči prikorakal iz divjine in pobil del Koriantumrove vojske, ko so bili pijani.\n\n6 In prišel je v moronsko deželo in se posadil na Koriantumrov prestol.\n\n7 In zgodilo se je, da je Koriantumr s svojo vojsko v divjini prebival za razdobje dveh let, v katerih je za svojo vojsko prejel veliko okrepitev.\n\n8 Torej, tudi Šaredov brat, ki mu je bilo ime Gileád, je zaradi tajnih zvez dobil veliko okrepitev za svojo vojsko.\n\n9 In zgodilo se je, da so ga njegovi véliki duhovniki umorili, ko je sedel na svojem prestolu.\n\n10 In zgodilo se je, da ga je nekdo iz tajnih zvez umoril v skritem prehodu in si pridobil kraljestvo; in ime mu je bilo Lib; in Lib je bil človek velike postave, bolj kot vsak drug človek med vsem ljudstvom.\n\n11 In zgodilo se je, da je v prvem Libovem letu Koriantumr prišel v moronsko deželo in se z Libom bojeval.\n\n12 In zgodilo se je, da se je z Libom bojeval, pri čemer ga je Lib udaril po roki, da je bil ranjen; vendar je Koriantumrova vojska pritiskala na Liba, da je zbežal do meja morske obale.\n\n13 In zgodilo se je, da ga je Koriantumr zasledoval; in Lib ga je napadel na morski obali.\n\n14 In zgodilo se je, da je Lib udaril po Koriantumrovi vojski, da so spet zbežali v divjino Akiš.\n\n15 In zgodilo se je, da ga je Lib zasledoval, dokler ni prišel do agoških planjav. In Koriantumr je s seboj vzel vse ljudi, ko je bežal pred Libom v tisti predel dežele, kamor je zbežal.\n\n16 In ko je prišel do agoških planjav, je Liba napadel in udarjal po njem, dokler ni umrl; vendar je namesto njega nad Koriantumra prišel Libov brat in bitka je postala silno huda, v kateri je Koriantumr spet zbežal pred vojsko Libovega brata.\n\n17 Libovemu bratu je bilo torej ime Šiz. In zgodilo se je, da je Šiz zasledoval Koriantumra in je zavzel veliko mest, in je pobijal tako ženske kot otroke, in je mesta požgal.\n\n18 In po vsej deželi se je razširil strah pred Šizom; da, po deželi se je širil krik — Kdo lahko obstane pred Šizovo vojsko? Glejte, pred seboj pometa zemljo!\n\n19 In zgodilo se je, da so se ljudje po vsem obličju dežele začeli zgrinjati v čete.\n\n20 In bili so razdeljeni; in del njih je pribegnil k Šizovi vojski in del njih je pribegnil h Koriantumrovi vojski.\n\n21 In tako huda in dolgotrajna je bila vojna in tako dolg je bil prizor prelivanja krvi in pokola, da je bilo vse obličje dežele prekrito s telesi mrtvih.\n\n22 In tako bliskovita in nagla je bila vojna, da ni bilo nikogar več, ki bi pokopal mrtve, ampak so korakali naprej iz prelivanja krvi v prelivanje krvi in puščali telesa tako moških, žensk kot otrok, da so prekrivala obličje dežele, da so postala plen mesnih črvov.\n\n23 In njihov smrad se je širil po obličju dežele, in sicer po vsem obličju dežele; zatorej je ljudi smrad začel motiti podnevi in ponoči.\n\n24 Vendar Šiz ni prenehal zasledovati Koriantumra; kajti zaprisegel je, da se bo maščeval Koriantumru za kri svojega brata, ki je bil ubit, in Gospodovi besedi, ki je prišla k Etru, da Koriantumr ne bo padel pod mečem.\n\n25 In tako vidimo, da jih je Gospod obiskal v polnosti svojega srda in njihova hudobija in gnusobe so pripravile pot za njihovo večno pogubo.\n\n26 In zgodilo se je, da je Šiz zasledoval Koriantumra na vzhod celo do meja ob morski obali in tam se je s Šizom bojeval kake tri dni.\n\n27 In tako strašno je bilo uničenje med Šizovimi četami, da so se ljudje začeli bati in so začeli bežati pred Koriantumrovimi četami; in zbežali so v Korihorjevo deželo in pred seboj izbrisali prebivalce, vse tiste, ki se jim niso hoteli pridružiti.\n\n28 In šotore so si postavili v dolini Korihor; in Koriantumr si je šotore postavil v dolini Šur. Dolina Šur je bila torej blizu hriba Komnor; zatorej je Koriantumr zbral svoje čete na hribu Komnor in s trobento zatrobil Šizovim četam, da bi izzval bitko z njimi.\n\n29 In zgodilo se je, da so prišli, vendar so bili spet pregnani; in prišli so v drugo in so bili spet v drugo pregnani. In zgodilo se je, da so prišli v tretje in bitka je postala silno huda.\n\n30 In zgodilo se je, da je Šiz udaril po Koriantumru, da mu je zadal veliko globokih ran; in Koriantumr je, ker je izgubil kri, omedlel in odnesli so ga, kot da bi bil mrtev.\n\n31 Izguba mož, žensk in otrok na obeh straneh je bila torej tako velika, da je Šiz svojim ljudem ukazal, naj ne zasledujejo Koriantumrovih čet; zatorej so se vrnili v svoj tabor.\n\n", "ether 15": "[center][font_size=26]15. poglavje[/font_size][/center]\n\n[i]V bitki je pobitih na milijone Jeredovcev. — Šiz in Koriantumr zbereta vse ljudi za bitko na življenje in smrt. — Gospodov Duh se preneha truditi z njimi. — Jeredovski narod je povsem pokončan. — Ostane samo Koriantumr.[/i]\n\n1 In zgodilo se je, ko so se Koriantumru rane pozdravile, se je začel spominjati besed, ki mu jih je govoril Eter.\n\n2 Videl je, da je bilo z mečem pobitih skoraj dva milijona njegovih ljudi, in v srcu je postajal potrt; da, pobitih je bilo dva milijona mogočnih mož in tudi njihove žene in njihovi otroci.\n\n3 Začel se je kesati za zlo, ki ga je storil; začel se je spominjati besed, ki so jih govorila usta vseh prerokov, in videl jih je, da so se doslej izpolnile, vsaka malenkost; in njegova duša je žalovala in se ni hotela potolažiti.\n\n4 In zgodilo se je, da je Šizu napisal pismo in od njega želel, naj prizanese ljudem in da se bo kraljestvu odrekel zavoljo življenja ljudi.\n\n5 In zgodilo se je, da je Šiz, ko je prejel njegovo pismo, Koriantumru napisal pismo, da bo, če se bo predal, da ga bo ubil s svojim lastnim mečem, ljudi pustil pri življenju.\n\n6 In zgodilo se je, da se ljudje niso pokesali svoje krivičnosti; in Koriantumrove ljudi se je podžigalo k jezi zoper Šizove ljudi; in Šizove ljudi se je podžigalo k jezi zoper Koriantumrove ljudi; zatorej so se Šizovi ljudje bojevali s Koriantumrovimi ljudmi.\n\n7 In ko je Koriantumr videl, da je tik pred tem, da pade, je spet zbežal pred Šizovimi ljudmi.\n\n8 In zgodilo se je, da je prišel do Ripliankumovih voda, kar v prevodu pomeni obsežno oziroma kar presega vse; ko so zatorej prišli do teh voda, so si postavili šotore; in v njihovi bližini si je tudi Šiz postavil šotore; in zato so naslednji dan šli v bitko.\n\n9 In zgodilo se je, da so bojevali silno hudo bitko, v kateri je bil Koriantumr spet ranjen in je zaradi izgube krvi omedlel.\n\n10 In zgodilo se je, da so Koriantumrove čete pritisnile na Šizove čete, da so jih premagale, da so povzročile, da so pred njimi bežale; in bežale so proti jugu in postavili so si šotore na kraju, ki se je imenoval Ogat.\n\n11 In zgodilo se je, da si je Koriantumrova vojska postavila šotore pri hribu Rama; in bil je tisti hrib, kjer je moj oče Mormon za Gospoda skril zapise, ki so bili sveti.\n\n12 In zgodilo se je, da so po vsem obličju dežele zbrali vse ljudi, ki niso bili pobiti, razen Etra.\n\n13 In zgodilo se je, da je Eter videl vsa dejanja ljudi; in videl je, da so se ljudje, ki so bili za Koriantumra, zbirali v Koriantumrovo vojsko; in ljudje, ki so bili za Šiza, so se zbirali v Šizovo vojsko.\n\n14 Zatorej so za razdobje štirih let zbirali ljudi, da bi dobili vse, ki so bili po obličju dežele, in da bi prejeli vso moč, ki jim jo je bilo moč prejeti.\n\n15 In zgodilo se je, da so, ko so se vsi zbrali, vsak v vojski, v kateri je hotel, s svojo ženo in svojimi otroki — z bojnim orožjem so bili oboroženi tako moški, ženske kot otroci in imeli so ščite in naprsne oklepe in šleme in oblečeni so bili kakor v vojni — korakali drug proti drugemu v bitko; in bojevali so se ves dan in niso zmagali.\n\n16 In zgodilo se je, da so bili, ko se je znočilo, utrujeni in so se umaknili v svoje tabore; in potem ko so se umaknili v svoje tabore, se je začelo ječanje in objokovanje zavoljo izgube njihovih pobitih ljudi; in tako glasen je bil njihov jok, njihovo ječanje in objokovanje, da je silno pretresalo zrak.\n\n17 In zgodilo se je, da so šli naslednji dan spet v bitko, in hud in strašen je bil tisti dan; vendar niso zmagali in ko je spet prišla noč, so zrak pretresali njihov jok in njihovo ječanje in njihovo žalovanje zavoljo izgube njihovih pobitih ljudi.\n\n18 In zgodilo se je, da je Koriantumr spet napisal pismo Šizu, želeč, da ne bi spet prišel v bitko, ampak da bi prevzel kraljestvo in ljudi pustil pri življenju.\n\n19 Toda glejte, Gospodov Duh se je prenehal truditi z njimi in Satan je imel vso moč nad srci ljudi; kajti predajali so se svoji trdosrčnosti in slepomiselnosti, da bi bili pogubljeni; zatorej so spet šli v bitko.\n\n20 In zgodilo se je, da so se bojevali ves dan in ko je prišla noč, so zaspali na svojem meču.\n\n21 In naslednji dan so se bojevali, prav dokler ni prišla noč.\n\n22 In ko je prišla noč, so bili pijani od jeze, prav kakor človek, ki je pijan od vina; in spet so zaspali na svojem meču.\n\n23 In naslednji dan so se spet bojevali; in ko je prišla noč, so vsi padli pod mečem, razen dvainpetdesetih Koriantumrovih ljudi in devetinšestdesetih Šizovih ljudi.\n\n24 In zgodilo se je, da so tisto noč zaspali na svojem meču in naslednji dan so se spet bojevali in ves tisti dan so se borili v svoji moči s svojimi meči in s svojimi ščiti.\n\n25 In ko je prišla noč, je bilo dvaintrideset Šizovih ljudi in sedemindvajset Koriantumrovih ljudi.\n\n26 In zgodilo se je, da so pojedli in zaspali in se pripravili, da bodo naslednji dan umrli. In bili so veliki in mogočni možje glede na človeško moč.\n\n27 In zgodilo se je, da so se bojevali za kake tri ure in zaradi izgube krvi so omedleli.\n\n28 In zgodilo se je, da so, ko so Koriantumrovi možje dobili zadosti moči, da so lahko hodili, bili na tem, da pobegnejo zavoljo svojega življenja; toda glejte, Šiz se je dvignil in tudi njegovi možje in v srdu je zaprisegel, da bo Koriantumra ubil ali pa bo pokončan z mečem.\n\n29 Zatorej jih je zasledoval in naslednji dan jih je dohitel; in spet so se bojevali z meči. In zgodilo se je, da je, ko so pod mečem padli vsi, razen Koriantumra in Šiza, glejte, Šiz zaradi izgube krvi omedlel.\n\n30 In zgodilo se je, da je Koriantumr, ko se je naslonil na svoj meč, da bi se nekoliko odpočil, Šizu odsekal glavo.\n\n31 In zgodilo se je, da se je, potem ko je Šizu odsekal glavo, Šiz dvignil na roke in padel; in potem ko je hlastal za sapo, je umrl.\n\n32 In zgodilo se je, da je Koriantumr padel na zemljo in bil, kot da ne bi imel življenja.\n\n33 In Gospod je spregovoril Etru in mu rekel: Pojdi! In šel je in videl, da so se Gospodove besede vse izpolnile; in končal je svoj zapis (in zapisal nisem niti stotega dela); in skril jih je tako, da so jih Limhijevi ljudje našli.\n\n34 Zadnje besede, ki jih je Eter torej zapisal, so téle: Najsi Gospod želi, da bom prenesen oziroma da bom po Gospodovi volji v mesu, ni pomembno, če bo tako, da bom odrešen v Božje kraljestvo. Amen.\n\n", "moro 1": "[center][font_size=26]Moronijeva knjiga[/font_size][/center]\n\n[center][font_size=26]1. poglavje[/font_size][/center]\n\n[i]Moroni zapisuje v korist Lamancev. — Nefijci, ki nočejo zanikati Kristusa, so usmrčeni. Med letoma 401 in 421 po Kr.[/i]\n\n1 Sedaj sem jaz, Moroni, potem ko sem zaključil z okrajšavo poročila o Jeredovem ljudstvu, predpostavljal, da ne bom zapisal nič več, toda nisem še umrl; in ne razkrijem se Lamancem, da me ne bi pokončali.\n\n2 Kajti glejte, njihove medsebojne vojne so silno srdite; in zaradi svojega sovraštva usmrtijo vsakega Nefijca, ki noče zanikati Kristusa.\n\n3 In jaz, Moroni, Kristusa nočem zanikati; zatorej tavam kamor lahko zavoljo varnosti svojega življenja.\n\n4 Zatorej zapišem nekaj več, kar je v nasprotju s tem, kar sem predpostavljal; kajti nisem predpostavljal, da bom še kaj zapisal; ampak zapišem nekaj več, da bi bile v nekem prihodnjem dnevu morda precejšnje vrednosti za moje brate Lamance glede na Gospodovo voljo.\n\n", "moro 2": "[center][font_size=26]2. poglavje[/font_size][/center]\n\n[i]Jezus je dal dvanajstim nefijskim učencem moč za podeljevanje daru Svetega Duha. Med letoma 401 in 421 po Kr.[/i]\n\n1 Kristusove besede, ki jih je govoril svojim učencem, dvanajsterim, ki jih je izvolil, ko je nanje položil roke —\n\n2 in poklical jih je po imenu, rekoč: V mojem imenu boste k Očetu klicali v goreči molitvi; in potem ko boste to storili, boste imeli moč, da boste tistemu, na katerega boste položili roke, podelili Svetega Duha; in v mojem imenu ga boste podelili, kajti tako delajo moji apostoli.\n\n3 Te besede jim je Kristus torej govoril takrat, ko se je prikazal prvič; in množica tega ni slišala, ampak so to slišali učenci; in na tolike, na kolike so položili roke, se je spustil Sveti Duh.\n\n", "moro 3": "[center][font_size=26]3. poglavje[/font_size][/center]\n\n[i]Starešine posvetijo duhovnike in učitelje s polaganjem rok. Med letoma 401 in 421 po Kr.[/i]\n\n1 Način, na katerega so učenci, ki so se imenovali starešine cerkve, posvetili duhovnike in učitelje —\n\n2 potem ko so molili k Očetu v Kristusovem imenu, so nanje položili roke in rekli:\n\n3 V imenu Jezusa Kristusa te posvetim za duhovnika (oziroma če bo učitelj, te posvetim za učitelja), da boš pridigal kesanje in odpuščanje grehov po Jezusu Kristusu z vztrajnostjo v veri v njegovo ime do konca. Amen.\n\n4 In tako so posvetili duhovnike in učitelje glede na Božje darove in poklice, dane ljudem; in posvetili so jih z močjo Svetega Duha, ki je bil v njih.\n\n", "moro 4": "[center][font_size=26]4. poglavje[/font_size][/center]\n\n[i]Pojasnjeno je, kako starešine in duhovniki blagoslovijo zakramentni kruh. Med letoma 401 in 421 po Kr.[/i]\n\n1 Način, na katerega starešine in duhovniki za cerkev blagoslovijo Kristusovo meso in kri; in to so blagoslovili glede na Kristusove zapovedi; zatorej vemo, da je tako pravilno; in starešina oziroma duhovnik ga je blagoslovil —\n\n2 in s cerkvijo so pokleknili in molili k Očetu v Kristusovem imenu, rekoč:\n\n3 O Bog, Večni Oče, prosimo te v imenu tvojega Sina, Jezusa Kristusa, da blagosloviš in posvetiš ta kruh za duše vseh tistih, ki od tega jedó, da bodo lahko jedli v spomin na telo tvojega Sina in ti pričevali, o Bog, Večni Oče, da so voljni prevzeti ime tvojega Sina in se ga vselej spominjati in izpolnjevati njegove zapovedi, ki jim jih je dal, da bo njegov Duh lahko vselej z njimi. Amen.\n\n", "moro 5": "[center][font_size=26]5. poglavje[/font_size][/center]\n\n[i]Prikazan je način blagoslavljanja zakramentnega vina. Med letoma 401 in 421 po Kr.[/i]\n\n1 Način blagoslavljanja vina — glejte, vzeli so čašo in rekli:\n\n2 O Bog, Večni Oče, prosimo te v imenu tvojega Sina, Jezusa Kristusa, da blagosloviš in posvetiš to vino za duše vseh tistih, ki od tega pijejo, da bodo to lahko delali v spomin na kri tvojega Sina, ki je bila prelita zanje, da ti bodo lahko pričevali, o Bog, Večni Oče, da se ga vselej spominjajo, da bo njegov Duh lahko z njimi. Amen.\n\n", "moro 6": "[center][font_size=26]6. poglavje[/font_size][/center]\n\n[i]Skesani se krstijo in sprejmejo jih medse. — Članom Cerkve, ki se pokesajo, je odpuščeno. — Sestanki so vodeni z močjo Svetega Duha. Med letoma 401 in 421 po Kr.[/i]\n\n1 In sedaj spregovorim glede krsta. Glejte, starešine, duhovniki in učitelji so se krstili; in niso se krstili, če niso dokazali, da so bili tega vredni.\n\n2 Niti niso h krstu pustili nikogar, če ni pristopil strtega srca in skesanega duha in cerkvi pričeval, da se je resnično pokesal vseh svojih grehov.\n\n3 In nikogar niso sprejeli h krstu, če ni prevzel Kristusovega imena in bil odločen, da mu bo služil do konca.\n\n4 In potem ko so bili sprejeti h krstu in je nanje delovala moč Svetega Duha in jih očistila, so bili prišteti med ljudi v Kristusovi cerkvi; in njihova imena so zapisali, da bi se jih spominjali in jih hranili z dobro Božjo besedo, da bi jih obdržali na pravi poti, da bi jih nenehno ohranjali čuječe pri molitvi, zanašajoč se zgolj na zasluge Kristusa, ki je bil povzročitelj in dopolnitelj njihove vere.\n\n5 In cerkev se je često sestajala, da so se postili in molili in da so drug z drugim govorili glede blaginje svojih duš.\n\n6 In često so se sestajali, da so vzeli kruh in vino v spomin na Gospoda Jezusa.\n\n7 In strogo so pazili, da med njimi ni bilo krivičnosti; in kogar so dobili, da je bil krivičen, in so ga tri priče iz cerkve obsodile pred starešinami in če se ni pokesal in ni priznal, so njegovo ime izbrisali in ga niso prišteli med Kristusovo ljudstvo.\n\n8 Toda kolikor krat so se pokesali in si za odpuščanje prizadevali z resničnim namenom, jim je bilo odpuščeno.\n\n9 In cerkev je njihove sestanke vodila glede na delovanje Duha in z močjo Svetega Duha; kajti kakor jih je moč Svetega Duha vodila bodisi k pridiganju oziroma k opominjanju oziroma k molitvi oziroma k ponižnim prošnjam oziroma k petju, celo tako je bilo storjeno.\n\n", "moro 7": "[center][font_size=26]7. poglavje[/font_size][/center]\n\n[i]Dano je povabilo, da stopimo v Gospodov počitek. — Molite z resničnim namenom. — Kristusov Duh ljudem omogoča, da prepoznavajo dobro od hudega. — Satan prepričuje ljudi, naj zanikajo Kristusa in delajo húdo. — Preroki jasno pokažejo na Kristusov prihod. — Po veri se dogajajo čudeži in delujejo angeli. — Ljudje naj upajo na večno življenje in se oklenejo dobrotljivosti. Med letoma 401 in 421 po Kr.[/i]\n\n1 In sedaj jaz, Moroni, zapišem nekaj besed mojega očeta Mormona, ki jih je govoril glede vere, upanja in dobrotljivosti; kajti tako je govoril ljudem, ko jih je učil v shodnici, ki so jo zgradili za kraj čaščenja.\n\n2 In sedaj jaz, Mormon, govorim vam, moji ljubljeni bratje; in po milostljivosti Boga Očeta in našega Gospoda Jezusa Kristusa in njegovi sveti volji, zaradi daru, s katerim me je poklical, mi je dovoljeno, da vam tokrat spregovorim.\n\n3 Zatorej bi želel spregovoriti vam, ki ste v cerkvi, ki ste miroljubni Kristusovi privrženci in ki ste doslej prejeli zadostno upanje, s katerim lahko stopite v Gospodov počitek, odslej do takrat, ko boste z njim počivali v nebesih.\n\n4 In sedaj, bratje moji, tako vas presodim, ker miroljubno hodite s človeškimi otroki.\n\n5 Kajti pomnim Božjo besedo, ki pravi, po njihovih delih jih boste poznali; kajti če so njihova dela dobra, potem so dobri tudi oni.\n\n6 Kajti glejte, Bog je rekel, da človek, ki je hudoben, ne more delati tega, kar je dobro; kajti če ponudi dar oziroma moli k Bogu, razen če to stori z resničnim namenom, mu nič ne koristi.\n\n7 Kajti glejte, ne šteje se mu za pravičnost.\n\n8 Kajti glejte, če človek, ki je hudoben, podari dar, to stori z negodovanjem; zatorej se mu šteje enako, kakor če bi si dar zadržal; zatorej se ga pred Bogom šteje za hudobnega.\n\n9 In prav tako se bo človeku prištevalo za húdo, če bo molil in ne z resničnim namenom v srcu; da, in nič mu ne koristi, kajti Bog takšnih ne sprejme.\n\n10 Zatorej človek, ki je hudoben, ne more delati tega, kar je dobro; niti ne bo dal dobrega daru.\n\n11 Kajti glejte, grenak studenec ne more dajati dobre vode; niti ne more dober studenec dajati grenke vode; zatorej človek, ki je hudičev služabnik, ne more hoditi za Kristusom; in če hodi za Kristusom, ne more biti hudičev služabnik.\n\n12 Zatorej vse, kar je dobro, prihaja od Boga; in to, kar je húdo, prihaja od hudiča; kajti hudič je sovražnik Bogu in se nenehno bojuje z njim in vabi in zvablja, da bi grešili in da bi nenehno delali to, kar je húdo.\n\n13 Toda glejte, to, kar je od Boga, vabi in zvablja, da nenehno delamo dobro; zatorej je vse, kar vabi in zvablja, da delamo dobro in da ljubimo Boga in da mu služimo, navdihnjeno od Boga.\n\n14 Zatorej pazite, moji ljubljeni bratje, da ne boste tega, kar je húdo, presodili, da je od Boga, oziroma tistega, kar je dobro in od Boga, da je od hudiča.\n\n15 Kajti glejte, bratje moji, dano vam je, da presojate, da lahko prepoznavate dobro od hudega; in kako presojati je tako jasno, da to lahko veste s popolnim spoznanjem, kakor se dnevna svetloba razlikuje od temne noči.\n\n16 Kajti glejte, Kristusov Duh je dan vsakomur, da lahko prepoznava dobro od hudega; zatorej vam pokažem, kako presoditi; kajti vse, kar vabi, da delamo dobro, in prepričuje, naj verjamemo v Kristusa, je poslano s Kristusovo močjo in darom; zatorej lahko s popolnim spoznanjem veste, da je od Boga.\n\n17 Toda vse, kar ljudi prepričuje, da delajo húdo in ne verjamejo v Kristusa in ga zanikajo in ne služijo Bogu, takrat lahko s popolnim spoznanjem veste, da je to od hudiča; kajti tako dela hudič, kajti ljudi ne prepričuje, naj delajo dobro, ne, niti enega; niti ne njegovi angeli; niti ne tisti, ki se mu podvržejo.\n\n18 In sedaj, bratje moji, ker vidim, da poznate luč, s katero lahko presojate, luč, ki je Kristusova luč, glejte, da ne presojate napak; kajti s to isto sodbo, s katero sodite, se bo sodilo tudi vam.\n\n19 Zatorej vas rotim, bratje, da marljivo iščite v Kristusovi luči, da boste lahko prepoznavali dobro od hudega; in če se boste oprijeli vsega dobrega in tega ne obsojali, boste zagotovo Kristusov otrok.\n\n20 In sedaj, bratje moji, kako je mogoče, da se lahko oprimete vsega dobrega?\n\n21 In sedaj pridem do tiste vere, o kateri sem rekel, da bom govoril; in povedal vam bom, kako se lahko oprimite vsega dobrega.\n\n22 Kajti glejte, Bog ve vse, ker je iz večnosti v večnost, glejte, poslal je angele, da služijo človeškim otrokom, da jim razodenejo glede Kristusovega prihoda; in v Kristusu mora priti vse dobro.\n\n23 In tudi Bog je prerokom po svojih ustih razglasil, da bo Kristus prišel.\n\n24 In glejte, raznolike so bile poti, po katerih je človeškim otrokom pokazal to, kar je bilo dobro; in vse, kar je dobro, prihaja od Kristusa; sicer bi ljudje padli in nič dobrega se jim ne bi zgodilo.\n\n25 Zatorej so po delovanju angelov in z vsako besedo, ki je prišla iz Božjih ust, ljudje začeli udejanjati vero v Kristusa; in tako so se po veri oprijeli vsega dobrega; in tako je bilo do Kristusovega prihoda.\n\n26 In potem ko je prišel, so bili ljudje prav tako odrešeni po veri v njegovo ime; in po veri postanejo Božji sinovi. In tako zagotovo kakor živí Kristus, je te besede govoril našim očetom, govoreč: Vse, kar boste Očeta prosili v mojem imenu, kar je dobro, v veri, verujoč, da boste prejeli, glejte, se vam bo zgodilo.\n\n27 Zatorej, moji ljubljeni bratje, mar čudežev ni več, ker se je Kristus dvignil v nebesa in se je usedel na Božjo desnico, da je od Očeta zahteval svoje pravice do milosti, ki jo ima do človeških otrok?\n\n28 Kajti izpolnil je namene postave in zahteva vse tiste, ki verujejo vanj; in tisti, ki vanj verujejo, se bodo oklenili vsega dobrega; zatorej zagovarja primer človeških otrok; in večno prebiva v nebesih.\n\n29 In ker je to storil, moji ljubljeni bratje, mar čudežev ni več? Glejte, povem vam, ne; niti niso angeli prenehali služiti človeškim otrokom.\n\n30 Kajti glejte, pokorni so mu, da služijo glede na besedo njegove zapovedi, da se pokažejo tistim, ki so močne vere in trdnega mišljenja v vseh oblikah pobožnosti.\n\n31 In služba njihovega delovanja je, da kličejo ljudi h kesanju in da izpolnjujejo in opravljajo delo Očetovih zavez, ki jih je sklenil s človeškimi otroki, da med človeškimi otroki pripravljajo pot, tako da razglašajo Kristusovo besedo izvoljenim Gospodovim posodam, da lahko pričujejo o njem.\n\n32 In s tem Gospod Bog pripravi pot, da bi preostanek ljudi lahko veroval v Kristusa, da bi imel Sveti Duh v njihovih srcih mesto glede na moč le-tega; in tako Oče udejanja zaveze, ki jih je sklenil s človeškimi otroki.\n\n33 In Kristus je rekel: Če boste verovali vame, boste imeli moč, da naredite vse, kar je potrebno v meni.\n\n34 In rekel je: Pokesajte se, vsi vi konci zemlje, in pridite k meni in se krstite v mojem imenu in verujte vame, da boste lahko odrešeni!\n\n35 In sedaj, moji ljubljeni bratje, če je to tako, da je to, kar sem vam govoril, res, in Bog vam bo poslednji dan z močjo in veliko slavo pokazal, da je res, in če je res, mar dneva čudežev ni več?\n\n36 Oziroma so se mar angeli prenehali prikazovati človeškim otrokom? Oziroma je mar zadržal moč Svetega Duha pred njimi? Oziroma mar bo tako dolgo, dokler bo trajal čas oziroma bo stala zemlja oziroma bo potrebno enega samega človeka na obličju le-te odrešiti?\n\n37 Glejte, povem vam, ne; kajti čudeži se dogajajo po veri; in po veri se prikažejo angeli in služijo ljudem; če zatorej tega ni več, gorje človeškim otrokom, kajti to je zaradi nevere in vse je zaman.\n\n38 Kajti nihče ne more biti odrešen, glede na Kristusove besede, če ne bo veroval v njegovo ime; če zatorej tega ni več, potem tudi vere ni več; in strašno je človekovo stanje, kajti je, kakor da odkupitve ne bi bilo.\n\n39 Toda glejte, moji ljubljeni bratje, tako vam presodim, kajti sodim, da verujete v Kristusa zaradi svoje krotkosti; kajti če vanj ne verujete, potem niste pripravljeni, da bi bili prišteti med ljudstvo njegove cerkve.\n\n40 In spet, moji ljubljeni bratje, bi vam želel govoriti glede upanja. Kako to, da lahko pridobite vero, če nimate upanja?\n\n41 In kaj je to, na kar boste upali? Glejte, povem vam, da boste zaradi Kristusove odkupne daritve in moči njegovega vstajenja imeli upanje, da boste vstali v večno življenje in to zaradi svoje vere vanj, glede na obljubo.\n\n42 Če ima zatorej človek vero, mora imeti upanje; kajti brez vere ne more biti upanja.\n\n43 In spet, glejte, povem vam, da vere in upanja ne more imeti, če ni krotak in v srcu ponižen.\n\n44 Če to ni tako, sta njegova vera in upanje zaman, kajti Bog drugega ne sprejme kakor krotkega in v srcu ponižnega; in če je človek krotak in v srcu ponižen in z močjo Svetega Duha prizna, da Jezus je Kristus, mora biti dobrotljiv; kajti če ni dobrotljiv, ni nič; zatorej mora biti dobrotljiv.\n\n45 In dobrotljivost je potrpežljiva in je prijazna in ne zavida in se ne napihuje, ne išče svojega, se ne da zlahka razdražiti, ne misli hudega in se ne radosti krivičnosti, ampak se radosti resnice, vse prenaša, vse verjame, vse upa, vse prestane.\n\n46 Zatorej, moji ljubljeni bratje, če niste dobrotljivi, niste nič, kajti dobrotljivost nikoli ne mine. Zatorej se oklenite dobrotljivosti, ki je največja od vsega, kajti vse mora preminiti —\n\n47 dobrotljivost pa je čista Kristusova ljubezen in traja vekomaj; in kdor jo bo poslednji dan posedoval, bo zanj dobro.\n\n48 Zatorej, moji ljubljeni bratje, molite k Očetu z vso srčno vnemo, da vas bo lahko navdala ta ljubezen, ki jo je podelil vsem pravim privržencem njegovega Sina, Jezusa Kristusa; da boste postali Božji sinovi; da bomo, ko se bo prikazal, kakor je on; kajti videli ga bomo takšnega, kakršen je; da bomo lahko imeli to upanje; da bomo lahko očiščeni, prav kakor je čist on. Amen.\n\n", "moro 8": "[center][font_size=26]8. poglavje[/font_size][/center]\n\n[i]Krst majhnih otrok je hudobna gnusoba. — Majhni otroci živijo v Kristusu zaradi odkupne daritve. — Vera, kesanje, krotkost in ponižnost srca, prejetje Svetega Duha in vztrajanje do konca vodijo v odrešitev. Med letoma 401 in 421 po Kr.[/i]\n\n1 Pismo mojega očeta Mormona, ki ga je napisal meni, Moroniju; in napisano mi je bilo kmalu po mojem vpoklicu na služenje. In takole mi je pisal, rekoč:\n\n2 Moj ljubljeni sin, Moroni, silno se radostim, da se te je tvoj Gospod Jezus Kristus spomnil in te je poklical k služenju in k svojemu svetemu delu.\n\n3 In vselej se te spominjam v svojih molitvah, ko nenehno molim k Bogu Očetu v imenu njegovega Svetega Otroka, Jezusa, da te bo zaradi neskončne dobrote in milostljivosti varoval zaradi vztrajnosti v veri v njegovo ime do konca.\n\n4 In sedaj, sin moj, ti govorim glede tega, kar me silno žalosti; kajti žalosti me, da so se med vami pojavili spori.\n\n5 Kajti če sem izvedel resnico, so bili med vami spori glede krsta vaših majhnih otrok.\n\n6 In sedaj, sin moj, želim, da boste marljivo delali, da bo ta velika napaka iz vaše srede odstranjena; kajti s tem namenom sem napisal to pismo.\n\n7 Kajti takoj potem, ko sem od tebe za to izvedel, sem glede te zadeve vprašal Gospoda. In Gospodova beseda je prišla k meni z močjo Svetega Duha, rekoč:\n\n8 Poslušaj besede Kristusa, svojega Odkupitelja, svojega Gospoda in svojega Boga. Glej, na svet nisem prišel, da bi h kesanju klical pravične, ampak grešnike; zdravi ne potrebujejo zdravnika, ampak tisti, ki so bolni; zatorej so majhni otroci čisti, kajti niso zmožni grešiti; zatorej je Adamovo prekletstvo v meni odvzeto, da nad njimi nima moči; in zakon obreze je z menoj ukinjen.\n\n9 In tako mi je Sveti Duh razodel Božjo besedo; zatorej, moj ljubljeni sin, vem, da je resno posmehovanje pred Bogom, da bi krščevali majhne otroke.\n\n10 Glej, povem ti, da boste učili tole — kesanje in krst za tiste, ki so odgovorni za svoja dejanja in zmožni grešiti; da, starše učite, da se morajo pokesati in se krstiti in postati ponižni kakor njihovi majhni otroci in bodo vsi odrešeni s svojimi majhnimi otroki.\n\n11 In majhnim otrokom se ni potrebno ne kesati ne krstiti. Glejte, krst je za kesanje za izpolnitev zapovedi za odpuščanje grehov.\n\n12 Majhni otroci pa v Kristusu živijo, in sicer od osnovanja sveta; če to ni tako, je Bog pristranski Bog in tudi spremenljiv Bog in gleda na osebo; kajti kako veliko majhnih otrok je umrlo brez krsta!\n\n13 Če zatorej majhni otroci ne bi mogli biti odrešeni brez krsta, bi ti morali oditi v neskončni pekel.\n\n14 Glej, povem ti, da je ta, ki predpostavlja, da se je majhnim otrokom potrebno krstiti, v breznu bridkosti in v sponah krivičnosti; kajti nima ne vere, upanja, ne dobrotljivosti; če bi zatorej umrl, ko je te misli, mora v pekel.\n\n15 Kajti hudo grešno je predpostavljati, da Bog enega otroka odreši zaradi krsta, drugi pa mora biti pogubljen, ker ni krščen.\n\n16 Gorje jim, ki bodo tako izkrivljali Gospodova pota, kajti pogubljeni bodo, če se ne bodo pokesali. Glej, smelo govorim, ker imam Božje polnomočje; in ne bojim se, kaj lahko napravi človek; kajti popolna ljubezen prežene ves strah.\n\n17 In navdaja me dobrotljivost, ki je večna ljubezen; zatorej so zame vsi otroci enaki; zatorej imam majhne otroke rad s popolno ljubeznijo; in vsi so enaki in so deležni odrešitve.\n\n18 Kajti vem, da Bog ni pristranski Bog, niti ni spremenljivo bitje; ampak je iz vse večnosti v vso večnost nespremenljiv.\n\n19 Majhni otroci se ne morejo kesati; zatorej je strašno hudo, da bi jim odrekli čisto milost Boga, kajti v njem vsi živijo zaradi njegove milosti.\n\n20 In ta, ki pravi, da se morajo majhni otroci krstiti, zanika Kristusove milosti in omalovažuje njegovo odkupno daritev in moč njegove odkupitve.\n\n21 Gorje takšnim, kajti v nevarnosti smrti, pekla in neskončnega mučenja so. To govorim smelo; Bog mi je zapovedal. Poslušajte in prisluhnite jim ali pa bodo pri Kristusovem sodnem stolu nastopile proti vam.\n\n22 Kajti glejte, vsi majhni otroci živijo v Kristusu in tudi vsi tisti, ki so brez postave. Kajti moč odkupitve pride k vsem tistim, ki postave nimajo; zatorej se ta, ki ni obsojen, oziroma ta, ki ni pod obsodbo, ne more pokesati; in takšnim krst nič ne koristi —\n\n23 ampak je posmehovanje pred Bogom in zanika Kristusove milosti in moč njegovega Svetega Duha in zaupa v mrtva dela.\n\n24 Glej, sin moj, tega ne bi smelo biti; kajti kesanje je za tiste, ki so pod obsodbo in pod prekletstvom prekršenega zakona.\n\n25 In prvi sad kesanja je krst; in krst pride po veri za izpolnjevanje zapovedi; in izpolnjevanje zapovedi prinese odpuščanje grehov;\n\n26 in odpuščanje grehov prinese krotkost in ponižnost srca; in zaradi krotkosti in ponižnosti srca pride obiskanje Svetega Duha, Tolažnika, ki navdaja z upanjem in s popolno ljubeznijo, z ljubeznijo, ki vztraja z marljivostjo v molitvi, dokler ne bo prišel konec, ko bodo vsi sveti prebivali z Bogom.\n\n27 Glej, sin moj, spet ti bom pisal, če ne bom kmalu šel nad Lamance. Glej, ponos tega naroda oziroma nefijskega ljudstva se bo končal z njihovim propadom, če se ne bodo pokesali.\n\n28 Moli zanje, sin moj, da bo k njim lahko prišlo kesanje. Toda glej, bojim se, da se je Duh prenehal truditi z njimi; in v tem delu dežele si prav tako prizadevajo zrušiti vsakršno moč in polnomočje, ki prihaja od Boga; in zanikajo Svetega Duha.\n\n29 In potem ko so zavrnili tako veliko spoznanje, sin moj, morajo kmalu preminiti, da se bodo izpolnile prerokbe, ki so jih izrekli preroki, kakor tudi besede našega Odrešenika samega.\n\n30 Zbogom, sin moj, dokler ti ne pišem oziroma se spet ne srečam s teboj. Amen.\n\n", "moro 9": "Drugo Mormonovo pismo sinu Moroniju.\n\nObsega 9. poglavje.\n\n[center][font_size=26]9. poglavje[/font_size][/center]\n\n[i]Tako Nefijci kot Lamanci so pokvarjeni in izprijeni. — Drug drugega mučijo in ubijajo. — Mormon moli, da bi milostljivost in dobrota vekomaj lahko počivali nad Moronijem. Okrog leta 401 po Kr.[/i]\n\n1 Moj ljubljeni sin, ponovno ti pišem, da boš lahko vedel, da sem še živ; toda pišem nekoliko o tem, kar je žalostno.\n\n2 Kajti glej, z Lamanci sem bojeval hudo bitko, v kateri nismo zmagali; in Arheantus je padel pod mečem in tudi Luram in Emron; da, in izgubili smo veliko število odličnih mož.\n\n3 In sedaj glej, sin moj, bojim se, da bodo Lamanci to ljudstvo pokončali; kajti ne pokesajo se in Satan jih nenehno podžiga k medsebojni jezi.\n\n4 Glej, nenehno delam z njimi; in ko Božjo besedo govorim z ostrino, trepetajo in se jezijo name; in ko ne govorim z ostrino, postanejo trdosrčni do nje; zatorej se bojim, da se je Gospodov Duh prenehal truditi z njimi.\n\n5 Kajti tako silno se jezijo, da se mi zdi, da se ne bojijo smrti; in izgubili so medsebojno ljubezen; in nenehno hlepijo po krvi in maščevanju.\n\n6 In sedaj, moj ljubljeni sin, navkljub njihovi brezčutnosti marljivo delajva; kajti če bova prenehala delati, bova prišla pod obsodbo; kajti medtem ko sva v tem tabernaklju iz ila, morava opravljati delo, da bova lahko premagala sovražnika vse pravičnosti in se bo najina duša odpočila v Božjem kraljestvu.\n\n7 In sedaj bom nekoliko pisal glede trpljenja tega ljudstva. Kajti glede na vest, ki sem jo prejel od Amorona, glej, imajo Lamanci veliko ujetnikov, ki so jih zajeli pri Šerizajevem stolpu; in tam so bili možje, ženske in otroci.\n\n8 In može in očete tistih žensk in otrok so pobili; in ženske hranijo z mesom njihovih mož in otroke z mesom njihovih očetov; in čisto malo vode jim dajejo.\n\n9 In navkljub tej veliki gnusobi Lamancev ta ne presega te od našega ljudstva v Moriantumu. Kajti glej, veliko lamanskih hčera so zajeli kot ujetnice; in potem ko so jih prikrajšali za to, kar je bilo najdražje in najdragocenejše nad vsem, kar je neomadeževanost in krepost —\n\n10 in potem ko so to storili, so jih umorili na najokrutnejši način, tako da so njihova telesa mučili prav do smrti; in potem ko so to storili, so njihovo meso požrli kakor divje živali; zaradi svoje trdosrčnosti; in to delajo v znamenje junaštva.\n\n11 O moj ljubljeni sin, kako lahko takšno ljudstvo, ki je brez omike —\n\n12 (in le nekaj let je minilo in bili so omikano in očarljivo ljudstvo)\n\n13 toda, o, sin moj, kako lahko takšno ljudstvo, katerega radost je v tolikšni gnusobi —\n\n14 kako lahko pričakujemo, da bo Bog zadržal svojo roko v sodbi nad nami?\n\n15 Glej, moje srce kliče: Gorje temu ljudstvu! Prikaži se v sodbi, o Bog, in skrij njihove grehe in hudobijo in gnusobe izpred svojega obličja!\n\n16 In spet, sin moj, veliko vdov je in njihovih hčera, ki ostajajo v Šerizaju; in tisti delež živeža, ki ga niso odnesli Lamanci, glej, je odnesla Zenefijeva vojska in jih pustila tavati naokrog za hrano; in veliko starih žensk ob poti omedli in umrejo.\n\n17 In vojska, ki je z menoj, je šibka; in lamanske čete so med Šerizajem in menoj; in toliki, kolikor jih je zbežalo k Aronovi vojski, so postali žrtve njihove strašne krutosti.\n\n18 O pokvarjenost mojega ljudstva! Brez reda so in brez milosti. Glejte, sem samo človek in imam samo človeško moč in nič več ne morem uveljaviti svojih ukazov.\n\n19 In postali so močni v svoji pokvarjenosti; in so enako surovi, ne prizanašajoč nikomur, niti staremu niti mlademu; in radostijo se v vsem, razen v tem, kar je dobro; in trpljenje naših žensk in naših otrok na obličju te dežele presega vse; da, jezik ne more povedati, niti se tega ne da zapisati.\n\n20 In sedaj, sin moj, nič več ne ostajam pri tem strašnem prizoru. Glej, poznaš hudobijo tega ljudstva; veš, da so brez načel in brezčutni; in njihova hudobija presega to od Lamancev.\n\n21 Glej, sin moj, ne morem jih priporočiti Bogu, da me ne udari.\n\n22 Toda glej, sin moj, Bogu priporočim tebe in zaupam v Kristusa, da boš odrešen; in molim k Bogu, da te bo pustil pri življenju, da boš priča vrnitvi njegovega ljudstva k njemu ali pa njihovemu popolnemu propadu; kajti vem, da morajo biti pogubljeni, če se ne bodo pokesali in se vrnili k njemu.\n\n23 In če bodo pogubljeni, bo kakor z Jeredovci zaradi samovolje njihovih src, ker iščejo kri in maščevanje.\n\n24 In če bo tako, da bodo pogubljeni, vemo, da je veliko naših bratov prebegnilo k Lamancem in še veliko več jih bo prebegnilo k njim; zatorej zapiši nekoliko, če ti bo prizanešeno, in jaz bom umrl in te ne bom videl; ampak zaupam, da te bom kmalu lahko videl; kajti imam svete zapise, ki bi ti jih izročil.\n\n25 Sin moj, bodi zvest v Kristusu; in naj te to, kar sem zapisal, ne žalosti, da bi te upognilo v smrt; ampak naj te Kristus dvigne in naj njegovo trpljenje in smrt in prikazovanje njegovega telesa našim očetom in njegova milost in njegovo veliko potrpljenje in upanje na njegovo slavo in na večno življenje vekomaj počiva v tvojih mislih.\n\n26 In naj milostljivost Boga Očeta, čigar prestol je visoko v nebesih, in našega Gospoda, Jezusa Kristusa, ki sedi na desnici njegove moči, dokler mu ne bo vse postalo pokorno, bo in vekomaj prebiva s teboj. Amen.\n\n", "moro 10": "[center][font_size=26]10. poglavje[/font_size][/center]\n\n[i]Pričevanje o Mormonovi knjigi pride z močjo Svetega Duha. — Duhovni darovi so podeljeni zvestim. — Vero vselej spremljajo duhovni darovi. — Moronijeve besede govorijo iz prahu. — Pridite h Kristusu, bodite izpopolnjeni v njem in posvečujte svojo dušo. Okrog leta 421 po Kr.[/i]\n\n1 Sedaj, jaz, Moroni, pišem nekoliko, kakor se mi zdi dobro; in pišem svojim bratom, Lamancem; in želel bi, da bi oni vedeli, da je minilo več kot štiristo in dvajset let od takrat, ko je bilo dano znamenje o Kristusovem prihodu.\n\n2 In te zapise zapečatim, potem ko sem vam v opomin izgovoril nekaj besed.\n\n3 Glejte, opomnil bi vas, da se boste, ko boste to brali, če bo v Bogu modrost, da boste to brali, spomnili, kako milosten je bil Gospod s človeškimi otroki od Adamovega stvarjenja prav do časa, ko boste to prejeli in o tem premišljevali v srcu.\n\n4 In ko boste to prejeli, bi vas opomnil, da bi vprašali Boga, Večnega Očeta, v Kristusovem imenu, ali je to mar resnica; in če boste vprašali z iskrenim srcem, z resničnim namenom, z vero v Kristusa, vam bo resnico tega razodel z močjo Svetega Duha.\n\n5 In z močjo Svetega Duha lahko poznate resnico o vsem.\n\n6 In vse, kar je dobro, je pravično in res; zatorej nič dobrega ne zanika Kristusa, ampak priznava, da on je.\n\n7 In z močjo Svetega Duha lahko veste, da on je; zatorej bi vas opomnil, da ne zanikate moči Boga; kajti on deluje z močjo glede na vero človeških otrok tako danes kot jutri in vekomaj.\n\n8 In spet, opominjam vas, bratje moji, da ne zanikate Božjih darov, kajti veliko jih je; in prihajajo od istega Boga. In so različni načini, na katere se s temi darovi deluje; je pa isti Bog, ki dela vse v vsem; in ljudem so dani po razodetjih Božjega Duha, da bi jim bilo v korist.\n\n9 Kajti glej, enemu je po Božjem Duhu dano, da lahko uči besedo modrosti;\n\n10 in drugemu, da lahko z istim Duhom uči besedo spoznanja;\n\n11 in drugemu silno velika vera; in drugemu po istem Duhu darovi zdravljenja;\n\n12 in drugemu spet, da lahko dela velike čudeže;\n\n13 in drugemu spet, da lahko prerokuje glede vsega;\n\n14 in drugemu spet videnje angelov in duhov, ki služijo;\n\n15 in drugemu spet vse vrste jeziki;\n\n16 in drugemu spet tolmačenje jezikov in vseh vrst govorov.\n\n17 In vsi ti darovi prihajajo po Kristusovem Duhu; in pridejo k vsakemu posebej glede na to, kakor želi.\n\n18 In opomnil bi vas, moji ljubljeni bratje, da bi pomnili, da vsak dober dar pride od Kristusa.\n\n19 In opomnil bi vas, moji ljubljeni bratje, da pomnite, da je isti včeraj, danes in za vekomaj in da vsi ti darovi, o katerih sem govoril, ki so duhovni, nikoli ne bodo prenehali, in sicer tako dolgo, dokler bo stal svet, drugače kakor samo z nevero človeških otrok.\n\n20 Zatorej vera mora biti; in če mora biti vera, mora biti tudi upanje; in če mora biti upanje, mora biti tudi dobrotljivost.\n\n21 In če niste dobrotljivi, nikakor ne morete biti odrešeni v Božje kraljestvo; niti ne morete biti odrešeni v Božje kraljestvo, če nimate vere; niti ne morete, če nimate upanja.\n\n22 In če nimate upanja, ste zagotovo obupani; in obup pride zaradi krivičnosti.\n\n23 In Kristus je našim očetom resnično rekel: Če verujete, lahko naredite vse, kar je potrebno v meni.\n\n24 In sedaj govorim vsem koncem zemlje — da bo, če bo prišel dan, ko med vami ne bo več Božje moči in darov, to zaradi nevere.\n\n25 In gorje človeškim otrokom, če bo temu tako; kajti ne bo ga med vami, ki dela dobro, niti enega. Kajti če bo med vami eden, ki bo delal dobro, bo deloval z močjo in darovi Boga.\n\n26 In gorje jim, ki bodo s tem opravili in umrli, kajti umrejo v svojih grehih in ne morejo biti odrešeni v Božje kraljestvo; in govorim glede na Kristusove besede; in ne lažem.\n\n27 In opominjam vas, da to pomnite; kajti naglo bo prišel čas, ko boste vedeli, da ne lažem, kajti videli me boste pred Božjim sodnim stolom; in Gospod Bog vam bo rekel: Mar ti nisem razglašal svojih besed, ki jih je ta človek zapisal kakor nekdo, ki kliče od mrtvih, da, prav kakor nekdo, ki govori iz prahu?\n\n28 Te stvari razglašam, da se bodo prerokbe izpolnile. In glejte, prišle bodo iz ust večnega Boga; in njegova beseda bo švignila iz roda v rod.\n\n29 In Bog vam bo pokazal, da to, kar sem zapisal, izpričuje resnico.\n\n30 In spet bi vas opomnil, da bi prišli h Kristusu in se oprijeli vsakega dobrega daru in se ne dotaknili hudobnega daru, niti nečistega.\n\n31 In prebudi se in se dvigni iz prahu, o Jeruzalem; da, in nadeni si svoja lepa oblačila, o sionska hči; in utrdi svoje kole in razširi svoje meje za vekomaj, da ne boš nikoli več zmedena, da se bodo zaveze Večnega Očeta, ki jih je sklenil s teboj, o Izraelova hiša, lahko izpolnile.\n\n32 Da, pridite h Kristusu in bodite izpopolnjeni v njem in se odrecite vsej brezbožnosti in če se boste odrekli vsej brezbožnosti in ljubili Boga z vso odločnostjo, umom in močjo, potem je njegova milostljivost za vas zadosti, da boste z njegovo milostljivostjo postali popolni v Kristusu; in če boste po Božji milostljivosti postali popolni v Kristusu, nikakor ne morete zanikati Božje moči.\n\n33 In spet, če ste po Božji milostljivosti popolni v Kristusu in ne zanikate njegove moči, potem ste po Božji milostljivosti posvečeni v Kristusu s Kristusovo prelito krvjo, ki je v Očetovi zavezi za odpuščanje vaših grehov, da boste postali sveti, brez madeža.\n\n34 In sedaj vsem vam rečem zbogom. Kmalu pojdem počivat v Božji raj, dokler se moj duh in telo ne bosta spet združila in bom prišel zmagoslavno po zraku, da se bom srečal z vami pred prijetnim sodnim stolom velikega Jehova, večnega Sodnika tako živih kot mrtvih. Amen.\n\nKonec\n\n"}