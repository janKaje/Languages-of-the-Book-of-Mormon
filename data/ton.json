{"title-page 0": "[center][font_size=26]Ko e Tohi ʻa Molomoná[/font_size][/center]\n\nKo ha Fakamoʻoni ʻe Taha ʻo Sīsū Kalaisi\n\nPulusi ʻe he Siasi ʻo Sīsū Kalaisi ʻo e Kau Māʻoniʻoni ʻi he Ngaahi ʻAho Kimui Ní\n\nSōleki Siti, ʻIutā, USA\n\n© 2006 by Intellectual Reserve, Inc.\n\nMaʻu ʻa e ngaahi mafai fakalao kotoa pē\n\nPaaki ʻi he ʻIunaiteti Siteiti ʻo ʻAmeliká 6/2011\n\n19932006\n\nTranslation of the Book of Mormon, Doctrine and Covenants, and Pearl of Great Price\n\nTongan\n\n", "bofm-title 0": "[center][font_size=26]Ko e Tohi ʻa Molomoná[/font_size][/center]\n\nKo ha Fakamatala naʻe Hiki ʻe he Nima ʻo Molomoná ki he Ngaahi Peleti Naʻe toʻo Mei he Ngaahi Peleti ʻa Nīfaí\n\nKo ia, ko ha fakanounou ia ʻo e lekooti ʻo e kakai ʻo Nīfaí, kae ʻumaʻā foki mo e kau Leimaná—Naʻe tohi ki he kau Leimaná, ʻa ia ko ha toenga ʻo e fale ʻo ʻIsilelí; kae ʻumaʻā foki ki he Siú mo e Senitailé—Naʻe tohi ia ʻi he fekau, pea ʻi he laumālie foki ʻo e kikité mo e fakahaá—Naʻe tohi mo fakamaʻu hake, pea fufuuʻi hake ki he ʻEikí, ke ʻoua naʻa fakaʻauha—Ke toki ʻomai ʻi he foaki mo e māfimafi ʻo e ʻOtuá ke toki liliu ia—Naʻe fakamaʻu ʻe he nima ʻo Molonaí, pea fufuuʻi hake ki he ʻEikí, ke toki ʻomai ʻi hono taimi totonú ʻo fou mai ʻi he kau Senitailé—Pea ʻe liliu ia ʻi he foaki ʻa e ʻOtuá.\n\nʻOku ʻi ai foki mo ha fakamatala nounou naʻe toʻo mei he Tohi ʻa ʻEtá, ʻa ia ko ha lekooti ʻo e kakai ʻo Sēletí, ʻa ia naʻe fakamovetevete ʻi he taimi naʻe veuveuki ai ʻe he ʻEikí ʻa e lea ʻa e kakaí, lolotonga ʻenau langa ha taua ke aʻu ki he langí—Koeʻuhi ke fakahā ai ki he toenga ʻo e fale ʻo ʻIsilelí ʻa e ngaahi meʻa maʻongoʻonga kuo fai ʻe he ʻEikí maʻa ʻenau ngaahi tamaí; pea ke nau ʻiloʻi ai ʻa e ngaahi fuakava ʻa e ʻEikí, ke ʻoua naʻa kapusi atu ʻa kinautolu ʻo taʻengata—Pea ki hono fakalotoʻi foki ʻo e Siú mo e Senitailé ko Sīsū ko e Kalaisí, ko e ʻOtua Taʻengatá, ʻokú Ne fakahā ia ʻe ia ki he ngaahi puleʻanga kotoa pē—Pea ko ʻeni, kapau ʻoku ʻi ai ha ngaahi meʻa hala, ko e ngaahi fehālaaki ia ʻa e tangata; ko ia, ʻoua naʻa fakaangaʻi ʻa e ngaahi meʻa ʻa e ʻOtuá, koeʻuhi ke lau ʻa kimoutolu ʻoku mou taʻe-ha-mele ʻi he fakamaauʻanga ʻa Kalaisí.\n\nKo e ʻuluaki liliu mei he ngaahi peletí ki he lea faka-Pilitāniá ʻe Siosefa Sāmita, ko e Siʻí.\n\nKo e pulusi naʻe pulusi ʻi he lea faka-Pilitāniá ʻi Palemaila, Niu ʻIoke, USA, ʻi he 1830\n\n", "introduction 0": "[center][font_size=26]Talateú[/font_size][/center]\n\nKo e Tohi ʻa Molomoná ko ha tohi ia ʻo e ngaahi folofola māʻoniʻoni ʻoku tatau mo e Tohi Tapú. Ko ha lekooti ia ʻo e ngaahi ngāue ʻa e ʻOtuá mo e kakai naʻa nau nofoʻi ʻa e ongo ʻAmeliká ʻi he kuonga muʻá, pea ʻoku ʻi ai hono kakato ʻo e ongoongolelei taʻengatá.\n\nNaʻe hiki ʻa e tohí ʻe ha kau palōfita tokolahi ʻo e kuonga muʻá, ʻi he laumālie ʻo e kikite mo e fakahā. Naʻe tohi ʻenau ngaahi lea, ʻi he ngaahi peleti koula, pea tohi mo fakanounouʻi ʻe ha palōfita mo e tangata faʻu hisitōlia ko Molomona hono hingoá. ʻOku fai ʻe he lekōtí ha fakamatala ki ha faʻahinga sivilaise maʻongoʻonga ʻe ua. Naʻe haʻu ʻa e tahá mei Selūsalema ʻi he taʻu 600 K.M., pea naʻe toki mavaeua ki mui ʻo hoko ko ha puleʻanga ʻe ua, ʻa ia naʻe ʻiloa ko e kau Nīfaí mo e kau Leimaná. Ko e tahá naʻa nau muʻomuʻa mai he taimi naʻe veuveuki ai ʻe he ʻEikí ʻa e ngaahi lea ʻa e kakaí ʻi he Taua ʻo Pēpelí. ʻOku ʻiloa ʻa e kakai ko iá ko e kau Sēletí. Naʻe ʻosi ha ngaahi taʻu ʻe lau afe, pea naʻe fakaʻauha kotoa kinautolu tuku kehe pē ʻa e kau Leimaná, pea ko kinautolu ko e ngaahi kui ia ʻa e kau ʻInitia ʻAmeliká.\n\nKo e meʻa mahuʻinga taha naʻe tohi ʻi he Tohi ʻa Molomoná, ko e hāʻele tonu mai ʻa e ʻEiki ko Sīsū Kalaisí ʻo ngāue ʻi he lotolotonga ʻo e kau Nīfaí ʻi he hili pē ʻene toetuʻú. ʻOku fakamatalaʻi mai ai ʻa e ngaahi tokāteline ʻo e ongoongoleleí, pea fakahā mai mo e palani ʻo e fakamoʻuí, mo fakamatalaʻi ki he tangatá ʻa e meʻa kuo pau ke nau fai, ke nau maʻu ai ʻa e melinó ʻi he moʻui ko ʻení mo e fakamoʻui taʻengatá ʻi he maama ka haʻú.\n\nNaʻe hili hono fakaʻosi ʻe Molomona ʻene ngaahi tohí, naʻá ne tuku ʻa e fakamatalá ki hono foha ko Molonaí, ʻa ia naʻá ne tānaki atu ki ai haʻane ngaahi fakamatala siʻi ʻaʻana pē pea fufuuʻi hake ʻa e ngaahi peletí ʻi he moʻunga Komolá. ʻI he ʻaho 21 ʻo Sepitema ʻo e 1823, naʻe toe hā mai ʻa e Molonai tatau pē ko iá, ko ha tangata kuo nāunauʻia pea toe tuʻu, ki he Palōfita ko Siosefa Sāmitá ʻo fakahinohinoʻi ia ʻo fekauʻaki mo e lekooti fakakuongamuʻá mo e ʻamanaki ke liliu ia ki he lea faka-Pilitāniá.\n\nNaʻe faifai pea toki ʻomai ʻa e ngaahi peletí kia Siosefa Sāmita, pea naʻá ne liliu ia ʻi he foaki mo e māfimafi ʻo e ʻOtuá. Kuo pulusi ʻa e lekōtí he taimí ni ʻi ha ngaahi lea kehekehe lahi ʻo hoko ko ha fakamoʻoni foʻou ʻe taha ko Sīsū Kalaisí ko e ʻAlo ia ʻo e ʻOtua moʻui pea ko kinautolu kotoa pē ʻe haʻu kiate ia mo tauhi ʻa e ngaahi fonó mo e ngaahi ouau ʻo ʻene ongoongoleleí ʻe fakamoʻui.\n\nNaʻe lea ʻa e Palōfita ko Siosefa Sāmitá ʻo kau ki he lekooti ko ʻení ʻo pehē: “Naʻá ku fakahā ki he kau takí, ko e Tohi ʻa Molomoná ko e tohi totonu taha ia ʻi he ngaahi tohi kotoa pē ʻi he māmaní, pea ko e maka-tuʻu-loto ia ʻo ʻetau tui fakalotú, pea ʻe ofi ange ha tangata ki he ʻOtuá ʻi haʻane tauhi ki hono ngaahi akonakí, ʻi ha toe tohi kehe.”\n\nNaʻe fili ʻe he ʻEikí mo ha kau tangata ʻe toko hongofulu mā taha kehe meia Siosefa Sāmita ke nau mamata maʻanautolu pē ki he ngaahi peleti koulá pea nau hoko ko ha kau fakamoʻoni makehe ki hono moʻoni mo hono faka-ʻOtua ʻo e Tohi ʻa Molomoná. ʻOku ʻoatu fakataha heni ʻenau ngaahi tohi fakamoʻoní ʻi he “Ko e Fakamoʻoni ʻa e Kau Fakamoʻoni ʻe Toko Tolú” mo e “Ko e Fakamoʻoni ʻa e Kau Fakamoʻoni ʻe Toko Valú.”\n\nʻOku mau fakaafeʻi ʻa e kakai kotoa ʻi he feituʻu kotoa pē ke nau lau ʻa e Tohi ʻa Molomoná, pea nau fakalaulauloto ʻi honau lotó ki he pōpoaki ʻoku tuʻu aí, pea nau fehuʻi ki he ʻOtua, ko e Tamai Taʻengatá, ʻi he huafa ʻo Kalaisí pe ʻoku moʻoni ʻa e tohí. Ko kinautolu te nau fai ʻeni ʻo kole ʻi he tuí te nau maʻu ha fakamoʻoni ki hono moʻoni mo hono faka-ʻOtuá ʻi he mālohi ʻo e Laumālie Māʻoniʻoní. (Vakai ki he Molonai 10:3–5.)\n\nKo kinautolu te nau maʻu ʻa e fakamoʻoni faka-ʻOtua ko ʻení mei he Laumālie Māʻoniʻoní te nau ʻiloʻi foki ʻi he mālohi tatau ko Sīsū Kalaisi ʻa e Fakamoʻui ʻo e māmaní, pea ko Siosefa Sāmita ʻa ʻene tangata maʻu fakahā mo e palōfita ʻi he ngaahi ʻaho fakaʻosi ko ʻení, pea ko e Siasi ʻo Sīsū Kalaisi ʻo e Kau Māʻoniʻoni ʻi he Ngaahi ʻAho Kimui Ní ʻa e puleʻanga ʻo e ʻEikí ʻa ia kuo toe fokotuʻu ʻi he māmaní, ko e teuteu ki he hāʻele ʻanga ua mai ʻa e Mīsaiá.\n\n\nKo e Fakamoʻoni ʻa e Kau Fakamoʻoni ʻe Toko Tolu\n\nKe ʻilo ʻe he ngaahi puleʻanga, mo e ngaahi faʻahinga, mo e ngaahi lea, pea mo e kakai fulipē, ʻa kinautolu ʻe aʻu atu ki ai ʻa e tohi ní: Ko kimautolu ní, ʻi he ʻaloʻofa ʻa e ʻOtua ko e Tamaí, pea mo hotau ʻEiki ko Sīsū Kalaisí, kuo mau mamata ki he ngaahi peleti ʻoku tuʻu ai ʻa e lekooti ko ʻení, ʻa ia ko ha lekooti ʻo e kakai ʻo Nīfaí kae ʻumaʻā foki mo e kau Leimana, ko honau kāingá, kae ʻumaʻā foki mo e kakai ʻo Sēletí, ʻa ia naʻe haʻu mei he taua kuo lau ki aí. Pea ʻoku mau ʻiloʻi foki kuo liliu ia ʻi he foaki mo e māfimafi ʻo e ʻOtuá, he kuo folofola ʻaki ia ʻe hono leʻó kiate kimautolu; ko ia ʻoku mau ʻiloʻi fakapapau ai ʻoku moʻoni ʻa e tohí. Pea ʻoku mau fakamoʻoni foki kuo mau mamata ki he ngaahi tongitongi ʻoku tuʻu ʻi he ngaahi peletí; pea kuo fakahā ia kiate kimautolu ʻi he māfimafi ʻo e ʻOtuá, kae ʻikai ʻo e tangata. Pea ʻoku mau fakahā ʻi he ngaahi lea fakamoʻomoʻoni, naʻe ʻalu hifo ha ʻāngelo ʻa e ʻOtuá mei he langí, ʻo ne ʻomi ʻo tuku ia ʻi homau ʻaó, pea naʻa mau vakai mo mamata ki he ngaahi peletí mo e ngaahi tongitongi ʻi aí; pea ʻoku mau ʻiloʻi ko e meʻa ʻi he ʻaloʻofa ʻa e ʻOtua ko e Tamaí, pea mo hotau ʻEiki ko Sīsū Kalaisí, naʻa mau vakai ai mo fakamoʻoniʻi ʻoku moʻoni ʻa e ngaahi meʻá ni. Pea ʻoku fakaofo ia ki heʻemau vakaí. Ka neongo iá, naʻe fekauʻi ʻa kimautolu ʻe he leʻo ʻo e ʻEikí ke mau fakamoʻoni ki ai; ko ia, ʻoku mau fakamoʻoni ki he ngaahi meʻá ni ke talangofua ki he ngaahi fekau ʻa e ʻOtuá. Pea ʻoku mau ʻiloʻi kapau te mau tui faivelenga kia Kalaisi, te mau fakamaʻa mei homau ngaahi kofú ʻa e toto ʻo e kakai fulipē, pea ʻe lau ʻoku mau taʻehalaia ʻi he ʻao ʻo e fakamaauʻanga ʻo Kalaisí, pea te mau nonofo fakataha mo ia ʻi he ngaahi langí ʻo taʻengata. Pea ke ʻi he Tamaí, mo e ʻAló, pea mo e Laumālie Māʻoniʻoní, ʻa ia ko e ʻOtua pe taha, ʻa e lāngilangí. ʻĒmeni.\n\nʻŌliva Kautele\n\nTēvita Uitemā\n\nMāteni Hālisi\n\n\n\n\nKo e Fakamoʻoni ʻa e Kau Fakamoʻoni ʻe Toko Valú\n\nKe ʻilo ʻe he ngaahi puleʻanga, mo e ngaahi faʻahinga, mo e ngaahi lea, pea mo e kakai fulipē, ʻa kinautolu ʻe aʻu atu ki ai ʻa e tohi ní: Kuo fakahā kiate kimautolu ʻe Siosefa Sāmita, ko e Siʻí, ʻa ia ko e tangata naʻá ne liliu ʻa e tohi ní, ʻa e ngaahi peleti kuo lau ki aí, ʻa ia ʻoku hā ʻo hangē ko ha koula; pea ko e ngaahi lauʻi peleti kotoa kuo liliu ʻe he Sāmita ko iá, naʻa mau ala ki ai ʻaki homau nimá; pea naʻa mau mamata foki ki he ngaahi tongitongi ʻi aí, ʻa ia kotoa pē ʻoku hangē ko ha ngāue fakaonoʻahó, pea naʻe lelei hono ngaohí. Pea ʻoku mau fakamoʻoni ki he meʻá ni ʻi he ngaahi lea fakamoʻomoʻoni, kuo fakahā ia kiate kimautolu ʻe he Sāmita kuo lau ki aí, he kuo mau mamata ki ai mo toʻo hake, pea ʻoku mau ʻiloʻi fakapapau kuo maʻu ʻe he Sāmita kuo lau ki aí ʻa e ngaahi peleti ʻa ia kuo mau lau ki aí. Pea ʻoku mau fakahā homau ngaahi hingoá ki māmani ke fakamoʻoniʻi atu ki māmani, ʻa e meʻa kuo mau mamata ki aí. Pea ʻoku ʻikai te mau loi, he ʻoku fakamoʻoni ʻa e ʻOtuá ki ai.\n\nKalisitiane Uitemā\n\nSēkope Uitemā\n\nPita Uitemā, ko e Siʻí\n\nSione Uitemā\n\nHailame Peisi\n\nSiosefa Sāmita, ko e Lahí\n\nHailame Sāmita\n\nSamuela H. Sāmita\n\n\n\n\nKo e Fakamoʻoni ʻa e Palōfita ko Siosefa Sāmitá\n\nKo e fakamatala tonu ʻa e Palōfita ko Siosefa Sāmitá ki hono ʻomi ʻo e Tohi ʻa Molomoná:\n\n“ʻI he efiafi hifo ʻo e ʻaho uofulu mā taha ʻo Sepitema [1823] … naʻá ku kamata ke fai haʻaku lotu mo e kole tāumaʻu ki he ʻOtua Māfimafí. …\n\n“Lolotonga hono fai ko ia ʻeku ui ki he ʻOtuá, naʻá ku mamata ki ha maama ʻoku ʻasi ʻi hoku lokí, ʻa ia naʻe ʻāsili ʻene uló ʻo aʻu ki he kāpui ʻa e lokí ʻo maama ange ʻi he hoʻatā mālie, pea fakafokifā naʻe hā mai ha tokotaha ʻi hoku tafaʻaki mohengá, ʻokú ne tuʻu ʻi he ʻataá, he naʻe ʻikai tuʻu ʻa hono vaʻé ʻi he falikí.\n\n“Kuo kofu ia ʻaki ha pulupulu fāʻatā ʻa ia naʻe hinaekiaki ʻaupito. Ko ha hinehina naʻe mahulu ange ʻi ha meʻa fakamāmani kuó u mamata ai; pea ʻoku ʻikai foki te u tui ʻe lava ke ngaohi ha meʻa fakamāmani ke hā hinehina mo ngingila pehē fau. Naʻe ʻikai kofukofuʻi hono lauʻi nimá mo hono ongo nimá foki, ki ʻolunga siʻi hake ʻi hono fasi-ʻa-nimá; ko ia, naʻe ʻikai kofukofuʻi foki mo hono vaʻé, pea mo hono kupuʻi vaʻé, ki ʻolunga siʻi ʻi he tungaʻi vaʻé. Naʻe ʻikai kofukofuʻi foki mo hono ʻulú mo hono kiá. Naʻá ku vakai ʻo ʻiloʻi naʻe ʻikai ke ne tui mo ha toe kofu kehe ka ko hono pulupulú pē, he naʻe ava ia, peá u lava ʻo sio ai ki hono fatafatá.\n\n“Naʻe ʻikai ngata ʻi he fuʻu hinehina fau hono pulupulú, ka ko hono sinó kotoa naʻe nāunauʻia lahi ʻo ʻikai faʻa fakamatalaʻi, pea naʻe tatau moʻoni hono fofongá mo e ʻuhila. Naʻe fuʻu maamangia ʻaupito ʻa e lokí, ka naʻe ʻikai maama ia ʻo hangē ko e maama naʻe takatakai ki hono sinó. ʻI heʻeku fuofua sio kiate iá, naʻá ku ilifia; ka naʻe vave ʻa e mahuʻi atu meiate au ʻa e manavaheé.\n\n“Naʻá ne ui au ʻaki hoku hingoá, ʻo ne pehē mai kiate au ko ha talafekau ia kuo fekauʻi mai mei he ʻao ʻo e ʻOtuá kiate au, pea ko hono hingoá ko Molonai; pea ʻoku ʻi ai ha ngāue ʻa e ʻOtuá ke u fai; pea ʻe ʻiloa ʻa hoku hingoá ʻi he lelei mo e kovi ʻi he ngaahi puleʻanga, mo e ngaahi faʻahinga, mo e ngaahi lea fulipē, pea ʻe fakaongoongoleleiʻi pea toe lauʻikoviʻi ia ʻi he kakai fulipē.\n\n“Naʻá ne pehē ʻoku ʻi ai ha tohi kuo tanu, ʻa ia kuo tongitongi ki ha ngaahi peleti koula, ʻoku hiki ai ha fakamatala ki he kakai naʻa nau nofoʻi ʻa e fonuá ni ki muʻa, pea mo e feituʻu naʻa nau haʻu mei aí. Naʻá ne pehē foki ʻoku tuʻu ʻi ai hono kakato ʻo e Ongoongolelei taʻengatá, ʻo hangē ko ia naʻe tuku ʻe he Fakamoʻuí ki he kakai naʻa nau nofoʻi ia ʻi he kuonga muʻá;\n\n“Ko e tahá, ʻoku ʻi ai foki mo ha maka ʻe ua ʻi ha meʻa siliva fuopotopoto—pea ko e ongo maká ni, kuo fakamaʻu ia ki ha sifa-fatafata, pea ko e meʻa ia ʻoku ui ko e ʻŪlimí mo e Tūmemí—pea ʻoku tuku fakataha ia mo e ngaahi peletí, pea ko hono maʻu mo fakaʻaongaʻi ʻo e ongo maka ní ko e meʻa ia naʻe ui ko e Kau Tangata Kikité ʻo onoʻaho pe kuonga muʻá; pea kuo teuteuʻi ia ʻe he ʻOtuá ʻo taumuʻa ki hono liliu ʻo e tohí.\n\n· · · · · · ·\n\n“Pea ko e tahá, naʻá ne tala mai kiate au, ʻo kau ka maʻu ʻa e ngaahi peleti ko ia kuó ne lau ki aí—he kuo teʻeki ai hokosia ʻa e taimi ke maʻu ai iá—ke ʻoua naʻá ku fakahā ia ki ha taha; pe ko e sifa-fatafatá mo e ʻŪlimí mo e Tūmemí; kae ngata pē kiate kinautolu ʻe fekau kiate au ke u fakahā ki aí; kapau te u fai pehē, ʻe fakaʻauha au. Lolotonga ʻene fetalanoaʻaki mo au ʻo kau ki he ngaahi peletí, naʻe hā mai ki hoku ʻatamaí ha meʻa-hā-mai, peá u lava ai ʻo mamata ki he potu kuo tanu ai ʻa e ngaahi peletí, pea naʻe pehē fau hono ʻilongofua mo hono mahino leleí naʻá ku ʻiloʻi ʻa e potu ko iá ʻi heʻeku ʻaʻahi ki aí.\n\n“Naʻe hili ʻeku fanongo ki he ngaahi meʻa ní, naʻá ku vakai ki he maama ʻi he lokí ʻoku kamata ke tānaki fakatahataha ʻo takatakai ki he sino ʻo ia naʻe lolotonga lea mai kiate aú, pea naʻe fai pehē ia, kae ʻoua kuo toe fakapoʻuli ʻa e lokí, tuku kehe pē ʻa e feituʻu naʻe takatakai kiate iá; pea tuaiekemo mo ʻeku mamata kuo fakaava ha hala ʻoku ʻalu hake ki he langí, pea naʻá ne ʻalu hake ai kae ʻoua kuó ne pulia ʻaupito, pea naʻe foki ai ʻa e lokí ʻo hangē ko hono anga ki muʻa ʻi he teʻeki hā mai ʻa e maama fakalangi ko ʻení.\n\n“Naʻá ku tokoto pē ʻo fakalaulauloto ki hono fakaofo ʻo e meʻa naʻe hokó, peá u fakatumutumu ʻaupito ʻi he meʻa kuo fakahā mai kiate au ʻe he talafekau makehé ni; pea ʻi he, lolotonga ʻeku fakalaulaulotó, naʻe fakafokifā pē ʻeku ʻiloʻi kuo toe kamata ke maama hoku lokí, pea tuaiekemo, kuo toe tuʻu ʻa e talafekau fakalangi pē ko iá ʻi he tafaʻaki ʻo hoku mohengá.\n\n“Naʻá ne kamata, ʻo toe fakamatalaʻi mai ʻa e ngaahi meʻa pē ko ia ʻa ia naʻá ne fakahā mai ʻi heʻene ʻuluaki ʻaʻahi maí, ʻo ʻikai ha momoʻi liliu ʻe taha; hili ʻene fai ʻení, naʻá ne fakahā mai kiate au ʻa e ngaahi tautea mamafa ʻe hoko mai ki he māmaní, mo e ngaahi fakaʻauha lahi ʻi he honge, heletā, mo e mahaki fakaʻauha; pea ʻe hoko mai ʻa e ngaahi tautea fakamamahí ni ki he māmaní ʻi he toʻu tangata ko ʻení. ʻI he ʻosi ʻene fakamatalaʻi ʻa e ngaahi meʻa ní, naʻá ne toe ʻalu hake ʻo hangē ko ia kuó ne fai ki muʻá.\n\n“ʻI he taimi ko ʻení, naʻe hū mamafa pehē fau ki hoku ʻatamaí ʻa e ngaahi meʻá ni, ko ia naʻe mole mei hoku matá ʻa e fiemoheá, pea naʻá ku tokoto ai kuo lōmekina hoku lotó ʻi heʻeku fakatumutumu ʻi he meʻa kuó u fakatou mamata mo fanongo ki aí. Ka ko e meʻa naʻe toe fakaʻohovale kiate aú ko ʻeku toe mamata ki he talafekau tatau ʻoku ʻi hoku tafaʻaki mohengá, peá u fanongo ki heʻene toe fakamatalaʻi pe toe lea ʻaki mai kiate au ʻa e ngaahi meʻa pē ko ia naʻá ne fakahā mai ki muʻá; peá ne fai mai mo ha fakatokanga kiate au, ʻo ne pehē mai kiate au ʻe feinga ʻa Sētane ke ʻahiʻahiʻi au (koeʻuhi ko e tuʻunga masiva naʻe ʻi ai ʻa e fāmili ʻo ʻeku tamaí), ke u maʻu ʻa e ngaahi peletí koeʻuhi ke u koloaʻia ai. Naʻá ne taʻofi ke ʻoua naʻá ku fai ʻeni, ʻo pehē kuo pau ke ʻoua naʻá ku maʻu ha toe taumuʻa kehe ʻi heʻeku maʻu ʻa e ngaahi peletí kā ke fakalāngilangiʻi pē ʻa e ʻOtuá, pea kuo pau ke ʻoua naʻa fakalotoʻi au ʻe ha toe taumuʻa kehe ka ki hono langa hake pē Hono puleʻangá; ka ʻikai ʻe ʻikai te u lava ʻo maʻu ia.\n\n“Hili ʻa e ʻaʻahi mai ko ʻeni hono tuʻo tolú, naʻá ne toe ʻalu hake ki he langí ʻo hangē ko ia ki muʻá, pea naʻe toe tuku au ke u fakalaulauloto ki hono ngali kehe ʻo e meʻa naʻe toki hoko kiate aú; pea ʻi he hili pē ʻa e ʻalu hake ʻa e talafekau fakalangí meiate au ko hono tuʻo tolú, naʻe ʻuʻua ʻa e moá, peá u ʻiloʻi kuo mei ʻaho, ko ia ʻoku pau naʻe feʻunga ʻema ngaahi fetalanoaʻakí mo hono kotoa ʻo e pō ko iá.\n\n“Naʻe fuofuoloa siʻi mei ai naʻá ku tuʻu hake mei hoku mohengá, pea, hangē kuó u anga ki aí, naʻá ku ʻalu leva ʻo fai ʻa e ngaahi ngāue naʻe pau ke fai ʻi he ʻahó; kā, ʻi heʻeku feinga ke ngāue ʻo hangē ko e ngaahi taimi kehé, naʻá ku ʻilo kuo lahi pehē fau ʻa e ʻosi hoku iví kuo ʻikai te u toe lava ai ʻo fai ha meʻa. Pea ko ʻeku tamaí, ʻa ia naʻá ma ngāue fakatahá, naʻá ne ʻiloʻi ʻoku ʻi ai ha meʻa ʻoku fehālaaki ʻiate au, pea naʻá ne fekau kiate au ke u foki ki ʻapi. Naʻe kamata ke u ʻalu atu ʻo taumuʻa ke foki ki he falé; kā, ʻi heʻeku feinga ke kaka hake ʻi he ʻā mei he ngoue naʻá ma ʻi aí, naʻe ʻosi ʻaupito hoku iví, peá u tō taʻe-faʻa-ngaue ki he kelekelé ʻi heʻeku vaivaiá, pea naʻe fuofuoloa siʻi ʻa e ʻikai te u toe ʻiloʻi ha meʻa.\n\n“Ko e ʻuluaki meʻa pē naʻá ku manatuʻí ko ha leʻo naʻe lea mai kiate au, ʻo ui au ʻaki hoku hingoá. Naʻá ku hanga hake, peá u vakai ki he talafekau tatau pē ʻoku tuʻu ʻi ʻolunga ʻi hoku ʻulú, ʻoku takatakai ʻiate ia ha maama ʻo hangē ko ia ʻi muʻá. Naʻá ne hanga leva ʻo toe fakamatalaʻi mai kiate au ʻa e ngaahi meʻa kotoa pē naʻá ne fakamatalaʻi mai kiate au ʻanepoó, peá ne fekau kiate au ke u ʻalu ki heʻeku tamaí ʻo fakahā kiate ia ʻa e meʻa-hā-maí mo e ngaahi fekau kuó u maʻú.\n\n“Naʻá ku talangofua ki ai; peá u foki ki heʻeku tamaí ʻi he ngoué, ʻo fakamatalaʻi ʻa e meʻa kotoa pē kiate ia. Naʻá ne pehē mai kiate au ko e meʻa ia mei he ʻOtuá, ʻo ne fekau kiate au ke u ʻalu ʻo fai ʻa e meʻa kuo fekau ʻe he talafekaú. Naʻá ku ʻalu mei he ngoué, peá u ʻalu ki he potu kuo tala mai ʻe he talafekaú kiate au naʻe tanu ai ʻa e ngaahi peletí; pea ko e meʻa ʻi hono mahinongofua ʻo e meʻa-hā-mai kuó u maʻu ʻo kau ki aí, naʻá ku ʻiloʻi ʻa e potu ko iá ʻi heʻeku aʻu atu ki aí.\n\n“ʻOku ofi mai pē ki he kolo ko Manisesitā, ʻi he vahefonua ko ʻOnateleo, ʻi Niu ʻIoké, ha tafungofunga lahi ʻaupito, pea ʻoku māʻolunga taha ia ʻi he ngaahi tafungofunga kotoa ʻoku ʻi he feituʻu ko iá. ʻI he tafaʻaki fakahihifo ʻo e tafungofunga ní, ʻo ʻikai mamaʻo mei hono tumuʻakí, naʻe tuku ʻi lalo ʻi ha fuʻu maka lahi, ʻa e ngaahi peletí, ʻoku tuku ʻi ha puha maka. Naʻe matolu ʻa e maká ni ʻo fuopotopoto ʻi loto ʻi he tafaʻaki ki ʻolungá, pea manifinifi ange ʻi he ngaahi tapá, ko ia naʻe ʻasi hono konga ʻi lotó ki ʻolunga ʻi he kelekelé, ka kuo ʻufiʻufi hono kotoa ʻo e ngaahi tapa takatakaí ʻaki ʻa e kelekele.\n\n“Hili ʻeku vaku ʻa e kelekelé, naʻá ku ʻomi leva ha meʻa ke langaʻi ʻaki, ʻa ia naʻá ku ʻai ki lalo ʻi he tapa ʻo e maká, peá u feinga siʻisiʻi pē ʻo u langaʻi hake ia. Naʻá ku fakasio ki loto, peá u vakai moʻoni ʻi ai ki he ngaahi peletí, mo e ʻŪlimí mo e Tūmemí, pea mo e sifa-fatafatá, ʻo hangē ko e fakamatala ʻa e talafekaú. Ko e puha naʻe tuku ai iá naʻe ngaohi ia ʻaki hano fakatoka fakataha ʻo ha ngaahi maka ʻaki ha faʻahinga sima. Naʻe ʻi he takele ʻo e puhá ha ongo maka ʻe ua kuo hili fakalavalava, pea naʻe hili ʻi he funga ʻo e ongo maka ko iá ʻa e ngaahi peletí fakataha pea mo e ngaahi meʻa kehé.\n\n“Naʻá ku feinga ke toʻo hake ia ki tuʻa, ka naʻe taʻofi au ʻe he talafekaú, pea naʻe toe fakahā mai kiate au kuo teʻeki ai hokosia ʻa e taimi ʻo hono ʻomi iá, pea ʻe ʻikai foki hoko ia, kae ʻoua ke ʻosi ʻa e taʻu ʻe fā mei he taimi ko iá; ka naʻá ne fekau kiate au ke u haʻu ki he potu ko iá ʻi he ʻosi ʻa e taʻu ʻe taha mei he taimi ko iá, pea te ne feʻiloaki ai mo au, pea ʻoku totonu ke u hokohoko fai pehē kae ʻoua ke hokosia ʻa e taimi ke u maʻu ai ʻa e ngaahi peletí.\n\n“Ko ia, naʻá ku ʻalu ʻo fakatatau ki he fekau kuo fai kiate aú, naʻá ku ʻalu ki ai ʻi he ʻosi ʻa e taʻu taki taha, pea naʻá ku feʻiloaki ʻi he taimi taki taha mo e talafekau tatau pē ko iá ʻi ai, ʻo u maʻu ʻa e fakahinohino mo e ʻilo meiate ia ʻi heʻema ngaahi fetalanoaʻaki taki taha, ʻo kau ki he meʻa ʻe fai ʻe he ʻEikí, mo e founga mo e anga hono tataki Hono puleʻangá ʻi he ngaahi ʻaho fakaʻosí.\n\n· · · · · · ·\n\n“Naʻe faifai pea hokosia ʻa e taimi ke maʻu ai ʻa e ngaahi peletí, ko e ʻŪlimí mo e Tūmemí mo e sifa-fatafatá. ʻI he ʻaho uofulu mā ua ʻo Sepitemá, ʻi hono taha afe valungeau uofulu mā fitu ʻo e taʻú, ʻo hangē ko ʻeku faʻa fai ʻi he ʻosi ange ha taʻu ʻe tahá ki he potu kuo tanu ai ʻa e ngaahi meʻá, pea naʻe tuku mai ia kiate au ʻe he talafekau tatau pē ko iá mo e tuʻutuʻuni ko ʻení: Ko hoku fatongia ʻa honau tauhí; pea kapau te u taʻetokanga ʻo tuku ke mole ia ʻi haʻaku ngāue hamumu: ʻe motuhi atu au; ka ʻo kapau te u fai hoku tūkuingatá kotoa ʻi hono maluʻi ia, kae ʻoua ke toe haʻu ia, ʻa ia ko e talafekaú, ke maʻu ia, ʻoku totonu ke maluʻi ia.\n\n“Naʻe vave ʻa ʻeku ʻiloʻi ʻa e ʻuhinga kuó u maʻu ai ha ngaahi tuʻutuʻuni mamafa ke tauhi ia ke malú, pea mo hono ʻuhinga ʻo e fakahā mai ʻe he talafekaú ʻo ka hili ʻeku fai ʻa e meʻa kuo fekau kiate aú, te ne haʻu ke maʻu iá. He ko e hili pē hono ʻiloʻi ʻeku maʻu iá, naʻe fai leva ʻa e ngaahi feinga mālohi taha ke faʻao ia meiate au. Naʻe fakaʻaongaʻi ʻa e filioʻi kotoa pē naʻe lava ke fakakaukauʻí koeʻuhi ke lava ʻo fakahoko ʻa e taumuʻa ko iá. Naʻe fakaʻau ke fakamamahi mo mālohi ange ʻa e fakatangá ʻi he fakatanga ki muʻá, pea naʻe lamalama maʻu ai pē ʻe ha fuʻu kakai ke faʻao ia meiate au ʻo kapau ʻe lava. Ka ʻi he poto ʻo e ʻOtuá naʻe nofo malu pē ia ʻi hoku nimá, ʻo aʻu ki heʻeku fakahoko ʻaki ia ʻa e ngaahi meʻa naʻe fekau ke u faí. ʻI he haʻu ʻa e talafekaú, ʻo fakatatau mo e alea, ʻo maʻu ia, naʻá ku tukuange ia kiate ia; pea ʻokú ne tauhi ia ʻo aʻu mai ki he ʻahó ni, ʻa ia ko e ʻaho hono ua ʻo Mē ʻo e taʻu taha afe valungeau tolungofulu mā valú.”\n\nVakai ki he Siosefa Sāmita—Hisitōliá, ʻi he Mataʻitofe Mahuʻingá, mo e History of The Church of Jesus Christ of Latter-day Saints (Ko e Hisitōlia ʻo e Siasi ʻo Sīsū Kalaisi ʻo e Kau Māʻoniʻoni ʻ i he Ngaahi ʻAho Kimui Ní), vōliume 1, vahe 1 ki he 6, ke maʻu mei ai ha lekooti kakato ange.\n\nKo e lekooti fakakuongamuʻa ko ʻeni naʻe ʻomi mei he kelekelé ʻo hangē ko e leʻo ʻo ha kakai ʻoku lea mai mei he efú, pea liliu ia ki he lea fakaonopōní ʻi he foaki mo e māfimafi ʻo e ʻOtuá pea fakatatau ki he folofola mei he ʻOtuá, pea naʻe ʻuluaki pulusi ia ʻo ʻoatu ki he māmaní ʻi he lea faka-Pilitāniá ʻi he taʻu 1830 ʻo ui ko e The Book of Mormon.\n\n", "three 0": "[center][font_size=26]Ko e Tohi К»a MolomonГЎ[/font_size][/center]\n\nKo e TalateГє mo e Kau FakamoК»onГ­\n\n\n\n\n\n\npeesi talamuК»aki\n\n\npeesi talamuК»aki К»o e Tohi К»a MolomonГЎ\n\nKo ia, ko ha fakanounou ia К»o e lekooti К»o e kakai К»o NД«faГ­, kae К»umaК»ДЃ foki mo e kau LeimanГЎвЂ”NaК»e tohi ki he kau LeimanГЎ, К»a ia ko ha toenga К»o e fale К»o К»IsilelГ­; kae К»umaК»ДЃ foki ki he SiГє mo e SenitailГ©вЂ”NaК»e tohi ia К»i he fekau, pea К»i he laumДЃlie foki К»o e kikitГ© mo e fakahaГЎвЂ”NaК»e tohi mo fakamaК»u hake, pea fufuuК»i hake ki he К»EikГ­, ke К»oua naК»a fakaК»auhaвЂ”Ke toki К»omai К»i he foaki mo e mДЃfimafi К»o e К»OtuГЎ ke toki liliu iaвЂ”NaК»e fakamaК»u К»e he nima К»o MolonaГ­, pea fufuuК»i hake ki he К»EikГ­, ke toki К»omai К»i hono taimi totonГє К»o fou mai К»i he kau SenitailГ©вЂ”Pea К»e liliu ia К»i he foaki К»a e К»OtuГЎ.\n\nTalateГє\n\nKo e Tohi К»a MolomonГЎ ko ha tohi ia К»o e ngaahi folofola mДЃК»oniК»oni К»oku tatau mo e Tohi TapГє. Ko ha lekooti ia К»o e ngaahi ngДЃue К»a e К»OtuГЎ mo e kakai naК»a nau nofoК»i К»a e ongo К»AmelikГЎ К»i he kuonga muК»ГЎ, pea К»oku К»i ai hono kakato К»o e ongoongolelei taК»engatГЎ.\n\nKo ha Fakamatala Nounou К»o Kau ki he Ko e Tohi К»a MolomonГЎ\n\nKo e Tohi К»a MolomonГЎ ko ha lekooti toputapu ia К»o e ngaahi kakai К»i К»Amelika К»i he kuonga muК»ГЎ, pea naК»e tongitongi ia К»i ha ngaahi peleti ukamea. К»Oku fakamatalaК»i ha faК»ahinga peleti ukamea К»e fДЃ К»i he tohГ­:\n\nKo e Ngaahi FakatДЃtaГЎ\n\n\n\n1В NД«fai\n\n\n\n\n\n\n1В NД«fai 1\n\nК»Oku kamata К»e NД«fai К»a e lekooti К»o hono kakaГ­вЂ”К»Oku mamata К»a LД«hai К»i ha meК»a-hДЃ-mai ki ha pou afi peГЎ ne lau mei ha tohi К»o e kikiteвЂ”К»OkГє ne fakafetaК»i ki he К»OtuГЎ, mo ne tomuК»a fakahДЃ К»a e hДЃК»ele mai К»a e MД«saiГЎ, mo ne kikiteК»i hono fakaК»auha К»o SelЕ«salemГЎвЂ”К»Oku fakatangaК»i ia К»e he kau SiГє. TaК»u 600 K.M. nai.\n\n1В NД«fai 2\n\nК»Oku К»ave К»e LД«hai К»a hono fДЃmilГ­ ki he feituК»u maomaonganoa К»i he matДЃtahi К»o e Tahi KulokulГЎвЂ”К»Oku nau tuku К»enau koloГЎвЂ”К»Oku fai К»e LД«hai ha feilaulau ki he К»EikГ­, pea akoК»i hono ngaahi fohГЎ ke nau tauhi К»a e ngaahi fekaГєвЂ”К»Oku lДЃunga К»a Leimana mo LД“miuela К»o kau ki heК»ena tamaiвЂ”К»Oku talangofua К»a NД«fai, peГЎ ne lotu К»i he tui; К»oku folofola mai К»a e К»EikГ­ kiate ia, pea К»oku fili ia ke pule ki hono ngaahi tokouГЎ. TaК»u 600 K.M. nai.\n\n1В NД«fai 3\n\nК»Oku foki К»a e ngaahi foha К»o LД«haГ­ ki SelЕ«salema ke К»omai К»a e ngaahi peleti К»o e palasГЎвЂ”К»Oku fakafisi К»a LД“pani ke tukuange К»a e ngaahi peletГ­вЂ”К»Oku naК»inaК»i mo poupou К»a NД«fai ki hono ngaahi tokouГЎвЂ”К»Oku kaihaК»asi К»e LД“pani К»enau koloГЎ, peГЎ ne feinga ke fakapoongi К»a kinautoluвЂ”К»Oku taaК»i К»e Leimana mo LД“miuela К»a NД«fai mo Samu, pea К»oku valokiК»i kinaua К»e ha К»ДЃngelo. TaК»u 600вЂ“592 K.M. nai.\n\n1В NД«fai 4\n\nК»Oku tДЃmateК»i К»e NД«fai К»a LД“pani К»i he fekau К»a e К»EikГ­, peГЎ ne maК»u К»a e ngaahi peleti К»o e palasГЎ К»i ha filioК»i kДЃkДЃвЂ”К»Oku loto К»a SЕЌlami ke fononga ki he fДЃmili К»o LД«haГ­ К»i he feituК»u maomaonganoГЎ. TaК»u 600вЂ“592 K.M. nai.\n\n1В NД«fai 5\n\nК»Oku lДЃunga К»a Selaia kia LД«haiвЂ”К»OkГє na fiefia fakatouК»osi К»i he foki mai hona ngaahi fohГЎвЂ”К»OkГє na К»ohake ha ngaahi feilaulauвЂ”К»Oku kau К»i he ngaahi peleti К»o e palasГЎ К»a e ngaahi tohi К»a MЕЌsesГ© mo e kau palЕЌfitГЎвЂ”К»Oku fakahДЃ К»e he ngaahi peleti ko e hako К»o Siosefa К»a LД«haiвЂ”К»Oku kikite К»a LД«hai К»o kau ki hono hakГі mo hono fakatolonga К»o e ngaahi peletГ­. TaК»u 600вЂ“592 K.M. nai.\n\n1В NД«fai 6\n\nК»Oku tohi К»e NД«fai К»a e ngaahi meК»a К»a e К»OtuГЎвЂ”Ko e taumuК»a К»a NД«faГ­ ke fakalotoК»i К»a e tangatГЎ ke haК»u ki he К»Otua К»o К»Д’palahamГ© К»o moК»ui. TaК»u 600вЂ“592 K.M. nai.\n\n1В NД«fai 7\n\nК»Oku toe foki atu К»a e ngaahi foha К»o LД«haГ­ ki SelЕ«salema К»o fakalotoК»i К»a К»Isimeli mo hono falГ© ke nau kaungДЃ fononga fakataha mo kinautoluвЂ”К»Oku angatuК»u К»a Leimana mo ha niК»ihiвЂ”К»Oku naК»inaК»i К»a NД«fai ki hono ongo tokouГЎ ke na tui ki he К»EikГ­вЂ”К»Oku nau haК»i ia К»aki ha ngaahi afo, pea nau alea ke fakaК»auha iaвЂ”К»Oku fakahaofi ia К»i he mДЃlohi К»o e tuГ­вЂ”К»Oku kole fakamolemole hono ongo tokouГЎвЂ”К»Oku fai К»e LД«hai mo kinautolu kotoa pД“ naК»e К»iate iГЎ ha feilaulau mo e ngaahi feilaulau tutu. TaК»u 600вЂ“592 K.M. nai.\n\n1В NД«fai 8\n\nК»Oku mamata К»a LД«hai К»i ha meК»a-hДЃ-mai ki he К»akau К»o e moК»uГ­вЂ”К»OkГє ne kai К»i hono fuГЎ peГЎ ne fakaК»amu ke kai ai foki mo hono fДЃmilГ­вЂ”К»OkГє ne mamata ki ha vaК»a ukamea, mo ha hala fДЃsiК»i mo lausiК»Г­, mo ha ngaahi К»ao fakapoК»uli К»okГє ne kДЃpui К»a e kakaГ­вЂ”К»Oku kai К»a Selaia, NД«fai, mo Samu К»i he fua К»o e К»akaГє, kae fakafisi К»a Leimana mo LД“miuela. TaК»u 600вЂ“592 K.M. nai.\n\n1В NД«fai 9\n\nК»Oku hiki К»e NД«fai ha lekooti К»e uaвЂ”К»Oku ui kinaua taki taha ko e ngaahi peleti К»a NД«faГ­вЂ”К»Oku К»i he ngaahi peleti lalahГ­ К»a e hisitЕЌlia fakatuК»asinГі; pea К»oku fakatautautefito К»a e ngaahi peleti Д«kГ­ ki he ngaahi meК»a К»oku toputapГє. TaК»u 600вЂ“592 K.M. nai.\n\n1В NД«fai 10\n\nК»Oku kikiteК»i К»e LД«hai hono fetuku pЕЌpula К»o e kau SiГє К»e he kakai К»o PДЃpilonГ©вЂ”К»OkГє ne lea К»o kau ki he hДЃК»ele mai К»i he lotolotonga К»o e kau SiГє ha MД«saia, mo ha FakamoК»ui, mo ha HuhuК»iвЂ”К»Oku lea foki К»a LД«hai К»o kau ki he haК»u ha tokotaha К»a ia te ne papitaiso К»a e Lami К»a e К»OtuГЎвЂ”К»Oku fakamatala К»a LД«hai К»o kau ki he pekia mo e toetuК»u К»a e MД«saiГЎвЂ”К»OkГє ne fakatatau hono fakamoveteveteК»i mo e tДЃnaki К»o К»IsilelГ­ ki ha fuК»u К»ЕЌliveвЂ”К»Oku fakamatala К»a NД«fai К»o kau ki he К»Alo К»o e К»OtuГЎ, mo e meК»a-foaki К»o e LaumДЃlie MДЃК»oniК»onГ­, mo e fie maК»u ke mДЃК»oniК»onГ­. TaК»u 600вЂ“592 K.M. nai.\n\n1В NД«fai 11\n\nК»Oku mamata К»a NД«fai ki he LaumДЃlie К»o e К»EikГ­, pea fakahДЃ mai kiate ia К»i ha meК»a-hДЃ-mai К»a e К»akau К»o e moК»uГ­вЂ”К»OkГє ne mamata ki he faК»Д“ К»a e К»Alo К»o e К»OtuГЎ pea ako К»o К»ilo ki he ДЃfeitaulalo К»a e К»OtuГЎвЂ”К»OkГє ne mamata ki he papitaiso, ngДЃue fakafaifekau, mo hono kalusefai К»o e Lami К»a e К»OtuГЎвЂ”К»OkГє ne mamata foki ki hono ui mo e ngДЃue fakafaifekau К»a e Kau К»Aposetolo К»e Toko Hongofulu MДЃ Ua К»a e LamГ­. TaК»u 600вЂ“592 K.M. nai.\n\n1В NД«fai 12\n\nК»Oku mamata К»a NД«fai К»i ha meК»a-hДЃ-mai ki he fonua К»o e talaК»ofГЎ; ko e mДЃК»oniК»oni, angahala, mo e tЕЌ К»a hono kakaГ­; ko e hДЃК»ele mai К»o e Lami К»a e К»OtuГЎ К»i honau lotolotongГЎ; ko e anga hono fakamДЃuК»i К»o К»Isileli К»e he Kau ДЂkonga К»e Toko Hongofulu MДЃ UГЎ mo e Kau К»Aposetolo К»e Toko Hongofulu MДЃ UГЎ; pea mo e tuК»unga fakalielia mo fulikivanu К»o kinautolu К»oku fakaК»auК»auhifo К»i he taК»etuГ­. TaК»u 600вЂ“592 K.M. nai.\n\n1В NД«fai 13\n\nК»Oku mamata К»a NД«fai К»i ha meК»a-hДЃ-mai ki he siasi К»o e tД“volГі К»oku fokotuК»u К»i he lotolotonga К»o e kau SenitailГ©, ko hono К»iloК»i mo hono nofoК»i К»o К»AmelikГЎ, ko e mole ha ngaahi konga mahinongofua lahi mo mahuК»inga К»o e Tohi TapГє, ko e tupu ai К»a e tuК»unga К»o e hД“ К»a e kau SenitailГ©, ko e fakafoki mai К»o e ongoongoleleГ­, mo hono К»omai К»o e tohi К»o e folofolГЎ К»i he ngaahi К»aho fakaК»osГ­, mo hono langa hake К»o SaionГ©. TaК»u 600вЂ“592 K.M. nai.\n\n1В NД«fai 14\n\nК»Oku fakahДЃ К»e ha К»ДЃngelo kia NД«fai К»a e ngaahi tДЃpuaki mo e ngaahi malaК»ia К»e tЕЌ ki he kau SenitailГ©вЂ”К»Oku ua pД“ К»a e siasГ­: ko e siasi К»o e Lami К»a e К»OtuГЎ mo e siasi К»o e tД“volГівЂ”К»Oku fakatangaК»i К»a e Kau MДЃК»oniК»oni К»a e К»OtuГЎ К»i he ngaahi puleК»anga kotoa pД“ К»e he fuК»u siasi lahi mo fakalieliГЎвЂ”К»E tohi К»e he К»Aposetolo ko SionГ© К»o kau ki he ngataК»anga К»o e mДЃmanГ­. TaК»u 600вЂ“592 K.M. nai.\n\n1В NД«fai 15\n\nК»E maК»u К»e he hako К»o LД«haГ­ К»a e ongongoleleГ­ mei he kau SenitailГ© К»i he ngaahi К»aho fakaК»osГ­вЂ”К»Oku fakatatau hono tДЃnaki К»o К»IsilelГ­ ki ha fuК»u К»ЕЌlive К»a ia К»e toe fakahoko ki ai hono ngaahi vaК»a totonГєвЂ”К»Oku fakamatalaК»i К»e NД«fai К»a e meК»a-hДЃ-mai К»o e К»akau К»o e moК»uГ­ peГЎ ne fakamatala ki he fakamaau totonu К»a e К»OtuГЎ К»i hono vahevahe К»o e kau angahalГЎ mei he kau mДЃК»oniК»onГ­. TaК»u 600вЂ“592 K.M. nai.\n\n1В NД«fai 16\n\nК»Oku faingataК»a hono tali К»e he kau angahalГЎ К»a e moК»onГ­вЂ”К»Oku mali К»a e ngaahi foha К»o LД«haГ­ mo e ngaahi К»ofefine К»o К»IsimelГ­вЂ”К»Oku fakahinohinoК»i К»e he LiahonГЎ К»a honau hala К»i he feituК»u maomaonganoГЎвЂ”К»Oku hДЃ mai К»a e ngaahi fakahinohino mei he К»EikГ­ К»oku tohi К»i he LiahonГЎ mei he taimi ki he taimiвЂ”К»Oku mate К»a К»Isimeli; К»oku lДЃunga hono fДЃmilГ­ koeК»uhi ko honau ngaahi faingataК»aК»iГЎ. TaК»u 600вЂ“592 K.M. nai.\n\n1В NД«fai 17\n\nК»Oku fekauК»i К»a NД«fai ke ne foК»u ha vakaвЂ”К»Oku fakafili kiate ia hono ongo tokouГЎвЂ”К»OkГє ne naК»inaК»i kiate kinaua К»aki haК»ane toe fakamatala ki he hisitЕЌlia К»o e ngaahi ngДЃue naК»e fai К»e he К»OtuГЎ ki К»IsilelГ­вЂ”К»Oku fonu К»a NД«fai К»i he mДЃlohi К»o e К»OtuГЎвЂ”К»Oku taК»ofi hono ongo tokouГЎ ke К»oua te na ala kiate ia, telia naК»ГЎ na mae К»o hangД“ ko e musie mЕЌmoa. TaК»u 592вЂ“591 K.M. nai.\n\n1В NД«fai 18\n\nК»Oku fakaК»osi К»a e vakГЎвЂ”К»Oku fakamatala ki hono fanauК»i К»o SД“kope mo SiosefГЎвЂ”К»Oku kamata К»a e folau ki he fonua К»o e talaК»ofГЎвЂ”К»Oku kau К»a e ngaahi foha К»o К»IsimelГ­ mo honau ngaahi uaifГ­ К»i he fakafiefia mo e angatuК»ГєвЂ”К»Oku haК»i К»a NД«fai, pea teke fakaholomui К»a e vakГЎ К»e ha afДЃ lahiвЂ”К»Oku tukuange К»a NД«fai, pea К»oku lolomi К»a e afaГЎ К»i heК»ene lotГєвЂ”Ko e tЕ«К»uta К»a e kakaГ­ ki he fonua К»o e talaК»ofГЎ. TaК»u 591вЂ“589 K.M. nai.\n\n1В NД«fai 19\n\nК»Oku ngaohi К»e NД«fai ha ngaahi peletГ­ mei he maka ukamea, pea tohi ki ai К»a e hisitЕЌlia К»o hono kakaГ­вЂ”К»E hДЃК»ele mai К»a e К»Otua К»o К»IsilelГ­ К»i he hili ha taК»u К»e onongeau mei he taimi naК»e К»alu ai К»a LД«hai mei SelЕ«salemГЎвЂ”К»Oku fakamatala К»a NД«fai ki HeК»ene ngaahi mamahГ­ mo hono kalusefaГ­вЂ”К»E fehiК»anekina К»a e kau SiГє pea fakamoveteveteК»i К»o aК»u ki he ngaahi К»aho fakaК»osГ­, pea te nau toe tafoki ai ki he К»EikГ­. TaК»u 588вЂ“570 K.M. nai.\n\n1В NД«fai 20\n\nК»Oku fakahДЃ К»e he К»EikГ­ hono ngaahi finangalГі ki К»IsileliвЂ”Kuo fili К»a К»Isileli К»i he afi kakaha К»o e faingataК»aК»ia, pea ke nau К»alu atu mei PДЃpiloneвЂ”Fakafehoanaki mo e К»ДЄsaia vahe 48. TaК»u 588вЂ“570 K.M. nai.\n\n1В NД«fai 21\n\nК»E hoko К»a e MД«saiГЎ ko e maama ki he kau SenitailГ© pea te ne fakatauК»atДЃinaК»i К»a e kau pЕЌpulГЎвЂ”К»E toe tДЃnaki mai К»a К»Isileli К»i he mДЃlohi К»i he ngaahi К»aho fakaК»osГ­вЂ”К»E hoko К»a e ngaahi tuК»Г­ ko К»enau ngaahi tamai tauhiвЂ”Fakafehoanaki mo e К»ДЄsaia vahe 49. TaК»u 588вЂ“570 K.M. nai.\n\n1В NД«fai 22\n\nК»E fakamovetevete К»a К»Isileli К»i he funga К»o e mДЃmanГ­ kotoaвЂ”К»E tauhi mo fafangaК»i К»e he kau SenitailГ© К»a К»Isileli К»aki К»a e ongoongoleleГ­ К»i he ngaahi К»aho fakaК»osГ­вЂ”К»E tДЃnaki mai К»a К»Isileli mo fakahaofi, pea К»e tutu К»a e kau fai angahalГЎ К»o hangД“ ko e veveвЂ”К»E fakaК»auha К»a e puleК»anga К»o e tД“volГі, pea К»e haК»i К»a SД“tane. TaК»u 588вЂ“570 K.M. nai.\n\n2В NД«fai\n\n\n\n\n\n\n2В NД«fai 1\n\nК»Oku kikite К»a LД«hai К»o kau ki ha fonua К»o e tauК»atДЃinaвЂ”К»E fakamoveteveteК»i mo fakaК»auha hono hakГі К»o kapau te nau fakaК»ikaiК»i К»a e Tokotaha MДЃК»oniК»oni К»o К»IsilelГ­вЂ”К»OkГє ne naК»inaК»i ki hono ngaahi fohГЎ ke nau К»ai К»a e teunga tau К»o e mДЃК»oniК»onГ­. TaК»u 588вЂ“570 K.M. nai.\n\n2В NД«fai 2\n\nК»Oku fou mai К»a e huhuК»i К»i he MД«saia MДЃК»oniК»onГ­вЂ”К»Oku mahuК»inga К»a e tauК»atДЃina ke filГ­ (faingamДЃlie К»o e tauК»atДЃina ke filГ­) ki he moК»uГ­ mo e hoko ko ha kakai К»oku lelei angГ©вЂ”NaК»e hinga К»a К»ДЂtamГЎ koeК»uhi ke К»i ai К»a e faК»ahinga К»o e tangatГЎвЂ”К»Oku tauК»atДЃina К»a e tangatГЎ ke fili К»a e tauК»atДЃinГЎ mo e moК»ui taК»engatГЎ. TaК»u 588вЂ“570 K.M. nai.\n\n2В NД«fai 3\n\nК»Oku mamata К»a Siosefa К»i К»IsipitГ© ki he kau NД«faГ­ К»i ha meК»a-hДЃ-maiвЂ”К»OkГє ne kikite К»o kau kia Siosefa SДЃmita, К»a ia ko e tangata kikite К»i he ngaahi К»aho fakaК»osГ­; mo MЕЌsese, К»a ia te ne fakahaofi К»a К»IsilelГ­; pea mo hono К»omi К»o e Tohi К»a MolomonГЎ. TaК»u 588вЂ“570 K.M. nai.\n\n2В NД«fai 4\n\nК»Oku naК»inaК»i mo tДЃpuakiК»i К»e LД«hai К»a hono hakГівЂ”К»OkГє ne pekia pea tanu iaвЂ”К»Oku fiefia К»a NД«fai koeК»uhi ko e angalelei К»a e К»OtuГЎвЂ”К»Oku falala К»a NД«fai ki he К»EikГ­ К»o taК»engata. TaК»u 588вЂ“570 K.M. nai.\n\n2В NД«fai 5\n\nК»Oku К»alu atu К»a e kau NД«faГ­ mei he kau LeimanГЎ, pea nau tauhi К»a e fono К»a MЕЌsesГ©, mo langa ha temipaleвЂ”NaК»e motuhi atu К»a e kau LeimanГЎ К»i heК»enau taК»etuГ­ mei he К»ao К»o e К»EikГ­ pea nau hoko ko ha fakamamahi ki he kau NД«faГ­. TaК»u 588вЂ“559 K.M. nai.\n\n2В NД«fai 6\n\nК»Oku toe fakamatala К»a SД“kope ki he hisitЕЌlia К»o e kau SiГє: Ko e nofo pЕЌpula mo e foki mei PДЃpilonГ©; ko e ngДЃue fakafaifekau mo e kalusefai К»o e Tokotaha MДЃК»oniК»oni К»o К»IsilelГ­; ko e tokoni naК»a nau maК»u mei he kau SenitailГ©; mo hono toe fakafoki К»o e kau SiГє К»i he ngaahi К»aho fakaК»osГ­ К»i he taimi te nau tui ai ki he MД«saiГЎ. TaК»u 559вЂ“545 K.M. nai.\n\n2В NД«fai 7\n\nК»Oku lea К»a К»ДЄsaia К»o kau ki he MД«saiГЎвЂ”К»E folofola К»a e MД«saiГЎ К»o hangД“ ha tokotaha potГівЂ”Pea te ne tuku hono tuК»ГЎ kiate kinautolu te nau kauК»imaea iГЎвЂ”К»E К»ikai ikunaК»i iaвЂ”Fakafehoanaki mo e К»ДЄsaia vahe 50. TaК»u 559вЂ“545 K.M. nai.\n\n2В NД«fai 8\n\nК»E fakafiemДЃlieК»i К»e he К»EikГ­ К»a Saione К»i he ngaahi К»aho fakaК»osГ­ mo tДЃnaki К»a К»IsileliвЂ”К»E haК»u К»a kinautolu kuo huhuК»Г­ ki Saione К»i he fiefia lahiвЂ”Fakafehoanaki mo e К»ДЄsaia vahe 51 mo e 52:1вЂ“2. TaК»u 559вЂ“545 K.M. nai.\n\n2В NД«fai 9\n\nК»E toe tДЃnaki mai К»a e kau SiГє К»i honau ngaahi fonua kotoa К»o e talaК»ofГЎвЂ”К»Oku hoko К»a e FakaleleГ­ ko e totongi huhuК»i К»o e tangatГЎ mei he HingГЎвЂ”К»E tuК»u hake К»a e sino К»o e kau pekiГЎ mei he faК»itokГЎ, pea mo honau laumДЃliГ© mei heli mo palataisiвЂ”К»E fakamДЃuК»i К»a kinautoluвЂ”К»Oku hanga К»e he FakaleleГ­ К»o fakahaofi mei he matГ©, mo heli, mo e tД“volГі, mo e fakamamahi taК»engatГЎвЂ”К»E fakamoК»ui К»a e kau mДЃК»oniК»onГ­ К»i he puleК»anga К»o e К»OtuГЎвЂ”К»Oku fakahДЃ К»a e ngaahi tautea ki he ngaahi angahalГЎвЂ”К»Oku hoko К»a e Tokotaha MДЃК»oniК»oni К»o К»IsilelГ­ ko e tauhi К»o e matapaГЎ. TaК»u 559вЂ“545 K.M. nai.\n\n2В NД«fai 10\n\nК»E kalusefai К»e he kau SiГє К»a honau К»OtuГЎвЂ”К»E fakamovetevete К»a kinautolu kae К»oua kuo kamata ke nau tui kiate iaвЂ”К»E hoko К»a К»Amelika ko e fonua К»o e tauК»atДЃina К»e К»ikai pule ai ha tuК»iвЂ”Fakalelei К»a kimoutolu ki he К»OtuГЎ pea maК»u К»a e fakamoК»uГ­ К»i heК»ene К»aloК»ofГЎ. TaК»u 559вЂ“545 K.M. nai.\n\n2В NД«fai 11\n\nNaК»e mamata К»a SД“kope ki hono HuhuК»Г­вЂ”К»Oku hoko К»a e fono К»a MЕЌsesГ© ko hano fakataipe К»o Kalaisi pea К»okГє ne fakamoК»oniК»i К»e hДЃК»ele mai. TaК»u 559вЂ“545 K.M. nai.\n\n2В NД«fai 12\n\nК»Oku mamata К»a К»ДЄsaia ki he temipale К»i he ngaahi К»aho fakaК»osГ­, ko e tДЃnaki К»o К»IsilelГ­, mo e fakamaau mo e melino К»o e nofo tuК»Г­вЂ”К»E fakavaivaiК»i К»a e kakai К»ulu-pupulГЎ mo e fai angahalГЎ К»i he HДЃК»ele К»Anga UГЎвЂ”Fakafehoanaki mo e К»ДЄsaia vahe 2. TaК»u 559вЂ“545 K.M. nai.\n\n2В NД«fai 13\n\nК»E tauteaК»i К»a Siuta mo SelЕ«salema koeК»uhi ko К»ena talangataК»ГЎвЂ”К»Oku taukapoК»i К»e he К»EikГ­ mo fakamДЃuК»i К»a hono kakaГ­вЂ”К»Oku fakamalaК»iaК»i К»a e ngaahi К»ofefine К»o SaionГ© pea fakamamahiК»i koeК»uhi ko honau ngaahi anga-fakamДЃmanГ­вЂ”Fakafehoanaki mo e К»ДЄsaia vahe 3. TaК»u 559вЂ“545 K.M. nai.\n\n2В NД«fai 14\n\nК»E huhuК»i mo fufulu К»a Saione mo hono ngaahi К»ofefinГ© lolotonga К»a e nofo-tuК»Г­вЂ”Fakafehoanaki mo e К»ДЄsaia vahe 4. TaК»u 559вЂ“545 K.M. nai.\n\n2В NД«fai 15\n\nKo e ngoue vaine (К»Isileli) К»a e К»EikГ­ К»e lala ia, pea К»e fakamovetevete К»a hono kakaГ­вЂ”К»E hoko mai ha ngaahi faingataК»a kiate kinautolu К»i honau tuК»unga angatuК»u mo fakamoveteveteГЎвЂ”К»E hiki hake К»e he К»EikГ­ ha fuka pea tДЃnaki mai К»a К»IsileliвЂ”Fakafehoanaki mo e К»ДЄsaia vahe 5. TaК»u 559вЂ“545 K.M. nai.\n\n2В NД«fai 16\n\nК»Oku mamata К»a К»ДЄsaia ki he К»EikГ­вЂ”К»Oku fakamolemoleК»i К»a e ngaahi angahala К»a К»ДЄsaiГЎвЂ”К»Oku ui ia ke ne kikiteвЂ”К»OkГє ne kikite К»o kau ki hono fakaК»ikaiК»i К»e he kau SiГє К»a e ngaahi akonaki К»a KalaisГ­вЂ”К»E foki mai ha toengaвЂ”Fakafehoanaki mo e К»ДЄsaia vahe 6. TaК»u 559вЂ“545 K.M. nai.\n\n2В NД«fai 17\n\nК»Oku tuК»u tau К»a К»Ifalemi mo SД«lia ki SiutaвЂ”К»E К»aloК»i mai К»a Kalaisi К»i he tДЃupoК»ouвЂ”Fakafehoanaki mo e К»ДЄsaia vahe 7. TaК»u 599вЂ“545 K.M. nai.\n\n2В NД«fai 18\n\nК»E hoko К»a Kalaisi ko e maka-tЕ«kiaК»anga mo ha maka ke humu aiвЂ”Fekumi ki he К»EikГ­, kae К»ikai ki he kau taula faК»ahikehe К»oku mapu К»o hangД“ ha manupunГЎвЂ”Falala ki he fonГі pea ki he fakamoК»onГ­ ke maК»u mei ai К»a e fakahinohinГівЂ”Fakafehoanaki mo e К»ДЄsaia vahe 8. TaК»u 559вЂ“545 K.M. nai.\n\n2В NД«fai 19\n\nК»Oku lea К»a К»ДЄsaia К»o kau ki he MД«saiГЎвЂ”К»E mamata К»a e kakai К»i he fakapoК»ulГ­ ki ha maama lahiвЂ”К»E К»aloК»i mai ha tama kiate kitautoluвЂ”К»E hoko ia ko e Pilinisi К»o e MelinГі pea te ne pule К»i he taloni К»o TД“vitГЎвЂ”Fakafehoanaki mo e К»ДЄsaia vahe 9. TaК»u 559вЂ“545 K.M. nai.\n\n2В NД«fai 20\n\nК»Oku hoko hono fakaК»auha К»o К»AsiliГЎ ko e fakataipe К»o hono fakaК»auha К»o e kau angahalГЎ К»i he HДЃК»ele К»Anga UГЎвЂ”К»E toe siК»i pД“ К»a e kakaГ­ hili К»a e toe hДЃК»ele mai К»a e К»EikГ­вЂ”К»E foki mai К»a e toenga К»o SД“kopГ© К»i he К»aho ko iГЎвЂ”Fakafehoanaki mo e К»ДЄsaia vahe 10. TaК»u 559вЂ“545 K.M. nai.\n\n2В NД«fai 21\n\nК»E fakamaau К»a e tefito К»o SesГ© (Kalaisi) К»i he mДЃК»oniК»oniвЂ”К»E К»ufiК»ufi К»e he К»ilo К»o e К»OtuГЎ К»a e mДЃmanГ­ К»i he Nofo-tuК»Г­вЂ”К»E fokotuК»u hake К»e he К»EikГ­ ha fuka pea tДЃnaki fakataha К»a К»IsileliвЂ”Fakafehoanaki mo e К»ДЄsaia vahe 11. TaК»u 559вЂ“545 K.M. nai.\n\n2В NД«fai 22\n\nК»E fakafetaК»i К»a e kakai kotoa pД“ ki he К»EikГ­ К»i he nofo tuК»Г­вЂ”Te ne К»afio К»i honau lotolotongГЎвЂ”Fakafehoanaki mo e К»ДЄsaia vahe 12. TaК»u 559вЂ“545 K.M. nai.\n\n2В NД«fai 23\n\nК»Oku hoko hono fakaК»auha К»o PДЃpilonГ© ko e fakataipe К»o e fakaК»auha К»e hoko К»i he HДЃК»ele К»Anga Ua MaГ­вЂ”Ko ha К»aho ia К»o e houhau mo e sДЃuniвЂ”К»E tЕЌ К»a PДЃpilone (ko e mДЃmanГ­) К»o taК»engataвЂ”Fakafehoanaki mo e К»ДЄsaia vahe 13. TaК»u 559вЂ“545 K.M. nai.\n\n2В NД«fai 24\n\nК»E tДЃnaki К»a К»Isileli pea fiefia К»i heК»enau mДЃlЕЌlЕЌ К»i he Nofo-tuК»Г­вЂ”NaК»e kapusi hifo К»a LusifДЃ mei he langГ­ koeК»uhi ko К»ene angatuК»ГєвЂ”К»E ikunaК»i К»e К»Isileli К»a PДЃpilone (ko e mДЃmanГ­)вЂ”Fakafehoanaki mo e К»ДЄsaia vahe 14. TaК»u 559вЂ“545 K.M. nai.\n\n2В NД«fai 25\n\nК»Oku fiefia К»a NД«fai К»i he lea mahinongofuГЎвЂ”К»E mahino К»a e ngaahi kikite К»a К»ДЄsaiГЎ К»i he ngaahi К»aho fakaК»osГ­вЂ”К»E foki К»a e kau SiГє mei PДЃpilone, pea te nau kalusefai К»a e MД«saiГЎ, pea К»e fakamovetevetea mo tauteaК»i К»a kinautoluвЂ”К»E toe fakafoki К»a kinautolu К»i heК»enau tui ki he MД«saiГЎвЂ”Te ne К»uluaki hДЃК»ele mai К»i he taК»u К»e onongeau hili К»a e К»alu atu К»a LД«hai mei SelЕ«salemГЎвЂ”К»Oku tauhi К»e he kau NД«faГ­ К»a e fono К»a MЕЌsesГ© pea nau tui kia Kalaisi, К»a ia ko e Tokotaha MДЃК»oniК»oni К»o К»IsilelГ­. TaК»u 559вЂ“545 K.M. nai.\n\n2В NД«fai 26\n\nК»E ngДЃue mai К»a Kalaisi ki he kau NД«faГ­вЂ”К»Oku tomuК»a mamata К»a NД«fai ki hono fakaК»auha К»o hono kakaГ­вЂ”Te nau lea hake mei he efГєвЂ”К»E fokotuК»u hake К»e he kau SenitailГ© ha ngaahi siasi loi mo e ngaahi kautaha fufЕ«вЂ”К»Oku taК»ofi К»e he К»EikГ­ К»a e ngДЃue fakataulaК»eiki kДЃkaГЎ. TaК»u 559вЂ“545 K.M. nai.\n\n2В NД«fai 27\n\nК»E К»ufiК»ufi К»e he fakapoК»ulГ­ mo e hД“ mei he moК»onГ­ К»a e funga К»o e mДЃmanГ­ К»i he ngaahi К»aho fakaК»osГ­вЂ”К»E К»omai К»a e Tohi К»a MolomonГЎвЂ”К»E К»i ai ha kau fakamoК»oni К»e toko tolu te nau fakamoК»oni ki he tohГ­вЂ”К»E pehД“ К»e he tangata potГі К»oku К»ikai te ne lava К»o lau ha tohi kuo fakamaК»uвЂ”К»E fakahoko К»e he К»EikГ­ ha ngДЃue fakaofo mo fakaК»uliaвЂ”Fakafehoanaki mo e К»ДЄsaia vahe 29. TaК»u 559вЂ“545 K.M. nai.\n\n2В NД«fai 28\n\nК»E fokotuК»u ha ngaahi siasi loi К»i he ngaahi К»aho fakaК»osГ­вЂ”Te nau akoК»i К»a e ngaahi tokДЃteline hala, taК»eК»aonga, mo ngali valeвЂ”К»E lahi К»a e hД“ mei he moК»onГ­ ko e tupu mei he kau akonaki loГ­вЂ”К»E fakatupu К»e he tД“volГі ha К»ita lahi К»i he loto К»o e kakaГ­вЂ”Te ne akoК»i К»a e ngaahi faК»ahinga kotoa pД“ К»o e ngaahi tokДЃteline halГЎ. TaК»u 559вЂ“545 K.M. nai.\n\n2В NД«fai 29\n\nК»E fakaК»ikaiК»i К»e he kau Senitaile tokolahi К»a e Tohi К»a MolomonГЎвЂ”Te nau pehД“, К»Oku К»ikai te mau fie maК»u ha ngaahi Tohi Tapu keheвЂ”К»Oku folofola К»a e К»EikГ­ ki he ngaahi puleК»anga lahiвЂ”Te ne fakamДЃuК»i К»a e mДЃmanГ­ mei he ngaahi tohi К»a ia К»e tohГ­. TaК»u 559вЂ“545 K.M. nai.\n\n2В NД«fai 30\n\nК»E lau fakataha К»a e kau Senitaile kuo uluГ­ mo e kakai К»o e fuakavГЎвЂ”К»E tui ha kau Leimana mo e kau Siu tokolahi ki he folofola К»a e К»OtuГЎ pea nau hoko ko ha kakai fakaК»ofoК»ofaвЂ”К»E fakafoki К»a К»Isileli pea К»e fakaК»auha К»a e kau fai angahalГЎ. TaК»u 559вЂ“545 K.M. nai.\n\n2В NД«fai 31\n\nК»Oku fakamatala К»a NД«fai ki he К»uhinga naК»e papitaiso ai К»a KalaisГ­вЂ”Kuo pau ke muimui К»a e kakaГ­ kia Kalaisi, К»o papitaiso, mo maК»u К»a e LaumДЃlie MДЃК»oniК»onГ­, pea kДЃtaki ki he ngataК»angГЎ koeК»uhi kae fakamoК»ui К»a kinautoluвЂ”К»Oku hoko К»a e fakatomalГЎ mo e papitaisГі ko e matapДЃ ki he hala fДЃsiК»i mo lausiК»Г­вЂ”К»Oku maК»u К»a e moК»ui taК»engatГЎ К»e kinautolu К»oku nau tauhi К»a e ngaahi fekaГє hili К»a e papitaisГі. TaК»u 559вЂ“545 K.M. nai.\n\n2В NД«fai 32\n\nК»Oku lea К»a e kau К»ДЃngelГі К»i he mДЃlohi К»o e LaumДЃlie MДЃК»oniК»onГ­вЂ”Kuo pau ke lotu К»a e tangatГЎ pea maК»u ha К»ilo К»iate kinautolu pД“ mei he LaumДЃlie MДЃК»oniК»onГ­. TaК»u 559вЂ“545 K.M. nai.\n\n2В NД«fai 33\n\nК»Oku moК»oni К»a e ngaahi lea К»a NД«faГ­вЂ”К»Oku fakamoК»oni ia kia KalaisiвЂ”Ko kinautolu К»oku tui kia KalaisГ­ te nau tui ki he ngaahi lea К»a NД«faГ­, К»a ia К»e К»o hoko ko e fakamoК»oni К»i he fakamaauК»anga К»o e К»OtuГЎ. TaК»u 559вЂ“545 K.M. nai.\n\nSД“kope\n\n\n\n\n\n\nSД“kope 1\n\nК»Oku feinga К»a SД“kope mo Siosefa ke fakalotoК»i К»a e kakaГ­ ke nau tui kia Kalaisi mo tauhi К»ene ngaahi fekaГєвЂ”К»Oku pekia К»a NД«faiвЂ”К»Oku mafola К»a e fai angahalГЎ К»i he kau NД«faГ­. TaК»u 544вЂ“421 K.M. nai.\n\nSД“kope 2\n\nК»Oku valokiК»i К»e SД“kope К»a e К»ofa К»i he ngaahi koloГЎ, hД«kisiГЎ, mo e anga-taК»emaК»ГЎвЂ”К»Oku lava К»a e kakaГ­ К»o kumi ki he koloГЎ ke nau tokoni ai ki honau kДЃingГЎвЂ”К»Oku fakahalaiaК»i К»e SД“kope К»a e ngДЃue taК»e-fakamafaiК»i К»o e mali tokolahГ­вЂ”К»Oku hЕЌifua К»a e К»EikГ­ ki he angamaК»a К»a e kakai fefinГ©. TaК»u 544вЂ“421 K.M. nai.\n\nSД“kope 3\n\nК»Oku tali К»e he loto-maК»ГЎ К»a e folofola fakafiemДЃlie К»a e К»OtuГЎвЂ”К»Oku lahi ange К»a e mДЃК»oniК»oni К»a e kau LeimanГЎ К»i he kau NД«faГ­вЂ”К»Oku lea К»a SД“kope К»o fai ha fakatokanga ki he feК»auakГ­, mo e holi fakakakanГі, mo e ngaahi angahala kotoa pД“. TaК»u 544вЂ“421 K.M. nai.\n\nSД“kope 4\n\nNaК»e lotu К»a e kau palЕЌfita kotoa pД“ ki he TamaГ­ К»i he huafa К»o KalaisГ­вЂ”К»Oku hoko hono feilaulau К»aki К»e К»Д’palahame К»a К»AisakГ©, ko e taipe К»o e К»OtuГЎ mo hono К»Alo pД“ Taha naК»e FakatupГєвЂ”К»Oku totonu ke fakalelei К»a e tangatГЎ ki he К»OtuГЎ К»i he FakaleleГ­вЂ”К»E liК»aki К»e he kau SiГє К»a e fuК»u makatuК»ungГЎ. TaК»u 544вЂ“421 K.M. nai.\n\nSД“kope 5\n\nК»Oku lau К»a SД“kope ki he ngaahi lea К»a Seinosi К»o fekauК»aki mo e talanoa fakatДЃtДЃ ki he ngaahi К»ЕЌlive kolГі mo e К»ЕЌlive vaГівЂ”Ko ha fakataipe kinautolu К»o К»Isileli mo e kau SenitailГ©вЂ”К»Oku fakatДЃtaaК»i hono fakamovetevete mo hono tДЃnaki К»o К»IsilelГ­ К»aki ha ngaahi fakatДЃtДЃ ki muК»a К»oku teК»eki fakahoko iГЎвЂ”К»Oku lea К»a Seinosi К»o kau ki he kau NД«faГ­ mo e kau LeimanГЎ mo e fale kotoa К»o К»IsilelГ­вЂ”К»E fakahoko К»a e kau SenitailГ© ki К»IsileliвЂ”К»E faifai pea К»e tutu К»o К»osi К»a e ngoue vainГ©. TaК»u 544вЂ“421 K.M. nai.\n\nSД“kope 6\n\nК»E fakamoК»ui К»e he К»EikГ­ К»a К»Isileli К»i he ngaahi К»aho fakaК»osГ­вЂ”К»E tutu К»a e mДЃmanГ­ К»aki К»a e afiвЂ”Kuo pau ke muimui К»a e kakaГ­ kia Kalaisi ke nau hao mei he ano К»o e afГ­ mo e maka-velГЎ. TaК»u 544вЂ“421 K.M. nai.\n\nSД“kope 7\n\nК»Oku fakaК»ikaiК»i К»e Seialemi К»a Kalaisi, pea fakakikihi mo SД“kope, К»o ne fie maК»u ha fakaК»ilonga, pea К»oku teК»ia ia К»e he К»OtuГЎвЂ”Kuo lea К»a e kau palЕЌfita kotoa pД“ К»o kau kia Kalaisi mo К»ene fakaleleГ­вЂ”NaК»e nofo К»a e kau NД«faГ­ К»i heК»enau moК»uГ­ К»o hangД“ ha kau fefonongaК»aki holГі, К»i ha ngaahi tuК»unga faingataК»a lahi pea fehiК»anekinaК»i К»e he kau LeimanГЎ. TaК»u 544вЂ“421 K.M. nai.\n\nК»ДЄnosi\n\nК»Oku lotu lahi К»a К»ДЄnosi pea maК»u ha fakamolemole К»o К»ene ngaahi angahalГЎвЂ”К»Oku ongo mai К»a e leК»o К»o e К»EikГ­ ki hono К»atamaГ­, К»o talaК»ofa mai К»e fakamoК»ui К»a e kau LeimanГЎ К»i ha К»aho he kahaК»ГєвЂ”К»Oku feinga К»a e kau NД«faГ­ ke fakaului mai К»a e kau LeimanГЎвЂ”К»Oku fiefia К»a К»ДЄnosi К»i hono HuhuК»Г­. TaК»u 420 K.M. nai.\n\nSeilomi\n\nК»Oku tauhi К»e he kau NД«faГ­ К»a e fono К»a MЕЌsesГ©, К»o nau К»amanaki atu ki he hДЃК»ele mai К»a KalaisГ­, pea nau tuК»umДЃlie К»i he fonuГЎвЂ”К»Oku tokolahi К»a e kau palЕЌfita К»oku nau ngДЃue ke nofo maК»u К»a e kakaГ­ К»i he hala К»o e moК»onГ­. TaК»u 399вЂ“361 K.M. nai.\n\nК»Amenai\n\nК»Oku tauhi hokohoko К»e К»Amenai, К»Amalone, KД“misi, К»Apinatomi, mo К»Amalekai, К»a e ngaahi lekЕЌtГ­вЂ”К»Oku К»iloК»i К»e MЕЌsaia К»a e kakai К»o SeilahemalГЎ, К»a ia naК»a nau haК»u mei SelЕ«salema К»i he ngaahi К»aho К»o SetikiГЎвЂ”К»Oku fokotuК»u К»a MЕЌsaia ko e tuК»i kiate kinautoluвЂ”К»Oku maК»u К»e he hako К»o MЕ«leki К»i SeilahemalГЎ К»a Kolianitomuli, К»a ia ko e fakaК»osi ia К»o e kau SД“letГ­вЂ”К»Oku fetongi К»e he TuК»i ko PenisimanГ­ К»a MЕЌsaiaвЂ”К»Oku totonu ke feilaulau К»aki К»e he tangatГЎ К»a honau laumДЃliГ© ko ha feilaulau kia Kalaisi. TaК»u 323вЂ“130 K.M. nai.\n\nNgaahi Lea К»a Molomona\n\nК»Oku fakanounouК»i К»e Molomona К»a e ngaahi peleti lalahi К»a NД«faГ­вЂ”К»OkГє ne tuku fakataha К»a e ngaahi peleti Д«kГ­ mo e ngaahi peleti kehГ©вЂ”К»Oku fokotuК»u К»e he tuК»i ko PenisimanГ­ К»a e melinГі К»i he fonuГЎ. TaК»u T.S. 385 nai.\n\nMЕЌsaia\n\n\n\n\n\n\nMЕЌsaia 1\n\nК»Oku akoК»i К»e he TuК»i ko PenisimanГ­ ki hono ngaahi fohГЎ К»a e lea mo e ngaahi kikite К»a К»ene ngaahi tamaГ­вЂ”Kuo fakatolonga mai К»enau tui fakalotГє mo e sivilaisГ© koeК»uhi ko e ngaahi lekooti naК»e tauhi К»i he ngaahi peleti kehekehГ©вЂ”К»Oku fili К»a MЕЌsaia ko e tuК»i pea tuku kiate ia К»a e fatongia ki hono tauhi К»o e ngaahi lekЕЌtГ­ mo e ngaahi meК»a kehe. TaК»u 130вЂ“124 K.M. nai.\n\nMЕЌsaia 2\n\nК»Oku folofola К»a e TuК»i ko PenisimanГ­ ki hono kakaГ­вЂ”К»OkГє ne fakamatalaК»i kiate kinautolu К»a e angatonu, taК»e-filifilimДЃnako, mo e fakalaumДЃlie К»o К»ene pulГ©вЂ”К»OkГє ne naК»inaК»i kiate kinautolu ke nau tauhi ki honau TuК»i FakalangГ­вЂ”Ko kinautolu К»oku angatuК»u ki he К»OtuГЎ te nau mamahi К»i he houhaГє К»o hangД“ ha afi taК»e-faК»a-matГ©. TaК»u 124 K.M. nai.\n\nMЕЌsaia 3\n\nК»Oku hoko atu К»a e folofola К»a e tuК»i ko PenisimanГ­вЂ”К»E ngДЃue К»a e К»Eiki MДЃfimafГ­ К»i he lotolotonga К»o e kakaГ­ К»i he sino К»o e kelekeleвЂ”К»E tafe mai К»a e taК»ataК»ГЎ К»i he ava kotoa К»o hono kilГ­ К»i heК»ene fai К»a e fakalelei koeК»uhi ko e ngaahi angahala К»a e mДЃmanГ­вЂ”Ko hono huafГЎ pД“ taha К»e maК»u ai К»a e fakamoК»uГ­вЂ”К»Oku lava К»e he tangatГЎ К»o liК»aki К»a e tangata fakakakanГі pea hoko ko e Kau MДЃК»oniК»oni К»i he FakaleleГ­вЂ”К»E tatau hono fakamamahiК»i К»o e kau fai angahalГЎ ko ha ano К»o e afi mo e makavela. TaК»u 124 K.M. nai.\n\nMЕЌsaia 4\n\nК»Oku hoko atu К»a e folofola К»a e tuК»i ko PenisimanГ­вЂ”К»Oku hoko К»a e fakamoК»uГ­ tuК»unga К»i he FakaleleГ­вЂ”Tui ki he К»OtuГЎ pea moК»uiвЂ”Tauhi maК»u К»a hono fakamolemoleК»i hoК»omou ngaahi angahalГЎ К»i he tui mДЃlohiвЂ”Foaki atu mei hoК»omou koloГЎ ki he masivГЎвЂ”Fai К»a e meК»a kotoa pД“ К»i he poto pea К»i he founga maau. TaК»u 124 K.M. nai.\n\nMЕЌsaia 5\n\nК»Oku hoko К»a e Kau MДЃК»oniК»onГ­ ko e ngaahi foha mo e ngaahi К»ofefine К»o Kalaisi К»i he tuiвЂ”К»Oku ui К»aki leva К»a kinautolu К»a e huafa К»o KalaisГ­вЂ”К»Oku naК»inaК»i К»a e tuК»i ko PenisimanГ­ kiate kinautolu ke nau tuК»u maК»u taК»e-faК»a-ngaue К»i he ngaahi ngДЃue leleГ­. TaК»u 124 K.M. nai.\n\nMЕЌsaia 6\n\nК»Oku tohi К»e he tuК»i ko PenisimanГ­ К»a e ngaahi hingoa К»o e kakaГ­ pea fakanofo ha kau taulaК»eiki ke nau akoК»i К»a kinautoluвЂ”К»Oku pule К»a MЕЌsaia ko ha tuК»i mДЃК»oniК»oni. TaК»u 124вЂ“121 K.M. nai.\n\nMЕЌsaia 7\n\nК»Oku К»ilo К»e К»ДЂmoni К»a e fonua ko LД«hai-NД«faГ­, К»a ia К»oku tuК»i ki ai К»a LimihaГ­вЂ”К»Oku nofo pЕЌpula К»a e kakai К»o LimihaГ­ ki he kau LeimanГЎвЂ”К»Oku fakamatala К»a Limihai ki honau hisitЕЌliГЎвЂ”Kuo fakamoК»oniК»i К»e ha palЕЌfita (ko К»Apinetai) ko Kalaisi К»a e К»Otua mo e Tamai К»a e ngaahi meК»a kotoa pД“вЂ”Ko kinautolu К»oku nau tЕ«tuuК»i К»a e kovГ­ К»oku nau utu ko e К»ahiohio, pea ko kinautolu К»oku falala ki he К»EikГ­ К»e fakahaofi К»a kinautolu. TaК»u 121 K.M. nai.\n\nMЕЌsaia 8\n\nК»Oku akoК»i К»e К»ДЂmoni К»a e kakai К»o LimihaГ­вЂ”К»Oku ne К»ilo ki he ngaahi peleti К»e uofulu mДЃ fДЃ К»a e kau SД“letГ­вЂ”К»Oku lava К»o liliu К»a e ngaahi lekooti fakakuongamuК»ГЎ К»e he kau tangata kikitГ©вЂ”К»Oku К»ikai ha meК»a-foaki К»e lahi hake К»i he hoko ko ha tangata kikitГ©. TaК»u 121 K.M. nai.\n\nMЕЌsaia 9\n\nК»Oku taki atu К»e SД“nifi ha kakai mei SeilahemalГЎ ke maК»u К»a e fonua ko LД«hai-NД«faГ­вЂ”К»Oku fakangofua kinautolu К»e he tuК»i К»o e kau LeimanГЎ ke nau maК»u К»a e fonuГЎвЂ”К»Oku tau К»a e kau LeimanГЎ mo e kakai К»o SД“nifГ­. TaК»u 200вЂ“187 K.M. nai.\n\nMЕЌsaia 10\n\nК»Oku hala К»a e tuК»i ko LeimanГЎвЂ”К»Oku anga-fitaК»a mo fekai К»a hono kakaГ­ pea nau tui ki he ngaahi talatukufakaholo loiвЂ”К»Oku ikunaК»i К»e SД“nifi mo hono kakai К»a kinautolu. TaК»u 187вЂ“160 K.M. nai.\n\nMЕЌsaia 11\n\nК»Oku pule К»a e TuК»i ko NoГЎ К»i he fai angahalaвЂ”К»OkГє ne manako К»i he moК»ui faikovi mo hono ngaahi uaifГ­ mo e kau sinifГєвЂ”К»Oku kikite К»a К»Apinetai К»e taki pЕЌpula К»a e kakaГ­вЂ”К»Oku kumi К»a e TuК»i ko NoГЎ ke tДЃmateК»i ia. TaК»u 160вЂ“150 K.M. nai.\n\nMЕЌsaia 12\n\nК»Oku tuku К»a К»Apinetai ki he fale fakapЕЌpulГЎ koeК»uhi ko К»ene kikiteК»i hono fakaК»auha К»o e kakaГ­ mo e pekia К»a e TuК»i ko NoГЎвЂ”К»Oku lau К»e he kau taulaК»eiki loГ­ mei he folofolГЎ mo fakangalingali К»oku nau tauhi К»a e fono К»a MЕЌsesГ©вЂ”К»Oku kamata К»e К»Apinetai ke akoК»i kiate kinautolu К»a e ngaahi Fekau К»e HongofulГє. TaК»u 148 K.M. nai.\n\nMЕЌsaia 13\n\nК»Oku maluК»i К»a К»Apinetai К»e ha mДЃlohi fakalangiвЂ”К»OkГє ne akoК»i К»a e ngaahi Fekau К»e HongofulГєвЂ”К»Oku К»ikai maК»u К»a e fakamoК»uГ­ К»i he fono К»a MЕЌsesГ© pД“вЂ”К»E fai К»e he К»OtuГЎ ha fakalelei pea huhuК»i hono kakaГ­. TaК»u 148 K.M. nai.\n\nMЕЌsaia 14\n\nК»Oku lea К»a К»ДЄsaia К»o kau ki he MД«saiГЎвЂ”К»Oku fakamatala К»a К»ДЄsaia К»o kau ki hono lumaК»i mo e ngaahi faingataК»aК»ia К»a e MД«saiГЎвЂ”К»OkГє ne foaki hono laumДЃliГ© ko e feilaulau maК»ГЎ e angahalГЎ mo fai К»a e taukapo koeК»uhi ko e kakai К»oku fai angahalГЎвЂ”Fakafehoanaki mo e К»ДЄsaia vahe 53. TaК»u 148 K.M. nai.\n\nMЕЌsaia 15\n\nKo e founga К»oku hoko ai К»a Kalaisi ko e TamaГ­ mo e К»AlГі fakatouК»osiвЂ”Te ne fai К»a e taukapo pea fua К»a e ngaahi maumau-fono К»a hono kakaГ­вЂ”К»Oku nau hoko mo К»ene kau palЕЌfita mДЃК»oniК»oni kotoa pД“ ko hono hakoвЂ”К»OkГє ne fakahoko К»a e ToetuК»ГєвЂ”К»Oku maК»u К»e he fДЃnau Д«kГ­ К»a e moК»ui taК»engatГЎ. TaК»u 148 K.M. nai.\n\nMЕЌsaia 16\n\nК»Oku huhuК»i К»e he К»OtuГЎ К»a e kakai kotoa pД“ mei honau tuК»unga mole mo tЕЌ ki lalГівЂ”Ko kinautolu К»oku anga-fakakakanГі te nau К»i he tuК»unga tatau pД“ К»o hangД“ kuo К»ikai ha huhuК»Г­вЂ”К»Oku fakahoko К»e Kalaisi К»a e toetuК»u ki he moК»ui К»oku К»ikai hano ngataК»angГЎ pe ki he malaК»ia К»oku К»ikai hano ngataК»angГЎ. TaК»u 148 K.M. nai.\n\nMЕЌsaia 17\n\nК»Oku tui К»a К»AlamДЃ peГЎ ne tohi К»a e ngaahi lea К»a К»ApinetaГ­вЂ”К»Oku mate К»a К»Apinetai К»i he afiвЂ”К»OkГє ne kikiteК»i К»a e ngaahi mahaki mo e mate К»i he afi К»a kinautolu naК»a nau fakapoongi iГЎ. TaК»u 148 K.M. nai.\n\nMЕЌsaia 18\n\nК»Oku malanga fakafufЕ« holo pД“ К»a К»AlamДЃвЂ”К»OkГє ne fakamatalaК»i К»a e fuakava К»o e papitaisГі peГЎ ne fai papitaiso К»i he ngaahi vai К»o MolomonГЎвЂ”К»OkГє ne fokotuК»u К»a e siasi К»o KalaisГ­ pea fakanofo ha kau taulaК»eikiвЂ”К»Oku nau ngДЃueК»i pД“ honau tauhГ­ mo akoК»i К»a e kakaГ­вЂ”К»Oku hola К»a К»AlamДЃ mo hono kakaГ­ mei he kau tamaioК»eiki К»a e tuК»i ko NoГЎ ki he feituК»u maomaonganoГЎ. TaК»u 147вЂ“145 K.M. nai.\n\nMЕЌsaia 19\n\nК»Oku feinga К»a Kitione ke fakapoongi К»a e TuК»i ko NoГЎвЂ”К»Oku К»ohofi К»e he kau LeimanГЎ К»a e fonuГЎвЂ”К»Oku pekia К»a e tuК»i ko NoГЎ К»i he afiвЂ”К»Oku pule К»a Limihai ko e tuК»i fakaongoongo. TaК»u 145вЂ“121 K.M. nai.\n\nMЕЌsaia 20\n\nК»Oku К»ave fakamДЃlohi К»a e ngaahi К»ofefine К»e niК»ihi К»o e kau LeimanГЎ К»e he kau taulaК»eiki К»a NoaвЂ”К»Oku haК»u К»a e kau LeimanГЎ К»o tauК»i К»a Limihai mo hono kakaГ­вЂ”К»Oku tekeК»i К»a e kau LeimanГЎ mo fakafiemДЃlieК»i К»a kinautolu. TaК»u 145вЂ“123 K.M. nai.\n\nMЕЌsaia 21\n\nК»Oku К»ohofi К»a e kakai К»o LimihaГ­ mo ikunaК»i К»e he kau LeimanГЎвЂ”К»Oku fetaulaki К»a e kakai К»o LimihaГ­ mo К»ДЂmoni pea К»oku fakaului К»a kinautoluвЂ”К»Oku nau fakahДЃ kia К»ДЂmoni К»a e ngaahi peleti К»e uofulu mДЃ fДЃ К»a e kau SД“letГ­. TaК»u 122вЂ“121 K.M. nai.\n\nMЕЌsaia 22\n\nК»Oku fakakaukau К»a e kakaГ­ ki ha founga ke nau hola ai mei he nofo pЕЌpula ki he kau LeimanГЎвЂ”К»Oku fakainu К»a e kau LeimanГЎ К»o nau konДЃвЂ”К»Oku hola К»a e kakaГ­, К»o nau foki ki Seilahemala, pea nau nofo fakaongoongo ki he TuК»i ko MЕЌsaiГЎ. TaК»u 121вЂ“120 K.M. nai.\n\nMЕЌsaia 23\n\nК»Oku fakafisi К»a К»AlamДЃ ke hoko ko e tuК»iвЂ”К»OkГє ne hoko ko e taulaК»eiki lahiвЂ”К»Oku valokiК»i К»e he К»EikГ­ К»a hono kakaГ­, pea К»oku ikunaК»i К»e he kau LeimanГЎ К»a e fonua ko HeilamГ­вЂ”К»Oku pule fakaongoongo К»a К»Amulone, ko e taki К»o e kau taulaК»eiki К»a e tuК»i angakovi ko NoГЎ, ki he tuК»i К»o e kau LeimanГЎ. TaК»u 145вЂ“121 K.M. nai.\n\nMЕЌsaia 24\n\nК»Oku fakatangaК»i К»e К»Amulone К»a К»AlamДЃ mo hono kakaГ­вЂ”Kuo pau ke tДЃmateК»i К»a kinautolu kapau te nau lotuвЂ”К»Oku ngaohi К»e he К»Eiki К»a К»enau ngaahi kavengГЎ ke hangД“ К»oku maК»amaК»ГЎвЂ”К»OkГє ne fakahaofi К»a kinautolu mei he nofo pЕЌpulГЎ, pea nau foki ki Seilahemala. TaК»u 145вЂ“120 K.M. nai.\n\nMЕЌsaia 25\n\nК»Oku hoko К»a e hako К»o MЕ«leki К»i SeilahemalГЎ ko e kau NД«faiвЂ”К»Oku nau К»ilo ki he kakai К»o К»AlamaГЎ mo e kakai К»o SД“nifГ­вЂ”К»Oku papitaiso К»e К»AlamДЃ К»a Limihai mo hono kakaГ­ kotoaвЂ”К»Oku tuku К»e MЕЌsaia К»a e mafai kia К»AlamДЃ ke ne fokotuК»u К»a e siasi К»o e К»OtuГЎ. TaК»u 120 K.M. nai.\n\nMЕЌsaia 26\n\nК»Oku tokolahi ha kДЃingalotu К»o e siasГ­ kuo tДЃkiekina ki he fai angahalГЎ К»e he kau taК»etuГ­вЂ”К»Oku talaК»ofa kia К»AlamДЃ te ne maК»u К»a e moК»ui taК»engatГЎвЂ”К»Oku maК»u К»a e fakamolemolГ© К»e kinautolu К»oku fakatomala mo papitaisГівЂ”Ko e kДЃingalotu К»o e SiasГ­ К»oku fai angahala ka К»oku nau fakatomala mo vete К»enau angahalГЎ kia К»AlamДЃ mo e К»EikГ­ К»e fakamolemoleК»i К»a kinautolu; pea ka К»ikai, К»e К»ikai lau К»a kinautolu К»i he kakai К»o e SiasГ­. TaК»u 120вЂ“100 K.M. nai.\n\nMЕЌsaia 27\n\nК»Oku tapui К»e MЕЌsaia К»a e fakatangГЎ pea tuК»utuК»uni ke nau tuК»unga tatauвЂ”К»Oku feinga К»a К»AlamДЃ ko e siК»i mo e ngaahi foha К»e toko fДЃ К»o MЕЌsaiГЎ ke fakaК»auha К»a e siasГ­вЂ”К»Oku hДЃ mai ha К»ДЃngelo К»o fekau ke taК»ofi К»enau ngaahi ngДЃue kovГ­вЂ”К»Oku taaК»i К»a К»AlamДЃ К»o noaвЂ”Kuo pau ke fanauК»i foК»ou К»a e faК»ahinga kotoa К»o e tangatГЎ ka nau maК»u К»a e fakamoК»uГ­вЂ”К»Oku malanga К»aki К»e К»AlamДЃ mo e ngaahi foha К»o MЕЌsaiГЎ К»a e ngaahi ongoongo fakafiefiГЎ. TaК»u 100вЂ“92 K.M. nai.\n\nMЕЌsaia 28\n\nК»Oku К»alu К»a e ngaahi foha К»o MЕЌsaiГЎ ke malanga ki he kau LeimanГЎвЂ”К»Oku ngДЃue К»aki К»e MЕЌsaia К»a e ongo maka kikitГ©, К»o ne liliu К»a e ngaahi peleti К»a SД“letГ­. TaК»u 92 K.M. nai.\n\nMЕЌsaia 29\n\nК»Oku fokotuК»u К»e MЕЌsaia ke fili ha kau fakamaau kae К»ikai ko ha tuК»iвЂ”К»Oku hanga К»e he ngaahi tuК»i taК»e-mДЃК»oniК»onГ­ К»o tataki honau kakaГ­ ki he angahalГЎвЂ”К»Oku fili К»a К»AlamДЃ ko e SiК»Г­ ko e fakamaau lahi К»i he leК»o К»o e kakaГ­вЂ”К»OkГє ne toe hoko foki ko e taulaК»eiki lahi ki he SiasГ­вЂ”К»Oku pekia К»a К»AlamДЃ ko e LahГ­ mo MЕЌsaia. TaК»u 92вЂ“91 K.M. nai.\n\nК»AlamДЃ\n\n\n\n\n\n\nК»AlamДЃ 1\n\nК»Oku akoК»i К»e NД“hoa ha ngaahi tokДЃteline hala, mo fokotuК»u ha siasi, pea kamata К»a e ngДЃue fakataulaК»eiki kДЃkaГЎ, pea ne tДЃmateК»i К»a KitioneвЂ”К»Oku tДЃmateК»i К»a NД“hoa koeК»uhi ko К»ene ngaahi hiГЎвЂ”К»oku mafola К»a e fie manГЎ mo e ngaahi fakatangГЎ К»i he kakaГ­вЂ”К»Oku tauhi pД“ К»e he kau taulaК»eikГ­ К»a kinautolu, К»oku tauhi К»e he kakaГ­ К»a e kau masivГЎ, pea К»oku tuК»umДЃlie К»a e siasГ­. TaК»u 91вЂ“88 K.M. nai.\n\nК»AlamДЃ 2\n\nК»Oku feinga К»a К»Amelikai ke hoko ko e tuК»i pea К»oku fakafisinga ia К»i he leК»o К»o e kakaГ­вЂ”К»Oku fokotuК»u ia К»e hono kau muimuГ­ ko e tuК»iвЂ”К»Oku haК»u К»a e kau К»AmelikaГ­ ke tauК»i К»a e kau NД«faГ­ pea К»oku ikunaК»i К»a kinautoluвЂ”К»Oku kau fakataha К»a e kau LeimanГЎ mo e kau К»AmelikaГ­ pea К»oku ikunaК»i К»a kinautoluвЂ”К»Oku tДЃmateК»i К»e К»AlamДЃ К»a К»Amelikai. TaК»u 87 K.M. nai.\n\nК»AlamДЃ 3\n\nKuo hanga К»e he kau К»AmelikaГ­ К»o fakaК»ilongaК»i К»a kinautolu К»o fakatatau ki he kikitГ©вЂ”Kuo fakamalaК»iaК»i К»a e kau LeimanГЎ tuК»unga К»i heК»enau angatuК»ГєвЂ”К»oku hanga К»e he tangatГЎ К»o fakatupu honau ngaahi fakamalaК»iaК»i pД“ К»o kinautolГєвЂ”К»oku ikunaК»i К»e he kau NД«faГ­ ha kau tau К»e taha К»o e kau LeimanГЎ. TaК»u 87вЂ“86 K.M. nai.\n\nК»AlamДЃ 4\n\nК»Oku papitaiso К»e К»AlamДЃ ha kau ului К»e lau afeвЂ”К»Oku tupu hake К»a e angahalГЎ К»i he siasГ­, pea К»oku taК»ofi К»a e tupulaki К»a e siasГ­вЂ”К»Oku fili К»a NД«faihДЃ ko e fakamaau lahiвЂ”К»Oku tokanga pД“ К»a К»AlamДЃ, К»i heК»ene hoko ko e taulaК»eiki lahГ­, ki he ngДЃue fakafaifekaГє. TaК»u 86вЂ“83 K.M. nai.\n\nК»AlamДЃ 5\n\nК»E maК»u К»a e fakamoК»uГ­, kapau К»e fakatomala К»a e tangatГЎ mo tauhi К»a e ngaahi fekaГє, pea fanauК»i foК»ou, mo fakamaК»a honau ngaahi kofГє К»i he taК»ataК»a К»o KalaisГ­, pea anga-fakatЕЌkilalo mo liК»aki meiate kinautolu К»a e loto-hД«kisiГЎ mo e mehekГЎ, pea fai К»a e ngaahi ngДЃue К»o e mДЃК»oniК»onГ­вЂ”К»Oku ui К»a e Tauhi-sipi LeleГ­ ki hono kakaГ­вЂ”Ko kinautolu К»oku nau fai К»a e ngaahi ngДЃue kovГ­ ko e fДЃnau kinautolu К»a e tД“volГівЂ”К»Oku fakamoК»oni К»a К»AlamДЃ ki hono moК»oni К»o К»ene tokДЃtelinГ© peГЎ ne fekau ki he kakaГ­ ke nau fakatomalaвЂ”К»E tohi К»a e hingoa К»o e Kau MДЃК»oniК»onГ­ К»i he tohi К»o e moК»uГ­. TaК»u 83 K.M. nai.\n\nК»AlamДЃ 6\n\nК»Oku fakamaК»a К»a e siasi К»i SeilahemalГЎ pea fakamaК»umaК»ulutaвЂ”К»Oku К»alu К»a К»AlamДЃ ki Kitione К»o malanga ai. TaК»u 83 K.M. nai.\n\nК»AlamДЃ 7\n\nК»E К»aloК»i mai К»a Kalaisi К»ia MeleвЂ”Te ne vete ange К»a e ngaahi haК»i К»o e matГ© peГЎ ne fua К»a e ngaahi angahala К»a hono kakaГ­вЂ”Ko kinautolu К»oku fakatomala, mo papitaiso, pea tauhi К»a e ngaahi fekaГє te nau maК»u К»a e moК»ui taК»engatГЎвЂ”К»E К»ikai lava К»e he kakai К»oku К»ulГ­ К»o maК»u К»a e puleК»anga К»o e К»OtuГЎвЂ”Kuo pau ke maК»u К»a e loto-fakatЕЌkilalГі, tuГ­, К»amanaki leleГ­, mo e manavaК»ofГЎ. TaК»u 83 K.M. nai.\n\nК»AlamДЃ 8\n\nК»Oku malanga mo fai papitaiso К»a К»AlamДЃ К»i MД«lekiвЂ”К»Oku К»ikai tali ia К»i К»AmonaihДЃ pea К»okГє ne К»alu mei aiвЂ”К»Oku fekauК»i ia К»e ha К»ДЃngelo ke foki К»o malanga К»aki К»a e fakatomalГЎ ki he kakaГ­вЂ”К»Oku tali ia К»e К»Amuleki, peГЎ na malanga fakataha К»i К»AmonaihДЃ. TaК»u 82 K.M. nai.\n\nК»AlamДЃ 9\n\nК»Oku fekau К»e К»AlamДЃ ki he kakai К»o К»AmonaihaГЎ ke nau fakatomalaвЂ”К»E К»aloК»ofa К»a e К»EikГ­ ki he kau LeimanГЎ К»i he ngaahi К»aho fakaК»osГ­вЂ”Kapau К»e liК»aki К»e he kau NД«faГ­ К»a e mДЃmГЎ, К»e fakaК»auha К»a kinautolu К»e he kau LeimanГЎвЂ”К»E hДЃК»ele vave mai К»a e К»Alo К»o e К»OtuГЎвЂ”Te ne huhuК»i К»a kinautolu К»oku fakatomala, mo papitaiso pea tui ki hono huafГЎ. TaК»u 82 K.M. nai.\n\nК»AlamДЃ 10\n\nKo e tupu К»a LД«haГ­ meia ManaseвЂ”К»Oku fakamatala К»a К»Amuleki ki hono fekauК»i ia К»e he К»ДЃngelГі ke ne tauhi К»a К»AlamДЃвЂ”К»Oku hanga К»e he ngaahi lotu К»a e kau mДЃК»oniК»onГ­ К»o fakatupu hano fakahaofi К»o e kakaГ­вЂ”К»Oku hanga К»e he kau taukapo mo e kau fakamaau taК»e-mДЃК»oniК»onГ­ К»o К»ai К»a e tuК»unga ki hono fakaК»auha К»o e kakaГ­. TaК»u 82 K.M. nai.\n\nК»AlamДЃ 11\n\nК»Oku fakamatalaК»i К»a e ngaahi mahuК»inga К»o e lau paК»anga К»a e kau NД«faГ­вЂ”К»Oku fakakikihi К»a К»Amuleki mo SisolomeвЂ”К»Oku К»ikai fakamoК»ui К»e Kalaisi К»a e kakaГ­ К»i heК»enau ngaahi angahalГЎвЂ”Ko kinautolu pД“ te nau mau К»a e puleК»anga К»o e langГ­ К»e fakamoК»uГ­вЂ”К»E toe tuК»u hake К»a e kakai kotoa pД“ К»i he anga taК»e-faК»a-mateвЂ”К»Oku К»ikai ke toe К»i ai ha mate hili К»a e ToetuК»Гє. TaК»u 82 K.M. nai.\n\nК»AlamДЃ 12\n\nК»Oku fakakikihi К»a К»AlamДЃ mo SisolomeвЂ”К»Oku lava К»o fakahДЃ К»a e ngaahi meК»a lilo К»a e К»OtuГЎ kiate kinautolu pД“ К»oku tui faivelengГЎвЂ”К»Oku fakamДЃuК»i К»a e tangatГЎ К»o fakatatau ki heК»enau ngaahi fakakaukaГє, ngaahi tuГ­, ngaahi leГЎ, mo e ngaahi ngДЃuГ©вЂ”К»E hoko ki he kau angahalГЎ ha mate fakalaumДЃlieвЂ”К»Oku hoko К»a e moК»ui fakamatelie ko К»enГ­ ko ha tuК»unga К»ahiК»ahiК»angaвЂ”К»Oku hanga К»e he palani К»o e huhuК»Г­ К»o fakahoko К»a e ToetuК»Гє К»o, makatuК»unga К»i he tuГ­, mo ha fakamolemoleК»i К»o e ngaahi angahalГЎвЂ”К»Oku maК»u К»e kinautolu К»oku fakatomalГЎ ha totonu ke maК»u К»a e К»aloК»ofa К»i he К»Alo pД“ Taha naК»e FakatupГє. TaК»u 82 K.M. nai.\n\nК»AlamДЃ 13\n\nК»Oku ui ha kau tangata ko e kau taulaК»eiki lahi koeК»uhГ­ ko К»enau fuК»u tui lahi mo e ngaahi ngДЃue leleГ­вЂ”Ko honau fatongiГЎ ke akoК»i К»a e ngaahi fekaГєвЂ”К»Oku fakamДЃК»oniК»oniК»i К»a kinautolu К»i heК»enau mДЃК»oniК»onГ­ pea nau hЕ« ki he mДЃlЕЌlЕЌК»anga К»o e К»EikГ­вЂ”NaК»e kau К»a MelekisД“teki К»iate kinautolГє niвЂ”К»Oku fakahДЃ К»e he kau К»ДЃngelГі К»a e ngaahi ongoongo К»o e fiefia К»i he fonuГЎ kotoaвЂ”Te nau fakahДЃ mai К»a e hДЃК»ele mai К»a KalaisГ­. TaК»u 82 K.M. nai.\n\nК»AlamДЃ 14\n\nК»Oku fakahЕ« К»a К»AlamДЃ mo К»Amuleki ki he fale fakapЕЌpulГЎ pea kauК»imaea К»a kinauaвЂ”Ko hono tutu К»i he afi К»a e kakai tuГ­ mo e ngaahi tohi toputapГєвЂ”К»Oku tali К»e he К»EikГ­ К»aki К»a e nДЃunau К»a e kakai ne mate koeК»uhi ko К»enau tuГ­вЂ”К»Oku movete К»a e ngaahi holisi К»o e fale fakapЕЌpulГЎ К»o holo ki laloвЂ”К»Oku fakahaofi К»a К»AlamДЃ mo К»Amuleki, pea К»oku tДЃmateК»i К»a hona kau fakatangГЎ. TaК»u 82вЂ“81 K.M. nai.\n\nК»AlamДЃ 15\n\nК»Oku К»alu К»a К»AlamДЃ mo К»Amuleki ki Saitome pea fokotuК»u ai ha siasiвЂ”К»Oku fakamoК»ui К»e К»AlamДЃ К»a Sisolome pea К»okГє ne kau ki he SiasГ­вЂ”К»Oku fakamoК»ui К»e К»AlamДЃ К»a Sisolome, pea К»okГє ne kau ki he SiasГ­. К»Oku papitaiso К»a e tokolahi, pea К»oku tuК»umДЃlie К»a e SiasГ­вЂ”К»Oku К»alu К»a К»AlamДЃ mo К»Amuleki ki Seilahemala. TaК»u 81 K.M. nai.\n\nК»AlamДЃ 16\n\nК»Oku fakaК»auha К»e he kau LeimanГЎ К»a e kakai К»o К»AmonaihaГЎвЂ”К»Oku taki atu К»e SЕЌlami К»a e kau NД«faГ­ К»o nau ikunaК»i К»a e kau LeimanГЎвЂ”К»Oku malangaК»aki К»e К»AlamДЃ mo К»Amuleki mo ha tokolahi kehe К»a e ongoongoleleГ­вЂ”К»Oku nau akonaki К»o ka hili К»a e toetuК»u К»a KalaisГ­ К»e ha mai ia ki he kau NД«faГ­. TaК»u 81вЂ“77 K.M. nai.\n\nК»AlamДЃ 17\n\nК»Oku maК»u К»e he ngaahi foha К»o MЕЌsaiГЎ К»a e laumДЃlie К»o e kikitГ© mo e maК»u fakahaГЎвЂ”К»Oku nau К»alu atu К»i honau taki taha hala ke malanga К»aki К»a e ongoongoleleГ­ ki he kau LeimanГЎвЂ”К»Oku К»alu К»a К»ДЂmoni ki he fonua ko К»IsimelГ­ К»o ne hoko ai ko ha tamaioК»eiki К»a e TuК»i ko LamЕЌnaГ­вЂ”К»Oku fakahaofi К»e К»ДЂmoni К»a e ngaahi takanga monumanu iiki К»a e tuК»Г­ peГЎ ne tДЃmateК»i hono ngaahi filГ­ К»i he vai ko SД“pusГ­. Veesi 1вЂ“3, taК»u 77 K.M. nai; veesi 4, taК»u 91вЂ“77 K.M. nai; mo e veesi 5вЂ“39, taК»u 91 K.M. nai.\n\nК»AlamДЃ 18\n\nК»Oku mahalo К»a e TuК»i ko LamЕЌnaГ­ ko e LaumДЃlie Lahi К»a К»ДЂmoniвЂ”К»Oku akoК»i К»e К»ДЂmoni К»a e tuК»i К»o e FakatupГє, mo e ngaahi ngДЃue mai К»a e К»OtuГЎ ki he tangatГЎ, mo e huhuК»i К»oku makatuК»unga К»ia KalaisГ­вЂ”К»Oku tui К»a LamЕЌnai pea tЕЌ ia ki he kelekelГ© К»o hangД“ kuo pekiГЎ. TaК»u 90 K.M. nai.\n\nК»AlamДЃ 19\n\nК»Oku maК»u К»e LamЕЌnai К»a e К»amanaki lelei te ne maК»u К»a e moК»ui taК»engatГЎ peГЎ ne mamata ki he HuhuК»Г­вЂ”К»Oku К»ДЃvea К»a kinautolu kotoa pД“ К»i hono falГ©, pea mamata hanau tokolahi ki he kau К»ДЃngeloвЂ”К»Oku maluК»i К»a К»ДЂmoni К»i ha mana fakaofoвЂ”К»OkГє ne papitaiso ha tokolahi peГЎ ne fokotuК»u К»a e siasГ­ К»i honau lotolotongГЎ. TaК»u 90 K.M. nai.\n\nК»AlamДЃ 20\n\nК»Oku fekau atu К»e he К»EikГ­ К»a К»ДЂmoni ki Mitonai ke fakatauК»atДЃinaК»i hono kДЃinga kuo tuku pЕЌpula К»i aГ­вЂ”К»Oku feК»iloaki К»a К»ДЂmoni mo LamЕЌnai mo e tamai К»a LamЕЌnaГ­, К»a ia ko e tuК»i ia ki he fonuГЎ hono kotoaвЂ”К»Oku kole К»e К»ДЂmoni ki he tuК»i toulekelekГЎ ke fakangofua hono tukuange hono kДЃingГЎ. TaК»u 90 K.M. nai.\n\nК»AlamДЃ 21\n\nК»Oku akoК»i К»e К»Д’lone К»a e kau К»AmalekaГ­ К»o kau kia Kalaisi mo К»Ene fakaleleГ­вЂ”К»Oku tuku pЕЌpula К»a К»Д’lone mo hono kДЃingГЎ К»i MitonaiвЂ”NaК»e hili honau fakatauК»atДЃinaК»Г­, naК»a nau akonaki К»i he ngaahi fale lotГє pea nau fakaului ha tokolahiвЂ”К»Oku foaki К»e LamЕЌnai ki he kakai К»o e fonua ko К»IsimelГ­ ke nau tauК»atДЃina К»i heК»enau tui fakalotГє. TaК»u 90вЂ“77 K.M. nai.\n\nК»AlamДЃ 22\n\nК»Oku akoК»i К»e К»Д’lone К»a e tamai К»a LamЕЌnaГ­ К»o kau ki he FakatupГє, ko e hinga К»a К»ДЂtamГЎ, mo e palani К»o e huhuК»i К»ia KalaisГ­вЂ”К»Oku ului К»a e tuК»Г­ mo hono falГ© kotoaвЂ”К»Oku fakamatalaК»i К»a e vahevahe К»o e fonuГЎ К»i he kau NД«faГ­ mo e kau LeimanГЎ. TaК»u 90вЂ“77 K.M. nai.\n\nК»AlamДЃ 23\n\nК»Oku fanongonongo К»a e tauК»atДЃina fakalotГєвЂ”К»Oku fakaului К»a e kau Leimana К»i he potu fonua К»e fitu mo e ngaahi kolo lalahiвЂ”К»Oku nau ui К»a kinautolu ko e kau К»Anitai-NД«fai-LД«hai pea К»oku fakaК»atДЃ К»a kinautolu mei he fakamalaК»iГЎвЂ”К»Oku fakaК»ikaiК»i К»e he kau К»AmalekaГ­ mo e kau К»AmulonГ© К»a e moК»onГ­. TaК»u 90вЂ“77 K.M. nai.\n\nК»AlamДЃ 24\n\nК»Oku haК»u К»a e kau Leimana ke tauК»i К»a e kakai К»o e К»OtuГЎвЂ”К»Oku fiefia К»a e kau К»Anitai-NД«fai-LД«haГ­ К»ia Kalaisi pea К»aК»ahi mai kiate kinautolu ha kau К»ДЃngeloвЂ”К»Oku nau fili ke nau mate kae К»ikai maluК»i К»a kinautoluвЂ”К»Oku ului ha kau Leimana tokolahi kehe. TaК»u 90вЂ“77 K.M. nai.\n\nК»AlamДЃ 25\n\nК»Oku mafola К»a e ngaahi fakamamahi К»a e kau LeimanГЎвЂ”К»Oku К»auha К»a e hako К»o e kau taulaК»eiki К»a NoГЎ К»o hangД“ ko ia naК»e kikiteК»i К»e К»ApinetaГ­вЂ”К»Oku fakaului ha tokolahi К»o e kau LeimanГЎ К»o nau kau mo e kakai К»o К»Anitai-NД«fai-LД«haГ­вЂ”К»Oku nau tui kia Kalaisi mo tauhi К»a e fono К»a MЕЌsesГ©. TaК»u 90вЂ“77 K.M. nai.\n\nК»AlamДЃ 26\n\nК»Oku vД«kiviki К»a К»ДЂmoni К»i he К»EikГ­вЂ”К»Oku fakaivia К»a e kakai tui faivelengГЎ К»e he К»EikГ­ pea К»oku foaki kiate kinautolu К»a e К»ilГівЂ”К»E makatuК»unga К»i he tuГ­ hano К»omi К»e he tangatГЎ ha kakai К»e lau afe ki he fakatomalГЎвЂ”К»Oku maК»u К»e he К»OtuГЎ К»a e mДЃfimafi kotoa pД“, pea К»okГє ne К»afioК»i К»a e meК»a kotoa pД“. TaК»u 90вЂ“77 K.M. nai.\n\nК»AlamДЃ 27\n\nК»Oku folofola К»a e К»EikГ­ kia К»ДЂmoni ke ne taki К»a e kakai К»o К»Anitai-NД«fai-LД«haГ­ ke nau haoвЂ”К»Oku К»osi К»a e ivi К»o К»ДЂmonГ­ К»i heК»ene fiefia heК»ene feК»iloaki mo К»AlamaГЎвЂ”К»Oku foaki К»e he kau NД«faГ­ ki he kau К»Anitai-NД«fai-LД«haГ­ К»a e fonua ko SelesonГ­вЂ”К»Oku ui К»a kinautolu ko e kakai К»o К»ДЂmonГ­. TaК»u 90вЂ“77 K.M. nai.\n\nК»AlamДЃ 28\n\nК»Oku ikunaК»i К»a e kau LeimanГЎ К»i ha tau fakaК»uliaвЂ”К»Oku tЕЌ tau ha lau manoвЂ”К»Oku tuku К»a e kau angahalГЎ ki ha tuК»unga К»o e mamahi taК»etuku; К»oku maК»u К»e he kau mДЃК»oniК»onГ­ ha fiefia К»oku К»ikai hano ngataК»anga. TaК»u 77вЂ“76 K.M. nai.\n\nК»AlamДЃ 29\n\nК»Oku holi К»a К»AlamДЃ ke ne kalanga К»aki К»a e fakatomalГЎ К»i he mДЃlohi К»o e kau К»ДЃngelГівЂ”К»Oku foaki К»e he К»EikГ­ ha kau akonaki ki he ngaahi puleК»anga kotoa pД“вЂ”К»Oku fiefia К»a К»AlamДЃ К»i he ngДЃue К»a e К»EikГ­ mo e ngaahi ngДЃue lelei К»a К»ДЂmoni mo hono kДЃingГЎ. TaК»u 76 K.M. nai.\n\nК»AlamДЃ 30\n\nKo Kolihola, ko e fili К»o KalaisГ­, К»okГє ne taukae kia Kalaisi, ko e FakaleleГ­, mo e laumДЃlie К»o e kikitГ©вЂ”К»OkГє ne akonaki К»aki К»oku К»ikai ha К»Otua, pe ha hinga К»a e tangatГЎ, pe ha tautea ki he angahalГЎ, pea К»oku К»ikai ha KalaisiвЂ”К»Oku fakamoК»oniК»i К»e К»AlamДЃ К»e hДЃК»ele mai К»a Kalaisi pea К»oku fakamoК»oni К»a e meК»a kotoa pД“ К»oku К»i ai ha К»OtuaвЂ”К»Oku fie maК»u К»e Kolihola ha fakaК»ilonga pea К»oku teК»ia ia К»o noaвЂ”NaК»e hДЃ mai К»a e tД“volГі kia Kolihola К»o hangД“ ha К»ДЃngelo К»o ne akoК»i kiate ia К»a e ngaahi meК»a ke ne leaК»akГ­вЂ”К»Oku tДЃmoloki К»a Kolihola К»o ne mate. TaК»u 76вЂ“74 K.M. nai.\n\nК»AlamДЃ 31\n\nК»Oku taki К»e К»AlamДЃ ha ngДЃue ke toe fakatafoki mai К»a e kau SЕЌlami naК»e mavahe mei he SiasГ­вЂ”К»Oku fakaК»ikaiК»i К»e he kau SЕЌlamГ­ К»a Kalaisi, pea nau tui ki ha fakakaukau hala К»oku nau lelei ange К»i he kakai kehГ©, pea nau lotu К»aki К»a e ngaahi lotu tДЃumaК»uвЂ”К»Oku fonu К»a e kau faifekaГє К»i he LaumДЃlie MДЃК»oniК»onГ­вЂ”К»Oku mole atu К»a honau ngaahi faingataК»aК»iГЎ К»i he fiefia К»ia KalaisГ­. TaК»u 74 K.M. nai.\n\nК»AlamДЃ 32\n\nК»Oku akoК»i К»e К»AlamДЃ К»a e kakai masivГЎ ko ia kuo hanga К»e honau ngaahi faingataК»aК»iГЎ К»o fakavaivaiК»i К»a kinautoluвЂ”Ko e tuГ­ К»a e К»amanaki lelei ki he meК»a К»oku К»ikai mamata ki ai ka К»oku moК»oniвЂ”К»Oku fakamoК»oniК»i К»e К»AlamДЃ К»oku tauhi mai К»a e kau К»ДЃngelГі ki he kakai tangata, kakai fefine, mo e fДЃnauвЂ”К»Oku fakatatau К»e К»AlamДЃ К»a e folofolГЎ ki ha tengaК»i К»akauвЂ”Kuo pau ke tЕЌ ia mo fafangaК»iвЂ”Pea К»oku toki tupu hake ia К»o hoko ko ha fuК»u К»akau К»a ia К»oku toli mei ai К»a e fua К»o e moК»ui taК»engatГЎ. TaК»u 74 K.M. nai.\n\nК»AlamДЃ 33\n\nК»Oku akoК»i К»e Seinosi К»oku totonu ke lotu mo hЕ« К»a e tangatГЎ К»i he feituК»u kotoa pД“, pea К»oku taК»ofi К»a e ngaahi fakamДЃГє tuК»unga К»i he К»AlГівЂ”К»Oku akoК»i К»e Seinoki К»oku foaki mai К»a e К»aloК»ofГЎ tuК»unga К»i he К»AlГівЂ”NaК»e hiki hake К»e MЕЌsese К»i he maomaonganoГЎ ha fakataipe К»o e К»Alo К»o e К»OtuГЎ. TaК»u 74 K.M. nai.\n\nК»AlamДЃ 34\n\nК»Oku fakamoК»oniК»i К»e К»Amuleki К»oku К»ia Kalaisi К»a e folofolГЎ ki he fakamoК»uГ­вЂ”К»O ka К»ikai fakahoko ha fakalelei, kuo pau ke К»auha К»a e faК»ahinga kotoa К»o e tangatГЎвЂ”К»Oku tuhu К»a e fono kotoa К»a MЕЌsesГ© ki he feilaulau К»a e К»Alo К»o e К»OtuГЎвЂ”Ko e palani taК»engata К»o e huhuК»Г­ К»oku makatuК»unga ia К»i he tuГ­ mo e fakatomalГЎвЂ”Lotu koeК»uhi ko e ngaahi tДЃpuaki fakamДЃmani mo fakalaumДЃliГ©вЂ”Ko e moК»uГ­ ni ko e taimi ia ke teuteu ai К»a e tangatГЎ ke feК»iloaki mo e К»OtuГЎвЂ”NgДЃueК»i homou fakamoК»uГ­ К»i he manavahД“ К»i he К»ao К»o e К»OtuГЎ. TaК»u 74 K.M. nai.\n\nК»AlamДЃ 35\n\nК»Oku hanga К»e hono malanga К»aki К»o e folofolГЎ К»o fakaК»auha К»a e ngДЃue К»a e kau SЕЌlamГ­вЂ”К»Oku nau tuli К»a e kau ului, К»a ia kuo nau kau mo e kakai К»o К»ДЂmoni К»i SelesonГ­вЂ”К»Oku mamahi lahi К»a К»AlamДЃ koeК»uhi ko e fai angahala К»a e kakaГ­. TaК»u 74 K.M. nai.\n\nК»AlamДЃ 36\n\nК»Oku fakamoК»oniК»i К»e К»AlamДЃ kia Hilamani К»a hono fakaului ia hili К»ene mamata ki ha К»ДЃngelГівЂ”К»OkГє ne fepaki mo e ngaahi mamahi К»o ha laumДЃlie kuo fakamalaК»iaК»i; К»okГє ne ui ki he huafa К»o SД«suГє, pea fanauК»i К»i he К»OtuГЎвЂ”К»Oku fakafonu К»e ha fiefia lahi К»a hono laumДЃliГ©вЂ”К»OkГє ne mamata ki ha ngaahi haК»ohaК»onga К»o e kau К»ДЃngelo К»oku nau fakafetaК»i ki he К»OtuГЎвЂ”Kuo aК»usia К»e ha kau ului tokolahi pea nau mamata ki he ngaahi meК»a kuГі ne aК»usia mo mamata ki aГ­. TaК»u 74 K.M. nai.\n\nК»AlamДЃ 37\n\nК»Oku fakatolonga К»a e ngaahi peleti palasГЎ mo e ngaahi folofola kehГ© ke К»omi ha ngaahi laumДЃlie ki he fakamoК»uГ­вЂ”NaК»e fakaК»auha К»a e kau SД“letГ­ koeК»uhi ko К»enau fai angahalГЎвЂ”Ko К»enau ngaahi fakapapaГє mo e ngaahi fuakava fufuГє kuo pau ke taК»ofi ia mei he kakaГ­вЂ”FealeaК»aki mo e К»EikГ­ К»i hoК»o ngaahi ngДЃue kotoa pД“вЂ”HangД“ hono tataki К»e he LiahonГЎ К»a e kau NД«faГ­, К»e pehД“ hono tataki К»e he folofola К»a KalaisГ­ К»a e tangatГЎ ki he moК»ui taК»engatГЎ. TaК»u 74 K.M. nai.\n\nК»AlamДЃ 38\n\nNaК»e fakatangaК»i К»a Sipiloni koeК»uhi ko e mДЃК»oniК»onГ­вЂ”Ko e fakamoК»uГ­ К»oku К»ia KalaisГ­, К»a ia ko e moК»ui mo e maama К»o e mДЃmanГ­вЂ”TaК»ofi hoК»o ngaahi holi fakakakanГі. TaК»u 74 K.M. nai.\n\nК»AlamДЃ 39\n\nKo e meК»a fakalielia К»a e angahala fakaeangamaК»ГЎвЂ”К»Oku hanga К»e he ngaahi angahala К»a KolianitonГ­ К»o taК»ofi К»a e kau SЕЌlamГ­ mei heК»enau tali К»a e folofolГЎвЂ”К»Oku lava К»e he huhuК»i К»a KalaisГ­ К»o fakamoК»ui К»a e kakai tui faivelenga naК»a nau moК»ui К»i muК»a К»iate iГЎ. TaК»u 74 K.M. nai.\n\nК»AlamДЃ 40\n\nК»Oku fakahoko К»e Kalaisi К»a e toetuК»u К»a e kakai kotoa pД“вЂ”К»Oku К»alu К»a e kau pekia mДЃК»oniК»onГ­ ki palataisi pea К»alu К»a e kau angahalГЎ ki he fakapoК»uli К»i tuК»ГЎ К»o tatali ai ki he К»aho К»o К»enau toetuК»ГєвЂ”К»E fakafoki К»a e meК»a kotoa pД“ ki honau angatotonu mo haohaoГЎ К»i he ToetuК»Гє. TaК»u 74 K.M. nai.\n\nК»AlamДЃ 41\n\nК»E К»alu atu К»a e tangatГЎ К»i he ToetuК»Гє ki ha tuК»unga К»o e fiefia taК»etuku pe mamahi taК»etukuвЂ”Kuo teК»eki hoko К»a e fai angahalГЎ ko e fiefiaвЂ”К»Oku К»ikai maК»u К»e he tangata fakakakanГі К»a e К»OtuГЎ К»i he mДЃmanГ­вЂ”К»Oku toe maК»u К»e he tangata taki taha К»i he fakafokГ­ К»a e ngaahi anga mo e ngaahi К»ulungДЃanga naК»a nau maК»u К»i he moК»ui fakamateliГ©. TaК»u 74 K.M. nai.\n\nК»AlamДЃ 42\n\nК»Oku hoko К»a e moК»ui fakamateliГ© ko ha taimi К»ahiК»ahiК»anga ke lava ai К»e he tangatГЎ К»o fakatomala mo tauhi ki he К»OtuГЎвЂ”NaК»e fakatupu К»e he HingГЎ К»a e mate fakasino mo e mate fakalaumДЃlie К»a e faК»ahinga kotoa К»o e tangatГЎвЂ”К»Oku fakahoko К»a e HuhuК»Г­ tuК»unga К»i he fakatomalГЎвЂ”Ko e К»OtuГЎ pД“ К»okГє ne fai К»a e fakalelei ki he ngaahi angahala К»a e mДЃmanГ­вЂ”Ko e К»aloК»ofГЎ К»oku maК»anautolu pД“ К»oku fakatomalГЎвЂ”К»Oku moК»ulaloa К»a hono toengГЎ ki he fakamaau totonu К»a e К»OtuГЎвЂ”К»Oku hoko mai К»a e К»aloК»ofГЎ tuК»unga К»i he FakaleleГ­вЂ”Ko e kau fakatomala moК»onГ­ pД“ К»e fakamoК»uГ­. TaК»u 74 K.M. nai.\n\nК»AlamДЃ 43\n\nК»Oku malanga К»aki К»e К»AlamДЃ mo hono ngaahi fohГЎ К»a e folofolГЎвЂ”К»Oku hoko К»a e kau SЕЌlamГ­ mo e kau angatuК»u NД«fai kehГ© ko e kau LeimanaвЂ”К»Oku haК»u К»a e kau LeimanГЎ ki he kau NД«faГ­ ke tauвЂ”К»Oku fakateunga К»e Molonai К»a e kau NД«faГ­ К»aki К»a e ngaahi teunga tauвЂ”К»Oku fakahДЃ К»e he К»EikГ­ kia К»AlamДЃ К»a e ngaahi fokotuК»utuК»u fufЕ« ki he tau К»a e kau LeimanГЎвЂ”К»Oku maluК»i К»e he kau NД«faГ­ К»a honau ngaahi К»apГ­, ko К»enau tauК»atДЃinГЎ, ko honau ngaahi fДЃmilГ­, mo К»enau lotГєвЂ”К»Oku К»ДЃkilotoa К»e he ngaahi kau tau К»a Molonai mo LД«haГ­ К»a e kau LeimanГЎ. TaК»u 74 K.M. nai.\n\nК»AlamДЃ 44\n\nК»Oku fekau К»e Molonai ki he kau LeimanГЎ ke nau fai ha fuakava К»o e melino pe К»e fakaК»auha К»a kinautoluвЂ”К»Oku К»ikai tali К»e Seilahemena К»a e fekaГє, pea toe hoko atu К»a e taГєвЂ”К»Oku ikunaК»i К»e he kau tau К»a MolonaГ­ К»a e kau LeimanГЎ. TaК»u 74вЂ“73 K.M. nai.\n\nК»AlamДЃ 45\n\nК»Oku tui К»a Hilamani ki he ngaahi lea К»a К»AlamaГЎвЂ”К»Oku kikiteК»i К»e К»AlamДЃ К»a hono fakaК»auha К»o e kau NД«faГ­вЂ”К»OkГє ne tДЃpuakiК»i mo fakamalaК»iaК»i К»a e fonuГЎвЂ”Mahalo naК»e К»ave К»a К»AlamДЃ К»e he LaumДЃliГ©, К»o hangД“ ko MЕЌsesГ©вЂ”К»Oku tupu hake К»a e fekeК»ikeК»i К»i he siasГ­. TaК»u 73 K.M. nai.\n\nК»AlamДЃ 46\n\nК»Oku feinga К»a К»Amalekaia ke ne hoko ko e tuК»iвЂ”К»Oku hiki hake К»e Molonai К»a e tohi fuka К»o e tauК»atДЃinГЎвЂ”К»OkГє ne fakalotoК»i К»a e kakaГ­ ke nau maluК»i К»enau lotГєвЂ”К»Oku ui К»a e kau tui moК»onГ­ ko e kau KalisitianeвЂ”К»E fakatolonga ha konga К»o e hako К»o SiosefГЎвЂ”К»Oku hola К»a К»Amalekaia mo e kau angatuК»Гє ki he fonua ko NД«faГ­вЂ”К»Oku tДЃmateК»i К»a kinautolu К»oku К»ikai te nau poupouК»i К»a e feinga ki he tauК»atДЃinГЎ. TaК»u 73вЂ“72 K.M. nai.\n\nК»AlamДЃ 47\n\nК»Oku ngДЃue К»aki К»e К»Amalekaia К»a e kДЃkaГЎ, fakapoГі, mo e fakaoloolГі ke ne hoko ai ko e tuК»i К»o e kau LeimanГЎвЂ”К»Oku fai angahala mo anga-fekai lahi ange К»a e kau NД«fai angatuК»Гє К»i he kau LeimanГЎ. TaК»u 72 K.M. nai.\n\nК»AlamДЃ 48\n\nК»Oku fakatupu К»e К»Amalekaia К»a e К»ita К»a e kau LeimanГЎ ki he kau NД«faГ­вЂ”К»Oku teuteu К»e Molonai К»a ho kakaГ­ ke nau maluК»i К»a e ngaahi tui К»a e kau KalisitianГ©вЂ”К»OkГє ne fiefia К»i he taК»ehaК»isia mo e tauК»atДЃinГЎ pea ko e tangata mДЃlohi ia К»a e К»OtuГЎ. TaК»u 72 K.M. nai.\n\nК»AlamДЃ 49\n\nК»Oku К»ikai lava К»e he kau LeimanГЎ К»o kapa К»a e ongo kolo naК»e К»ДЃkoloК»i takatakai К»o К»AmonaihДЃ mo NoГЎвЂ”К»Oku taukae К»a К»Amalekaia ki he К»OtuГЎ peГЎ ne fakapapau te ne inu К»a e toto К»o MolonaГ­вЂ”К»Oku kei ngДЃue К»a Hilamani mo hono kДЃingГЎ ke fakamДЃlohia К»a e SiasГ­. TaК»u 72 K.M. nai.\n\nК»AlamДЃ 50\n\nК»Oku hanga К»e Molonai К»o langa fakamДЃlohi К»a e ngaahi fonua К»o e kau NД«faГ­вЂ”К»Oku nau langa hake ha ngaahi kolo foК»ouвЂ”К»Oku hoko mai К»a e ngaahi tau mo e ngaahi fakaК»auha ki he kau NД«faГ­ К»i he ngaahi К»aho К»o К»enau fai angahalГЎ mo e ngaahi anga-fakalieliГЎвЂ”К»Oku ikunaК»i К»a Molianitoni mo К»ene kau angatuК»Гє К»e TeanikumiвЂ”К»Oku pekia К»a NД«faihДЃ, pea К»oku hoko hono foha ko PeiholanГ­ ki he nofoК»anga fakamДЃГє. TaК»u 72вЂ“67 K.M. nai.\n\nК»AlamДЃ 51\n\nК»Oku feinga К»a e kau tangata tuК»Г­ ke liliu К»a e laГі pea fili ha tuК»iвЂ”К»Oku poupouК»i К»a Peiholani mo e kau tangata tauК»atДЃinГЎ К»e he leК»o К»o e kakaГ­вЂ”К»Oku fakamДЃlohiК»i К»e Molonai К»a e kau tangata tuК»Г­ ke nau maluК»i honau fonuГЎ pe tДЃmateК»i К»a kinautoluвЂ”К»Oku hamu К»e К»Amalekaia mo e kau LeimanГЎ ha ngaahi kolo lahi ne langa kolotau takaiвЂ”К»Oku taК»ofi К»e Teanikumi К»a e К»oho mai К»a e kau LeimanГЎ peГЎ ne fakapoongi К»a К»Amalekaia К»i hono fale fehikitakГ­. TaК»u 67вЂ“66 K.M. nai.\n\nК»AlamДЃ 52\n\nК»Oku fetongi К»e К»Amolone К»a К»Amalekaia ko e tuК»i К»o e kau LeimanГЎвЂ”К»Oku taki К»e Molonai, Teanikumi, mo LД«hai К»a e kau NД«faГ­ К»i ha tau naК»a nau ikunaК»i ai К»a e kau LeimanГЎвЂ”К»Oku toe maК»u mai К»a e kolo ko MЕ«lekГ­, pea К»oku tДЃmateК»i К»a SД“kope ko e tangata SЕЌlamГ­. TaК»u 66вЂ“64 K.M. nai.\n\nК»AlamДЃ 53\n\nК»Oku ngДЃue К»aki К»a e kau pЕЌpula LeimanГЎ ke nau fakamДЃlohiК»i К»a e kolo ko MahГєвЂ”К»Oku fakatupu К»e he ngaahi fekeК»ikeК»i lahi К»i he kau NД«faГ­ К»a e ngaahi ikuna К»a e kau LeimanГЎвЂ”К»Oku taki К»a Hilamani ki he ngaahi foha kei talavou К»e toko ua afe К»o e kakai К»o К»ДЂmonГ­. TaК»u 64вЂ“63 K.M. nai.\n\nК»AlamДЃ 54\n\nК»Oku alea К»a К»Amolone mo Molonai ke fai ha fakafetongi К»o e kau pЕЌpulГЎвЂ”К»Oku fie maК»u К»e Molonai ke holomui К»a e kau LeimanГЎ pea taК»ofi К»enau ngaahi К»oho mai mo e tДЃmatГ©вЂ”К»Oku fie maК»u К»e К»Amolone ke tuku hifo К»e he kau NД«faГ­ К»a К»enau ngaahi mahafu taГє pea nau hoko ko e kau tamaioК»eiki ki he kau LeimanГЎ. TaК»u 63 K.M. nai.\n\nК»AlamДЃ 55\n\nК»Oku fakafisi К»a Molonai ke fakafetongi К»a e kau pЕЌpulГЎвЂ”К»Oku kДЃkaaК»i К»a e kau leК»o LeimanГЎ К»o nau konДЃ, pea К»oku fakatauК»atainaК»i К»a e kau pЕЌpula NД«faГ­вЂ”К»Oku toe maК»u К»a e kolo ko KitГ­ taК»e-ha-lilingi toto. TaК»u 63вЂ“62 K.M. nai.\n\nК»AlamДЃ 56\n\nК»Oku К»oatu К»e Hilamani ha tohi kia Molonai, К»o fakamatala ki he tuК»unga К»oku К»i ai К»a e tau mo e kau LeimanГЎвЂ”К»Oku feia К»e К»Anitipesi mo Hilamani ha ikunaК»i kДЃfakafa К»o e kau LeimanГЎвЂ”К»Oku tau К»a e ngaahi foha К»e toko ua afe К»o HilamanГ­ К»aki ha mДЃlohi fakaofo, pea К»oku К»ikai tЕЌ hanau toko taha. Veesi 1, taК»u 62 K.M. nai; veesi 2вЂ“19, taК»u 66 K.M. nai; mo e veesi 20вЂ“57, taК»u 65вЂ“64 K.M. nai.\n\nК»AlamДЃ 57\n\nК»Oku fakamatala К»a Hilamani ki hono toe maК»u К»o К»AnitipalГЎ mo e tukulolo pea mo hono maluК»i ki mui К»o KumenaГ­вЂ”К»Oku tau К»i he loto-toК»a К»a К»ene kau talavou К»ДЂmonГ­; К»oku nau kafo kotoa, ka naК»e К»ikai ha toko taha К»e mateвЂ”К»Oku fakamatala К»a Kiti ki he tДЃmate mo e hola К»a e kau pЕЌpula LeimanГЎ. TaК»u 63 K.M. nai.\n\nК»AlamДЃ 58\n\nК»Oku ikunaК»i К»e Hilamani, Kiti, mo Teomena К»a e kolo ko ManataГ­ К»i ha tauheleвЂ”К»Oku holomui К»a e kau LeimanГЎвЂ”К»Oku fakahaofi К»a e ngaahi foha К»o e kakai К»o К»ДЂmonГ­ К»i heК»enau tuК»u maК»u К»i hono maluК»i К»enau tauК»atДЃinГЎ mo К»enau tuГ­. TaК»u 63вЂ“62 K.M. nai.\n\nК»AlamДЃ 59\n\nК»Oku kole К»e Molonai kia Peiholani ke fakatokolahi К»a e kau tau К»a HilamanГ­вЂ”К»Oku faК»ao К»e he kau LeimanГЎ К»a e kolo ko NД«faihaГЎвЂ”К»Oku К»ita К»a Molonai ki he puleК»angГЎ. TaК»u 62 K.M. nai.\n\nК»AlamДЃ 60\n\nК»Oku lДЃunga К»a Molonai kia Peiholani koeК»uhi ko e taК»etokanga К»a e puleК»angГЎ ki he ngaahi kau taГєвЂ”К»Oku tuku К»e he К»EikГ­ ke tДЃmateК»i К»a e kakai mДЃК»oniК»onГ­вЂ”Kuo pau ke ngДЃue К»aki К»e he kau NД«faГ­ К»a honau mДЃlohГ­ mo К»enau koloГЎ kotoa pД“ ke fakahaofi kinautolu mei honau ngaahi filГ­вЂ”К»Oku fakamanamana mai К»e Molonai te ne tauК»i К»a e puleК»angГЎ kapau К»e К»ikai К»omi ha tokoni ki heК»enau ngaahi kau taГє. TaК»u 62 K.M. nai.\n\nК»AlamДЃ 61\n\nК»Oku fakahДЃ К»e Peiholani kia Molonai К»a e taК»e-fie-tokoni mo e angatuК»u ki he puleК»angГЎвЂ”К»Oku puleК»i К»e he kau tangata tuК»Г­ К»a Seilahemala pea К»oku nau kau mo e kau LeimanГЎвЂ”К»Oku kole К»e Peiholani ha tokoni fakakautau ke tauК»i К»a e kau angatuК»Гє. TaК»u 62 K.M. nai.\n\nК»AlamДЃ 62\n\nК»Oku laka atu К»a Molonai ke tokoni kia Peiholani К»i he fonua ko KitionГ©вЂ”К»Oku tДЃmateК»i К»a e kau tangata tuК»i К»oku nau fakafisi ke maluК»i honau fonuГЎвЂ”К»Oku toe maК»u К»e Peiholani mo Molonai К»a NД«faihДЃвЂ”К»Oku tokolahi К»a e kau LeimanГЎ К»oku kau mai ki he kakai К»o К»ДЂmonГ­вЂ”К»Oku tДЃmateК»i К»e Teanikumi К»a К»Amolone pea К»oku fakapoongi foki mo iaвЂ”К»Oku tuli К»a e kau LeimanГЎ mei he fonuГЎ, pea fokotuК»u К»a e melinГівЂ”К»Oku foki К»a Hilamani ki he ngДЃue fakafaifekaГє pea langa hake К»a e siasГ­. TaК»u 62вЂ“57 K.M. nai.\n\nК»AlamДЃ 63\n\nК»Oku tauhi К»e Sipiloni pea hoko kia Hilamani К»a e ngaahi lekooti toputapГєвЂ”К»Oku fononga ha kau NД«fai tokolahi ki he fonua fakatokelaГєвЂ”К»Oku foК»u К»e Heikoti ha ngaahi vaka, pea folau ai ki he tahi hihifГівЂ”К»Oku ikunaК»i К»e MolonaihДЃ К»a e kau LeimanГЎ К»i he tau. TaК»u 56вЂ“52 K.M. nai.\n\nHilamani\n\n\n\n\n\n\nHilamani 1\n\nК»Oku hoko К»a Peiholani hono uГЎ ko e fakamaau lahГ­ pea К»oku fakapoongi ia К»e KisikumeniвЂ”К»Oku hoko К»a Peikumenai ki he nofoК»anga fakamДЃГєвЂ”К»Oku taki К»e Kolianitomuli К»a e ngaahi kau tau К»a e kau LeimanГЎ, К»o nau ikunaК»i К»a Seilahemala, pea К»oku fakapoongi К»a Peikumenai. К»Oku ikunaК»i К»e MolonaihДЃ К»a e kau LeimanГЎ pea toe maК»u К»a Seilahemala, pea К»oku fakapoongi К»a Kolianitomuli. TaК»u 52вЂ“50 K.M. nai.\n\nHilamani 2\n\nК»Oku hoko К»a Hilamani, ko e foha К»o Hilamani, ko e fakamaau lahГ­вЂ”К»Oku taki К»e Katianetoni К»a e kautaha К»a KisikumenГ­вЂ”К»Oku hanga К»e he tamaioК»eiki К»a Hilamani К»o tДЃmateК»i К»a Kisikumeni, pea hola К»a e kautaha К»a KatianetonГ­ ki he feituК»u maomaonganoГЎ. TaК»u 50вЂ“49 K.M. nai.\n\nHilamani 3\n\nК»Oku hiki atu ha kau NД«fai tokolahi ki he fonua К»i he fakatokelaГєвЂ”К»Oku nau langa К»a e ngaahi fale К»o e sima pea nau tauhi К»a e ngaahi lekooti lahiвЂ”К»Oku fakaului pea papitaiso К»a e toko lau manoвЂ”К»Oku hanga К»e he folofola К»a e К»OtuГЎ К»o tДЃkiekina mai К»a e tangatГЎ ki he fakamoК»uГ­вЂ”К»Oku maК»u К»e NД«fai ko e foha К»o HilamanГ­ К»a e nofoК»anga fakamДЃГє. TaК»u 49вЂ“39 K.M. nai.\n\nHilamani 4\n\nК»Oku kau fakataha К»a e kau NД«fai angatuК»Гє mo e kau LeimanГЎ К»o maК»u К»a e fonua ko SeilahemalГЎвЂ”К»Oku tupu hono ikunaК»i К»o e kau NД«faГ­ mei heК»enau fai angahalГЎвЂ”К»Oku fakaК»auК»au hifo К»a e SiasГ­, pea kamata К»a e kakaГ­ ke vaivai К»o hangД“ ko e kau LeimanГЎ. TaК»u 38вЂ“30 K.M. nai.\n\nHilamani 5\n\nК»Oku fakaК»aongaК»i К»e NД«fai mo LД«hai hona taimГ­ kotoa К»i he malangГЎвЂ”К»Oku hanga К»e hona hingoГЎ К»o fakamanatu mai kiate kinaua ke faК»ifaК»itaki К»ena moК»uГ­ ki heК»ena ngaahi kuГ­вЂ”К»Oku huhuК»i К»e Kalaisi К»a kinautolu К»oku fakatomalГЎвЂ”К»Oku fakaului К»e NД«fai mo LД«hai ha tokolahi pea К»oku tuku pЕЌpula К»a kinaua, pea К»oku takatakai К»a kinaua К»e he afiвЂ”К»Oku fakamalumalu К»e ha К»ao fakapoК»uli К»a e kakai К»e toko tolungeauвЂ”К»Oku ngalulululu К»a e kelekelГ©, pea fekauК»i К»a e kakaГ­ К»e ha leК»o ke nau fakatomalaвЂ”К»Oku fetalanoaК»aki К»a NД«fai mo LД«hai mo e kau К»ДЃngelo, pea К»oku takatakai К»a e fuК»u kakaГ­ К»e he afi. TaК»u 30 K.M. nai.\n\nHilamani 6\n\nК»Oku malanga К»a e kau Leimana mДЃК»oniК»onГ­ ki he kau NД«fai fai angahalГЎвЂ”К»Oku tuК»umДЃlie К»a e ongo kakaГ­ fakatouК»osi К»i ha kuonga К»o e melino mo e mahuвЂ”К»Oku hanga К»e LusifДЃ, ko e tupuК»anga К»o e angahalГЎ, К»o ueК»i hake К»a e loto К»o e kau fai angahalГЎ mo e kau kaihaК»a К»a KatianetonГ­ ke fakapЕЌ mo fai angahalaвЂ”К»Oku maК»u К»e he kau kaihaК»ГЎ К»a e puleК»anga К»o e kau NД«faГ­. TaК»u 29вЂ“23 K.M. nai.\n\nHilamani 7\n\nК»Oku kapusi К»a NД«fai mei he tokelaГє pea К»okГє ne foki ki SeilahemalaвЂ”К»OkГє ne lotu К»i he taua К»i heК»ene ngouГ©, peГЎ ne kalanga ki he kakaГ­ ke nau fakatomala pe te nau К»auha. TaК»u 23вЂ“21 K.M. nai.\n\nHilamani 8\n\nК»Oku feinga К»a e kau fakamaau kovГ­ ke ueК»i hake К»a e kakaГ­ ke К»ita kia NД«faiвЂ”NaК»e fakamoК»oni kotoa К»a К»Д’palahame, MЕЌsese, Seinosi, Seinoki, К»Д’saiasi, К»ДЄsaia, Selemaia, LД«hai, mo NД«fai kia KalaisiвЂ”К»Oku fakahДЃ К»e NД«fai К»i hono fakahinohinoК»i ia К»e he LaumДЃliГ© К»a hono fakapoongi К»o e fakamaau lahГ­. TaК»u 23вЂ“21 K.M. nai.\n\nHilamani 9\n\nК»Oku К»ilo К»e ha kau talafekau К»a e fakamaau lahГ­ kuo mate К»i he fakamaauК»angГЎвЂ”К»Oku tuku К»a kinautolu К»i he fale fakapЕЌpulГЎ pea toki tukuange ki muiвЂ”К»Oku fakahДЃ К»e NД«fai К»i he fakahinohino К»a e LaumДЃliГ© ko Seianitumi К»a e tokotaha fakapoГівЂ”К»Oku tali К»a NД«fai К»e ha niК»ihi ko ha palЕЌfita ia. TaК»u 23вЂ“21 K.M. nai.\n\nHilamani 10\n\nК»Oku foaki К»e he К»EikГ­ kia NД«fai К»a e mДЃlohi ke fakamaК»ГєвЂ”К»OkГє ne maК»u ai К»a e mДЃlohi ke fakamaК»u mo vete К»i he mДЃmanГ­ pea К»i he langГ­ fokiвЂ”К»OkГє ne fekau ki he kakaГ­ ke nau fakatomala pe ko К»enau К»auhaвЂ”К»Oku К»ave ia К»e he LaumДЃliГ© mei he haК»ofanga kakai ki he haК»ofanga kakai. TaК»u 21вЂ“20 K.M. nai.\n\nHilamani 11\n\nК»Oku kole К»e NД«fai ki he К»EikГ­ ke fetongi К»enau taГє К»aki ha hongeвЂ”К»Oku mate ha kakai tokolahiвЂ”К»Oku nau fakatomala, pea К»oku kole К»e NД«fai ki he К»EikГ­ ke tuku mai ha К»uhaвЂ”К»Oku maК»u К»e NД«fai mo LД«hai ha ngaahi fakahДЃ lahiвЂ”К»Oku fokotuК»u maК»u К»e he kau kaihaК»a К»a KatianetonГ­ К»a kinautolu К»i he fonuГЎ. TaК»u 20вЂ“6 K.M. nai.\n\nHilamani 12\n\nК»Oku taК»e-angatonu mo vale pea vave К»a e faК»ahinga К»o e tangatГЎ ke fai koviвЂ”К»Oku tauteaК»i К»e he К»EikГ­ К»a hono kakaГ­вЂ”Ko e taК»eК»aonga К»a e mДЃlohi К»o e tangatГЎ К»i hono fakatatau ki he mДЃfimafi К»o e К»OtuГЎвЂ”К»I he К»aho К»o e fakamДЃГє, К»e maК»u К»e he tangatГЎ К»a e moК»ui taК»engatГЎ pe ko e malaК»ia taК»engatГЎ. TaК»u 6 K.M. nai.\n\nHilamani 13\n\nК»Oku kikite К»a Samuela ko e tangata LeimanГЎ ki hono fakaК»auha К»o e kau NД«faГ­ К»o kapau К»e К»ikai te nau fakatomalaвЂ”К»Oku fakamalaК»iaК»i К»a kinautolu mo К»enau ngaahi koloГЎвЂ”К»Oku nau kapusi mo tolomakaК»i К»a e kau palЕЌfitГЎ, pea К»oku К»ДЃtakaiК»i К»a kinautolu e he ngaahi laumДЃlie К»uli, pea nau kumi ki he fiefia К»i he fai angahala. TaК»u 6 K.M. nai.\n\nHilamani 14\n\nК»Oku kikiteК»i К»e Samuela К»e maama lolotonga К»a e poК»ulГ­ pea К»e hДЃ mai ha fetuК»u foК»ou К»i he К»aloК»i К»o KalaisГ­вЂ”К»Oku huhuК»i К»e Kalaisi К»a e tangatГЎ mei he mate fakasinГі mo e mate fakalaumДЃliГ©вЂ”К»E kau К»i he ngaahi fakaК»ilonga К»o К»ene pekiГЎ К»a e К»aho К»e tolu К»o e fakapoК»uli, mo e mafahifahi К»a e ngaahi makГЎ, pea mo e ngaahi fuК»u liliu lahi К»i natula. TaК»u 6 K.M. nai.\n\nHilamani 15\n\nК»Oku tauteaК»i К»e he К»EikГ­ К»a e kau NД«faГ­ koeК»uhi ko К»ene К»ofa К»iate kinautolГєвЂ”К»Oku tuК»u maК»u mo tuК»u К»aliК»akiaki К»a e kau ului LeimanГЎ К»i he tuГ­вЂ”К»E К»aloК»ofa К»a e К»EikГ­ ki he kau LeimanГЎ К»i he ngaahi К»aho fakaК»osГ­. TaК»u 6 K.M. nai.\n\nHilamani 16\n\nК»Oku papitaiso К»e NД«fai К»a e kau NД«fai naК»e tui kia SamuelГЎвЂ”К»Oku К»ikai lava К»o tДЃmateК»i К»a Samuela К»aki К»a e ngaahi ngahaГє mo e ngaahi maka К»a e kau NД«fai taК»e-fakatomalГЎвЂ”К»Oku fakafefeka К»e ha niК»ihi К»a honau lotГі, pea mamata ha niК»ihi ki ha kau К»ДЃngeloвЂ”К»Oku pehД“ К»e he kakai taК»etuГ­ К»oku К»ikai К»aonga ke tui kia Kalaisi mo К»ene hДЃК»ele mai ki SelЕ«salemГЎ. TaК»u 6вЂ“1 K.M. nai.\n\n3В NД«fai\n\n\n\n\n\n\n3В NД«fai 1\n\nК»Oku К»alu atu К»a NД«fai, ko e foha К»o HilamanГ­, mei he fonuГЎ, pea К»oku tauhi К»e hono foha ko NД«faГ­ К»a e ngaahi lekЕЌtГ­вЂ”Neongo hono lahi К»o e ngaahi fakaК»ilongГЎ mo e ngaahi meК»a fakaofГі, naК»e kei filioК»i pД“ К»a e kau fai angahalГЎ ke tДЃmateК»i К»a e kau mДЃК»oniК»onГ­вЂ”К»Oku hoko К»a e pЕЌ К»o e К»aloК»i К»o KalaisГ­вЂ”К»Oku fakahДЃ К»a e fakaК»ilongГЎ, pea К»oku hopo hake ha fetuК»u foК»ouвЂ”К»Oku fakautuutu К»a e loГ­ mo e kДЃkaГЎ, pea К»oku tДЃmateК»i К»e he kau kaihaК»a KatianetonГ­ К»a e tokolahi. TaК»u T.S. 1вЂ“4 nai.\n\n3В NД«fai 2\n\nК»Oku fakautuutu К»a e fai angahalГЎ mo e ngaahi anga-fakalieliГЎ К»i he kakaГ­вЂ”К»Oku kau fakataha К»a e kau NД«faГ­ mo e kau LeimanГЎ ke maluК»i К»a kinautolu mei he kau kaihaК»a К»a KatianetonГ­вЂ”К»Oku liliu К»a e kau Leimana ne uluГ­ К»o hinehina pea К»oku ui К»a kinautolu ko e kau NД«fai. TaК»u T.S. 5вЂ“16 nai.\n\n3В NД«fai 3\n\nК»Oku fekau К»e Kitianehai, ko e taki К»o e kau kaihaК»a KatianetonГ­, kia Leikoneose mo e kau NД«faГ­ ke nau tukulolo mo tukuange honau ngaahi fonuГЎвЂ”К»Oku fili К»e Leikoneose К»a Kitikitonai ko e К»eikitau pule К»o e ngaahi kau taГєвЂ”К»Oku fakataha К»a e kau NД«faГ­ ki Seilahemala mo Mahu ke maluК»i К»a kinautolu. TaК»u T.S. 16вЂ“18 nai.\n\n3В NД«fai 4\n\nК»Oku ikunaК»i К»e he kau NД«faГ­ К»a e kau kaihaК»a К»a KatianetonГ­вЂ”К»Oku fakapoongi К»a Kitianihai, pea К»oku tautau hono fetongi, ko SemenilaihДЃвЂ”К»Oku fakafetaК»i К»a e kau NД«faГ­ ki he К»EikГ­ koeК»uhi ko К»enau ngaahi ikunГЎ. TaК»u T.S. 19вЂ“22 nai.\n\n3В NД«fai 5\n\nК»Oku fakatomala К»a e kau NД«faГ­ mo liК»aki К»enau ngaahi angahalГЎвЂ”К»Oku tohi К»e Molomona К»a e hisitЕЌlia К»o hono kakaГ­ mo fakahДЃ К»a e folofola taК»engatГЎ kiate kinautoluвЂ”К»E tДЃnaki mai К»a К»Isileli mei hono fakamovetevetea fuoloa iГЎ. TaК»u T.S. 22вЂ“26 nai.\n\n3В NД«fai 6\n\nК»Oku tuК»umДЃlie К»a e kau NД«faГ­вЂ”К»oku tupu hake К»a e loto-hД«kisiГЎ, maК»u koloГЎ, mo e ngaahi vahevahe К»i he tuК»unga К»o e kakaГ­вЂ”К»Oku maveuveu К»a e siasГ­ К»i he ngaahi fefakakikihiК»akiвЂ”К»Oku taki К»e SД“tane К»a e kakaГ­ ke angatuК»u fakahДЃhДЃвЂ”К»Oku kalanga ha kau palЕЌfita tokolahi К»aki К»a e fakatomalГЎ pea К»oku tДЃmateК»i К»a kinautoluвЂ”К»Oku fefonotaki К»a e kau fakapoГі ke toК»o К»a e puleК»angГЎ. TaК»u T.S. 26вЂ“30 nai.\n\n3В NД«fai 7\n\nК»Oku fakapoongi К»a e fakamaau lahГ­, pea fakaК»auha К»a e puleК»angГЎ, pea vahevahe К»a e kakaГ­ ki ha ngaahi faК»ahinga kakaiвЂ”К»Oku hoko К»a SД“kope, ko ha fili К»o Kalaisi, ko e tuК»i К»o ha kautaha fufЕ«вЂ”К»Oku malanga К»aki К»e NД«fai К»a e fakatomalГЎ mo e tui kia KalaisГ­вЂ”К»Oku tauhi mai ha kau К»ДЃngelo kiate ia К»i he К»aho taki taha, pea К»okГє ne fokotuК»u hake hono tokouГЎ mei he matГ©вЂ”К»Oku fakatomala ha tokolahi pea nau papitaiso. TaК»u T.S. 30вЂ“33 nai.\n\n3В NД«fai 8\n\nК»Oku hoko К»a e ngaahi afaГЎ, ngaahi mofuikГ©, ngaahi afГ­, ngaahi К»ahiohiГі, mo e ngaahi fakatuК»utДЃmaki К»o natulГЎ ko e ngaahi fakaК»ilonga ki hono kalusefai К»o Kalaisi ki he К»akaГєвЂ”К»Oku mate ha kakai tokolahiвЂ”К»oku К»ufiК»ufi К»e he fakapoК»ulГ­ К»a e funga К»o e fonuГЎ К»i ha К»aho К»e toluвЂ”К»Oku mamahi lahi К»a kinautolu ne toГ© koeК»uhi ko e ngaahi fakamamahi kuo hoko kiate kinautolГє. TaК»u T.S. 33вЂ“34 nai.\n\n3В NД«fai 9\n\nК»Oku fakahДЃ К»e he leК»o К»o KalaisГ­ mei he fakapoК»ulГ­, hono fakaК»auha К»o e kakai tokolahi mo e ngaahi kolo lalahi koeК»uhi ko К»enau ngaahi fai angahalГЎвЂ”К»OkГє ne toe fakahДЃ foki ko e К»EikГ­ ia, peГЎ ne fakahДЃ mo hono fakahoko К»o e fono К»a MЕЌsesГ©, pea fakaafeК»i К»a e kakaГ­ ke nau haК»u kiate ia К»o moК»ui. TaК»u T.S. 34 nai.\n\n3В NД«fai 10\n\nК»Oku fakalongolongo К»a e fonuГЎ К»i ha ngaahi houa lahiвЂ”К»Oku ongo mai К»a e leК»o К»o KalaisГ­ К»o talaК»ofa К»e tДЃnaki hono kakaГ­ К»o hangД“ ko e tДЃnaki fakataha К»e he motuК»a moГЎ К»a hono К»uhikГ­ К»i hono lalo kapakaГєвЂ”Ko e konga К»o e kakaГ­ ne mДЃК»oniК»oni angГ© kuo fakahaofi К»a kinautolu. TaК»u T.S. 34вЂ“35 nai.\n\n3В NД«fai 11\n\nК»Oku fakamoК»oniК»i К»e he TamaГ­ ki Hono К»Alo К»OfaК»angГЎвЂ”К»Oku hДЃ mai К»a Kalaisi mo fakahДЃ kuГі ne fai К»a e fakaleleiвЂ”К»Oku ala К»a e kakaГ­ ki he ngaahi mata kafo К»i hono ongo nimГЎ, vaК»Г© mo hono vakavakГЎвЂ”К»Oku nau kalanga HЕЌsanaвЂ”К»OkГє ne folofola ki he anga mo e ngaahi founga К»o e papitaisГівЂ”К»Oku tupu К»a e laumДЃlie К»o e fakakikihГ­ mei he tД“volГівЂ”Ko e tokДЃteline К»a KalaisГ­ ke tui К»a e tangatГЎ pea papitaiso mo maК»u К»a e LaumДЃlie MДЃК»oniК»onГ­. TaК»u T.S. 34 nai.\n\n3В NД«fai 12\n\nК»Oku ui К»e SД«sЕ« mo foaki К»a e mДЃlohi ki he Toko Hongofulu MДЃ UГЎвЂ”К»OkГє ne fai ki he kau NД«faГ­ ha malanga К»oku tatau mo e Malanga К»i he MoК»ungГЎвЂ”К»OkГє ne folofola К»o kau ki he Ngaahi TДЃpuaki tatau pД“ mo ia К»i he malanga К»i he moК»ungГЎвЂ”К»Oku mДЃК»olunga pea mahuК»inga ange К»ene ngaahi akonakГ­ К»i he fono К»a MЕЌsesГ©вЂ”К»Oku fekau ki he tangatГЎ ke ne haohaoa К»o hangД“ ko К»ene haohaoa mo К»ene TamaГ­вЂ”Fakafehoanaki mo e MДЃtiu vahe 5. TaК»u T.S. 34 nai.\n\n3В NД«fai 13\n\nК»Oku akoК»i К»e SД«sЕ« ki he kau NД«faГ­ К»a e Lotu К»a e К»EikГ­вЂ”К»Oku fekau ke nau teuteu К»a e ngaahi koloa К»i he langГ­вЂ”К»Oku fekau ki he Toko Hongofulu MДЃ UГЎ К»i heК»enau ngДЃuГ© ke К»oua naК»a nau fakakaukau ki heК»enau ngaahi fiemaК»u fakatuК»asinГівЂ”Fakafehoanaki mo e MДЃtiu vahe 6. TaК»u T.S. 34 nai.\n\n3В NД«fai 14\n\nК»Oku folofola К»a SД«sЕ« К»o fekau: К»Oua К»e fakamaau; kole ki he К»OtuГЎ; tokanga telia К»a e kau palЕЌfita kДЃkaГЎвЂ”К»OkГє ne talaК»ofa К»a e fakamoК»uГ­ kiate kinautolu К»oku fai К»a e finangalo К»o e TamaГ­вЂ”Fakafehoanaki mo e MДЃtiu vahe 7. TaК»u T.S. 34 nai.\n\n3В NД«fai 15\n\nК»Oku fakahДЃ К»e SД«sЕ« К»oku fakahoko К»iate ia К»a e fono К»a MЕЌsesГ©вЂ”Ko e kau NД«faГ­ К»a e fanga sipi kehe naК»ГЎ ne folofola К»o kau ki ai К»i SelЕ«salemГЎвЂ”Ko e meК»a К»i he fai angahalГЎ, ne К»ikai К»iloК»i ai К»e he kakai К»o e К»EikГ­ К»i SelЕ«salemГЎ ki he fanga sipi ne fakamoveteveteК»i К»o К»IsilelГ­. TaК»u T.S. 34 nai.\n\n3В NД«fai 16\n\nК»E hДЃК»ele К»a SД«sЕ« ki he niК»ihi kehe К»oku nau К»o e fanga sipi hД“ К»o К»IsilelГ­вЂ”К»I he ngaahi К»aho fakaК»osГ­ К»e К»uluaki К»ave К»a e ongoongoleleГ­ ki he kau SenitailГ© pea toki hoko ki he fale К»o К»IsilelГ­вЂ”К»E mamata tonu К»aki К»e he kakai К»o e К»EikГ­ К»a honau matГЎ ki heК»ene toe fakafoki mai К»a SaionГ©. TaК»u T.S. 34 nai.\n\n3В NД«fai 17\n\nК»Oku folofola К»a SД«sЕ« ki he kakaГ­ ke nau fakalaulauloto ki heК»ene ngaahi leГЎ pea lotu ke nau maК»u ha К»iloвЂ”К»OkГє ne fakamoК»ui К»a honau kau mahakГ­вЂ”К»OkГє ne lotua К»a e kakaГ­, К»o ne lea К»aki К»a e ngaahi lea К»oku К»ikai faК»a lava К»o tohiвЂ”К»Oku tauhi mai К»a e kau К»ДЃngelГі pea takatakai К»e he afi К»a К»enau fДЃnau Д«kГ­. TaК»u T.S. 34 nai.\n\n3В NД«fai 18\n\nК»Oku kamata К»e SД«sЕ« hono fai К»o e sДЃkalamД“nitГ­ К»i he kau NД«faГ­вЂ”К»Oku fekau ke nau lotu maК»u pД“ К»i hono huafГЎвЂ”Ko kinautolu К»oku nau kai hono sinГі mo inu hono taК»ataК»ГЎ К»i he taК»efeК»ungГЎ К»oku nau malaК»iaвЂ”К»Oku foaki ki he Kau ДЂkongГЎ К»a e mДЃlohi ke foaki К»a e LaumДЃlie MДЃК»oniК»onГ­. TaК»u T.S. 34 nai.\n\n3В NД«fai 19\n\nК»Oku tauhi К»a e kau ДЃkonga К»e toko hongofulu mДЃ uГЎ ki he kakaГ­ mo nau lotu ke nau maК»u К»a e LaumДЃlie MДЃК»oniК»onГ­вЂ”К»Oku papitaiso К»a e kau ДЃkongГЎ pea nau maК»u К»a e LaumДЃlie MДЃК»oniК»onГ­ mo e tauhi mai К»a e kau К»ДЃngelГівЂ”К»Oku lotu К»a SД«sЕ« К»o folofola К»aki К»a e ngaahi folofola К»oku К»ikai faК»a lava К»o tohiвЂ”К»OkГє ne fakamoК»oni ki he fuК»u tui lahi К»a e kau NД«fai ko К»enГ­. TaК»u T.S. 34 nai.\n\n3В NД«fai 20\n\nК»Oku foaki К»e SД«sЕ« К»a e mДЃ mo e uaine К»i ha mana peГЎ ne tДЃpuakiК»i mo tufaki К»a e sДЃkalamД“nitГ­ ki he kakaГ­вЂ”К»E maК»u К»e he toenga К»o e hako К»o SД“kopГ© К»a e К»ilo ki he К»Eiki ko honau К»OtuГЎ pea te nau maК»u К»a e ngaahi fonua К»o К»AmelikГЎвЂ”Ko SД«sЕ« К»a e palЕЌfita ko ia К»oku hangД“ ko MЕЌsesГ©, pea ko e kau NД«faГ­ ko e fДЃnau К»a kinautolu К»a e kau palЕЌfitГЎвЂ”Ko e niК»ihi kehe К»o e kakai К»o e К»EikГ­ К»e tДЃnaki mai К»a kinautolu ki SelЕ«salema. TaК»u T.S. 34 nai.\n\n3В NД«fai 21\n\nК»E tДЃnaki fakataha К»a К»Isileli К»i he taimi К»e К»omi ai К»a e Tohi К»a MolomonГЎвЂ”К»E fokotuК»u К»a e kau SenitailГ© К»o hoko ko ha kakai tauК»atДЃina К»i К»AmelikaвЂ”К»E fakamoК»ui К»a kinautolu К»o kapau te nau tui mo talangofua; ka К»ikai, К»e motuhi atu К»a kinautolu mo fakaК»auhaвЂ”К»E langa hake К»e К»Isileli К»a e SelЕ«salema FoК»oГє, pea ko e ngaahi faК»ahinga naК»e pulГ­ te nau foki mai. TaК»u T.S. 34 nai.\n\n3В NД«fai 22\n\nК»I he ngaahi К»aho fakaК»osГ­, К»e fokotuК»u К»a Saione mo hono ngaahi siteikГ­, pea К»e tДЃnaki mai К»a К»Isileli К»i he К»aloК»ofa mo e manavaК»ofaвЂ”Te nau ikunaвЂ”Fakafehoanaki mo e К»ДЄsaia vahe 54. TaК»u T.S. 34 nai.\n\n3В NД«fai 23\n\nК»Oku hЕЌifua К»a SД«sЕ« ki he ngaahi lea К»a К»ДЄsaiГЎвЂ”К»OkГє ne fekau ki he kakaГ­ ke nau fakatotolo faivelenga К»i he ngaahi tohi К»a e kau palЕЌfitГЎвЂ”К»Oku tДЃnaki mai К»a e ngaahi lea К»a Samuela ko e Tangata LeimanГЎ К»o kau ki he ToetuК»Гє ki heК»enau ngaahi lekЕЌtГ­. TaК»u T.S. 34 nai.\n\n3В NД«fai 24\n\nК»E teuteu К»e he talafekau К»a e К»EikГ­ К»a e hala ki he HДЃК»ele К»Anga Ua maГ­вЂ”К»E fakamДЃuК»i К»e SД«sЕ« К»a e kakai kotoa pД“вЂ”К»Oku fekau ki К»Isileli ke nau totongi К»a e ngaahi vahehongofulГє mo e ngaahi foakГ­вЂ”К»Oku tauhi ha tohi К»o e manatГєвЂ”Fakafehoanaki mo e Malakai vahe 3. TaК»u T.S. 34 nai.\n\n3В NД«fai 25\n\nК»E tutu К»i he HДЃК»ele К»Anga UГЎ, К»a e kau pЕЌlepolГ© mo e kau fai angahalГЎ К»o hangД“ ko e veveвЂ”К»E haК»u К»a К»IlaisiДЃ К»oku teК»eki hoko К»a e fuК»u К»aho lahi mo fakamanavaheГ©вЂ”Fakafehoanaki mo e Malakai vahe 4. TaК»u T.S. 34 nai.\n\n3В NД«fai 26\n\nК»Oku fakamatalaК»i К»e SД«sЕ« К»a e meК»a kotoa pД“ mei he kamataК»angГЎ ki he ngataК»angГЎвЂ”К»Oku lea К»aki К»e he kau valevalГ© mo e fДЃnau Д«kГ­ К»a e ngaahi meК»a fakaofoвЂ”Ko kinautolu К»i he siasi К»o KalaisГ­ К»oku nau meК»a taha pД“. TaК»u T.S. 34 nai.\n\n3В NД«fai 27\n\nК»Oku fekau К»e SД«sЕ« kiate kinautolu ke ui К»a e siasГ­ К»i hono hingoГЎвЂ”К»Oku hoko К»ene ngДЃuГ© mo К»ene feilaulau huhuК»Г­ ko К»ene ongoongoleleГ­вЂ”К»Oku fekau ki he tangatГЎ ke fakatomala mo papitaiso koeК»uhi ke fakamДЃК»oniК»oni К»a kinautolu К»e he LaumДЃlie MДЃК»oniК»onГ­вЂ”К»Oku totonu ke nau hangД“ pД“ ko SД«suГє. TaК»u T.S. 34вЂ“35 nai.\n\n3В NД«fai 28\n\nК»Oku fakaК»amu pea К»oku talaК»ofa ki he toko hiva К»o e Toko Hongofulu MДЃ UГЎ ke nau maК»u ha tofiК»a К»i he puleК»anga К»o e К»OtuГЎ К»i he taimi te nau mate aГ­вЂ”NaК»e fakaК»amu К»a e Kau NД«fai К»e Toko TolГє pea foaki kiate kinautolu К»a e mДЃlohi ki he matГ© koeК»uhi ke nau nofo К»i he mДЃmanГ­ К»o aК»u ki he toe hДЃК»ele mai К»a SД«suГєвЂ”NaК»e liliu К»a kinautolu pea nau mamata ki he ngaahi meК»a К»oku К»ikai ngofua ke leaК»aki, pea К»oku nau lolotonga ngДЃuГ© ni К»i he lotolotonga К»o e kakaГ­. TaК»u T.S. 34вЂ“35 nai.\n\n3В NД«fai 29\n\nК»Oku hoko hono К»omi К»o e Tohi К»a MolomonГЎ ko ha fakaК»ilonga kuo kamata К»e he К»EikГ­ К»ene tДЃnaki К»a К»Isileli mo fakahoko К»ene ngaahi fuakavГЎвЂ”К»E malaК»ia К»a kinautolu К»oku nau fakaК»ikaiК»i К»a К»ene ngaahi fakahaГЎ mo e ngaahi meК»a-foakГ­ К»i he ngaahi К»aho fakaК»osГ­. TaК»u T.S. 34вЂ“35 nai.\n\n3В NД«fai 30\n\nК»Oku fekau ki he kau Senitaile К»i he ngaahi К»aho fakaК»osГ­ ke nau fakatomala, pea haК»u kia Kalaisi, pea lau fakataha mo e fale К»o К»IsilelГ­. TaК»u T.S. 34вЂ“35 nai.\n\n4В NД«fai\n\nК»Oku ului ki he К»Eiki kotoa К»a e kau NД«faГ­ mo e kau LeimanГЎвЂ”К»Oku nau meК»a taha К»aki К»a e meК»a kotoa pД“, К»oku nau fai К»a e ngaahi mana, pea tuК»umДЃlie К»i he fonuГЎвЂ”К»Oku К»osi atu К»a e senituli К»e ua, pea tupu К»a e ngaahi mavahevahe, ngaahi kovi, ngaahi siasi loi, mo e ngaahi fakatangГЎвЂ”К»Oku К»osi К»a e taК»u К»e tolungeau, kuo liliu К»o kovi К»a e kau NД«faГ­ mo e kau LeimanГЎ fakatouК»osiвЂ”К»Oku fufuuК»i К»e К»Amaloni К»a e ngaahi lekooti toputapГє. TaК»u T.S. 35вЂ“321 nai.\n\nMolomona\n\n\n\n\n\n\nMolomona 1\n\nК»Oku fakahinohinoК»i К»e К»Emaloni К»a Molomona К»o kau ki he ngaahi lekooti toputapГєвЂ”К»Oku kamata К»a e tau К»i he vahaК»a К»o e kau NД«faГ­ mo e kau LeimanГЎвЂ”К»Oku К»ave К»a e Kau NД«fai К»e Toko TolГєвЂ”К»Oku mafola lahi К»a e fai angahalГЎ, taК»etuГ­, ngДЃue fakalouК»akaГє, mo e ngДЃue fakafaК»ahikehГ©. TaК»u T.S. 321вЂ“326 nai.\n\nMolomona 2\n\nК»Oku taki К»e Molomona К»a e kau tau К»a e kau NД«faГ­вЂ”К»Oku mafola К»a e lingi totГі mo e fakaК»auhГЎ К»i he fonuГЎвЂ”К»Oku tangilДЃulau К»a e kau NД«faГ­ pea tengihia К»i he mamahi К»a kinautolu К»oku malaК»iГЎвЂ”К»Oku К»osi atu К»a honau К»aho К»o e К»aloК»ofГЎвЂ”К»Oku maК»u К»e Molomona К»a e ngaahi peleti К»a NД«faГ­вЂ”К»Oku hoko atu К»a e ngaahi taГє. TaК»u T.S. 327вЂ“350 nai.\n\nMolomona 3\n\nК»Oku kalanga К»aki К»e Molomona К»a e fakatomalГЎ ki he kau NД«faГ­вЂ”К»Oku nau fai ha ikuna kДЃfakafa pea nau pЕЌlepole К»i honau ivi К»onautolГєвЂ”К»Oku fakafisi К»a Molomona ke ne taki К»a kinautolu, pea naК»ГЎ ne lotua К»a kinautolu ka naК»ГЎ ne tui pД“ К»e К»ikai te nau fakatomalaвЂ”К»Oku fakaafeК»i К»e he Tohi К»a MolomonГЎ К»a e faК»ahinga К»e hongofulu mДЃ ua К»o К»IsilelГ­ ke nau tui ki he ongoongoleleГ­. TaК»u T.S. 360вЂ“362 nai.\n\nMolomona 4\n\nК»Oku hokohoko atu К»a e taГє mo e lilingi totГівЂ”К»Oku tauteaК»i К»e he kau fai angahalГЎ К»a e kau fai angahalaвЂ”К»Oku mafola К»a e fai angahala К»oku lahi ange К»i ha toe taimi К»i muК»a К»i К»IsileliвЂ”К»Oku feilaulau К»aki К»a e kakai fefinГ© mo e fДЃnaГє ki he ngaahi К»otua tamapuaвЂ”К»Oku kamata К»e he kau LeimanГЎ ke fakaК»auha К»a e kau NД«fai К»oku tuК»u hake kiate kinautolГє. TaК»u T.S. 363вЂ“375 nai.\n\nMolomona 5\n\nК»Oku toe taki К»e Molomona К»a e ngaahi kau tau К»a e kau NД«faГ­ К»i he ngaahi tau naК»e lahi ai К»a e lilingi totГі mo e fakaК»auhГЎвЂ”К»E К»omi К»a e Tohi К»a MolomonГЎ ke fakalotoК»i К»a К»Isileli kotoa pe ko SД«sЕ« К»a e KalaisГ­вЂ”Ka koeК»uhi ko К»enau taК»etuГ­, К»e fakamoveteveteК»i К»a e kau LeimanГЎ, pea К»e К»ikai ngДЃue mai К»a e LaumДЃliГ© kiate kinautoluвЂ”Te nau maК»u К»a e ongoongoleleГ­ mei he kau SenitailГ© К»i he ngaahi К»aho fakaК»osГ­. TaК»u T.S. 375вЂ“384 nai.\n\nMolomona 6\n\nК»Oku fakataha mai К»a e kau NД«faГ­ ki he fonua ko KomolГЎ ki he ngaahi tau fakaК»osГ­вЂ”К»Oku fufuuК»i К»e Molomona К»a e ngaahi lekooti toputapГє К»i he MoК»unga ko KomolГЎвЂ”К»Oku ikuna К»e he kau LeimanГЎ, pea К»oku fakaК»auha К»a e kau NД«faГ­вЂ”К»Oku mate К»a e lau kilu К»i he heletДЃ. TaК»u T.S. 385 nai.\n\nMolomona 7\n\nК»Oku fakaafeК»i К»e Molomona К»a e kau Leimana К»o e ngaahi К»aho fakaК»osГ­ ke nau tui kia Kalaisi, mo tali К»ene ongoongoleleГ­, pea moК»uiвЂ”Ko kinautolu kotoa pД“ К»oku tui ki he Tohi TapГє te nau tui foki ki he Tohi К»a MolomonГЎ. TaК»u T.S. 385 nai.\n\nMolomona 8\n\nК»Oku haК»ao К»e he kau LeimanГЎ mo fakaК»auha К»a e kau NД«faГ­вЂ”К»E К»omi К»a e Tohi К»a MolomonГЎ К»i he mДЃfimafi К»o e К»OtuГЎвЂ”К»Oku fakahДЃ К»a e ngaahi fakamamahi kiate kinautolu te nau К»ita mo fakafepaki ki he ngaue К»a e К»EikГ­вЂ”К»E К»omi К»a e lekooti К»o e kau NД«faГ­ К»i ha К»aho К»o e fai angahala, mo e angaК»uli, mo e hД“ mei he moК»onГ­. TaК»u T.S. 400вЂ“421 nai.\n\nMolomona 9\n\nК»Oku ui К»a Molonai kiate kinautolu К»oku К»ikai tui kia KalaisГ­ ke nau fakatomalaвЂ”К»OkГє ne malanga К»aki ha К»Otua К»o e ngaahi mana, К»a ia К»okГє ne fai mai К»a e ngaahi fakahДЃ pea huaК»i hifo К»a e ngaahi meК»a-foakГ­ mo e ngaahi fakaК»ilongГЎ ki he kakai tui faivelengГЎвЂ”К»Oku ngata К»a e ngaahi manГЎ koeК»uhi ko e taК»etuГ­вЂ”К»Oku fakahДЃ К»a e ngaahi fakaК»ilongГЎ kiate kinautolu К»oku tuГ­вЂ”К»Oku naК»inaК»i ki he kakaГ­ ke nau anga-fakapotopoto mo tauhi К»a e ngaahi fekaГє. TaК»u T.S. 401вЂ“421 nai.\n\nК»Eta\n\n\n\n\n\n\nК»Eta 1\n\nК»Oku fakanounouК»i К»e Molonai К»a e ngaahi tohi К»a К»EtГЎвЂ”К»Oku fakahДЃ mai К»a e tohi hohoko К»a К»EtГЎвЂ”К»Oku К»ikai veuveuki К»a e lea К»a e kau SД“letГ­ К»i he Taua К»o PД“pelГ­вЂ”К»Oku talaК»ofa К»e he К»EikГ­ te ne tataki kinautolu ki ha fonua lelei pea ngaohi kinautolu ke nau hoko ko ha puleК»anga lahi.\n\nК»Eta 2\n\nК»Oku teuteu К»a e kau SД“letГ­ ki heК»enau fononga ki ha fonua К»o e talaК»ofГЎвЂ”Ko ha fonua mahuК»inga ia К»a ia kuo pau К»e tauhi ai К»a e kakaГ­ kia Kalaisi pe К»e tafiК»i atu К»a kinautoluвЂ”К»Oku folofola mai К»a e К»EikГ­ ki he tokoua К»o SД“letГ­ К»i ha houa К»e toluвЂ”К»Oku foК»u К»e he kau SД“letГ­ ha ngaahi vaka lafalafaвЂ”К»Oku folofola mai К»a e К»EikГ­ ki he tokoua К»o SД“letГ­ К»o fehuК»i kiate ia ke ne fokotuК»u ange ha founga К»a ia К»e fakamДЃmaК»i ai К»a e ngaahi vaka lafalafГЎ.\n\nК»Eta 3\n\nК»Oku mamata К»a e tokoua К»o SД“letГ­ ki he louhiК»i toК»ukupu К»o e К»EikГ­ К»i heК»ene ala ki he ngaahi foК»i maka К»e hongofulu mДЃ onГівЂ”К»Oku fakahДЃ К»e SД«sЕ« Kalaisi К»a hono sino fakalaumДЃliГ© ki he tokoua К»o SД“letГ­вЂ”Ko kinautolu К»oku nau maК»u ha К»ilo haohaoГЎ К»e К»ikai ke taК»ofi kinautolu К»e he veilГ­вЂ”К»Oku foaki mai ha ngaahi meК»a liliu lea ke К»omi ai К»a e ngaahi lekooti К»a e kau SД“letГ­ ki he mДЃmГЎ.\n\nК»Eta 4\n\nК»Oku fekau kia Molonai ke ne fakamaК»u К»a e ngaahi meК»a naК»e tohi К»e he tokoua К»o SД“letГ­вЂ”К»E К»ikai fakahДЃ mai ia kae К»oua kuo maК»u К»e he kakai kotoa pД“ ha tui mДЃlohi tatau mo e tokoua К»o SД“letГ­вЂ”К»Oku fekau К»e Kalaisi ki he kakai kotoa pД“ ke nau tui ki heК»ene ngaahi leГЎ mo К»ene kau ДЃkongГЎвЂ”К»Oku fekau ki he kakaГ­ ke nau fakatomala, tui ki he ongoongoleleГ­, pea moК»ui.\n\nК»Eta 5\n\nК»E tuК»u ha kau fakamoК»oni К»e toko tolu mo e ngДЃuГ© ni ko ha fakamoК»oni ki hono moК»oni К»o e Tohi К»a MolomonГЎ.\n\nК»Eta 6\n\nК»Oku К»ave К»a e ngaahi vaka lafalafa К»o e kau SД“letГ­ К»e he matangГ­ ki he fonua К»o e talaК»ofГЎвЂ”К»Oku fakafetaК»i К»a e kakaГ­ ki he К»EikГ­ koeК»uhi ko К»ene angaleleГ­вЂ”К»Oku fili К»a К»OlaihДЃ ko e tuК»i kiate kinautoluвЂ”К»Oku pekia К»a SД“leti mo hono tokouГЎ.\n\nК»Eta 7\n\nК»Oku pule К»a К»OlaihДЃ К»i he mДЃК»oniК»oniвЂ”Kae lolotonga К»a e ngaahi feinga taК»e-fakalao mo e fekeК»ikeК»Г­, К»oku fokotuК»u ai К»a e ongo puleК»anga fakafepaki К»o Sule mo KohoГЎвЂ”К»Oku valokiК»i К»e he kau palЕЌfitГЎ К»a e fai angahalГЎ mo e tauhi tamapua К»a e kakaГ­, pea naК»a nau fakatomala.\n\nК»Eta 8\n\nК»Oku К»i ai ha fekeК»ikeК»i mo e fakakikihi К»i he puleК»angГЎвЂ”К»Oku fokotuК»u К»e К»Eikisi ha kautaha fufЕ« К»a ia К»oku nau haК»isia К»i he fuakava ke nau fakapoongi К»a e tuК»Г­вЂ”К»Oku mei he tД“volГі К»a e ngaahi kautaha fufuГє pea К»oku tupu ai hono fakaК»auha К»o e ngaahi puleК»angГЎвЂ”К»Oku fakatokanga ki he kau Senitaile К»o e onopЕЌnГ­ К»o kau ki he kautaha fufЕ« К»e feinga ke ikunaК»i К»a e tauК»atДЃina К»a e ngaahi fonua, ngaahi kakai, mo e ngaahi fonua kotoa pД“.\n\nК»Eta 9\n\nК»Oku tuku К»a e pule ki he puleК»angГЎ mei he tokotaha ki he tokotaha К»i he hako, filioК»i kДЃkДЃ, mo e fakapЕЌвЂ”К»Oku mamata К»a К»Omea ki he К»Alo К»o e MДЃК»oniК»onГ­вЂ”К»Oku kalanga К»aki К»e ha kau palЕЌfita tokolahi К»a e fakatomalГЎвЂ”К»Oku hanga К»e ha honge mo e fanga ngata kona К»o fakamamahiК»i К»a e kakaГ­.\n\nК»Eta 10\n\nК»Oku fetongi К»a e tuК»i К»e ha tuК»iвЂ”К»Oku mДЃК»oniК»oni ha ngaahi tuК»i К»e niК»ihi; kae fai angahala К»a e niК»ihiвЂ”Ko e taimi К»oku ikuna ai К»a e mДЃК»oniК»oni, К»oku tДЃpuekina pea ngaohi ke tuК»umДЃlie К»a e kakaГ­ К»e he К»EikГ­.\n\nК»Eta 11\n\nК»Oku puleК»i К»e he ngaahi taГє, ngaahi angatuК»Гє, mo e fai angahalГЎ К»a e moК»ui К»a e kau SД“letГ­вЂ”К»Oku kikiteК»i К»e he kau palЕЌfitГЎ hono fakaК»auha ke К»osiК»osingamДЃlie К»a e kau SД“letГ­ К»o kapau К»e К»ikai te nau fakatomalaвЂ”К»Oku К»ikai tali К»e he kakaГ­ К»a e ngaahi lea К»a e kau palЕЌfitГЎ.\n\nК»Eta 12\n\nК»Oku naК»inaК»i К»a e palЕЌfita ko К»EtГЎ ki he kakaГ­ ke nau tui ki he К»OtuГЎвЂ”К»Oku fakamatala К»a Molonai ki he ngaahi meК»a fakaК»ofoК»ofa mo e ngaahi meК»a fakaofo kuo fai К»i he tuГ­вЂ”NaК»e hanga К»e he tuГ­ К»o ngaohi К»a e tokoua К»o SД“letГ­ ke mamata kia KalaisiвЂ”К»Oku foaki К»e he К»EikГ­ ki he tangatГЎ К»a e vaivaГ­ koeК»uhГ­ ke nau loto-fakatЕЌkilalo aiвЂ”NaК»e hiki К»e he tokoua К»o SД“letГ­ К»a e MoК»unga SeilinГ­ К»i he tuiвЂ”К»Oku mahuК»inga К»a e tuГ­, К»amanaki leleГ­, mo e manavaК»ofГЎ ki he fakamoК»uГ­вЂ”NaК»e mamata К»a Molonai ki he fofonga К»o SД«suГє ko e mata ki he mata.\n\nК»Eta 13\n\nК»Oku lea К»a К»Eta К»o kau ki ha SelЕ«salema FoК»ou К»e langa hake К»i К»Amelika К»e he hako К»o SiosefГЎвЂ”К»OkГє ne kikite, pea К»oku kapusi ia ki tuК»a, К»okГє ne tohi К»a e hisitЕЌlia К»o e kau SД“letГ­, pea kikiteК»i hono fakaК»auha К»o e kau SД“letГ­вЂ”К»Oku mafola К»a e taГє К»i hono kotoa К»o e fonuГЎ.\n\nК»Eta 14\n\nNaК»e hanga К»e he angahala К»a e kakaГ­ К»o К»omi ha fakamalaК»ia ki he fonuГЎвЂ”NaК»e tau К»a Kolianitomuli mo Kiliati, pea hoko kia Lipi, pea toki hoko kia SiseвЂ”NaК»e К»ufiК»ufi К»e he totГі mo e tДЃmatГ© К»a e fonuГЎ.\n\nК»Eta 15\n\nК»Oku mate ha lau miliona К»o e kau SД“letГ­ К»i he tauвЂ”К»Oku hanga К»e Sise mo Kolianitomuli К»o tДЃnaki mai hono kotoa К»o e kakaГ­ ki he tau ki he К»auhaвЂ”К»Oku taК»ofi К»e he LaumДЃlie К»o e К»EikГ­ К»ene fДЃinga mo kinautolГєвЂ”К»Oku fakaК»auha К»o К»osiК»osingamДЃlie К»a e puleК»anga К»o e kau SД“letГ­вЂ”Ko Kolianitomuli pД“ naК»e toГ©.\n\nMolonai\n\n\n\n\n\n\nMolonai 1\n\nК»Oku tohi К»a Molonai ke К»aonga ki he kau LeimanГЎвЂ”Ko e kau NД«fai К»e К»ikai te nau fakaК»ikaiК»i К»a KalaisГ­ К»oku tДЃmateК»i К»a kinautolu. TaК»u T.S. 401вЂ“421 nai.\n\nMolonai 2\n\nК»Oku foaki К»e SД«sЕ« ki he kau ДЃkonga NД«fai К»e toko hongofulu mДЃ uГЎ К»a e mДЃlohi ke foaki К»a e meК»a-foaki К»o e LaumДЃlie MДЃК»oniК»onГ­. TaК»u T.S. 401вЂ“421 nai.\n\nMolonai 3\n\nК»Oku fakanofo К»e he kaumДЃtuК»ГЎ К»a e kau taulaК»eikГ­ mo e kau akonakГ­ К»i he hilifaki К»o e nima. TaК»u T.S. 401вЂ“421 nai.\n\nMolonai 4\n\nKo hono fakamatalaК»i К»a e founga К»o e tДЃpuakiК»i К»e he kaumДЃtuК»ГЎ mo e kau taulaК»eikГ­ К»a e mДЃ К»o e sДЃkalamД“nitГ­. TaК»u T.S. 401вЂ“421 nai.\n\nMolonai 5\n\nKo hono fakamatalaК»i К»o e founga К»o e tДЃpuakiК»i К»a e uaine К»o e sДЃkalamД“nitГ­. TaК»u T.S. 401вЂ“421 nai.\n\nMolonai 6\n\nК»Oku papitaiso К»a e kakai К»oku fakatomalГЎ pea feohi mo kinautoluвЂ”Ko e kДЃingalotu К»o e SiasГ­ К»a ia К»oku fakatomalГЎ К»oku fakamolemoleК»iвЂ”К»Oku tataki К»a e ngaahi fakatahГЎ К»i he mДЃlohi К»o e LaumДЃlie MДЃК»oniК»onГ­. TaК»u T.S. 401вЂ“421 nai.\n\nMolonai 7\n\nК»Oku fai mai ha fakaafe ke hЕ« ki he mДЃlЕЌlЕЌК»anga К»o e К»EikГ­вЂ”Lotu К»i he loto-moК»oniвЂ”К»Oku hanga К»e he LaumДЃlie К»o KalaisГ­ К»o tokoniК»i К»a e tangatГЎ ke ne К»iloК»i К»a e leleГ­ mei he kovГ­вЂ”К»Oku fakalotoК»i К»e SД“tane К»a e tangatГЎ ke fakaК»ikaiК»i К»a Kalaisi mo faikoviвЂ”К»Oku fakahДЃ К»e he kau palЕЌfitГЎ К»a e hДЃК»ele mai К»a KalaisГ­вЂ”К»Oku makatuК»unga К»i he tuГ­, hono fai К»o e ngaahi manГЎ mo e ngДЃue mai К»a e kau К»ДЃngelГівЂ”К»Oku totonu ke К»amanaki К»a e tangatГЎ ki he moК»ui taК»engatГЎ pea pД«kitai ki he manavaК»ofГЎ. TaК»u T.S. 401вЂ“421 nai.\n\nMolonai 8\n\nKo hono papitaiso К»o e fДЃnau kei Д«kГ­ ko ha angahala fakalielia iaвЂ”К»Oku moК»ui К»ia Kalaisi К»a e fДЃnau Д«kГ­ koeК»uhi ko e FakaleleГ­вЂ”К»Oku tДЃkiekina К»e he tuГ­, fakatomalГЎ, angamaluГє mo e loto-fakatЕЌkilalГі, mo e maК»u К»o e LaumДЃlie MДЃК»oniК»onГ­, mo e kДЃtaki ki he ngataК»angГЎ ki he fakamoК»uГ­. TaК»u T.S. 401вЂ“421 nai.\n\nMolonai 9\n\nК»Oku anga-fakalielia mo angakovi fakatouК»osi К»a e kau NД«faГ­ mo e kau LeimanГЎвЂ”К»Oku nau fefakamamahiК»iК»aki mo fetДЃmateК»aki К»iate kinautoluвЂ”К»Oku lotua К»e Molomona К»a e К»aloК»ofa mo e angalelei К»a e К»OtuГЎ ke nofoК»ia К»a Molonai К»o taК»engata. TaК»u T.S. 401вЂ“421 nai.\n\nMolonai 10\n\nК»Oku maК»u ha fakamoК»oni ki he Tohi К»a MolomonГЎ К»i he mДЃlohi К»o e LaumДЃliГ© MДЃК»oniК»onГ­вЂ”К»Oku foaki К»a e ngaahi meК»a-foaki К»o e LaumДЃliГ© ki he kau tui faivelengГЎвЂ”К»Oku fononga fakataha maК»u pД“ К»a e ngaahi meК»a-foaki fakalaumДЃliГ© mo e tuГ­вЂ”К»Oku lea mai К»a e ngaahi lea К»a MolonaГ­ mei he efГєвЂ”HaК»u kia Kalaisi, pea hoko К»o haohaoa К»iate ia, pea fakamДЃК»oniК»oniК»i homou laumДЃliГ©. TaК»u T.S. 421 nai.\n\n", "eight 0": "[center][font_size=26]Ko e Tohi ʻa Molomoná[/font_size][/center]\n\nKo e Talateú mo e Kau Fakamoʻoní\n\n\n\n\n\n\npeesi talamuʻaki\n\n\npeesi talamuʻaki ʻo e Tohi ʻa Molomoná\n\nKo ia, ko ha fakanounou ia ʻo e lekooti ʻo e kakai ʻo Nīfaí, kae ʻumaʻā foki mo e kau Leimaná—Naʻe tohi ki he kau Leimaná, ʻa ia ko ha toenga ʻo e fale ʻo ʻIsilelí; kae ʻumaʻā foki ki he Siú mo e Senitailé—Naʻe tohi ia ʻi he fekau, pea ʻi he laumālie foki ʻo e kikité mo e fakahaá—Naʻe tohi mo fakamaʻu hake, pea fufuuʻi hake ki he ʻEikí, ke ʻoua naʻa fakaʻauha—Ke toki ʻomai ʻi he foaki mo e māfimafi ʻo e ʻOtuá ke toki liliu ia—Naʻe fakamaʻu ʻe he nima ʻo Molonaí, pea fufuuʻi hake ki he ʻEikí, ke toki ʻomai ʻi hono taimi totonú ʻo fou mai ʻi he kau Senitailé—Pea ʻe liliu ia ʻi he foaki ʻa e ʻOtuá.\n\nTalateú\n\nKo e Tohi ʻa Molomoná ko ha tohi ia ʻo e ngaahi folofola māʻoniʻoni ʻoku tatau mo e Tohi Tapú. Ko ha lekooti ia ʻo e ngaahi ngāue ʻa e ʻOtuá mo e kakai naʻa nau nofoʻi ʻa e ongo ʻAmeliká ʻi he kuonga muʻá, pea ʻoku ʻi ai hono kakato ʻo e ongoongolelei taʻengatá.\n\nKo ha Fakamatala Nounou ʻo Kau ki he Ko e Tohi ʻa Molomoná\n\nKo e Tohi ʻa Molomoná ko ha lekooti toputapu ia ʻo e ngaahi kakai ʻi ʻAmelika ʻi he kuonga muʻá, pea naʻe tongitongi ia ʻi ha ngaahi peleti ukamea. ʻOku fakamatalaʻi ha faʻahinga peleti ukamea ʻe fā ʻi he tohí:\n\nKo e Ngaahi Fakatātaá\n\n\n\n1 Nīfai\n\n\n\n\n\n\n1 Nīfai 1\n\nʻOku kamata ʻe Nīfai ʻa e lekooti ʻo hono kakaí—ʻOku mamata ʻa Līhai ʻi ha meʻa-hā-mai ki ha pou afi peá ne lau mei ha tohi ʻo e kikite—ʻOkú ne fakafetaʻi ki he ʻOtuá, mo ne tomuʻa fakahā ʻa e hāʻele mai ʻa e Mīsaiá, mo ne kikiteʻi hono fakaʻauha ʻo Selūsalemá—ʻOku fakatangaʻi ia ʻe he kau Siú. Taʻu 600 K.M. nai.\n\n1 Nīfai 2\n\nʻOku ʻave ʻe Līhai ʻa hono fāmilí ki he feituʻu maomaonganoa ʻi he matātahi ʻo e Tahi Kulokulá—ʻOku nau tuku ʻenau koloá—ʻOku fai ʻe Līhai ha feilaulau ki he ʻEikí, pea akoʻi hono ngaahi fohá ke nau tauhi ʻa e ngaahi fekaú—ʻOku lāunga ʻa Leimana mo Lēmiuela ʻo kau ki heʻena tamai—ʻOku talangofua ʻa Nīfai, peá ne lotu ʻi he tui; ʻoku folofola mai ʻa e ʻEikí kiate ia, pea ʻoku fili ia ke pule ki hono ngaahi tokouá. Taʻu 600 K.M. nai.\n\n1 Nīfai 3\n\nʻOku foki ʻa e ngaahi foha ʻo Līhaí ki Selūsalema ke ʻomai ʻa e ngaahi peleti ʻo e palasá—ʻOku fakafisi ʻa Lēpani ke tukuange ʻa e ngaahi peletí—ʻOku naʻinaʻi mo poupou ʻa Nīfai ki hono ngaahi tokouá—ʻOku kaihaʻasi ʻe Lēpani ʻenau koloá, peá ne feinga ke fakapoongi ʻa kinautolu—ʻOku taaʻi ʻe Leimana mo Lēmiuela ʻa Nīfai mo Samu, pea ʻoku valokiʻi kinaua ʻe ha ʻāngelo. Taʻu 600–592 K.M. nai.\n\n1 Nīfai 4\n\nʻOku tāmateʻi ʻe Nīfai ʻa Lēpani ʻi he fekau ʻa e ʻEikí, peá ne maʻu ʻa e ngaahi peleti ʻo e palasá ʻi ha filioʻi kākā—ʻOku loto ʻa Sōlami ke fononga ki he fāmili ʻo Līhaí ʻi he feituʻu maomaonganoá. Taʻu 600–592 K.M. nai.\n\n1 Nīfai 5\n\nʻOku lāunga ʻa Selaia kia Līhai—ʻOkú na fiefia fakatouʻosi ʻi he foki mai hona ngaahi fohá—ʻOkú na ʻohake ha ngaahi feilaulau—ʻOku kau ʻi he ngaahi peleti ʻo e palasá ʻa e ngaahi tohi ʻa Mōsesé mo e kau palōfitá—ʻOku fakahā ʻe he ngaahi peleti ko e hako ʻo Siosefa ʻa Līhai—ʻOku kikite ʻa Līhai ʻo kau ki hono hakó mo hono fakatolonga ʻo e ngaahi peletí. Taʻu 600–592 K.M. nai.\n\n1 Nīfai 6\n\nʻOku tohi ʻe Nīfai ʻa e ngaahi meʻa ʻa e ʻOtuá—Ko e taumuʻa ʻa Nīfaí ke fakalotoʻi ʻa e tangatá ke haʻu ki he ʻOtua ʻo ʻĒpalahamé ʻo moʻui. Taʻu 600–592 K.M. nai.\n\n1 Nīfai 7\n\nʻOku toe foki atu ʻa e ngaahi foha ʻo Līhaí ki Selūsalema ʻo fakalotoʻi ʻa ʻIsimeli mo hono falé ke nau kaungā fononga fakataha mo kinautolu—ʻOku angatuʻu ʻa Leimana mo ha niʻihi—ʻOku naʻinaʻi ʻa Nīfai ki hono ongo tokouá ke na tui ki he ʻEikí—ʻOku nau haʻi ia ʻaki ha ngaahi afo, pea nau alea ke fakaʻauha ia—ʻOku fakahaofi ia ʻi he mālohi ʻo e tuí—ʻOku kole fakamolemole hono ongo tokouá—ʻOku fai ʻe Līhai mo kinautolu kotoa pē naʻe ʻiate iá ha feilaulau mo e ngaahi feilaulau tutu. Taʻu 600–592 K.M. nai.\n\n1 Nīfai 8\n\nʻOku mamata ʻa Līhai ʻi ha meʻa-hā-mai ki he ʻakau ʻo e moʻuí—ʻOkú ne kai ʻi hono fuá peá ne fakaʻamu ke kai ai foki mo hono fāmilí—ʻOkú ne mamata ki ha vaʻa ukamea, mo ha hala fāsiʻi mo lausiʻí, mo ha ngaahi ʻao fakapoʻuli ʻokú ne kāpui ʻa e kakaí—ʻOku kai ʻa Selaia, Nīfai, mo Samu ʻi he fua ʻo e ʻakaú, kae fakafisi ʻa Leimana mo Lēmiuela. Taʻu 600–592 K.M. nai.\n\n1 Nīfai 9\n\nʻOku hiki ʻe Nīfai ha lekooti ʻe ua—ʻOku ui kinaua taki taha ko e ngaahi peleti ʻa Nīfaí—ʻOku ʻi he ngaahi peleti lalahí ʻa e hisitōlia fakatuʻasinó; pea ʻoku fakatautautefito ʻa e ngaahi peleti īkí ki he ngaahi meʻa ʻoku toputapú. Taʻu 600–592 K.M. nai.\n\n1 Nīfai 10\n\nʻOku kikiteʻi ʻe Līhai hono fetuku pōpula ʻo e kau Siú ʻe he kakai ʻo Pāpiloné—ʻOkú ne lea ʻo kau ki he hāʻele mai ʻi he lotolotonga ʻo e kau Siú ha Mīsaia, mo ha Fakamoʻui, mo ha Huhuʻi—ʻOku lea foki ʻa Līhai ʻo kau ki he haʻu ha tokotaha ʻa ia te ne papitaiso ʻa e Lami ʻa e ʻOtuá—ʻOku fakamatala ʻa Līhai ʻo kau ki he pekia mo e toetuʻu ʻa e Mīsaiá—ʻOkú ne fakatatau hono fakamoveteveteʻi mo e tānaki ʻo ʻIsilelí ki ha fuʻu ʻōlive—ʻOku fakamatala ʻa Nīfai ʻo kau ki he ʻAlo ʻo e ʻOtuá, mo e meʻa-foaki ʻo e Laumālie Māʻoniʻoní, mo e fie maʻu ke māʻoniʻoní. Taʻu 600–592 K.M. nai.\n\n1 Nīfai 11\n\nʻOku mamata ʻa Nīfai ki he Laumālie ʻo e ʻEikí, pea fakahā mai kiate ia ʻi ha meʻa-hā-mai ʻa e ʻakau ʻo e moʻuí—ʻOkú ne mamata ki he faʻē ʻa e ʻAlo ʻo e ʻOtuá pea ako ʻo ʻilo ki he āfeitaulalo ʻa e ʻOtuá—ʻOkú ne mamata ki he papitaiso, ngāue fakafaifekau, mo hono kalusefai ʻo e Lami ʻa e ʻOtuá—ʻOkú ne mamata foki ki hono ui mo e ngāue fakafaifekau ʻa e Kau ʻAposetolo ʻe Toko Hongofulu Mā Ua ʻa e Lamí. Taʻu 600–592 K.M. nai.\n\n1 Nīfai 12\n\nʻOku mamata ʻa Nīfai ʻi ha meʻa-hā-mai ki he fonua ʻo e talaʻofá; ko e māʻoniʻoni, angahala, mo e tō ʻa hono kakaí; ko e hāʻele mai ʻo e Lami ʻa e ʻOtuá ʻi honau lotolotongá; ko e anga hono fakamāuʻi ʻo ʻIsileli ʻe he Kau Ākonga ʻe Toko Hongofulu Mā Uá mo e Kau ʻAposetolo ʻe Toko Hongofulu Mā Uá; pea mo e tuʻunga fakalielia mo fulikivanu ʻo kinautolu ʻoku fakaʻauʻauhifo ʻi he taʻetuí. Taʻu 600–592 K.M. nai.\n\n1 Nīfai 13\n\nʻOku mamata ʻa Nīfai ʻi ha meʻa-hā-mai ki he siasi ʻo e tēvoló ʻoku fokotuʻu ʻi he lotolotonga ʻo e kau Senitailé, ko hono ʻiloʻi mo hono nofoʻi ʻo ʻAmeliká, ko e mole ha ngaahi konga mahinongofua lahi mo mahuʻinga ʻo e Tohi Tapú, ko e tupu ai ʻa e tuʻunga ʻo e hē ʻa e kau Senitailé, ko e fakafoki mai ʻo e ongoongoleleí, mo hono ʻomai ʻo e tohi ʻo e folofolá ʻi he ngaahi ʻaho fakaʻosí, mo hono langa hake ʻo Saioné. Taʻu 600–592 K.M. nai.\n\n1 Nīfai 14\n\nʻOku fakahā ʻe ha ʻāngelo kia Nīfai ʻa e ngaahi tāpuaki mo e ngaahi malaʻia ʻe tō ki he kau Senitailé—ʻOku ua pē ʻa e siasí: ko e siasi ʻo e Lami ʻa e ʻOtuá mo e siasi ʻo e tēvoló—ʻOku fakatangaʻi ʻa e Kau Māʻoniʻoni ʻa e ʻOtuá ʻi he ngaahi puleʻanga kotoa pē ʻe he fuʻu siasi lahi mo fakalieliá—ʻE tohi ʻe he ʻAposetolo ko Sioné ʻo kau ki he ngataʻanga ʻo e māmaní. Taʻu 600–592 K.M. nai.\n\n1 Nīfai 15\n\nʻE maʻu ʻe he hako ʻo Līhaí ʻa e ongongoleleí mei he kau Senitailé ʻi he ngaahi ʻaho fakaʻosí—ʻOku fakatatau hono tānaki ʻo ʻIsilelí ki ha fuʻu ʻōlive ʻa ia ʻe toe fakahoko ki ai hono ngaahi vaʻa totonú—ʻOku fakamatalaʻi ʻe Nīfai ʻa e meʻa-hā-mai ʻo e ʻakau ʻo e moʻuí peá ne fakamatala ki he fakamaau totonu ʻa e ʻOtuá ʻi hono vahevahe ʻo e kau angahalá mei he kau māʻoniʻoní. Taʻu 600–592 K.M. nai.\n\n1 Nīfai 16\n\nʻOku faingataʻa hono tali ʻe he kau angahalá ʻa e moʻoní—ʻOku mali ʻa e ngaahi foha ʻo Līhaí mo e ngaahi ʻofefine ʻo ʻIsimelí—ʻOku fakahinohinoʻi ʻe he Liahoná ʻa honau hala ʻi he feituʻu maomaonganoá—ʻOku hā mai ʻa e ngaahi fakahinohino mei he ʻEikí ʻoku tohi ʻi he Liahoná mei he taimi ki he taimi—ʻOku mate ʻa ʻIsimeli; ʻoku lāunga hono fāmilí koeʻuhi ko honau ngaahi faingataʻaʻiá. Taʻu 600–592 K.M. nai.\n\n1 Nīfai 17\n\nʻOku fekauʻi ʻa Nīfai ke ne foʻu ha vaka—ʻOku fakafili kiate ia hono ongo tokouá—ʻOkú ne naʻinaʻi kiate kinaua ʻaki haʻane toe fakamatala ki he hisitōlia ʻo e ngaahi ngāue naʻe fai ʻe he ʻOtuá ki ʻIsilelí—ʻOku fonu ʻa Nīfai ʻi he mālohi ʻo e ʻOtuá—ʻOku taʻofi hono ongo tokouá ke ʻoua te na ala kiate ia, telia naʻá na mae ʻo hangē ko e musie mōmoa. Taʻu 592–591 K.M. nai.\n\n1 Nīfai 18\n\nʻOku fakaʻosi ʻa e vaká—ʻOku fakamatala ki hono fanauʻi ʻo Sēkope mo Siosefá—ʻOku kamata ʻa e folau ki he fonua ʻo e talaʻofá—ʻOku kau ʻa e ngaahi foha ʻo ʻIsimelí mo honau ngaahi uaifí ʻi he fakafiefia mo e angatuʻú—ʻOku haʻi ʻa Nīfai, pea teke fakaholomui ʻa e vaká ʻe ha afā lahi—ʻOku tukuange ʻa Nīfai, pea ʻoku lolomi ʻa e afaá ʻi heʻene lotú—Ko e tūʻuta ʻa e kakaí ki he fonua ʻo e talaʻofá. Taʻu 591–589 K.M. nai.\n\n1 Nīfai 19\n\nʻOku ngaohi ʻe Nīfai ha ngaahi peletí mei he maka ukamea, pea tohi ki ai ʻa e hisitōlia ʻo hono kakaí—ʻE hāʻele mai ʻa e ʻOtua ʻo ʻIsilelí ʻi he hili ha taʻu ʻe onongeau mei he taimi naʻe ʻalu ai ʻa Līhai mei Selūsalemá—ʻOku fakamatala ʻa Nīfai ki Heʻene ngaahi mamahí mo hono kalusefaí—ʻE fehiʻanekina ʻa e kau Siú pea fakamoveteveteʻi ʻo aʻu ki he ngaahi ʻaho fakaʻosí, pea te nau toe tafoki ai ki he ʻEikí. Taʻu 588–570 K.M. nai.\n\n1 Nīfai 20\n\nʻOku fakahā ʻe he ʻEikí hono ngaahi finangaló ki ʻIsileli—Kuo fili ʻa ʻIsileli ʻi he afi kakaha ʻo e faingataʻaʻia, pea ke nau ʻalu atu mei Pāpilone—Fakafehoanaki mo e ʻĪsaia vahe 48. Taʻu 588–570 K.M. nai.\n\n1 Nīfai 21\n\nʻE hoko ʻa e Mīsaiá ko e maama ki he kau Senitailé pea te ne fakatauʻatāinaʻi ʻa e kau pōpulá—ʻE toe tānaki mai ʻa ʻIsileli ʻi he mālohi ʻi he ngaahi ʻaho fakaʻosí—ʻE hoko ʻa e ngaahi tuʻí ko ʻenau ngaahi tamai tauhi—Fakafehoanaki mo e ʻĪsaia vahe 49. Taʻu 588–570 K.M. nai.\n\n1 Nīfai 22\n\nʻE fakamovetevete ʻa ʻIsileli ʻi he funga ʻo e māmaní kotoa—ʻE tauhi mo fafangaʻi ʻe he kau Senitailé ʻa ʻIsileli ʻaki ʻa e ongoongoleleí ʻi he ngaahi ʻaho fakaʻosí—ʻE tānaki mai ʻa ʻIsileli mo fakahaofi, pea ʻe tutu ʻa e kau fai angahalá ʻo hangē ko e veve—ʻE fakaʻauha ʻa e puleʻanga ʻo e tēvoló, pea ʻe haʻi ʻa Sētane. Taʻu 588–570 K.M. nai.\n\n2 Nīfai\n\n\n\n\n\n\n2 Nīfai 1\n\nʻOku kikite ʻa Līhai ʻo kau ki ha fonua ʻo e tauʻatāina—ʻE fakamoveteveteʻi mo fakaʻauha hono hakó ʻo kapau te nau fakaʻikaiʻi ʻa e Tokotaha Māʻoniʻoni ʻo ʻIsilelí—ʻOkú ne naʻinaʻi ki hono ngaahi fohá ke nau ʻai ʻa e teunga tau ʻo e māʻoniʻoní. Taʻu 588–570 K.M. nai.\n\n2 Nīfai 2\n\nʻOku fou mai ʻa e huhuʻi ʻi he Mīsaia Māʻoniʻoní—ʻOku mahuʻinga ʻa e tauʻatāina ke filí (faingamālie ʻo e tauʻatāina ke filí) ki he moʻuí mo e hoko ko ha kakai ʻoku lelei angé—Naʻe hinga ʻa ʻĀtamá koeʻuhi ke ʻi ai ʻa e faʻahinga ʻo e tangatá—ʻOku tauʻatāina ʻa e tangatá ke fili ʻa e tauʻatāiná mo e moʻui taʻengatá. Taʻu 588–570 K.M. nai.\n\n2 Nīfai 3\n\nʻOku mamata ʻa Siosefa ʻi ʻIsipité ki he kau Nīfaí ʻi ha meʻa-hā-mai—ʻOkú ne kikite ʻo kau kia Siosefa Sāmita, ʻa ia ko e tangata kikite ʻi he ngaahi ʻaho fakaʻosí; mo Mōsese, ʻa ia te ne fakahaofi ʻa ʻIsilelí; pea mo hono ʻomi ʻo e Tohi ʻa Molomoná. Taʻu 588–570 K.M. nai.\n\n2 Nīfai 4\n\nʻOku naʻinaʻi mo tāpuakiʻi ʻe Līhai ʻa hono hakó—ʻOkú ne pekia pea tanu ia—ʻOku fiefia ʻa Nīfai koeʻuhi ko e angalelei ʻa e ʻOtuá—ʻOku falala ʻa Nīfai ki he ʻEikí ʻo taʻengata. Taʻu 588–570 K.M. nai.\n\n2 Nīfai 5\n\nʻOku ʻalu atu ʻa e kau Nīfaí mei he kau Leimaná, pea nau tauhi ʻa e fono ʻa Mōsesé, mo langa ha temipale—Naʻe motuhi atu ʻa e kau Leimaná ʻi heʻenau taʻetuí mei he ʻao ʻo e ʻEikí pea nau hoko ko ha fakamamahi ki he kau Nīfaí. Taʻu 588–559 K.M. nai.\n\n2 Nīfai 6\n\nʻOku toe fakamatala ʻa Sēkope ki he hisitōlia ʻo e kau Siú: Ko e nofo pōpula mo e foki mei Pāpiloné; ko e ngāue fakafaifekau mo e kalusefai ʻo e Tokotaha Māʻoniʻoni ʻo ʻIsilelí; ko e tokoni naʻa nau maʻu mei he kau Senitailé; mo hono toe fakafoki ʻo e kau Siú ʻi he ngaahi ʻaho fakaʻosí ʻi he taimi te nau tui ai ki he Mīsaiá. Taʻu 559–545 K.M. nai.\n\n2 Nīfai 7\n\nʻOku lea ʻa ʻĪsaia ʻo kau ki he Mīsaiá—ʻE folofola ʻa e Mīsaiá ʻo hangē ha tokotaha potó—Pea te ne tuku hono tuʻá kiate kinautolu te nau kauʻimaea iá—ʻE ʻikai ikunaʻi ia—Fakafehoanaki mo e ʻĪsaia vahe 50. Taʻu 559–545 K.M. nai.\n\n2 Nīfai 8\n\nʻE fakafiemālieʻi ʻe he ʻEikí ʻa Saione ʻi he ngaahi ʻaho fakaʻosí mo tānaki ʻa ʻIsileli—ʻE haʻu ʻa kinautolu kuo huhuʻí ki Saione ʻi he fiefia lahi—Fakafehoanaki mo e ʻĪsaia vahe 51 mo e 52:1–2. Taʻu 559–545 K.M. nai.\n\n2 Nīfai 9\n\nʻE toe tānaki mai ʻa e kau Siú ʻi honau ngaahi fonua kotoa ʻo e talaʻofá—ʻOku hoko ʻa e Fakaleleí ko e totongi huhuʻi ʻo e tangatá mei he Hingá—ʻE tuʻu hake ʻa e sino ʻo e kau pekiá mei he faʻitoká, pea mo honau laumālié mei heli mo palataisi—ʻE fakamāuʻi ʻa kinautolu—ʻOku hanga ʻe he Fakaleleí ʻo fakahaofi mei he maté, mo heli, mo e tēvoló, mo e fakamamahi taʻengatá—ʻE fakamoʻui ʻa e kau māʻoniʻoní ʻi he puleʻanga ʻo e ʻOtuá—ʻOku fakahā ʻa e ngaahi tautea ki he ngaahi angahalá—ʻOku hoko ʻa e Tokotaha Māʻoniʻoni ʻo ʻIsilelí ko e tauhi ʻo e matapaá. Taʻu 559–545 K.M. nai.\n\n2 Nīfai 10\n\nʻE kalusefai ʻe he kau Siú ʻa honau ʻOtuá—ʻE fakamovetevete ʻa kinautolu kae ʻoua kuo kamata ke nau tui kiate ia—ʻE hoko ʻa ʻAmelika ko e fonua ʻo e tauʻatāina ʻe ʻikai pule ai ha tuʻi—Fakalelei ʻa kimoutolu ki he ʻOtuá pea maʻu ʻa e fakamoʻuí ʻi heʻene ʻaloʻofá. Taʻu 559–545 K.M. nai.\n\n2 Nīfai 11\n\nNaʻe mamata ʻa Sēkope ki hono Huhuʻí—ʻOku hoko ʻa e fono ʻa Mōsesé ko hano fakataipe ʻo Kalaisi pea ʻokú ne fakamoʻoniʻi ʻe hāʻele mai. Taʻu 559–545 K.M. nai.\n\n2 Nīfai 12\n\nʻOku mamata ʻa ʻĪsaia ki he temipale ʻi he ngaahi ʻaho fakaʻosí, ko e tānaki ʻo ʻIsilelí, mo e fakamaau mo e melino ʻo e nofo tuʻí—ʻE fakavaivaiʻi ʻa e kakai ʻulu-pupulá mo e fai angahalá ʻi he Hāʻele ʻAnga Uá—Fakafehoanaki mo e ʻĪsaia vahe 2. Taʻu 559–545 K.M. nai.\n\n2 Nīfai 13\n\nʻE tauteaʻi ʻa Siuta mo Selūsalema koeʻuhi ko ʻena talangataʻá—ʻOku taukapoʻi ʻe he ʻEikí mo fakamāuʻi ʻa hono kakaí—ʻOku fakamalaʻiaʻi ʻa e ngaahi ʻofefine ʻo Saioné pea fakamamahiʻi koeʻuhi ko honau ngaahi anga-fakamāmaní—Fakafehoanaki mo e ʻĪsaia vahe 3. Taʻu 559–545 K.M. nai.\n\n2 Nīfai 14\n\nʻE huhuʻi mo fufulu ʻa Saione mo hono ngaahi ʻofefiné lolotonga ʻa e nofo-tuʻí—Fakafehoanaki mo e ʻĪsaia vahe 4. Taʻu 559–545 K.M. nai.\n\n2 Nīfai 15\n\nKo e ngoue vaine (ʻIsileli) ʻa e ʻEikí ʻe lala ia, pea ʻe fakamovetevete ʻa hono kakaí—ʻE hoko mai ha ngaahi faingataʻa kiate kinautolu ʻi honau tuʻunga angatuʻu mo fakamoveteveteá—ʻE hiki hake ʻe he ʻEikí ha fuka pea tānaki mai ʻa ʻIsileli—Fakafehoanaki mo e ʻĪsaia vahe 5. Taʻu 559–545 K.M. nai.\n\n2 Nīfai 16\n\nʻOku mamata ʻa ʻĪsaia ki he ʻEikí—ʻOku fakamolemoleʻi ʻa e ngaahi angahala ʻa ʻĪsaiá—ʻOku ui ia ke ne kikite—ʻOkú ne kikite ʻo kau ki hono fakaʻikaiʻi ʻe he kau Siú ʻa e ngaahi akonaki ʻa Kalaisí—ʻE foki mai ha toenga—Fakafehoanaki mo e ʻĪsaia vahe 6. Taʻu 559–545 K.M. nai.\n\n2 Nīfai 17\n\nʻOku tuʻu tau ʻa ʻIfalemi mo Sīlia ki Siuta—ʻE ʻaloʻi mai ʻa Kalaisi ʻi he tāupoʻou—Fakafehoanaki mo e ʻĪsaia vahe 7. Taʻu 599–545 K.M. nai.\n\n2 Nīfai 18\n\nʻE hoko ʻa Kalaisi ko e maka-tūkiaʻanga mo ha maka ke humu ai—Fekumi ki he ʻEikí, kae ʻikai ki he kau taula faʻahikehe ʻoku mapu ʻo hangē ha manupuná—Falala ki he fonó pea ki he fakamoʻoní ke maʻu mei ai ʻa e fakahinohinó—Fakafehoanaki mo e ʻĪsaia vahe 8. Taʻu 559–545 K.M. nai.\n\n2 Nīfai 19\n\nʻOku lea ʻa ʻĪsaia ʻo kau ki he Mīsaiá—ʻE mamata ʻa e kakai ʻi he fakapoʻulí ki ha maama lahi—ʻE ʻaloʻi mai ha tama kiate kitautolu—ʻE hoko ia ko e Pilinisi ʻo e Melinó pea te ne pule ʻi he taloni ʻo Tēvitá—Fakafehoanaki mo e ʻĪsaia vahe 9. Taʻu 559–545 K.M. nai.\n\n2 Nīfai 20\n\nʻOku hoko hono fakaʻauha ʻo ʻAsiliá ko e fakataipe ʻo hono fakaʻauha ʻo e kau angahalá ʻi he Hāʻele ʻAnga Uá—ʻE toe siʻi pē ʻa e kakaí hili ʻa e toe hāʻele mai ʻa e ʻEikí—ʻE foki mai ʻa e toenga ʻo Sēkopé ʻi he ʻaho ko iá—Fakafehoanaki mo e ʻĪsaia vahe 10. Taʻu 559–545 K.M. nai.\n\n2 Nīfai 21\n\nʻE fakamaau ʻa e tefito ʻo Sesé (Kalaisi) ʻi he māʻoniʻoni—ʻE ʻufiʻufi ʻe he ʻilo ʻo e ʻOtuá ʻa e māmaní ʻi he Nofo-tuʻí—ʻE fokotuʻu hake ʻe he ʻEikí ha fuka pea tānaki fakataha ʻa ʻIsileli—Fakafehoanaki mo e ʻĪsaia vahe 11. Taʻu 559–545 K.M. nai.\n\n2 Nīfai 22\n\nʻE fakafetaʻi ʻa e kakai kotoa pē ki he ʻEikí ʻi he nofo tuʻí—Te ne ʻafio ʻi honau lotolotongá—Fakafehoanaki mo e ʻĪsaia vahe 12. Taʻu 559–545 K.M. nai.\n\n2 Nīfai 23\n\nʻOku hoko hono fakaʻauha ʻo Pāpiloné ko e fakataipe ʻo e fakaʻauha ʻe hoko ʻi he Hāʻele ʻAnga Ua Maí—Ko ha ʻaho ia ʻo e houhau mo e sāuni—ʻE tō ʻa Pāpilone (ko e māmaní) ʻo taʻengata—Fakafehoanaki mo e ʻĪsaia vahe 13. Taʻu 559–545 K.M. nai.\n\n2 Nīfai 24\n\nʻE tānaki ʻa ʻIsileli pea fiefia ʻi heʻenau mālōlō ʻi he Nofo-tuʻí—Naʻe kapusi hifo ʻa Lusifā mei he langí koeʻuhi ko ʻene angatuʻú—ʻE ikunaʻi ʻe ʻIsileli ʻa Pāpilone (ko e māmaní)—Fakafehoanaki mo e ʻĪsaia vahe 14. Taʻu 559–545 K.M. nai.\n\n2 Nīfai 25\n\nʻOku fiefia ʻa Nīfai ʻi he lea mahinongofuá—ʻE mahino ʻa e ngaahi kikite ʻa ʻĪsaiá ʻi he ngaahi ʻaho fakaʻosí—ʻE foki ʻa e kau Siú mei Pāpilone, pea te nau kalusefai ʻa e Mīsaiá, pea ʻe fakamovetevetea mo tauteaʻi ʻa kinautolu—ʻE toe fakafoki ʻa kinautolu ʻi heʻenau tui ki he Mīsaiá—Te ne ʻuluaki hāʻele mai ʻi he taʻu ʻe onongeau hili ʻa e ʻalu atu ʻa Līhai mei Selūsalemá—ʻOku tauhi ʻe he kau Nīfaí ʻa e fono ʻa Mōsesé pea nau tui kia Kalaisi, ʻa ia ko e Tokotaha Māʻoniʻoni ʻo ʻIsilelí. Taʻu 559–545 K.M. nai.\n\n2 Nīfai 26\n\nʻE ngāue mai ʻa Kalaisi ki he kau Nīfaí—ʻOku tomuʻa mamata ʻa Nīfai ki hono fakaʻauha ʻo hono kakaí—Te nau lea hake mei he efú—ʻE fokotuʻu hake ʻe he kau Senitailé ha ngaahi siasi loi mo e ngaahi kautaha fufū—ʻOku taʻofi ʻe he ʻEikí ʻa e ngāue fakataulaʻeiki kākaá. Taʻu 559–545 K.M. nai.\n\n2 Nīfai 27\n\nʻE ʻufiʻufi ʻe he fakapoʻulí mo e hē mei he moʻoní ʻa e funga ʻo e māmaní ʻi he ngaahi ʻaho fakaʻosí—ʻE ʻomai ʻa e Tohi ʻa Molomoná—ʻE ʻi ai ha kau fakamoʻoni ʻe toko tolu te nau fakamoʻoni ki he tohí—ʻE pehē ʻe he tangata potó ʻoku ʻikai te ne lava ʻo lau ha tohi kuo fakamaʻu—ʻE fakahoko ʻe he ʻEikí ha ngāue fakaofo mo fakaʻulia—Fakafehoanaki mo e ʻĪsaia vahe 29. Taʻu 559–545 K.M. nai.\n\n2 Nīfai 28\n\nʻE fokotuʻu ha ngaahi siasi loi ʻi he ngaahi ʻaho fakaʻosí—Te nau akoʻi ʻa e ngaahi tokāteline hala, taʻeʻaonga, mo ngali vale—ʻE lahi ʻa e hē mei he moʻoní ko e tupu mei he kau akonaki loí—ʻE fakatupu ʻe he tēvoló ha ʻita lahi ʻi he loto ʻo e kakaí—Te ne akoʻi ʻa e ngaahi faʻahinga kotoa pē ʻo e ngaahi tokāteline halá. Taʻu 559–545 K.M. nai.\n\n2 Nīfai 29\n\nʻE fakaʻikaiʻi ʻe he kau Senitaile tokolahi ʻa e Tohi ʻa Molomoná—Te nau pehē, ʻOku ʻikai te mau fie maʻu ha ngaahi Tohi Tapu kehe—ʻOku folofola ʻa e ʻEikí ki he ngaahi puleʻanga lahi—Te ne fakamāuʻi ʻa e māmaní mei he ngaahi tohi ʻa ia ʻe tohí. Taʻu 559–545 K.M. nai.\n\n2 Nīfai 30\n\nʻE lau fakataha ʻa e kau Senitaile kuo uluí mo e kakai ʻo e fuakavá—ʻE tui ha kau Leimana mo e kau Siu tokolahi ki he folofola ʻa e ʻOtuá pea nau hoko ko ha kakai fakaʻofoʻofa—ʻE fakafoki ʻa ʻIsileli pea ʻe fakaʻauha ʻa e kau fai angahalá. Taʻu 559–545 K.M. nai.\n\n2 Nīfai 31\n\nʻOku fakamatala ʻa Nīfai ki he ʻuhinga naʻe papitaiso ai ʻa Kalaisí—Kuo pau ke muimui ʻa e kakaí kia Kalaisi, ʻo papitaiso, mo maʻu ʻa e Laumālie Māʻoniʻoní, pea kātaki ki he ngataʻangá koeʻuhi kae fakamoʻui ʻa kinautolu—ʻOku hoko ʻa e fakatomalá mo e papitaisó ko e matapā ki he hala fāsiʻi mo lausiʻí—ʻOku maʻu ʻa e moʻui taʻengatá ʻe kinautolu ʻoku nau tauhi ʻa e ngaahi fekaú hili ʻa e papitaisó. Taʻu 559–545 K.M. nai.\n\n2 Nīfai 32\n\nʻOku lea ʻa e kau ʻāngeló ʻi he mālohi ʻo e Laumālie Māʻoniʻoní—Kuo pau ke lotu ʻa e tangatá pea maʻu ha ʻilo ʻiate kinautolu pē mei he Laumālie Māʻoniʻoní. Taʻu 559–545 K.M. nai.\n\n2 Nīfai 33\n\nʻOku moʻoni ʻa e ngaahi lea ʻa Nīfaí—ʻOku fakamoʻoni ia kia Kalaisi—Ko kinautolu ʻoku tui kia Kalaisí te nau tui ki he ngaahi lea ʻa Nīfaí, ʻa ia ʻe ʻo hoko ko e fakamoʻoni ʻi he fakamaauʻanga ʻo e ʻOtuá. Taʻu 559–545 K.M. nai.\n\nSēkope\n\n\n\n\n\n\nSēkope 1\n\nʻOku feinga ʻa Sēkope mo Siosefa ke fakalotoʻi ʻa e kakaí ke nau tui kia Kalaisi mo tauhi ʻene ngaahi fekaú—ʻOku pekia ʻa Nīfai—ʻOku mafola ʻa e fai angahalá ʻi he kau Nīfaí. Taʻu 544–421 K.M. nai.\n\nSēkope 2\n\nʻOku valokiʻi ʻe Sēkope ʻa e ʻofa ʻi he ngaahi koloá, hīkisiá, mo e anga-taʻemaʻá—ʻOku lava ʻa e kakaí ʻo kumi ki he koloá ke nau tokoni ai ki honau kāingá—ʻOku fakahalaiaʻi ʻe Sēkope ʻa e ngāue taʻe-fakamafaiʻi ʻo e mali tokolahí—ʻOku hōifua ʻa e ʻEikí ki he angamaʻa ʻa e kakai fefiné. Taʻu 544–421 K.M. nai.\n\nSēkope 3\n\nʻOku tali ʻe he loto-maʻá ʻa e folofola fakafiemālie ʻa e ʻOtuá—ʻOku lahi ange ʻa e māʻoniʻoni ʻa e kau Leimaná ʻi he kau Nīfaí—ʻOku lea ʻa Sēkope ʻo fai ha fakatokanga ki he feʻauakí, mo e holi fakakakanó, mo e ngaahi angahala kotoa pē. Taʻu 544–421 K.M. nai.\n\nSēkope 4\n\nNaʻe lotu ʻa e kau palōfita kotoa pē ki he Tamaí ʻi he huafa ʻo Kalaisí—ʻOku hoko hono feilaulau ʻaki ʻe ʻĒpalahame ʻa ʻAisaké, ko e taipe ʻo e ʻOtuá mo hono ʻAlo pē Taha naʻe Fakatupú—ʻOku totonu ke fakalelei ʻa e tangatá ki he ʻOtuá ʻi he Fakaleleí—ʻE liʻaki ʻe he kau Siú ʻa e fuʻu makatuʻungá. Taʻu 544–421 K.M. nai.\n\nSēkope 5\n\nʻOku lau ʻa Sēkope ki he ngaahi lea ʻa Seinosi ʻo fekauʻaki mo e talanoa fakatātā ki he ngaahi ʻōlive koló mo e ʻōlive vaó—Ko ha fakataipe kinautolu ʻo ʻIsileli mo e kau Senitailé—ʻOku fakatātaaʻi hono fakamovetevete mo hono tānaki ʻo ʻIsilelí ʻaki ha ngaahi fakatātā ki muʻa ʻoku teʻeki fakahoko iá—ʻOku lea ʻa Seinosi ʻo kau ki he kau Nīfaí mo e kau Leimaná mo e fale kotoa ʻo ʻIsilelí—ʻE fakahoko ʻa e kau Senitailé ki ʻIsileli—ʻE faifai pea ʻe tutu ʻo ʻosi ʻa e ngoue vainé. Taʻu 544–421 K.M. nai.\n\nSēkope 6\n\nʻE fakamoʻui ʻe he ʻEikí ʻa ʻIsileli ʻi he ngaahi ʻaho fakaʻosí—ʻE tutu ʻa e māmaní ʻaki ʻa e afi—Kuo pau ke muimui ʻa e kakaí kia Kalaisi ke nau hao mei he ano ʻo e afí mo e maka-velá. Taʻu 544–421 K.M. nai.\n\nSēkope 7\n\nʻOku fakaʻikaiʻi ʻe Seialemi ʻa Kalaisi, pea fakakikihi mo Sēkope, ʻo ne fie maʻu ha fakaʻilonga, pea ʻoku teʻia ia ʻe he ʻOtuá—Kuo lea ʻa e kau palōfita kotoa pē ʻo kau kia Kalaisi mo ʻene fakaleleí—Naʻe nofo ʻa e kau Nīfaí ʻi heʻenau moʻuí ʻo hangē ha kau fefonongaʻaki holó, ʻi ha ngaahi tuʻunga faingataʻa lahi pea fehiʻanekinaʻi ʻe he kau Leimaná. Taʻu 544–421 K.M. nai.\n\nʻĪnosi\n\nʻOku lotu lahi ʻa ʻĪnosi pea maʻu ha fakamolemole ʻo ʻene ngaahi angahalá—ʻOku ongo mai ʻa e leʻo ʻo e ʻEikí ki hono ʻatamaí, ʻo talaʻofa mai ʻe fakamoʻui ʻa e kau Leimaná ʻi ha ʻaho he kahaʻú—ʻOku feinga ʻa e kau Nīfaí ke fakaului mai ʻa e kau Leimaná—ʻOku fiefia ʻa ʻĪnosi ʻi hono Huhuʻí. Taʻu 420 K.M. nai.\n\nSeilomi\n\nʻOku tauhi ʻe he kau Nīfaí ʻa e fono ʻa Mōsesé, ʻo nau ʻamanaki atu ki he hāʻele mai ʻa Kalaisí, pea nau tuʻumālie ʻi he fonuá—ʻOku tokolahi ʻa e kau palōfita ʻoku nau ngāue ke nofo maʻu ʻa e kakaí ʻi he hala ʻo e moʻoní. Taʻu 399–361 K.M. nai.\n\nʻAmenai\n\nʻOku tauhi hokohoko ʻe ʻAmenai, ʻAmalone, Kēmisi, ʻApinatomi, mo ʻAmalekai, ʻa e ngaahi lekōtí—ʻOku ʻiloʻi ʻe Mōsaia ʻa e kakai ʻo Seilahemalá, ʻa ia naʻa nau haʻu mei Selūsalema ʻi he ngaahi ʻaho ʻo Setikiá—ʻOku fokotuʻu ʻa Mōsaia ko e tuʻi kiate kinautolu—ʻOku maʻu ʻe he hako ʻo Mūleki ʻi Seilahemalá ʻa Kolianitomuli, ʻa ia ko e fakaʻosi ia ʻo e kau Sēletí—ʻOku fetongi ʻe he Tuʻi ko Penisimaní ʻa Mōsaia—ʻOku totonu ke feilaulau ʻaki ʻe he tangatá ʻa honau laumālié ko ha feilaulau kia Kalaisi. Taʻu 323–130 K.M. nai.\n\nNgaahi Lea ʻa Molomona\n\nʻOku fakanounouʻi ʻe Molomona ʻa e ngaahi peleti lalahi ʻa Nīfaí—ʻOkú ne tuku fakataha ʻa e ngaahi peleti īkí mo e ngaahi peleti kehé—ʻOku fokotuʻu ʻe he tuʻi ko Penisimaní ʻa e melinó ʻi he fonuá. Taʻu T.S. 385 nai.\n\nMōsaia\n\n\n\n\n\n\nMōsaia 1\n\nʻOku akoʻi ʻe he Tuʻi ko Penisimaní ki hono ngaahi fohá ʻa e lea mo e ngaahi kikite ʻa ʻene ngaahi tamaí—Kuo fakatolonga mai ʻenau tui fakalotú mo e sivilaisé koeʻuhi ko e ngaahi lekooti naʻe tauhi ʻi he ngaahi peleti kehekehé—ʻOku fili ʻa Mōsaia ko e tuʻi pea tuku kiate ia ʻa e fatongia ki hono tauhi ʻo e ngaahi lekōtí mo e ngaahi meʻa kehe. Taʻu 130–124 K.M. nai.\n\nMōsaia 2\n\nʻOku folofola ʻa e Tuʻi ko Penisimaní ki hono kakaí—ʻOkú ne fakamatalaʻi kiate kinautolu ʻa e angatonu, taʻe-filifilimānako, mo e fakalaumālie ʻo ʻene pulé—ʻOkú ne naʻinaʻi kiate kinautolu ke nau tauhi ki honau Tuʻi Fakalangí—Ko kinautolu ʻoku angatuʻu ki he ʻOtuá te nau mamahi ʻi he houhaú ʻo hangē ha afi taʻe-faʻa-maté. Taʻu 124 K.M. nai.\n\nMōsaia 3\n\nʻOku hoko atu ʻa e folofola ʻa e tuʻi ko Penisimaní—ʻE ngāue ʻa e ʻEiki Māfimafí ʻi he lotolotonga ʻo e kakaí ʻi he sino ʻo e kelekele—ʻE tafe mai ʻa e taʻataʻá ʻi he ava kotoa ʻo hono kilí ʻi heʻene fai ʻa e fakalelei koeʻuhi ko e ngaahi angahala ʻa e māmaní—Ko hono huafá pē taha ʻe maʻu ai ʻa e fakamoʻuí—ʻOku lava ʻe he tangatá ʻo liʻaki ʻa e tangata fakakakanó pea hoko ko e Kau Māʻoniʻoni ʻi he Fakaleleí—ʻE tatau hono fakamamahiʻi ʻo e kau fai angahalá ko ha ano ʻo e afi mo e makavela. Taʻu 124 K.M. nai.\n\nMōsaia 4\n\nʻOku hoko atu ʻa e folofola ʻa e tuʻi ko Penisimaní—ʻOku hoko ʻa e fakamoʻuí tuʻunga ʻi he Fakaleleí—Tui ki he ʻOtuá pea moʻui—Tauhi maʻu ʻa hono fakamolemoleʻi hoʻomou ngaahi angahalá ʻi he tui mālohi—Foaki atu mei hoʻomou koloá ki he masivá—Fai ʻa e meʻa kotoa pē ʻi he poto pea ʻi he founga maau. Taʻu 124 K.M. nai.\n\nMōsaia 5\n\nʻOku hoko ʻa e Kau Māʻoniʻoní ko e ngaahi foha mo e ngaahi ʻofefine ʻo Kalaisi ʻi he tui—ʻOku ui ʻaki leva ʻa kinautolu ʻa e huafa ʻo Kalaisí—ʻOku naʻinaʻi ʻa e tuʻi ko Penisimaní kiate kinautolu ke nau tuʻu maʻu taʻe-faʻa-ngaue ʻi he ngaahi ngāue leleí. Taʻu 124 K.M. nai.\n\nMōsaia 6\n\nʻOku tohi ʻe he tuʻi ko Penisimaní ʻa e ngaahi hingoa ʻo e kakaí pea fakanofo ha kau taulaʻeiki ke nau akoʻi ʻa kinautolu—ʻOku pule ʻa Mōsaia ko ha tuʻi māʻoniʻoni. Taʻu 124–121 K.M. nai.\n\nMōsaia 7\n\nʻOku ʻilo ʻe ʻĀmoni ʻa e fonua ko Līhai-Nīfaí, ʻa ia ʻoku tuʻi ki ai ʻa Limihaí—ʻOku nofo pōpula ʻa e kakai ʻo Limihaí ki he kau Leimaná—ʻOku fakamatala ʻa Limihai ki honau hisitōliá—Kuo fakamoʻoniʻi ʻe ha palōfita (ko ʻApinetai) ko Kalaisi ʻa e ʻOtua mo e Tamai ʻa e ngaahi meʻa kotoa pē—Ko kinautolu ʻoku nau tūtuuʻi ʻa e koví ʻoku nau utu ko e ʻahiohio, pea ko kinautolu ʻoku falala ki he ʻEikí ʻe fakahaofi ʻa kinautolu. Taʻu 121 K.M. nai.\n\nMōsaia 8\n\nʻOku akoʻi ʻe ʻĀmoni ʻa e kakai ʻo Limihaí—ʻOku ne ʻilo ki he ngaahi peleti ʻe uofulu mā fā ʻa e kau Sēletí—ʻOku lava ʻo liliu ʻa e ngaahi lekooti fakakuongamuʻá ʻe he kau tangata kikité—ʻOku ʻikai ha meʻa-foaki ʻe lahi hake ʻi he hoko ko ha tangata kikité. Taʻu 121 K.M. nai.\n\nMōsaia 9\n\nʻOku taki atu ʻe Sēnifi ha kakai mei Seilahemalá ke maʻu ʻa e fonua ko Līhai-Nīfaí—ʻOku fakangofua kinautolu ʻe he tuʻi ʻo e kau Leimaná ke nau maʻu ʻa e fonuá—ʻOku tau ʻa e kau Leimaná mo e kakai ʻo Sēnifí. Taʻu 200–187 K.M. nai.\n\nMōsaia 10\n\nʻOku hala ʻa e tuʻi ko Leimaná—ʻOku anga-fitaʻa mo fekai ʻa hono kakaí pea nau tui ki he ngaahi talatukufakaholo loi—ʻOku ikunaʻi ʻe Sēnifi mo hono kakai ʻa kinautolu. Taʻu 187–160 K.M. nai.\n\nMōsaia 11\n\nʻOku pule ʻa e Tuʻi ko Noá ʻi he fai angahala—ʻOkú ne manako ʻi he moʻui faikovi mo hono ngaahi uaifí mo e kau sinifú—ʻOku kikite ʻa ʻApinetai ʻe taki pōpula ʻa e kakaí—ʻOku kumi ʻa e Tuʻi ko Noá ke tāmateʻi ia. Taʻu 160–150 K.M. nai.\n\nMōsaia 12\n\nʻOku tuku ʻa ʻApinetai ki he fale fakapōpulá koeʻuhi ko ʻene kikiteʻi hono fakaʻauha ʻo e kakaí mo e pekia ʻa e Tuʻi ko Noá—ʻOku lau ʻe he kau taulaʻeiki loí mei he folofolá mo fakangalingali ʻoku nau tauhi ʻa e fono ʻa Mōsesé—ʻOku kamata ʻe ʻApinetai ke akoʻi kiate kinautolu ʻa e ngaahi Fekau ʻe Hongofulú. Taʻu 148 K.M. nai.\n\nMōsaia 13\n\nʻOku maluʻi ʻa ʻApinetai ʻe ha mālohi fakalangi—ʻOkú ne akoʻi ʻa e ngaahi Fekau ʻe Hongofulú—ʻOku ʻikai maʻu ʻa e fakamoʻuí ʻi he fono ʻa Mōsesé pē—ʻE fai ʻe he ʻOtuá ha fakalelei pea huhuʻi hono kakaí. Taʻu 148 K.M. nai.\n\nMōsaia 14\n\nʻOku lea ʻa ʻĪsaia ʻo kau ki he Mīsaiá—ʻOku fakamatala ʻa ʻĪsaia ʻo kau ki hono lumaʻi mo e ngaahi faingataʻaʻia ʻa e Mīsaiá—ʻOkú ne foaki hono laumālié ko e feilaulau maʻá e angahalá mo fai ʻa e taukapo koeʻuhi ko e kakai ʻoku fai angahalá—Fakafehoanaki mo e ʻĪsaia vahe 53. Taʻu 148 K.M. nai.\n\nMōsaia 15\n\nKo e founga ʻoku hoko ai ʻa Kalaisi ko e Tamaí mo e ʻAló fakatouʻosi—Te ne fai ʻa e taukapo pea fua ʻa e ngaahi maumau-fono ʻa hono kakaí—ʻOku nau hoko mo ʻene kau palōfita māʻoniʻoni kotoa pē ko hono hako—ʻOkú ne fakahoko ʻa e Toetuʻú—ʻOku maʻu ʻe he fānau īkí ʻa e moʻui taʻengatá. Taʻu 148 K.M. nai.\n\nMōsaia 16\n\nʻOku huhuʻi ʻe he ʻOtuá ʻa e kakai kotoa pē mei honau tuʻunga mole mo tō ki laló—Ko kinautolu ʻoku anga-fakakakanó te nau ʻi he tuʻunga tatau pē ʻo hangē kuo ʻikai ha huhuʻí—ʻOku fakahoko ʻe Kalaisi ʻa e toetuʻu ki he moʻui ʻoku ʻikai hano ngataʻangá pe ki he malaʻia ʻoku ʻikai hano ngataʻangá. Taʻu 148 K.M. nai.\n\nMōsaia 17\n\nʻOku tui ʻa ʻAlamā peá ne tohi ʻa e ngaahi lea ʻa ʻApinetaí—ʻOku mate ʻa ʻApinetai ʻi he afi—ʻOkú ne kikiteʻi ʻa e ngaahi mahaki mo e mate ʻi he afi ʻa kinautolu naʻa nau fakapoongi iá. Taʻu 148 K.M. nai.\n\nMōsaia 18\n\nʻOku malanga fakafufū holo pē ʻa ʻAlamā—ʻOkú ne fakamatalaʻi ʻa e fuakava ʻo e papitaisó peá ne fai papitaiso ʻi he ngaahi vai ʻo Molomoná—ʻOkú ne fokotuʻu ʻa e siasi ʻo Kalaisí pea fakanofo ha kau taulaʻeiki—ʻOku nau ngāueʻi pē honau tauhí mo akoʻi ʻa e kakaí—ʻOku hola ʻa ʻAlamā mo hono kakaí mei he kau tamaioʻeiki ʻa e tuʻi ko Noá ki he feituʻu maomaonganoá. Taʻu 147–145 K.M. nai.\n\nMōsaia 19\n\nʻOku feinga ʻa Kitione ke fakapoongi ʻa e Tuʻi ko Noá—ʻOku ʻohofi ʻe he kau Leimaná ʻa e fonuá—ʻOku pekia ʻa e tuʻi ko Noá ʻi he afi—ʻOku pule ʻa Limihai ko e tuʻi fakaongoongo. Taʻu 145–121 K.M. nai.\n\nMōsaia 20\n\nʻOku ʻave fakamālohi ʻa e ngaahi ʻofefine ʻe niʻihi ʻo e kau Leimaná ʻe he kau taulaʻeiki ʻa Noa—ʻOku haʻu ʻa e kau Leimaná ʻo tauʻi ʻa Limihai mo hono kakaí—ʻOku tekeʻi ʻa e kau Leimaná mo fakafiemālieʻi ʻa kinautolu. Taʻu 145–123 K.M. nai.\n\nMōsaia 21\n\nʻOku ʻohofi ʻa e kakai ʻo Limihaí mo ikunaʻi ʻe he kau Leimaná—ʻOku fetaulaki ʻa e kakai ʻo Limihaí mo ʻĀmoni pea ʻoku fakaului ʻa kinautolu—ʻOku nau fakahā kia ʻĀmoni ʻa e ngaahi peleti ʻe uofulu mā fā ʻa e kau Sēletí. Taʻu 122–121 K.M. nai.\n\nMōsaia 22\n\nʻOku fakakaukau ʻa e kakaí ki ha founga ke nau hola ai mei he nofo pōpula ki he kau Leimaná—ʻOku fakainu ʻa e kau Leimaná ʻo nau konā—ʻOku hola ʻa e kakaí, ʻo nau foki ki Seilahemala, pea nau nofo fakaongoongo ki he Tuʻi ko Mōsaiá. Taʻu 121–120 K.M. nai.\n\nMōsaia 23\n\nʻOku fakafisi ʻa ʻAlamā ke hoko ko e tuʻi—ʻOkú ne hoko ko e taulaʻeiki lahi—ʻOku valokiʻi ʻe he ʻEikí ʻa hono kakaí, pea ʻoku ikunaʻi ʻe he kau Leimaná ʻa e fonua ko Heilamí—ʻOku pule fakaongoongo ʻa ʻAmulone, ko e taki ʻo e kau taulaʻeiki ʻa e tuʻi angakovi ko Noá, ki he tuʻi ʻo e kau Leimaná. Taʻu 145–121 K.M. nai.\n\nMōsaia 24\n\nʻOku fakatangaʻi ʻe ʻAmulone ʻa ʻAlamā mo hono kakaí—Kuo pau ke tāmateʻi ʻa kinautolu kapau te nau lotu—ʻOku ngaohi ʻe he ʻEiki ʻa ʻenau ngaahi kavengá ke hangē ʻoku maʻamaʻá—ʻOkú ne fakahaofi ʻa kinautolu mei he nofo pōpulá, pea nau foki ki Seilahemala. Taʻu 145–120 K.M. nai.\n\nMōsaia 25\n\nʻOku hoko ʻa e hako ʻo Mūleki ʻi Seilahemalá ko e kau Nīfai—ʻOku nau ʻilo ki he kakai ʻo ʻAlamaá mo e kakai ʻo Sēnifí—ʻOku papitaiso ʻe ʻAlamā ʻa Limihai mo hono kakaí kotoa—ʻOku tuku ʻe Mōsaia ʻa e mafai kia ʻAlamā ke ne fokotuʻu ʻa e siasi ʻo e ʻOtuá. Taʻu 120 K.M. nai.\n\nMōsaia 26\n\nʻOku tokolahi ha kāingalotu ʻo e siasí kuo tākiekina ki he fai angahalá ʻe he kau taʻetuí—ʻOku talaʻofa kia ʻAlamā te ne maʻu ʻa e moʻui taʻengatá—ʻOku maʻu ʻa e fakamolemolé ʻe kinautolu ʻoku fakatomala mo papitaisó—Ko e kāingalotu ʻo e Siasí ʻoku fai angahala ka ʻoku nau fakatomala mo vete ʻenau angahalá kia ʻAlamā mo e ʻEikí ʻe fakamolemoleʻi ʻa kinautolu; pea ka ʻikai, ʻe ʻikai lau ʻa kinautolu ʻi he kakai ʻo e Siasí. Taʻu 120–100 K.M. nai.\n\nMōsaia 27\n\nʻOku tapui ʻe Mōsaia ʻa e fakatangá pea tuʻutuʻuni ke nau tuʻunga tatau—ʻOku feinga ʻa ʻAlamā ko e siʻi mo e ngaahi foha ʻe toko fā ʻo Mōsaiá ke fakaʻauha ʻa e siasí—ʻOku hā mai ha ʻāngelo ʻo fekau ke taʻofi ʻenau ngaahi ngāue koví—ʻOku taaʻi ʻa ʻAlamā ʻo noa—Kuo pau ke fanauʻi foʻou ʻa e faʻahinga kotoa ʻo e tangatá ka nau maʻu ʻa e fakamoʻuí—ʻOku malanga ʻaki ʻe ʻAlamā mo e ngaahi foha ʻo Mōsaiá ʻa e ngaahi ongoongo fakafiefiá. Taʻu 100–92 K.M. nai.\n\nMōsaia 28\n\nʻOku ʻalu ʻa e ngaahi foha ʻo Mōsaiá ke malanga ki he kau Leimaná—ʻOku ngāue ʻaki ʻe Mōsaia ʻa e ongo maka kikité, ʻo ne liliu ʻa e ngaahi peleti ʻa Sēletí. Taʻu 92 K.M. nai.\n\nMōsaia 29\n\nʻOku fokotuʻu ʻe Mōsaia ke fili ha kau fakamaau kae ʻikai ko ha tuʻi—ʻOku hanga ʻe he ngaahi tuʻi taʻe-māʻoniʻoní ʻo tataki honau kakaí ki he angahalá—ʻOku fili ʻa ʻAlamā ko e Siʻí ko e fakamaau lahi ʻi he leʻo ʻo e kakaí—ʻOkú ne toe hoko foki ko e taulaʻeiki lahi ki he Siasí—ʻOku pekia ʻa ʻAlamā ko e Lahí mo Mōsaia. Taʻu 92–91 K.M. nai.\n\nʻAlamā\n\n\n\n\n\n\nʻAlamā 1\n\nʻOku akoʻi ʻe Nēhoa ha ngaahi tokāteline hala, mo fokotuʻu ha siasi, pea kamata ʻa e ngāue fakataulaʻeiki kākaá, pea ne tāmateʻi ʻa Kitione—ʻOku tāmateʻi ʻa Nēhoa koeʻuhi ko ʻene ngaahi hiá—ʻoku mafola ʻa e fie maná mo e ngaahi fakatangá ʻi he kakaí—ʻOku tauhi pē ʻe he kau taulaʻeikí ʻa kinautolu, ʻoku tauhi ʻe he kakaí ʻa e kau masivá, pea ʻoku tuʻumālie ʻa e siasí. Taʻu 91–88 K.M. nai.\n\nʻAlamā 2\n\nʻOku feinga ʻa ʻAmelikai ke hoko ko e tuʻi pea ʻoku fakafisinga ia ʻi he leʻo ʻo e kakaí—ʻOku fokotuʻu ia ʻe hono kau muimuí ko e tuʻi—ʻOku haʻu ʻa e kau ʻAmelikaí ke tauʻi ʻa e kau Nīfaí pea ʻoku ikunaʻi ʻa kinautolu—ʻOku kau fakataha ʻa e kau Leimaná mo e kau ʻAmelikaí pea ʻoku ikunaʻi ʻa kinautolu—ʻOku tāmateʻi ʻe ʻAlamā ʻa ʻAmelikai. Taʻu 87 K.M. nai.\n\nʻAlamā 3\n\nKuo hanga ʻe he kau ʻAmelikaí ʻo fakaʻilongaʻi ʻa kinautolu ʻo fakatatau ki he kikité—Kuo fakamalaʻiaʻi ʻa e kau Leimaná tuʻunga ʻi heʻenau angatuʻú—ʻoku hanga ʻe he tangatá ʻo fakatupu honau ngaahi fakamalaʻiaʻi pē ʻo kinautolú—ʻoku ikunaʻi ʻe he kau Nīfaí ha kau tau ʻe taha ʻo e kau Leimaná. Taʻu 87–86 K.M. nai.\n\nʻAlamā 4\n\nʻOku papitaiso ʻe ʻAlamā ha kau ului ʻe lau afe—ʻOku tupu hake ʻa e angahalá ʻi he siasí, pea ʻoku taʻofi ʻa e tupulaki ʻa e siasí—ʻOku fili ʻa Nīfaihā ko e fakamaau lahi—ʻOku tokanga pē ʻa ʻAlamā, ʻi heʻene hoko ko e taulaʻeiki lahí, ki he ngāue fakafaifekaú. Taʻu 86–83 K.M. nai.\n\nʻAlamā 5\n\nʻE maʻu ʻa e fakamoʻuí, kapau ʻe fakatomala ʻa e tangatá mo tauhi ʻa e ngaahi fekaú, pea fanauʻi foʻou, mo fakamaʻa honau ngaahi kofú ʻi he taʻataʻa ʻo Kalaisí, pea anga-fakatōkilalo mo liʻaki meiate kinautolu ʻa e loto-hīkisiá mo e meheká, pea fai ʻa e ngaahi ngāue ʻo e māʻoniʻoní—ʻOku ui ʻa e Tauhi-sipi Leleí ki hono kakaí—Ko kinautolu ʻoku nau fai ʻa e ngaahi ngāue koví ko e fānau kinautolu ʻa e tēvoló—ʻOku fakamoʻoni ʻa ʻAlamā ki hono moʻoni ʻo ʻene tokāteliné peá ne fekau ki he kakaí ke nau fakatomala—ʻE tohi ʻa e hingoa ʻo e Kau Māʻoniʻoní ʻi he tohi ʻo e moʻuí. Taʻu 83 K.M. nai.\n\nʻAlamā 6\n\nʻOku fakamaʻa ʻa e siasi ʻi Seilahemalá pea fakamaʻumaʻuluta—ʻOku ʻalu ʻa ʻAlamā ki Kitione ʻo malanga ai. Taʻu 83 K.M. nai.\n\nʻAlamā 7\n\nʻE ʻaloʻi mai ʻa Kalaisi ʻia Mele—Te ne vete ange ʻa e ngaahi haʻi ʻo e maté peá ne fua ʻa e ngaahi angahala ʻa hono kakaí—Ko kinautolu ʻoku fakatomala, mo papitaiso, pea tauhi ʻa e ngaahi fekaú te nau maʻu ʻa e moʻui taʻengatá—ʻE ʻikai lava ʻe he kakai ʻoku ʻulí ʻo maʻu ʻa e puleʻanga ʻo e ʻOtuá—Kuo pau ke maʻu ʻa e loto-fakatōkilaló, tuí, ʻamanaki leleí, mo e manavaʻofá. Taʻu 83 K.M. nai.\n\nʻAlamā 8\n\nʻOku malanga mo fai papitaiso ʻa ʻAlamā ʻi Mīleki—ʻOku ʻikai tali ia ʻi ʻAmonaihā pea ʻokú ne ʻalu mei ai—ʻOku fekauʻi ia ʻe ha ʻāngelo ke foki ʻo malanga ʻaki ʻa e fakatomalá ki he kakaí—ʻOku tali ia ʻe ʻAmuleki, peá na malanga fakataha ʻi ʻAmonaihā. Taʻu 82 K.M. nai.\n\nʻAlamā 9\n\nʻOku fekau ʻe ʻAlamā ki he kakai ʻo ʻAmonaihaá ke nau fakatomala—ʻE ʻaloʻofa ʻa e ʻEikí ki he kau Leimaná ʻi he ngaahi ʻaho fakaʻosí—Kapau ʻe liʻaki ʻe he kau Nīfaí ʻa e māmá, ʻe fakaʻauha ʻa kinautolu ʻe he kau Leimaná—ʻE hāʻele vave mai ʻa e ʻAlo ʻo e ʻOtuá—Te ne huhuʻi ʻa kinautolu ʻoku fakatomala, mo papitaiso pea tui ki hono huafá. Taʻu 82 K.M. nai.\n\nʻAlamā 10\n\nKo e tupu ʻa Līhaí meia Manase—ʻOku fakamatala ʻa ʻAmuleki ki hono fekauʻi ia ʻe he ʻāngeló ke ne tauhi ʻa ʻAlamā—ʻOku hanga ʻe he ngaahi lotu ʻa e kau māʻoniʻoní ʻo fakatupu hano fakahaofi ʻo e kakaí—ʻOku hanga ʻe he kau taukapo mo e kau fakamaau taʻe-māʻoniʻoní ʻo ʻai ʻa e tuʻunga ki hono fakaʻauha ʻo e kakaí. Taʻu 82 K.M. nai.\n\nʻAlamā 11\n\nʻOku fakamatalaʻi ʻa e ngaahi mahuʻinga ʻo e lau paʻanga ʻa e kau Nīfaí—ʻOku fakakikihi ʻa ʻAmuleki mo Sisolome—ʻOku ʻikai fakamoʻui ʻe Kalaisi ʻa e kakaí ʻi heʻenau ngaahi angahalá—Ko kinautolu pē te nau mau ʻa e puleʻanga ʻo e langí ʻe fakamoʻuí—ʻE toe tuʻu hake ʻa e kakai kotoa pē ʻi he anga taʻe-faʻa-mate—ʻOku ʻikai ke toe ʻi ai ha mate hili ʻa e Toetuʻú. Taʻu 82 K.M. nai.\n\nʻAlamā 12\n\nʻOku fakakikihi ʻa ʻAlamā mo Sisolome—ʻOku lava ʻo fakahā ʻa e ngaahi meʻa lilo ʻa e ʻOtuá kiate kinautolu pē ʻoku tui faivelengá—ʻOku fakamāuʻi ʻa e tangatá ʻo fakatatau ki heʻenau ngaahi fakakaukaú, ngaahi tuí, ngaahi leá, mo e ngaahi ngāué—ʻE hoko ki he kau angahalá ha mate fakalaumālie—ʻOku hoko ʻa e moʻui fakamatelie ko ʻení ko ha tuʻunga ʻahiʻahiʻanga—ʻOku hanga ʻe he palani ʻo e huhuʻí ʻo fakahoko ʻa e Toetuʻú ʻo, makatuʻunga ʻi he tuí, mo ha fakamolemoleʻi ʻo e ngaahi angahalá—ʻOku maʻu ʻe kinautolu ʻoku fakatomalá ha totonu ke maʻu ʻa e ʻaloʻofa ʻi he ʻAlo pē Taha naʻe Fakatupú. Taʻu 82 K.M. nai.\n\nʻAlamā 13\n\nʻOku ui ha kau tangata ko e kau taulaʻeiki lahi koeʻuhí ko ʻenau fuʻu tui lahi mo e ngaahi ngāue leleí—Ko honau fatongiá ke akoʻi ʻa e ngaahi fekaú—ʻOku fakamāʻoniʻoniʻi ʻa kinautolu ʻi heʻenau māʻoniʻoní pea nau hū ki he mālōlōʻanga ʻo e ʻEikí—Naʻe kau ʻa Melekisēteki ʻiate kinautolú ni—ʻOku fakahā ʻe he kau ʻāngeló ʻa e ngaahi ongoongo ʻo e fiefia ʻi he fonuá kotoa—Te nau fakahā mai ʻa e hāʻele mai ʻa Kalaisí. Taʻu 82 K.M. nai.\n\nʻAlamā 14\n\nʻOku fakahū ʻa ʻAlamā mo ʻAmuleki ki he fale fakapōpulá pea kauʻimaea ʻa kinaua—Ko hono tutu ʻi he afi ʻa e kakai tuí mo e ngaahi tohi toputapú—ʻOku tali ʻe he ʻEikí ʻaki ʻa e nāunau ʻa e kakai ne mate koeʻuhi ko ʻenau tuí—ʻOku movete ʻa e ngaahi holisi ʻo e fale fakapōpulá ʻo holo ki lalo—ʻOku fakahaofi ʻa ʻAlamā mo ʻAmuleki, pea ʻoku tāmateʻi ʻa hona kau fakatangá. Taʻu 82–81 K.M. nai.\n\nʻAlamā 15\n\nʻOku ʻalu ʻa ʻAlamā mo ʻAmuleki ki Saitome pea fokotuʻu ai ha siasi—ʻOku fakamoʻui ʻe ʻAlamā ʻa Sisolome pea ʻokú ne kau ki he Siasí—ʻOku fakamoʻui ʻe ʻAlamā ʻa Sisolome, pea ʻokú ne kau ki he Siasí. ʻOku papitaiso ʻa e tokolahi, pea ʻoku tuʻumālie ʻa e Siasí—ʻOku ʻalu ʻa ʻAlamā mo ʻAmuleki ki Seilahemala. Taʻu 81 K.M. nai.\n\nʻAlamā 16\n\nʻOku fakaʻauha ʻe he kau Leimaná ʻa e kakai ʻo ʻAmonaihaá—ʻOku taki atu ʻe Sōlami ʻa e kau Nīfaí ʻo nau ikunaʻi ʻa e kau Leimaná—ʻOku malangaʻaki ʻe ʻAlamā mo ʻAmuleki mo ha tokolahi kehe ʻa e ongoongoleleí—ʻOku nau akonaki ʻo ka hili ʻa e toetuʻu ʻa Kalaisí ʻe ha mai ia ki he kau Nīfaí. Taʻu 81–77 K.M. nai.\n\nʻAlamā 17\n\nʻOku maʻu ʻe he ngaahi foha ʻo Mōsaiá ʻa e laumālie ʻo e kikité mo e maʻu fakahaá—ʻOku nau ʻalu atu ʻi honau taki taha hala ke malanga ʻaki ʻa e ongoongoleleí ki he kau Leimaná—ʻOku ʻalu ʻa ʻĀmoni ki he fonua ko ʻIsimelí ʻo ne hoko ai ko ha tamaioʻeiki ʻa e Tuʻi ko Lamōnaí—ʻOku fakahaofi ʻe ʻĀmoni ʻa e ngaahi takanga monumanu iiki ʻa e tuʻí peá ne tāmateʻi hono ngaahi filí ʻi he vai ko Sēpusí. Veesi 1–3, taʻu 77 K.M. nai; veesi 4, taʻu 91–77 K.M. nai; mo e veesi 5–39, taʻu 91 K.M. nai.\n\nʻAlamā 18\n\nʻOku mahalo ʻa e Tuʻi ko Lamōnaí ko e Laumālie Lahi ʻa ʻĀmoni—ʻOku akoʻi ʻe ʻĀmoni ʻa e tuʻi ʻo e Fakatupú, mo e ngaahi ngāue mai ʻa e ʻOtuá ki he tangatá, mo e huhuʻi ʻoku makatuʻunga ʻia Kalaisí—ʻOku tui ʻa Lamōnai pea tō ia ki he kelekelé ʻo hangē kuo pekiá. Taʻu 90 K.M. nai.\n\nʻAlamā 19\n\nʻOku maʻu ʻe Lamōnai ʻa e ʻamanaki lelei te ne maʻu ʻa e moʻui taʻengatá peá ne mamata ki he Huhuʻí—ʻOku ʻāvea ʻa kinautolu kotoa pē ʻi hono falé, pea mamata hanau tokolahi ki he kau ʻāngelo—ʻOku maluʻi ʻa ʻĀmoni ʻi ha mana fakaofo—ʻOkú ne papitaiso ha tokolahi peá ne fokotuʻu ʻa e siasí ʻi honau lotolotongá. Taʻu 90 K.M. nai.\n\nʻAlamā 20\n\nʻOku fekau atu ʻe he ʻEikí ʻa ʻĀmoni ki Mitonai ke fakatauʻatāinaʻi hono kāinga kuo tuku pōpula ʻi aí—ʻOku feʻiloaki ʻa ʻĀmoni mo Lamōnai mo e tamai ʻa Lamōnaí, ʻa ia ko e tuʻi ia ki he fonuá hono kotoa—ʻOku kole ʻe ʻĀmoni ki he tuʻi toulekeleká ke fakangofua hono tukuange hono kāingá. Taʻu 90 K.M. nai.\n\nʻAlamā 21\n\nʻOku akoʻi ʻe ʻĒlone ʻa e kau ʻAmalekaí ʻo kau kia Kalaisi mo ʻEne fakaleleí—ʻOku tuku pōpula ʻa ʻĒlone mo hono kāingá ʻi Mitonai—Naʻe hili honau fakatauʻatāinaʻí, naʻa nau akonaki ʻi he ngaahi fale lotú pea nau fakaului ha tokolahi—ʻOku foaki ʻe Lamōnai ki he kakai ʻo e fonua ko ʻIsimelí ke nau tauʻatāina ʻi heʻenau tui fakalotú. Taʻu 90–77 K.M. nai.\n\nʻAlamā 22\n\nʻOku akoʻi ʻe ʻĒlone ʻa e tamai ʻa Lamōnaí ʻo kau ki he Fakatupú, ko e hinga ʻa ʻĀtamá, mo e palani ʻo e huhuʻi ʻia Kalaisí—ʻOku ului ʻa e tuʻí mo hono falé kotoa—ʻOku fakamatalaʻi ʻa e vahevahe ʻo e fonuá ʻi he kau Nīfaí mo e kau Leimaná. Taʻu 90–77 K.M. nai.\n\nʻAlamā 23\n\nʻOku fanongonongo ʻa e tauʻatāina fakalotú—ʻOku fakaului ʻa e kau Leimana ʻi he potu fonua ʻe fitu mo e ngaahi kolo lalahi—ʻOku nau ui ʻa kinautolu ko e kau ʻAnitai-Nīfai-Līhai pea ʻoku fakaʻatā ʻa kinautolu mei he fakamalaʻiá—ʻOku fakaʻikaiʻi ʻe he kau ʻAmalekaí mo e kau ʻAmuloné ʻa e moʻoní. Taʻu 90–77 K.M. nai.\n\nʻAlamā 24\n\nʻOku haʻu ʻa e kau Leimana ke tauʻi ʻa e kakai ʻo e ʻOtuá—ʻOku fiefia ʻa e kau ʻAnitai-Nīfai-Līhaí ʻia Kalaisi pea ʻaʻahi mai kiate kinautolu ha kau ʻāngelo—ʻOku nau fili ke nau mate kae ʻikai maluʻi ʻa kinautolu—ʻOku ului ha kau Leimana tokolahi kehe. Taʻu 90–77 K.M. nai.\n\nʻAlamā 25\n\nʻOku mafola ʻa e ngaahi fakamamahi ʻa e kau Leimaná—ʻOku ʻauha ʻa e hako ʻo e kau taulaʻeiki ʻa Noá ʻo hangē ko ia naʻe kikiteʻi ʻe ʻApinetaí—ʻOku fakaului ha tokolahi ʻo e kau Leimaná ʻo nau kau mo e kakai ʻo ʻAnitai-Nīfai-Līhaí—ʻOku nau tui kia Kalaisi mo tauhi ʻa e fono ʻa Mōsesé. Taʻu 90–77 K.M. nai.\n\nʻAlamā 26\n\nʻOku vīkiviki ʻa ʻĀmoni ʻi he ʻEikí—ʻOku fakaivia ʻa e kakai tui faivelengá ʻe he ʻEikí pea ʻoku foaki kiate kinautolu ʻa e ʻiló—ʻE makatuʻunga ʻi he tuí hano ʻomi ʻe he tangatá ha kakai ʻe lau afe ki he fakatomalá—ʻOku maʻu ʻe he ʻOtuá ʻa e māfimafi kotoa pē, pea ʻokú ne ʻafioʻi ʻa e meʻa kotoa pē. Taʻu 90–77 K.M. nai.\n\nʻAlamā 27\n\nʻOku folofola ʻa e ʻEikí kia ʻĀmoni ke ne taki ʻa e kakai ʻo ʻAnitai-Nīfai-Līhaí ke nau hao—ʻOku ʻosi ʻa e ivi ʻo ʻĀmoní ʻi heʻene fiefia heʻene feʻiloaki mo ʻAlamaá—ʻOku foaki ʻe he kau Nīfaí ki he kau ʻAnitai-Nīfai-Līhaí ʻa e fonua ko Selesoní—ʻOku ui ʻa kinautolu ko e kakai ʻo ʻĀmoní. Taʻu 90–77 K.M. nai.\n\nʻAlamā 28\n\nʻOku ikunaʻi ʻa e kau Leimaná ʻi ha tau fakaʻulia—ʻOku tō tau ha lau mano—ʻOku tuku ʻa e kau angahalá ki ha tuʻunga ʻo e mamahi taʻetuku; ʻoku maʻu ʻe he kau māʻoniʻoní ha fiefia ʻoku ʻikai hano ngataʻanga. Taʻu 77–76 K.M. nai.\n\nʻAlamā 29\n\nʻOku holi ʻa ʻAlamā ke ne kalanga ʻaki ʻa e fakatomalá ʻi he mālohi ʻo e kau ʻāngeló—ʻOku foaki ʻe he ʻEikí ha kau akonaki ki he ngaahi puleʻanga kotoa pē—ʻOku fiefia ʻa ʻAlamā ʻi he ngāue ʻa e ʻEikí mo e ngaahi ngāue lelei ʻa ʻĀmoni mo hono kāingá. Taʻu 76 K.M. nai.\n\nʻAlamā 30\n\nKo Kolihola, ko e fili ʻo Kalaisí, ʻokú ne taukae kia Kalaisi, ko e Fakaleleí, mo e laumālie ʻo e kikité—ʻOkú ne akonaki ʻaki ʻoku ʻikai ha ʻOtua, pe ha hinga ʻa e tangatá, pe ha tautea ki he angahalá, pea ʻoku ʻikai ha Kalaisi—ʻOku fakamoʻoniʻi ʻe ʻAlamā ʻe hāʻele mai ʻa Kalaisi pea ʻoku fakamoʻoni ʻa e meʻa kotoa pē ʻoku ʻi ai ha ʻOtua—ʻOku fie maʻu ʻe Kolihola ha fakaʻilonga pea ʻoku teʻia ia ʻo noa—Naʻe hā mai ʻa e tēvoló kia Kolihola ʻo hangē ha ʻāngelo ʻo ne akoʻi kiate ia ʻa e ngaahi meʻa ke ne leaʻakí—ʻOku tāmoloki ʻa Kolihola ʻo ne mate. Taʻu 76–74 K.M. nai.\n\nʻAlamā 31\n\nʻOku taki ʻe ʻAlamā ha ngāue ke toe fakatafoki mai ʻa e kau Sōlami naʻe mavahe mei he Siasí—ʻOku fakaʻikaiʻi ʻe he kau Sōlamí ʻa Kalaisi, pea nau tui ki ha fakakaukau hala ʻoku nau lelei ange ʻi he kakai kehé, pea nau lotu ʻaki ʻa e ngaahi lotu tāumaʻu—ʻOku fonu ʻa e kau faifekaú ʻi he Laumālie Māʻoniʻoní—ʻOku mole atu ʻa honau ngaahi faingataʻaʻiá ʻi he fiefia ʻia Kalaisí. Taʻu 74 K.M. nai.\n\nʻAlamā 32\n\nʻOku akoʻi ʻe ʻAlamā ʻa e kakai masivá ko ia kuo hanga ʻe honau ngaahi faingataʻaʻiá ʻo fakavaivaiʻi ʻa kinautolu—Ko e tuí ʻa e ʻamanaki lelei ki he meʻa ʻoku ʻikai mamata ki ai ka ʻoku moʻoni—ʻOku fakamoʻoniʻi ʻe ʻAlamā ʻoku tauhi mai ʻa e kau ʻāngeló ki he kakai tangata, kakai fefine, mo e fānau—ʻOku fakatatau ʻe ʻAlamā ʻa e folofolá ki ha tengaʻi ʻakau—Kuo pau ke tō ia mo fafangaʻi—Pea ʻoku toki tupu hake ia ʻo hoko ko ha fuʻu ʻakau ʻa ia ʻoku toli mei ai ʻa e fua ʻo e moʻui taʻengatá. Taʻu 74 K.M. nai.\n\nʻAlamā 33\n\nʻOku akoʻi ʻe Seinosi ʻoku totonu ke lotu mo hū ʻa e tangatá ʻi he feituʻu kotoa pē, pea ʻoku taʻofi ʻa e ngaahi fakamāú tuʻunga ʻi he ʻAló—ʻOku akoʻi ʻe Seinoki ʻoku foaki mai ʻa e ʻaloʻofá tuʻunga ʻi he ʻAló—Naʻe hiki hake ʻe Mōsese ʻi he maomaonganoá ha fakataipe ʻo e ʻAlo ʻo e ʻOtuá. Taʻu 74 K.M. nai.\n\nʻAlamā 34\n\nʻOku fakamoʻoniʻi ʻe ʻAmuleki ʻoku ʻia Kalaisi ʻa e folofolá ki he fakamoʻuí—ʻO ka ʻikai fakahoko ha fakalelei, kuo pau ke ʻauha ʻa e faʻahinga kotoa ʻo e tangatá—ʻOku tuhu ʻa e fono kotoa ʻa Mōsesé ki he feilaulau ʻa e ʻAlo ʻo e ʻOtuá—Ko e palani taʻengata ʻo e huhuʻí ʻoku makatuʻunga ia ʻi he tuí mo e fakatomalá—Lotu koeʻuhi ko e ngaahi tāpuaki fakamāmani mo fakalaumālié—Ko e moʻuí ni ko e taimi ia ke teuteu ai ʻa e tangatá ke feʻiloaki mo e ʻOtuá—Ngāueʻi homou fakamoʻuí ʻi he manavahē ʻi he ʻao ʻo e ʻOtuá. Taʻu 74 K.M. nai.\n\nʻAlamā 35\n\nʻOku hanga ʻe hono malanga ʻaki ʻo e folofolá ʻo fakaʻauha ʻa e ngāue ʻa e kau Sōlamí—ʻOku nau tuli ʻa e kau ului, ʻa ia kuo nau kau mo e kakai ʻo ʻĀmoni ʻi Selesoní—ʻOku mamahi lahi ʻa ʻAlamā koeʻuhi ko e fai angahala ʻa e kakaí. Taʻu 74 K.M. nai.\n\nʻAlamā 36\n\nʻOku fakamoʻoniʻi ʻe ʻAlamā kia Hilamani ʻa hono fakaului ia hili ʻene mamata ki ha ʻāngeló—ʻOkú ne fepaki mo e ngaahi mamahi ʻo ha laumālie kuo fakamalaʻiaʻi; ʻokú ne ui ki he huafa ʻo Sīsuú, pea fanauʻi ʻi he ʻOtuá—ʻOku fakafonu ʻe ha fiefia lahi ʻa hono laumālié—ʻOkú ne mamata ki ha ngaahi haʻohaʻonga ʻo e kau ʻāngelo ʻoku nau fakafetaʻi ki he ʻOtuá—Kuo aʻusia ʻe ha kau ului tokolahi pea nau mamata ki he ngaahi meʻa kuó ne aʻusia mo mamata ki aí. Taʻu 74 K.M. nai.\n\nʻAlamā 37\n\nʻOku fakatolonga ʻa e ngaahi peleti palasá mo e ngaahi folofola kehé ke ʻomi ha ngaahi laumālie ki he fakamoʻuí—Naʻe fakaʻauha ʻa e kau Sēletí koeʻuhi ko ʻenau fai angahalá—Ko ʻenau ngaahi fakapapaú mo e ngaahi fuakava fufuú kuo pau ke taʻofi ia mei he kakaí—Fealeaʻaki mo e ʻEikí ʻi hoʻo ngaahi ngāue kotoa pē—Hangē hono tataki ʻe he Liahoná ʻa e kau Nīfaí, ʻe pehē hono tataki ʻe he folofola ʻa Kalaisí ʻa e tangatá ki he moʻui taʻengatá. Taʻu 74 K.M. nai.\n\nʻAlamā 38\n\nNaʻe fakatangaʻi ʻa Sipiloni koeʻuhi ko e māʻoniʻoní—Ko e fakamoʻuí ʻoku ʻia Kalaisí, ʻa ia ko e moʻui mo e maama ʻo e māmaní—Taʻofi hoʻo ngaahi holi fakakakanó. Taʻu 74 K.M. nai.\n\nʻAlamā 39\n\nKo e meʻa fakalielia ʻa e angahala fakaeangamaʻá—ʻOku hanga ʻe he ngaahi angahala ʻa Kolianitoní ʻo taʻofi ʻa e kau Sōlamí mei heʻenau tali ʻa e folofolá—ʻOku lava ʻe he huhuʻi ʻa Kalaisí ʻo fakamoʻui ʻa e kakai tui faivelenga naʻa nau moʻui ʻi muʻa ʻiate iá. Taʻu 74 K.M. nai.\n\nʻAlamā 40\n\nʻOku fakahoko ʻe Kalaisi ʻa e toetuʻu ʻa e kakai kotoa pē—ʻOku ʻalu ʻa e kau pekia māʻoniʻoní ki palataisi pea ʻalu ʻa e kau angahalá ki he fakapoʻuli ʻi tuʻá ʻo tatali ai ki he ʻaho ʻo ʻenau toetuʻú—ʻE fakafoki ʻa e meʻa kotoa pē ki honau angatotonu mo haohaoá ʻi he Toetuʻú. Taʻu 74 K.M. nai.\n\nʻAlamā 41\n\nʻE ʻalu atu ʻa e tangatá ʻi he Toetuʻú ki ha tuʻunga ʻo e fiefia taʻetuku pe mamahi taʻetuku—Kuo teʻeki hoko ʻa e fai angahalá ko e fiefia—ʻOku ʻikai maʻu ʻe he tangata fakakakanó ʻa e ʻOtuá ʻi he māmaní—ʻOku toe maʻu ʻe he tangata taki taha ʻi he fakafokí ʻa e ngaahi anga mo e ngaahi ʻulungāanga naʻa nau maʻu ʻi he moʻui fakamatelié. Taʻu 74 K.M. nai.\n\nʻAlamā 42\n\nʻOku hoko ʻa e moʻui fakamatelié ko ha taimi ʻahiʻahiʻanga ke lava ai ʻe he tangatá ʻo fakatomala mo tauhi ki he ʻOtuá—Naʻe fakatupu ʻe he Hingá ʻa e mate fakasino mo e mate fakalaumālie ʻa e faʻahinga kotoa ʻo e tangatá—ʻOku fakahoko ʻa e Huhuʻí tuʻunga ʻi he fakatomalá—Ko e ʻOtuá pē ʻokú ne fai ʻa e fakalelei ki he ngaahi angahala ʻa e māmaní—Ko e ʻaloʻofá ʻoku maʻanautolu pē ʻoku fakatomalá—ʻOku moʻulaloa ʻa hono toengá ki he fakamaau totonu ʻa e ʻOtuá—ʻOku hoko mai ʻa e ʻaloʻofá tuʻunga ʻi he Fakaleleí—Ko e kau fakatomala moʻoní pē ʻe fakamoʻuí. Taʻu 74 K.M. nai.\n\nʻAlamā 43\n\nʻOku malanga ʻaki ʻe ʻAlamā mo hono ngaahi fohá ʻa e folofolá—ʻOku hoko ʻa e kau Sōlamí mo e kau angatuʻu Nīfai kehé ko e kau Leimana—ʻOku haʻu ʻa e kau Leimaná ki he kau Nīfaí ke tau—ʻOku fakateunga ʻe Molonai ʻa e kau Nīfaí ʻaki ʻa e ngaahi teunga tau—ʻOku fakahā ʻe he ʻEikí kia ʻAlamā ʻa e ngaahi fokotuʻutuʻu fufū ki he tau ʻa e kau Leimaná—ʻOku maluʻi ʻe he kau Nīfaí ʻa honau ngaahi ʻapí, ko ʻenau tauʻatāiná, ko honau ngaahi fāmilí, mo ʻenau lotú—ʻOku ʻākilotoa ʻe he ngaahi kau tau ʻa Molonai mo Līhaí ʻa e kau Leimaná. Taʻu 74 K.M. nai.\n\nʻAlamā 44\n\nʻOku fekau ʻe Molonai ki he kau Leimaná ke nau fai ha fuakava ʻo e melino pe ʻe fakaʻauha ʻa kinautolu—ʻOku ʻikai tali ʻe Seilahemena ʻa e fekaú, pea toe hoko atu ʻa e taú—ʻOku ikunaʻi ʻe he kau tau ʻa Molonaí ʻa e kau Leimaná. Taʻu 74–73 K.M. nai.\n\nʻAlamā 45\n\nʻOku tui ʻa Hilamani ki he ngaahi lea ʻa ʻAlamaá—ʻOku kikiteʻi ʻe ʻAlamā ʻa hono fakaʻauha ʻo e kau Nīfaí—ʻOkú ne tāpuakiʻi mo fakamalaʻiaʻi ʻa e fonuá—Mahalo naʻe ʻave ʻa ʻAlamā ʻe he Laumālié, ʻo hangē ko Mōsesé—ʻOku tupu hake ʻa e fekeʻikeʻi ʻi he siasí. Taʻu 73 K.M. nai.\n\nʻAlamā 46\n\nʻOku feinga ʻa ʻAmalekaia ke ne hoko ko e tuʻi—ʻOku hiki hake ʻe Molonai ʻa e tohi fuka ʻo e tauʻatāiná—ʻOkú ne fakalotoʻi ʻa e kakaí ke nau maluʻi ʻenau lotú—ʻOku ui ʻa e kau tui moʻoní ko e kau Kalisitiane—ʻE fakatolonga ha konga ʻo e hako ʻo Siosefá—ʻOku hola ʻa ʻAmalekaia mo e kau angatuʻú ki he fonua ko Nīfaí—ʻOku tāmateʻi ʻa kinautolu ʻoku ʻikai te nau poupouʻi ʻa e feinga ki he tauʻatāiná. Taʻu 73–72 K.M. nai.\n\nʻAlamā 47\n\nʻOku ngāue ʻaki ʻe ʻAmalekaia ʻa e kākaá, fakapoó, mo e fakaolooló ke ne hoko ai ko e tuʻi ʻo e kau Leimaná—ʻOku fai angahala mo anga-fekai lahi ange ʻa e kau Nīfai angatuʻú ʻi he kau Leimaná. Taʻu 72 K.M. nai.\n\nʻAlamā 48\n\nʻOku fakatupu ʻe ʻAmalekaia ʻa e ʻita ʻa e kau Leimaná ki he kau Nīfaí—ʻOku teuteu ʻe Molonai ʻa ho kakaí ke nau maluʻi ʻa e ngaahi tui ʻa e kau Kalisitiané—ʻOkú ne fiefia ʻi he taʻehaʻisia mo e tauʻatāiná pea ko e tangata mālohi ia ʻa e ʻOtuá. Taʻu 72 K.M. nai.\n\nʻAlamā 49\n\nʻOku ʻikai lava ʻe he kau Leimaná ʻo kapa ʻa e ongo kolo naʻe ʻākoloʻi takatakai ʻo ʻAmonaihā mo Noá—ʻOku taukae ʻa ʻAmalekaia ki he ʻOtuá peá ne fakapapau te ne inu ʻa e toto ʻo Molonaí—ʻOku kei ngāue ʻa Hilamani mo hono kāingá ke fakamālohia ʻa e Siasí. Taʻu 72 K.M. nai.\n\nʻAlamā 50\n\nʻOku hanga ʻe Molonai ʻo langa fakamālohi ʻa e ngaahi fonua ʻo e kau Nīfaí—ʻOku nau langa hake ha ngaahi kolo foʻou—ʻOku hoko mai ʻa e ngaahi tau mo e ngaahi fakaʻauha ki he kau Nīfaí ʻi he ngaahi ʻaho ʻo ʻenau fai angahalá mo e ngaahi anga-fakalieliá—ʻOku ikunaʻi ʻa Molianitoni mo ʻene kau angatuʻú ʻe Teanikumi—ʻOku pekia ʻa Nīfaihā, pea ʻoku hoko hono foha ko Peiholaní ki he nofoʻanga fakamāú. Taʻu 72–67 K.M. nai.\n\nʻAlamā 51\n\nʻOku feinga ʻa e kau tangata tuʻí ke liliu ʻa e laó pea fili ha tuʻi—ʻOku poupouʻi ʻa Peiholani mo e kau tangata tauʻatāiná ʻe he leʻo ʻo e kakaí—ʻOku fakamālohiʻi ʻe Molonai ʻa e kau tangata tuʻí ke nau maluʻi honau fonuá pe tāmateʻi ʻa kinautolu—ʻOku hamu ʻe ʻAmalekaia mo e kau Leimaná ha ngaahi kolo lahi ne langa kolotau takai—ʻOku taʻofi ʻe Teanikumi ʻa e ʻoho mai ʻa e kau Leimaná peá ne fakapoongi ʻa ʻAmalekaia ʻi hono fale fehikitakí. Taʻu 67–66 K.M. nai.\n\nʻAlamā 52\n\nʻOku fetongi ʻe ʻAmolone ʻa ʻAmalekaia ko e tuʻi ʻo e kau Leimaná—ʻOku taki ʻe Molonai, Teanikumi, mo Līhai ʻa e kau Nīfaí ʻi ha tau naʻa nau ikunaʻi ai ʻa e kau Leimaná—ʻOku toe maʻu mai ʻa e kolo ko Mūlekí, pea ʻoku tāmateʻi ʻa Sēkope ko e tangata Sōlamí. Taʻu 66–64 K.M. nai.\n\nʻAlamā 53\n\nʻOku ngāue ʻaki ʻa e kau pōpula Leimaná ke nau fakamālohiʻi ʻa e kolo ko Mahú—ʻOku fakatupu ʻe he ngaahi fekeʻikeʻi lahi ʻi he kau Nīfaí ʻa e ngaahi ikuna ʻa e kau Leimaná—ʻOku taki ʻa Hilamani ki he ngaahi foha kei talavou ʻe toko ua afe ʻo e kakai ʻo ʻĀmoní. Taʻu 64–63 K.M. nai.\n\nʻAlamā 54\n\nʻOku alea ʻa ʻAmolone mo Molonai ke fai ha fakafetongi ʻo e kau pōpulá—ʻOku fie maʻu ʻe Molonai ke holomui ʻa e kau Leimaná pea taʻofi ʻenau ngaahi ʻoho mai mo e tāmaté—ʻOku fie maʻu ʻe ʻAmolone ke tuku hifo ʻe he kau Nīfaí ʻa ʻenau ngaahi mahafu taú pea nau hoko ko e kau tamaioʻeiki ki he kau Leimaná. Taʻu 63 K.M. nai.\n\nʻAlamā 55\n\nʻOku fakafisi ʻa Molonai ke fakafetongi ʻa e kau pōpulá—ʻOku kākaaʻi ʻa e kau leʻo Leimaná ʻo nau konā, pea ʻoku fakatauʻatainaʻi ʻa e kau pōpula Nīfaí—ʻOku toe maʻu ʻa e kolo ko Kití taʻe-ha-lilingi toto. Taʻu 63–62 K.M. nai.\n\nʻAlamā 56\n\nʻOku ʻoatu ʻe Hilamani ha tohi kia Molonai, ʻo fakamatala ki he tuʻunga ʻoku ʻi ai ʻa e tau mo e kau Leimaná—ʻOku feia ʻe ʻAnitipesi mo Hilamani ha ikunaʻi kāfakafa ʻo e kau Leimaná—ʻOku tau ʻa e ngaahi foha ʻe toko ua afe ʻo Hilamaní ʻaki ha mālohi fakaofo, pea ʻoku ʻikai tō hanau toko taha. Veesi 1, taʻu 62 K.M. nai; veesi 2–19, taʻu 66 K.M. nai; mo e veesi 20–57, taʻu 65–64 K.M. nai.\n\nʻAlamā 57\n\nʻOku fakamatala ʻa Hilamani ki hono toe maʻu ʻo ʻAnitipalá mo e tukulolo pea mo hono maluʻi ki mui ʻo Kumenaí—ʻOku tau ʻi he loto-toʻa ʻa ʻene kau talavou ʻĀmoní; ʻoku nau kafo kotoa, ka naʻe ʻikai ha toko taha ʻe mate—ʻOku fakamatala ʻa Kiti ki he tāmate mo e hola ʻa e kau pōpula Leimaná. Taʻu 63 K.M. nai.\n\nʻAlamā 58\n\nʻOku ikunaʻi ʻe Hilamani, Kiti, mo Teomena ʻa e kolo ko Manataí ʻi ha tauhele—ʻOku holomui ʻa e kau Leimaná—ʻOku fakahaofi ʻa e ngaahi foha ʻo e kakai ʻo ʻĀmoní ʻi heʻenau tuʻu maʻu ʻi hono maluʻi ʻenau tauʻatāiná mo ʻenau tuí. Taʻu 63–62 K.M. nai.\n\nʻAlamā 59\n\nʻOku kole ʻe Molonai kia Peiholani ke fakatokolahi ʻa e kau tau ʻa Hilamaní—ʻOku faʻao ʻe he kau Leimaná ʻa e kolo ko Nīfaihaá—ʻOku ʻita ʻa Molonai ki he puleʻangá. Taʻu 62 K.M. nai.\n\nʻAlamā 60\n\nʻOku lāunga ʻa Molonai kia Peiholani koeʻuhi ko e taʻetokanga ʻa e puleʻangá ki he ngaahi kau taú—ʻOku tuku ʻe he ʻEikí ke tāmateʻi ʻa e kakai māʻoniʻoní—Kuo pau ke ngāue ʻaki ʻe he kau Nīfaí ʻa honau mālohí mo ʻenau koloá kotoa pē ke fakahaofi kinautolu mei honau ngaahi filí—ʻOku fakamanamana mai ʻe Molonai te ne tauʻi ʻa e puleʻangá kapau ʻe ʻikai ʻomi ha tokoni ki heʻenau ngaahi kau taú. Taʻu 62 K.M. nai.\n\nʻAlamā 61\n\nʻOku fakahā ʻe Peiholani kia Molonai ʻa e taʻe-fie-tokoni mo e angatuʻu ki he puleʻangá—ʻOku puleʻi ʻe he kau tangata tuʻí ʻa Seilahemala pea ʻoku nau kau mo e kau Leimaná—ʻOku kole ʻe Peiholani ha tokoni fakakautau ke tauʻi ʻa e kau angatuʻú. Taʻu 62 K.M. nai.\n\nʻAlamā 62\n\nʻOku laka atu ʻa Molonai ke tokoni kia Peiholani ʻi he fonua ko Kitioné—ʻOku tāmateʻi ʻa e kau tangata tuʻi ʻoku nau fakafisi ke maluʻi honau fonuá—ʻOku toe maʻu ʻe Peiholani mo Molonai ʻa Nīfaihā—ʻOku tokolahi ʻa e kau Leimaná ʻoku kau mai ki he kakai ʻo ʻĀmoní—ʻOku tāmateʻi ʻe Teanikumi ʻa ʻAmolone pea ʻoku fakapoongi foki mo ia—ʻOku tuli ʻa e kau Leimaná mei he fonuá, pea fokotuʻu ʻa e melinó—ʻOku foki ʻa Hilamani ki he ngāue fakafaifekaú pea langa hake ʻa e siasí. Taʻu 62–57 K.M. nai.\n\nʻAlamā 63\n\nʻOku tauhi ʻe Sipiloni pea hoko kia Hilamani ʻa e ngaahi lekooti toputapú—ʻOku fononga ha kau Nīfai tokolahi ki he fonua fakatokelaú—ʻOku foʻu ʻe Heikoti ha ngaahi vaka, pea folau ai ki he tahi hihifó—ʻOku ikunaʻi ʻe Molonaihā ʻa e kau Leimaná ʻi he tau. Taʻu 56–52 K.M. nai.\n\nHilamani\n\n\n\n\n\n\nHilamani 1\n\nʻOku hoko ʻa Peiholani hono uá ko e fakamaau lahí pea ʻoku fakapoongi ia ʻe Kisikumeni—ʻOku hoko ʻa Peikumenai ki he nofoʻanga fakamāú—ʻOku taki ʻe Kolianitomuli ʻa e ngaahi kau tau ʻa e kau Leimaná, ʻo nau ikunaʻi ʻa Seilahemala, pea ʻoku fakapoongi ʻa Peikumenai. ʻOku ikunaʻi ʻe Molonaihā ʻa e kau Leimaná pea toe maʻu ʻa Seilahemala, pea ʻoku fakapoongi ʻa Kolianitomuli. Taʻu 52–50 K.M. nai.\n\nHilamani 2\n\nʻOku hoko ʻa Hilamani, ko e foha ʻo Hilamani, ko e fakamaau lahí—ʻOku taki ʻe Katianetoni ʻa e kautaha ʻa Kisikumení—ʻOku hanga ʻe he tamaioʻeiki ʻa Hilamani ʻo tāmateʻi ʻa Kisikumeni, pea hola ʻa e kautaha ʻa Katianetoní ki he feituʻu maomaonganoá. Taʻu 50–49 K.M. nai.\n\nHilamani 3\n\nʻOku hiki atu ha kau Nīfai tokolahi ki he fonua ʻi he fakatokelaú—ʻOku nau langa ʻa e ngaahi fale ʻo e sima pea nau tauhi ʻa e ngaahi lekooti lahi—ʻOku fakaului pea papitaiso ʻa e toko lau mano—ʻOku hanga ʻe he folofola ʻa e ʻOtuá ʻo tākiekina mai ʻa e tangatá ki he fakamoʻuí—ʻOku maʻu ʻe Nīfai ko e foha ʻo Hilamaní ʻa e nofoʻanga fakamāú. Taʻu 49–39 K.M. nai.\n\nHilamani 4\n\nʻOku kau fakataha ʻa e kau Nīfai angatuʻú mo e kau Leimaná ʻo maʻu ʻa e fonua ko Seilahemalá—ʻOku tupu hono ikunaʻi ʻo e kau Nīfaí mei heʻenau fai angahalá—ʻOku fakaʻauʻau hifo ʻa e Siasí, pea kamata ʻa e kakaí ke vaivai ʻo hangē ko e kau Leimaná. Taʻu 38–30 K.M. nai.\n\nHilamani 5\n\nʻOku fakaʻaongaʻi ʻe Nīfai mo Līhai hona taimí kotoa ʻi he malangá—ʻOku hanga ʻe hona hingoá ʻo fakamanatu mai kiate kinaua ke faʻifaʻitaki ʻena moʻuí ki heʻena ngaahi kuí—ʻOku huhuʻi ʻe Kalaisi ʻa kinautolu ʻoku fakatomalá—ʻOku fakaului ʻe Nīfai mo Līhai ha tokolahi pea ʻoku tuku pōpula ʻa kinaua, pea ʻoku takatakai ʻa kinaua ʻe he afi—ʻOku fakamalumalu ʻe ha ʻao fakapoʻuli ʻa e kakai ʻe toko tolungeau—ʻOku ngalulululu ʻa e kelekelé, pea fekauʻi ʻa e kakaí ʻe ha leʻo ke nau fakatomala—ʻOku fetalanoaʻaki ʻa Nīfai mo Līhai mo e kau ʻāngelo, pea ʻoku takatakai ʻa e fuʻu kakaí ʻe he afi. Taʻu 30 K.M. nai.\n\nHilamani 6\n\nʻOku malanga ʻa e kau Leimana māʻoniʻoní ki he kau Nīfai fai angahalá—ʻOku tuʻumālie ʻa e ongo kakaí fakatouʻosi ʻi ha kuonga ʻo e melino mo e mahu—ʻOku hanga ʻe Lusifā, ko e tupuʻanga ʻo e angahalá, ʻo ueʻi hake ʻa e loto ʻo e kau fai angahalá mo e kau kaihaʻa ʻa Katianetoní ke fakapō mo fai angahala—ʻOku maʻu ʻe he kau kaihaʻá ʻa e puleʻanga ʻo e kau Nīfaí. Taʻu 29–23 K.M. nai.\n\nHilamani 7\n\nʻOku kapusi ʻa Nīfai mei he tokelaú pea ʻokú ne foki ki Seilahemala—ʻOkú ne lotu ʻi he taua ʻi heʻene ngoué, peá ne kalanga ki he kakaí ke nau fakatomala pe te nau ʻauha. Taʻu 23–21 K.M. nai.\n\nHilamani 8\n\nʻOku feinga ʻa e kau fakamaau koví ke ueʻi hake ʻa e kakaí ke ʻita kia Nīfai—Naʻe fakamoʻoni kotoa ʻa ʻĒpalahame, Mōsese, Seinosi, Seinoki, ʻĒsaiasi, ʻĪsaia, Selemaia, Līhai, mo Nīfai kia Kalaisi—ʻOku fakahā ʻe Nīfai ʻi hono fakahinohinoʻi ia ʻe he Laumālié ʻa hono fakapoongi ʻo e fakamaau lahí. Taʻu 23–21 K.M. nai.\n\nHilamani 9\n\nʻOku ʻilo ʻe ha kau talafekau ʻa e fakamaau lahí kuo mate ʻi he fakamaauʻangá—ʻOku tuku ʻa kinautolu ʻi he fale fakapōpulá pea toki tukuange ki mui—ʻOku fakahā ʻe Nīfai ʻi he fakahinohino ʻa e Laumālié ko Seianitumi ʻa e tokotaha fakapoó—ʻOku tali ʻa Nīfai ʻe ha niʻihi ko ha palōfita ia. Taʻu 23–21 K.M. nai.\n\nHilamani 10\n\nʻOku foaki ʻe he ʻEikí kia Nīfai ʻa e mālohi ke fakamaʻú—ʻOkú ne maʻu ai ʻa e mālohi ke fakamaʻu mo vete ʻi he māmaní pea ʻi he langí foki—ʻOkú ne fekau ki he kakaí ke nau fakatomala pe ko ʻenau ʻauha—ʻOku ʻave ia ʻe he Laumālié mei he haʻofanga kakai ki he haʻofanga kakai. Taʻu 21–20 K.M. nai.\n\nHilamani 11\n\nʻOku kole ʻe Nīfai ki he ʻEikí ke fetongi ʻenau taú ʻaki ha honge—ʻOku mate ha kakai tokolahi—ʻOku nau fakatomala, pea ʻoku kole ʻe Nīfai ki he ʻEikí ke tuku mai ha ʻuha—ʻOku maʻu ʻe Nīfai mo Līhai ha ngaahi fakahā lahi—ʻOku fokotuʻu maʻu ʻe he kau kaihaʻa ʻa Katianetoní ʻa kinautolu ʻi he fonuá. Taʻu 20–6 K.M. nai.\n\nHilamani 12\n\nʻOku taʻe-angatonu mo vale pea vave ʻa e faʻahinga ʻo e tangatá ke fai kovi—ʻOku tauteaʻi ʻe he ʻEikí ʻa hono kakaí—Ko e taʻeʻaonga ʻa e mālohi ʻo e tangatá ʻi hono fakatatau ki he māfimafi ʻo e ʻOtuá—ʻI he ʻaho ʻo e fakamāú, ʻe maʻu ʻe he tangatá ʻa e moʻui taʻengatá pe ko e malaʻia taʻengatá. Taʻu 6 K.M. nai.\n\nHilamani 13\n\nʻOku kikite ʻa Samuela ko e tangata Leimaná ki hono fakaʻauha ʻo e kau Nīfaí ʻo kapau ʻe ʻikai te nau fakatomala—ʻOku fakamalaʻiaʻi ʻa kinautolu mo ʻenau ngaahi koloá—ʻOku nau kapusi mo tolomakaʻi ʻa e kau palōfitá, pea ʻoku ʻātakaiʻi ʻa kinautolu e he ngaahi laumālie ʻuli, pea nau kumi ki he fiefia ʻi he fai angahala. Taʻu 6 K.M. nai.\n\nHilamani 14\n\nʻOku kikiteʻi ʻe Samuela ʻe maama lolotonga ʻa e poʻulí pea ʻe hā mai ha fetuʻu foʻou ʻi he ʻaloʻi ʻo Kalaisí—ʻOku huhuʻi ʻe Kalaisi ʻa e tangatá mei he mate fakasinó mo e mate fakalaumālié—ʻE kau ʻi he ngaahi fakaʻilonga ʻo ʻene pekiá ʻa e ʻaho ʻe tolu ʻo e fakapoʻuli, mo e mafahifahi ʻa e ngaahi maká, pea mo e ngaahi fuʻu liliu lahi ʻi natula. Taʻu 6 K.M. nai.\n\nHilamani 15\n\nʻOku tauteaʻi ʻe he ʻEikí ʻa e kau Nīfaí koeʻuhi ko ʻene ʻofa ʻiate kinautolú—ʻOku tuʻu maʻu mo tuʻu ʻaliʻakiaki ʻa e kau ului Leimaná ʻi he tuí—ʻE ʻaloʻofa ʻa e ʻEikí ki he kau Leimaná ʻi he ngaahi ʻaho fakaʻosí. Taʻu 6 K.M. nai.\n\nHilamani 16\n\nʻOku papitaiso ʻe Nīfai ʻa e kau Nīfai naʻe tui kia Samuelá—ʻOku ʻikai lava ʻo tāmateʻi ʻa Samuela ʻaki ʻa e ngaahi ngahaú mo e ngaahi maka ʻa e kau Nīfai taʻe-fakatomalá—ʻOku fakafefeka ʻe ha niʻihi ʻa honau lotó, pea mamata ha niʻihi ki ha kau ʻāngelo—ʻOku pehē ʻe he kakai taʻetuí ʻoku ʻikai ʻaonga ke tui kia Kalaisi mo ʻene hāʻele mai ki Selūsalemá. Taʻu 6–1 K.M. nai.\n\n3 Nīfai\n\n\n\n\n\n\n3 Nīfai 1\n\nʻOku ʻalu atu ʻa Nīfai, ko e foha ʻo Hilamaní, mei he fonuá, pea ʻoku tauhi ʻe hono foha ko Nīfaí ʻa e ngaahi lekōtí—Neongo hono lahi ʻo e ngaahi fakaʻilongá mo e ngaahi meʻa fakaofó, naʻe kei filioʻi pē ʻa e kau fai angahalá ke tāmateʻi ʻa e kau māʻoniʻoní—ʻOku hoko ʻa e pō ʻo e ʻaloʻi ʻo Kalaisí—ʻOku fakahā ʻa e fakaʻilongá, pea ʻoku hopo hake ha fetuʻu foʻou—ʻOku fakautuutu ʻa e loí mo e kākaá, pea ʻoku tāmateʻi ʻe he kau kaihaʻa Katianetoní ʻa e tokolahi. Taʻu T.S. 1–4 nai.\n\n3 Nīfai 2\n\nʻOku fakautuutu ʻa e fai angahalá mo e ngaahi anga-fakalieliá ʻi he kakaí—ʻOku kau fakataha ʻa e kau Nīfaí mo e kau Leimaná ke maluʻi ʻa kinautolu mei he kau kaihaʻa ʻa Katianetoní—ʻOku liliu ʻa e kau Leimana ne uluí ʻo hinehina pea ʻoku ui ʻa kinautolu ko e kau Nīfai. Taʻu T.S. 5–16 nai.\n\n3 Nīfai 3\n\nʻOku fekau ʻe Kitianehai, ko e taki ʻo e kau kaihaʻa Katianetoní, kia Leikoneose mo e kau Nīfaí ke nau tukulolo mo tukuange honau ngaahi fonuá—ʻOku fili ʻe Leikoneose ʻa Kitikitonai ko e ʻeikitau pule ʻo e ngaahi kau taú—ʻOku fakataha ʻa e kau Nīfaí ki Seilahemala mo Mahu ke maluʻi ʻa kinautolu. Taʻu T.S. 16–18 nai.\n\n3 Nīfai 4\n\nʻOku ikunaʻi ʻe he kau Nīfaí ʻa e kau kaihaʻa ʻa Katianetoní—ʻOku fakapoongi ʻa Kitianihai, pea ʻoku tautau hono fetongi, ko Semenilaihā—ʻOku fakafetaʻi ʻa e kau Nīfaí ki he ʻEikí koeʻuhi ko ʻenau ngaahi ikuná. Taʻu T.S. 19–22 nai.\n\n3 Nīfai 5\n\nʻOku fakatomala ʻa e kau Nīfaí mo liʻaki ʻenau ngaahi angahalá—ʻOku tohi ʻe Molomona ʻa e hisitōlia ʻo hono kakaí mo fakahā ʻa e folofola taʻengatá kiate kinautolu—ʻE tānaki mai ʻa ʻIsileli mei hono fakamovetevetea fuoloa iá. Taʻu T.S. 22–26 nai.\n\n3 Nīfai 6\n\nʻOku tuʻumālie ʻa e kau Nīfaí—ʻoku tupu hake ʻa e loto-hīkisiá, maʻu koloá, mo e ngaahi vahevahe ʻi he tuʻunga ʻo e kakaí—ʻOku maveuveu ʻa e siasí ʻi he ngaahi fefakakikihiʻaki—ʻOku taki ʻe Sētane ʻa e kakaí ke angatuʻu fakahāhā—ʻOku kalanga ha kau palōfita tokolahi ʻaki ʻa e fakatomalá pea ʻoku tāmateʻi ʻa kinautolu—ʻOku fefonotaki ʻa e kau fakapoó ke toʻo ʻa e puleʻangá. Taʻu T.S. 26–30 nai.\n\n3 Nīfai 7\n\nʻOku fakapoongi ʻa e fakamaau lahí, pea fakaʻauha ʻa e puleʻangá, pea vahevahe ʻa e kakaí ki ha ngaahi faʻahinga kakai—ʻOku hoko ʻa Sēkope, ko ha fili ʻo Kalaisi, ko e tuʻi ʻo ha kautaha fufū—ʻOku malanga ʻaki ʻe Nīfai ʻa e fakatomalá mo e tui kia Kalaisí—ʻOku tauhi mai ha kau ʻāngelo kiate ia ʻi he ʻaho taki taha, pea ʻokú ne fokotuʻu hake hono tokouá mei he maté—ʻOku fakatomala ha tokolahi pea nau papitaiso. Taʻu T.S. 30–33 nai.\n\n3 Nīfai 8\n\nʻOku hoko ʻa e ngaahi afaá, ngaahi mofuiké, ngaahi afí, ngaahi ʻahiohió, mo e ngaahi fakatuʻutāmaki ʻo natulá ko e ngaahi fakaʻilonga ki hono kalusefai ʻo Kalaisi ki he ʻakaú—ʻOku mate ha kakai tokolahi—ʻoku ʻufiʻufi ʻe he fakapoʻulí ʻa e funga ʻo e fonuá ʻi ha ʻaho ʻe tolu—ʻOku mamahi lahi ʻa kinautolu ne toé koeʻuhi ko e ngaahi fakamamahi kuo hoko kiate kinautolú. Taʻu T.S. 33–34 nai.\n\n3 Nīfai 9\n\nʻOku fakahā ʻe he leʻo ʻo Kalaisí mei he fakapoʻulí, hono fakaʻauha ʻo e kakai tokolahi mo e ngaahi kolo lalahi koeʻuhi ko ʻenau ngaahi fai angahalá—ʻOkú ne toe fakahā foki ko e ʻEikí ia, peá ne fakahā mo hono fakahoko ʻo e fono ʻa Mōsesé, pea fakaafeʻi ʻa e kakaí ke nau haʻu kiate ia ʻo moʻui. Taʻu T.S. 34 nai.\n\n3 Nīfai 10\n\nʻOku fakalongolongo ʻa e fonuá ʻi ha ngaahi houa lahi—ʻOku ongo mai ʻa e leʻo ʻo Kalaisí ʻo talaʻofa ʻe tānaki hono kakaí ʻo hangē ko e tānaki fakataha ʻe he motuʻa moá ʻa hono ʻuhikí ʻi hono lalo kapakaú—Ko e konga ʻo e kakaí ne māʻoniʻoni angé kuo fakahaofi ʻa kinautolu. Taʻu T.S. 34–35 nai.\n\n3 Nīfai 11\n\nʻOku fakamoʻoniʻi ʻe he Tamaí ki Hono ʻAlo ʻOfaʻangá—ʻOku hā mai ʻa Kalaisi mo fakahā kuó ne fai ʻa e fakalelei—ʻOku ala ʻa e kakaí ki he ngaahi mata kafo ʻi hono ongo nimá, vaʻé mo hono vakavaká—ʻOku nau kalanga Hōsana—ʻOkú ne folofola ki he anga mo e ngaahi founga ʻo e papitaisó—ʻOku tupu ʻa e laumālie ʻo e fakakikihí mei he tēvoló—Ko e tokāteline ʻa Kalaisí ke tui ʻa e tangatá pea papitaiso mo maʻu ʻa e Laumālie Māʻoniʻoní. Taʻu T.S. 34 nai.\n\n3 Nīfai 12\n\nʻOku ui ʻe Sīsū mo foaki ʻa e mālohi ki he Toko Hongofulu Mā Uá—ʻOkú ne fai ki he kau Nīfaí ha malanga ʻoku tatau mo e Malanga ʻi he Moʻungá—ʻOkú ne folofola ʻo kau ki he Ngaahi Tāpuaki tatau pē mo ia ʻi he malanga ʻi he moʻungá—ʻOku māʻolunga pea mahuʻinga ange ʻene ngaahi akonakí ʻi he fono ʻa Mōsesé—ʻOku fekau ki he tangatá ke ne haohaoa ʻo hangē ko ʻene haohaoa mo ʻene Tamaí—Fakafehoanaki mo e Mātiu vahe 5. Taʻu T.S. 34 nai.\n\n3 Nīfai 13\n\nʻOku akoʻi ʻe Sīsū ki he kau Nīfaí ʻa e Lotu ʻa e ʻEikí—ʻOku fekau ke nau teuteu ʻa e ngaahi koloa ʻi he langí—ʻOku fekau ki he Toko Hongofulu Mā Uá ʻi heʻenau ngāué ke ʻoua naʻa nau fakakaukau ki heʻenau ngaahi fiemaʻu fakatuʻasinó—Fakafehoanaki mo e Mātiu vahe 6. Taʻu T.S. 34 nai.\n\n3 Nīfai 14\n\nʻOku folofola ʻa Sīsū ʻo fekau: ʻOua ʻe fakamaau; kole ki he ʻOtuá; tokanga telia ʻa e kau palōfita kākaá—ʻOkú ne talaʻofa ʻa e fakamoʻuí kiate kinautolu ʻoku fai ʻa e finangalo ʻo e Tamaí—Fakafehoanaki mo e Mātiu vahe 7. Taʻu T.S. 34 nai.\n\n3 Nīfai 15\n\nʻOku fakahā ʻe Sīsū ʻoku fakahoko ʻiate ia ʻa e fono ʻa Mōsesé—Ko e kau Nīfaí ʻa e fanga sipi kehe naʻá ne folofola ʻo kau ki ai ʻi Selūsalemá—Ko e meʻa ʻi he fai angahalá, ne ʻikai ʻiloʻi ai ʻe he kakai ʻo e ʻEikí ʻi Selūsalemá ki he fanga sipi ne fakamoveteveteʻi ʻo ʻIsilelí. Taʻu T.S. 34 nai.\n\n3 Nīfai 16\n\nʻE hāʻele ʻa Sīsū ki he niʻihi kehe ʻoku nau ʻo e fanga sipi hē ʻo ʻIsilelí—ʻI he ngaahi ʻaho fakaʻosí ʻe ʻuluaki ʻave ʻa e ongoongoleleí ki he kau Senitailé pea toki hoko ki he fale ʻo ʻIsilelí—ʻE mamata tonu ʻaki ʻe he kakai ʻo e ʻEikí ʻa honau matá ki heʻene toe fakafoki mai ʻa Saioné. Taʻu T.S. 34 nai.\n\n3 Nīfai 17\n\nʻOku folofola ʻa Sīsū ki he kakaí ke nau fakalaulauloto ki heʻene ngaahi leá pea lotu ke nau maʻu ha ʻilo—ʻOkú ne fakamoʻui ʻa honau kau mahakí—ʻOkú ne lotua ʻa e kakaí, ʻo ne lea ʻaki ʻa e ngaahi lea ʻoku ʻikai faʻa lava ʻo tohi—ʻOku tauhi mai ʻa e kau ʻāngeló pea takatakai ʻe he afi ʻa ʻenau fānau īkí. Taʻu T.S. 34 nai.\n\n3 Nīfai 18\n\nʻOku kamata ʻe Sīsū hono fai ʻo e sākalamēnití ʻi he kau Nīfaí—ʻOku fekau ke nau lotu maʻu pē ʻi hono huafá—Ko kinautolu ʻoku nau kai hono sinó mo inu hono taʻataʻá ʻi he taʻefeʻungá ʻoku nau malaʻia—ʻOku foaki ki he Kau Ākongá ʻa e mālohi ke foaki ʻa e Laumālie Māʻoniʻoní. Taʻu T.S. 34 nai.\n\n3 Nīfai 19\n\nʻOku tauhi ʻa e kau ākonga ʻe toko hongofulu mā uá ki he kakaí mo nau lotu ke nau maʻu ʻa e Laumālie Māʻoniʻoní—ʻOku papitaiso ʻa e kau ākongá pea nau maʻu ʻa e Laumālie Māʻoniʻoní mo e tauhi mai ʻa e kau ʻāngeló—ʻOku lotu ʻa Sīsū ʻo folofola ʻaki ʻa e ngaahi folofola ʻoku ʻikai faʻa lava ʻo tohi—ʻOkú ne fakamoʻoni ki he fuʻu tui lahi ʻa e kau Nīfai ko ʻení. Taʻu T.S. 34 nai.\n\n3 Nīfai 20\n\nʻOku foaki ʻe Sīsū ʻa e mā mo e uaine ʻi ha mana peá ne tāpuakiʻi mo tufaki ʻa e sākalamēnití ki he kakaí—ʻE maʻu ʻe he toenga ʻo e hako ʻo Sēkopé ʻa e ʻilo ki he ʻEiki ko honau ʻOtuá pea te nau maʻu ʻa e ngaahi fonua ʻo ʻAmeliká—Ko Sīsū ʻa e palōfita ko ia ʻoku hangē ko Mōsesé, pea ko e kau Nīfaí ko e fānau ʻa kinautolu ʻa e kau palōfitá—Ko e niʻihi kehe ʻo e kakai ʻo e ʻEikí ʻe tānaki mai ʻa kinautolu ki Selūsalema. Taʻu T.S. 34 nai.\n\n3 Nīfai 21\n\nʻE tānaki fakataha ʻa ʻIsileli ʻi he taimi ʻe ʻomi ai ʻa e Tohi ʻa Molomoná—ʻE fokotuʻu ʻa e kau Senitailé ʻo hoko ko ha kakai tauʻatāina ʻi ʻAmelika—ʻE fakamoʻui ʻa kinautolu ʻo kapau te nau tui mo talangofua; ka ʻikai, ʻe motuhi atu ʻa kinautolu mo fakaʻauha—ʻE langa hake ʻe ʻIsileli ʻa e Selūsalema Foʻoú, pea ko e ngaahi faʻahinga naʻe pulí te nau foki mai. Taʻu T.S. 34 nai.\n\n3 Nīfai 22\n\nʻI he ngaahi ʻaho fakaʻosí, ʻe fokotuʻu ʻa Saione mo hono ngaahi siteikí, pea ʻe tānaki mai ʻa ʻIsileli ʻi he ʻaloʻofa mo e manavaʻofa—Te nau ikuna—Fakafehoanaki mo e ʻĪsaia vahe 54. Taʻu T.S. 34 nai.\n\n3 Nīfai 23\n\nʻOku hōifua ʻa Sīsū ki he ngaahi lea ʻa ʻĪsaiá—ʻOkú ne fekau ki he kakaí ke nau fakatotolo faivelenga ʻi he ngaahi tohi ʻa e kau palōfitá—ʻOku tānaki mai ʻa e ngaahi lea ʻa Samuela ko e Tangata Leimaná ʻo kau ki he Toetuʻú ki heʻenau ngaahi lekōtí. Taʻu T.S. 34 nai.\n\n3 Nīfai 24\n\nʻE teuteu ʻe he talafekau ʻa e ʻEikí ʻa e hala ki he Hāʻele ʻAnga Ua maí—ʻE fakamāuʻi ʻe Sīsū ʻa e kakai kotoa pē—ʻOku fekau ki ʻIsileli ke nau totongi ʻa e ngaahi vahehongofulú mo e ngaahi foakí—ʻOku tauhi ha tohi ʻo e manatú—Fakafehoanaki mo e Malakai vahe 3. Taʻu T.S. 34 nai.\n\n3 Nīfai 25\n\nʻE tutu ʻi he Hāʻele ʻAnga Uá, ʻa e kau pōlepolé mo e kau fai angahalá ʻo hangē ko e veve—ʻE haʻu ʻa ʻIlaisiā ʻoku teʻeki hoko ʻa e fuʻu ʻaho lahi mo fakamanavaheé—Fakafehoanaki mo e Malakai vahe 4. Taʻu T.S. 34 nai.\n\n3 Nīfai 26\n\nʻOku fakamatalaʻi ʻe Sīsū ʻa e meʻa kotoa pē mei he kamataʻangá ki he ngataʻangá—ʻOku lea ʻaki ʻe he kau valevalé mo e fānau īkí ʻa e ngaahi meʻa fakaofo—Ko kinautolu ʻi he siasi ʻo Kalaisí ʻoku nau meʻa taha pē. Taʻu T.S. 34 nai.\n\n3 Nīfai 27\n\nʻOku fekau ʻe Sīsū kiate kinautolu ke ui ʻa e siasí ʻi hono hingoá—ʻOku hoko ʻene ngāué mo ʻene feilaulau huhuʻí ko ʻene ongoongoleleí—ʻOku fekau ki he tangatá ke fakatomala mo papitaiso koeʻuhi ke fakamāʻoniʻoni ʻa kinautolu ʻe he Laumālie Māʻoniʻoní—ʻOku totonu ke nau hangē pē ko Sīsuú. Taʻu T.S. 34–35 nai.\n\n3 Nīfai 28\n\nʻOku fakaʻamu pea ʻoku talaʻofa ki he toko hiva ʻo e Toko Hongofulu Mā Uá ke nau maʻu ha tofiʻa ʻi he puleʻanga ʻo e ʻOtuá ʻi he taimi te nau mate aí—Naʻe fakaʻamu ʻa e Kau Nīfai ʻe Toko Tolú pea foaki kiate kinautolu ʻa e mālohi ki he maté koeʻuhi ke nau nofo ʻi he māmaní ʻo aʻu ki he toe hāʻele mai ʻa Sīsuú—Naʻe liliu ʻa kinautolu pea nau mamata ki he ngaahi meʻa ʻoku ʻikai ngofua ke leaʻaki, pea ʻoku nau lolotonga ngāué ni ʻi he lotolotonga ʻo e kakaí. Taʻu T.S. 34–35 nai.\n\n3 Nīfai 29\n\nʻOku hoko hono ʻomi ʻo e Tohi ʻa Molomoná ko ha fakaʻilonga kuo kamata ʻe he ʻEikí ʻene tānaki ʻa ʻIsileli mo fakahoko ʻene ngaahi fuakavá—ʻE malaʻia ʻa kinautolu ʻoku nau fakaʻikaiʻi ʻa ʻene ngaahi fakahaá mo e ngaahi meʻa-foakí ʻi he ngaahi ʻaho fakaʻosí. Taʻu T.S. 34–35 nai.\n\n3 Nīfai 30\n\nʻOku fekau ki he kau Senitaile ʻi he ngaahi ʻaho fakaʻosí ke nau fakatomala, pea haʻu kia Kalaisi, pea lau fakataha mo e fale ʻo ʻIsilelí. Taʻu T.S. 34–35 nai.\n\n4 Nīfai\n\nʻOku ului ki he ʻEiki kotoa ʻa e kau Nīfaí mo e kau Leimaná—ʻOku nau meʻa taha ʻaki ʻa e meʻa kotoa pē, ʻoku nau fai ʻa e ngaahi mana, pea tuʻumālie ʻi he fonuá—ʻOku ʻosi atu ʻa e senituli ʻe ua, pea tupu ʻa e ngaahi mavahevahe, ngaahi kovi, ngaahi siasi loi, mo e ngaahi fakatangá—ʻOku ʻosi ʻa e taʻu ʻe tolungeau, kuo liliu ʻo kovi ʻa e kau Nīfaí mo e kau Leimaná fakatouʻosi—ʻOku fufuuʻi ʻe ʻAmaloni ʻa e ngaahi lekooti toputapú. Taʻu T.S. 35–321 nai.\n\nMolomona\n\n\n\n\n\n\nMolomona 1\n\nʻOku fakahinohinoʻi ʻe ʻEmaloni ʻa Molomona ʻo kau ki he ngaahi lekooti toputapú—ʻOku kamata ʻa e tau ʻi he vahaʻa ʻo e kau Nīfaí mo e kau Leimaná—ʻOku ʻave ʻa e Kau Nīfai ʻe Toko Tolú—ʻOku mafola lahi ʻa e fai angahalá, taʻetuí, ngāue fakalouʻakaú, mo e ngāue fakafaʻahikehé. Taʻu T.S. 321–326 nai.\n\nMolomona 2\n\nʻOku taki ʻe Molomona ʻa e kau tau ʻa e kau Nīfaí—ʻOku mafola ʻa e lingi totó mo e fakaʻauhá ʻi he fonuá—ʻOku tangilāulau ʻa e kau Nīfaí pea tengihia ʻi he mamahi ʻa kinautolu ʻoku malaʻiá—ʻOku ʻosi atu ʻa honau ʻaho ʻo e ʻaloʻofá—ʻOku maʻu ʻe Molomona ʻa e ngaahi peleti ʻa Nīfaí—ʻOku hoko atu ʻa e ngaahi taú. Taʻu T.S. 327–350 nai.\n\nMolomona 3\n\nʻOku kalanga ʻaki ʻe Molomona ʻa e fakatomalá ki he kau Nīfaí—ʻOku nau fai ha ikuna kāfakafa pea nau pōlepole ʻi honau ivi ʻonautolú—ʻOku fakafisi ʻa Molomona ke ne taki ʻa kinautolu, pea naʻá ne lotua ʻa kinautolu ka naʻá ne tui pē ʻe ʻikai te nau fakatomala—ʻOku fakaafeʻi ʻe he Tohi ʻa Molomoná ʻa e faʻahinga ʻe hongofulu mā ua ʻo ʻIsilelí ke nau tui ki he ongoongoleleí. Taʻu T.S. 360–362 nai.\n\nMolomona 4\n\nʻOku hokohoko atu ʻa e taú mo e lilingi totó—ʻOku tauteaʻi ʻe he kau fai angahalá ʻa e kau fai angahala—ʻOku mafola ʻa e fai angahala ʻoku lahi ange ʻi ha toe taimi ʻi muʻa ʻi ʻIsileli—ʻOku feilaulau ʻaki ʻa e kakai fefiné mo e fānaú ki he ngaahi ʻotua tamapua—ʻOku kamata ʻe he kau Leimaná ke fakaʻauha ʻa e kau Nīfai ʻoku tuʻu hake kiate kinautolú. Taʻu T.S. 363–375 nai.\n\nMolomona 5\n\nʻOku toe taki ʻe Molomona ʻa e ngaahi kau tau ʻa e kau Nīfaí ʻi he ngaahi tau naʻe lahi ai ʻa e lilingi totó mo e fakaʻauhá—ʻE ʻomi ʻa e Tohi ʻa Molomoná ke fakalotoʻi ʻa ʻIsileli kotoa pe ko Sīsū ʻa e Kalaisí—Ka koeʻuhi ko ʻenau taʻetuí, ʻe fakamoveteveteʻi ʻa e kau Leimaná, pea ʻe ʻikai ngāue mai ʻa e Laumālié kiate kinautolu—Te nau maʻu ʻa e ongoongoleleí mei he kau Senitailé ʻi he ngaahi ʻaho fakaʻosí. Taʻu T.S. 375–384 nai.\n\nMolomona 6\n\nʻOku fakataha mai ʻa e kau Nīfaí ki he fonua ko Komolá ki he ngaahi tau fakaʻosí—ʻOku fufuuʻi ʻe Molomona ʻa e ngaahi lekooti toputapú ʻi he Moʻunga ko Komolá—ʻOku ikuna ʻe he kau Leimaná, pea ʻoku fakaʻauha ʻa e kau Nīfaí—ʻOku mate ʻa e lau kilu ʻi he heletā. Taʻu T.S. 385 nai.\n\nMolomona 7\n\nʻOku fakaafeʻi ʻe Molomona ʻa e kau Leimana ʻo e ngaahi ʻaho fakaʻosí ke nau tui kia Kalaisi, mo tali ʻene ongoongoleleí, pea moʻui—Ko kinautolu kotoa pē ʻoku tui ki he Tohi Tapú te nau tui foki ki he Tohi ʻa Molomoná. Taʻu T.S. 385 nai.\n\nMolomona 8\n\nʻOku haʻao ʻe he kau Leimaná mo fakaʻauha ʻa e kau Nīfaí—ʻE ʻomi ʻa e Tohi ʻa Molomoná ʻi he māfimafi ʻo e ʻOtuá—ʻOku fakahā ʻa e ngaahi fakamamahi kiate kinautolu te nau ʻita mo fakafepaki ki he ngaue ʻa e ʻEikí—ʻE ʻomi ʻa e lekooti ʻo e kau Nīfaí ʻi ha ʻaho ʻo e fai angahala, mo e angaʻuli, mo e hē mei he moʻoní. Taʻu T.S. 400–421 nai.\n\nMolomona 9\n\nʻOku ui ʻa Molonai kiate kinautolu ʻoku ʻikai tui kia Kalaisí ke nau fakatomala—ʻOkú ne malanga ʻaki ha ʻOtua ʻo e ngaahi mana, ʻa ia ʻokú ne fai mai ʻa e ngaahi fakahā pea huaʻi hifo ʻa e ngaahi meʻa-foakí mo e ngaahi fakaʻilongá ki he kakai tui faivelengá—ʻOku ngata ʻa e ngaahi maná koeʻuhi ko e taʻetuí—ʻOku fakahā ʻa e ngaahi fakaʻilongá kiate kinautolu ʻoku tuí—ʻOku naʻinaʻi ki he kakaí ke nau anga-fakapotopoto mo tauhi ʻa e ngaahi fekaú. Taʻu T.S. 401–421 nai.\n\nʻEta\n\n\n\n\n\n\nʻEta 1\n\nʻOku fakanounouʻi ʻe Molonai ʻa e ngaahi tohi ʻa ʻEtá—ʻOku fakahā mai ʻa e tohi hohoko ʻa ʻEtá—ʻOku ʻikai veuveuki ʻa e lea ʻa e kau Sēletí ʻi he Taua ʻo Pēpelí—ʻOku talaʻofa ʻe he ʻEikí te ne tataki kinautolu ki ha fonua lelei pea ngaohi kinautolu ke nau hoko ko ha puleʻanga lahi.\n\nʻEta 2\n\nʻOku teuteu ʻa e kau Sēletí ki heʻenau fononga ki ha fonua ʻo e talaʻofá—Ko ha fonua mahuʻinga ia ʻa ia kuo pau ʻe tauhi ai ʻa e kakaí kia Kalaisi pe ʻe tafiʻi atu ʻa kinautolu—ʻOku folofola mai ʻa e ʻEikí ki he tokoua ʻo Sēletí ʻi ha houa ʻe tolu—ʻOku foʻu ʻe he kau Sēletí ha ngaahi vaka lafalafa—ʻOku folofola mai ʻa e ʻEikí ki he tokoua ʻo Sēletí ʻo fehuʻi kiate ia ke ne fokotuʻu ange ha founga ʻa ia ʻe fakamāmaʻi ai ʻa e ngaahi vaka lafalafá.\n\nʻEta 3\n\nʻOku mamata ʻa e tokoua ʻo Sēletí ki he louhiʻi toʻukupu ʻo e ʻEikí ʻi heʻene ala ki he ngaahi foʻi maka ʻe hongofulu mā onó—ʻOku fakahā ʻe Sīsū Kalaisi ʻa hono sino fakalaumālié ki he tokoua ʻo Sēletí—Ko kinautolu ʻoku nau maʻu ha ʻilo haohaoá ʻe ʻikai ke taʻofi kinautolu ʻe he veilí—ʻOku foaki mai ha ngaahi meʻa liliu lea ke ʻomi ai ʻa e ngaahi lekooti ʻa e kau Sēletí ki he māmá.\n\nʻEta 4\n\nʻOku fekau kia Molonai ke ne fakamaʻu ʻa e ngaahi meʻa naʻe tohi ʻe he tokoua ʻo Sēletí—ʻE ʻikai fakahā mai ia kae ʻoua kuo maʻu ʻe he kakai kotoa pē ha tui mālohi tatau mo e tokoua ʻo Sēletí—ʻOku fekau ʻe Kalaisi ki he kakai kotoa pē ke nau tui ki heʻene ngaahi leá mo ʻene kau ākongá—ʻOku fekau ki he kakaí ke nau fakatomala, tui ki he ongoongoleleí, pea moʻui.\n\nʻEta 5\n\nʻE tuʻu ha kau fakamoʻoni ʻe toko tolu mo e ngāué ni ko ha fakamoʻoni ki hono moʻoni ʻo e Tohi ʻa Molomoná.\n\nʻEta 6\n\nʻOku ʻave ʻa e ngaahi vaka lafalafa ʻo e kau Sēletí ʻe he matangí ki he fonua ʻo e talaʻofá—ʻOku fakafetaʻi ʻa e kakaí ki he ʻEikí koeʻuhi ko ʻene angaleleí—ʻOku fili ʻa ʻOlaihā ko e tuʻi kiate kinautolu—ʻOku pekia ʻa Sēleti mo hono tokouá.\n\nʻEta 7\n\nʻOku pule ʻa ʻOlaihā ʻi he māʻoniʻoni—Kae lolotonga ʻa e ngaahi feinga taʻe-fakalao mo e fekeʻikeʻí, ʻoku fokotuʻu ai ʻa e ongo puleʻanga fakafepaki ʻo Sule mo Kohoá—ʻOku valokiʻi ʻe he kau palōfitá ʻa e fai angahalá mo e tauhi tamapua ʻa e kakaí, pea naʻa nau fakatomala.\n\nʻEta 8\n\nʻOku ʻi ai ha fekeʻikeʻi mo e fakakikihi ʻi he puleʻangá—ʻOku fokotuʻu ʻe ʻEikisi ha kautaha fufū ʻa ia ʻoku nau haʻisia ʻi he fuakava ke nau fakapoongi ʻa e tuʻí—ʻOku mei he tēvoló ʻa e ngaahi kautaha fufuú pea ʻoku tupu ai hono fakaʻauha ʻo e ngaahi puleʻangá—ʻOku fakatokanga ki he kau Senitaile ʻo e onopōní ʻo kau ki he kautaha fufū ʻe feinga ke ikunaʻi ʻa e tauʻatāina ʻa e ngaahi fonua, ngaahi kakai, mo e ngaahi fonua kotoa pē.\n\nʻEta 9\n\nʻOku tuku ʻa e pule ki he puleʻangá mei he tokotaha ki he tokotaha ʻi he hako, filioʻi kākā, mo e fakapō—ʻOku mamata ʻa ʻOmea ki he ʻAlo ʻo e Māʻoniʻoní—ʻOku kalanga ʻaki ʻe ha kau palōfita tokolahi ʻa e fakatomalá—ʻOku hanga ʻe ha honge mo e fanga ngata kona ʻo fakamamahiʻi ʻa e kakaí.\n\nʻEta 10\n\nʻOku fetongi ʻa e tuʻi ʻe ha tuʻi—ʻOku māʻoniʻoni ha ngaahi tuʻi ʻe niʻihi; kae fai angahala ʻa e niʻihi—Ko e taimi ʻoku ikuna ai ʻa e māʻoniʻoni, ʻoku tāpuekina pea ngaohi ke tuʻumālie ʻa e kakaí ʻe he ʻEikí.\n\nʻEta 11\n\nʻOku puleʻi ʻe he ngaahi taú, ngaahi angatuʻú, mo e fai angahalá ʻa e moʻui ʻa e kau Sēletí—ʻOku kikiteʻi ʻe he kau palōfitá hono fakaʻauha ke ʻosiʻosingamālie ʻa e kau Sēletí ʻo kapau ʻe ʻikai te nau fakatomala—ʻOku ʻikai tali ʻe he kakaí ʻa e ngaahi lea ʻa e kau palōfitá.\n\nʻEta 12\n\nʻOku naʻinaʻi ʻa e palōfita ko ʻEtá ki he kakaí ke nau tui ki he ʻOtuá—ʻOku fakamatala ʻa Molonai ki he ngaahi meʻa fakaʻofoʻofa mo e ngaahi meʻa fakaofo kuo fai ʻi he tuí—Naʻe hanga ʻe he tuí ʻo ngaohi ʻa e tokoua ʻo Sēletí ke mamata kia Kalaisi—ʻOku foaki ʻe he ʻEikí ki he tangatá ʻa e vaivaí koeʻuhí ke nau loto-fakatōkilalo ai—Naʻe hiki ʻe he tokoua ʻo Sēletí ʻa e Moʻunga Seiliní ʻi he tui—ʻOku mahuʻinga ʻa e tuí, ʻamanaki leleí, mo e manavaʻofá ki he fakamoʻuí—Naʻe mamata ʻa Molonai ki he fofonga ʻo Sīsuú ko e mata ki he mata.\n\nʻEta 13\n\nʻOku lea ʻa ʻEta ʻo kau ki ha Selūsalema Foʻou ʻe langa hake ʻi ʻAmelika ʻe he hako ʻo Siosefá—ʻOkú ne kikite, pea ʻoku kapusi ia ki tuʻa, ʻokú ne tohi ʻa e hisitōlia ʻo e kau Sēletí, pea kikiteʻi hono fakaʻauha ʻo e kau Sēletí—ʻOku mafola ʻa e taú ʻi hono kotoa ʻo e fonuá.\n\nʻEta 14\n\nNaʻe hanga ʻe he angahala ʻa e kakaí ʻo ʻomi ha fakamalaʻia ki he fonuá—Naʻe tau ʻa Kolianitomuli mo Kiliati, pea hoko kia Lipi, pea toki hoko kia Sise—Naʻe ʻufiʻufi ʻe he totó mo e tāmaté ʻa e fonuá.\n\nʻEta 15\n\nʻOku mate ha lau miliona ʻo e kau Sēletí ʻi he tau—ʻOku hanga ʻe Sise mo Kolianitomuli ʻo tānaki mai hono kotoa ʻo e kakaí ki he tau ki he ʻauha—ʻOku taʻofi ʻe he Laumālie ʻo e ʻEikí ʻene fāinga mo kinautolú—ʻOku fakaʻauha ʻo ʻosiʻosingamālie ʻa e puleʻanga ʻo e kau Sēletí—Ko Kolianitomuli pē naʻe toé.\n\nMolonai\n\n\n\n\n\n\nMolonai 1\n\nʻOku tohi ʻa Molonai ke ʻaonga ki he kau Leimaná—Ko e kau Nīfai ʻe ʻikai te nau fakaʻikaiʻi ʻa Kalaisí ʻoku tāmateʻi ʻa kinautolu. Taʻu T.S. 401–421 nai.\n\nMolonai 2\n\nʻOku foaki ʻe Sīsū ki he kau ākonga Nīfai ʻe toko hongofulu mā uá ʻa e mālohi ke foaki ʻa e meʻa-foaki ʻo e Laumālie Māʻoniʻoní. Taʻu T.S. 401–421 nai.\n\nMolonai 3\n\nʻOku fakanofo ʻe he kaumātuʻá ʻa e kau taulaʻeikí mo e kau akonakí ʻi he hilifaki ʻo e nima. Taʻu T.S. 401–421 nai.\n\nMolonai 4\n\nKo hono fakamatalaʻi ʻa e founga ʻo e tāpuakiʻi ʻe he kaumātuʻá mo e kau taulaʻeikí ʻa e mā ʻo e sākalamēnití. Taʻu T.S. 401–421 nai.\n\nMolonai 5\n\nKo hono fakamatalaʻi ʻo e founga ʻo e tāpuakiʻi ʻa e uaine ʻo e sākalamēnití. Taʻu T.S. 401–421 nai.\n\nMolonai 6\n\nʻOku papitaiso ʻa e kakai ʻoku fakatomalá pea feohi mo kinautolu—Ko e kāingalotu ʻo e Siasí ʻa ia ʻoku fakatomalá ʻoku fakamolemoleʻi—ʻOku tataki ʻa e ngaahi fakatahá ʻi he mālohi ʻo e Laumālie Māʻoniʻoní. Taʻu T.S. 401–421 nai.\n\nMolonai 7\n\nʻOku fai mai ha fakaafe ke hū ki he mālōlōʻanga ʻo e ʻEikí—Lotu ʻi he loto-moʻoni—ʻOku hanga ʻe he Laumālie ʻo Kalaisí ʻo tokoniʻi ʻa e tangatá ke ne ʻiloʻi ʻa e leleí mei he koví—ʻOku fakalotoʻi ʻe Sētane ʻa e tangatá ke fakaʻikaiʻi ʻa Kalaisi mo faikovi—ʻOku fakahā ʻe he kau palōfitá ʻa e hāʻele mai ʻa Kalaisí—ʻOku makatuʻunga ʻi he tuí, hono fai ʻo e ngaahi maná mo e ngāue mai ʻa e kau ʻāngeló—ʻOku totonu ke ʻamanaki ʻa e tangatá ki he moʻui taʻengatá pea pīkitai ki he manavaʻofá. Taʻu T.S. 401–421 nai.\n\nMolonai 8\n\nKo hono papitaiso ʻo e fānau kei īkí ko ha angahala fakalielia ia—ʻOku moʻui ʻia Kalaisi ʻa e fānau īkí koeʻuhi ko e Fakaleleí—ʻOku tākiekina ʻe he tuí, fakatomalá, angamaluú mo e loto-fakatōkilaló, mo e maʻu ʻo e Laumālie Māʻoniʻoní, mo e kātaki ki he ngataʻangá ki he fakamoʻuí. Taʻu T.S. 401–421 nai.\n\nMolonai 9\n\nʻOku anga-fakalielia mo angakovi fakatouʻosi ʻa e kau Nīfaí mo e kau Leimaná—ʻOku nau fefakamamahiʻiʻaki mo fetāmateʻaki ʻiate kinautolu—ʻOku lotua ʻe Molomona ʻa e ʻaloʻofa mo e angalelei ʻa e ʻOtuá ke nofoʻia ʻa Molonai ʻo taʻengata. Taʻu T.S. 401–421 nai.\n\nMolonai 10\n\nʻOku maʻu ha fakamoʻoni ki he Tohi ʻa Molomoná ʻi he mālohi ʻo e Laumālié Māʻoniʻoní—ʻOku foaki ʻa e ngaahi meʻa-foaki ʻo e Laumālié ki he kau tui faivelengá—ʻOku fononga fakataha maʻu pē ʻa e ngaahi meʻa-foaki fakalaumālié mo e tuí—ʻOku lea mai ʻa e ngaahi lea ʻa Molonaí mei he efú—Haʻu kia Kalaisi, pea hoko ʻo haohaoa ʻiate ia, pea fakamāʻoniʻoniʻi homou laumālié. Taʻu T.S. 421 nai.\n\n", "js 0": "[center][font_size=26]Ko e Tohi ʻa Molomoná[/font_size][/center]\n\nKo e Talateú mo e Kau Fakamoʻoní\n\n\n\n\n\n\npeesi talamuʻaki\n\n\npeesi talamuʻaki ʻo e Tohi ʻa Molomoná\n\nKo ia, ko ha fakanounou ia ʻo e lekooti ʻo e kakai ʻo Nīfaí, kae ʻumaʻā foki mo e kau Leimaná—Naʻe tohi ki he kau Leimaná, ʻa ia ko ha toenga ʻo e fale ʻo ʻIsilelí; kae ʻumaʻā foki ki he Siú mo e Senitailé—Naʻe tohi ia ʻi he fekau, pea ʻi he laumālie foki ʻo e kikité mo e fakahaá—Naʻe tohi mo fakamaʻu hake, pea fufuuʻi hake ki he ʻEikí, ke ʻoua naʻa fakaʻauha—Ke toki ʻomai ʻi he foaki mo e māfimafi ʻo e ʻOtuá ke toki liliu ia—Naʻe fakamaʻu ʻe he nima ʻo Molonaí, pea fufuuʻi hake ki he ʻEikí, ke toki ʻomai ʻi hono taimi totonú ʻo fou mai ʻi he kau Senitailé—Pea ʻe liliu ia ʻi he foaki ʻa e ʻOtuá.\n\nTalateú\n\nKo e Tohi ʻa Molomoná ko ha tohi ia ʻo e ngaahi folofola māʻoniʻoni ʻoku tatau mo e Tohi Tapú. Ko ha lekooti ia ʻo e ngaahi ngāue ʻa e ʻOtuá mo e kakai naʻa nau nofoʻi ʻa e ongo ʻAmeliká ʻi he kuonga muʻá, pea ʻoku ʻi ai hono kakato ʻo e ongoongolelei taʻengatá.\n\nKo ha Fakamatala Nounou ʻo Kau ki he Ko e Tohi ʻa Molomoná\n\nKo e Tohi ʻa Molomoná ko ha lekooti toputapu ia ʻo e ngaahi kakai ʻi ʻAmelika ʻi he kuonga muʻá, pea naʻe tongitongi ia ʻi ha ngaahi peleti ukamea. ʻOku fakamatalaʻi ha faʻahinga peleti ukamea ʻe fā ʻi he tohí:\n\nKo e Ngaahi Fakatātaá\n\n\n\n1 Nīfai\n\n\n\n\n\n\n1 Nīfai 1\n\nʻOku kamata ʻe Nīfai ʻa e lekooti ʻo hono kakaí—ʻOku mamata ʻa Līhai ʻi ha meʻa-hā-mai ki ha pou afi peá ne lau mei ha tohi ʻo e kikite—ʻOkú ne fakafetaʻi ki he ʻOtuá, mo ne tomuʻa fakahā ʻa e hāʻele mai ʻa e Mīsaiá, mo ne kikiteʻi hono fakaʻauha ʻo Selūsalemá—ʻOku fakatangaʻi ia ʻe he kau Siú. Taʻu 600 K.M. nai.\n\n1 Nīfai 2\n\nʻOku ʻave ʻe Līhai ʻa hono fāmilí ki he feituʻu maomaonganoa ʻi he matātahi ʻo e Tahi Kulokulá—ʻOku nau tuku ʻenau koloá—ʻOku fai ʻe Līhai ha feilaulau ki he ʻEikí, pea akoʻi hono ngaahi fohá ke nau tauhi ʻa e ngaahi fekaú—ʻOku lāunga ʻa Leimana mo Lēmiuela ʻo kau ki heʻena tamai—ʻOku talangofua ʻa Nīfai, peá ne lotu ʻi he tui; ʻoku folofola mai ʻa e ʻEikí kiate ia, pea ʻoku fili ia ke pule ki hono ngaahi tokouá. Taʻu 600 K.M. nai.\n\n1 Nīfai 3\n\nʻOku foki ʻa e ngaahi foha ʻo Līhaí ki Selūsalema ke ʻomai ʻa e ngaahi peleti ʻo e palasá—ʻOku fakafisi ʻa Lēpani ke tukuange ʻa e ngaahi peletí—ʻOku naʻinaʻi mo poupou ʻa Nīfai ki hono ngaahi tokouá—ʻOku kaihaʻasi ʻe Lēpani ʻenau koloá, peá ne feinga ke fakapoongi ʻa kinautolu—ʻOku taaʻi ʻe Leimana mo Lēmiuela ʻa Nīfai mo Samu, pea ʻoku valokiʻi kinaua ʻe ha ʻāngelo. Taʻu 600–592 K.M. nai.\n\n1 Nīfai 4\n\nʻOku tāmateʻi ʻe Nīfai ʻa Lēpani ʻi he fekau ʻa e ʻEikí, peá ne maʻu ʻa e ngaahi peleti ʻo e palasá ʻi ha filioʻi kākā—ʻOku loto ʻa Sōlami ke fononga ki he fāmili ʻo Līhaí ʻi he feituʻu maomaonganoá. Taʻu 600–592 K.M. nai.\n\n1 Nīfai 5\n\nʻOku lāunga ʻa Selaia kia Līhai—ʻOkú na fiefia fakatouʻosi ʻi he foki mai hona ngaahi fohá—ʻOkú na ʻohake ha ngaahi feilaulau—ʻOku kau ʻi he ngaahi peleti ʻo e palasá ʻa e ngaahi tohi ʻa Mōsesé mo e kau palōfitá—ʻOku fakahā ʻe he ngaahi peleti ko e hako ʻo Siosefa ʻa Līhai—ʻOku kikite ʻa Līhai ʻo kau ki hono hakó mo hono fakatolonga ʻo e ngaahi peletí. Taʻu 600–592 K.M. nai.\n\n1 Nīfai 6\n\nʻOku tohi ʻe Nīfai ʻa e ngaahi meʻa ʻa e ʻOtuá—Ko e taumuʻa ʻa Nīfaí ke fakalotoʻi ʻa e tangatá ke haʻu ki he ʻOtua ʻo ʻĒpalahamé ʻo moʻui. Taʻu 600–592 K.M. nai.\n\n1 Nīfai 7\n\nʻOku toe foki atu ʻa e ngaahi foha ʻo Līhaí ki Selūsalema ʻo fakalotoʻi ʻa ʻIsimeli mo hono falé ke nau kaungā fononga fakataha mo kinautolu—ʻOku angatuʻu ʻa Leimana mo ha niʻihi—ʻOku naʻinaʻi ʻa Nīfai ki hono ongo tokouá ke na tui ki he ʻEikí—ʻOku nau haʻi ia ʻaki ha ngaahi afo, pea nau alea ke fakaʻauha ia—ʻOku fakahaofi ia ʻi he mālohi ʻo e tuí—ʻOku kole fakamolemole hono ongo tokouá—ʻOku fai ʻe Līhai mo kinautolu kotoa pē naʻe ʻiate iá ha feilaulau mo e ngaahi feilaulau tutu. Taʻu 600–592 K.M. nai.\n\n1 Nīfai 8\n\nʻOku mamata ʻa Līhai ʻi ha meʻa-hā-mai ki he ʻakau ʻo e moʻuí—ʻOkú ne kai ʻi hono fuá peá ne fakaʻamu ke kai ai foki mo hono fāmilí—ʻOkú ne mamata ki ha vaʻa ukamea, mo ha hala fāsiʻi mo lausiʻí, mo ha ngaahi ʻao fakapoʻuli ʻokú ne kāpui ʻa e kakaí—ʻOku kai ʻa Selaia, Nīfai, mo Samu ʻi he fua ʻo e ʻakaú, kae fakafisi ʻa Leimana mo Lēmiuela. Taʻu 600–592 K.M. nai.\n\n1 Nīfai 9\n\nʻOku hiki ʻe Nīfai ha lekooti ʻe ua—ʻOku ui kinaua taki taha ko e ngaahi peleti ʻa Nīfaí—ʻOku ʻi he ngaahi peleti lalahí ʻa e hisitōlia fakatuʻasinó; pea ʻoku fakatautautefito ʻa e ngaahi peleti īkí ki he ngaahi meʻa ʻoku toputapú. Taʻu 600–592 K.M. nai.\n\n1 Nīfai 10\n\nʻOku kikiteʻi ʻe Līhai hono fetuku pōpula ʻo e kau Siú ʻe he kakai ʻo Pāpiloné—ʻOkú ne lea ʻo kau ki he hāʻele mai ʻi he lotolotonga ʻo e kau Siú ha Mīsaia, mo ha Fakamoʻui, mo ha Huhuʻi—ʻOku lea foki ʻa Līhai ʻo kau ki he haʻu ha tokotaha ʻa ia te ne papitaiso ʻa e Lami ʻa e ʻOtuá—ʻOku fakamatala ʻa Līhai ʻo kau ki he pekia mo e toetuʻu ʻa e Mīsaiá—ʻOkú ne fakatatau hono fakamoveteveteʻi mo e tānaki ʻo ʻIsilelí ki ha fuʻu ʻōlive—ʻOku fakamatala ʻa Nīfai ʻo kau ki he ʻAlo ʻo e ʻOtuá, mo e meʻa-foaki ʻo e Laumālie Māʻoniʻoní, mo e fie maʻu ke māʻoniʻoní. Taʻu 600–592 K.M. nai.\n\n1 Nīfai 11\n\nʻOku mamata ʻa Nīfai ki he Laumālie ʻo e ʻEikí, pea fakahā mai kiate ia ʻi ha meʻa-hā-mai ʻa e ʻakau ʻo e moʻuí—ʻOkú ne mamata ki he faʻē ʻa e ʻAlo ʻo e ʻOtuá pea ako ʻo ʻilo ki he āfeitaulalo ʻa e ʻOtuá—ʻOkú ne mamata ki he papitaiso, ngāue fakafaifekau, mo hono kalusefai ʻo e Lami ʻa e ʻOtuá—ʻOkú ne mamata foki ki hono ui mo e ngāue fakafaifekau ʻa e Kau ʻAposetolo ʻe Toko Hongofulu Mā Ua ʻa e Lamí. Taʻu 600–592 K.M. nai.\n\n1 Nīfai 12\n\nʻOku mamata ʻa Nīfai ʻi ha meʻa-hā-mai ki he fonua ʻo e talaʻofá; ko e māʻoniʻoni, angahala, mo e tō ʻa hono kakaí; ko e hāʻele mai ʻo e Lami ʻa e ʻOtuá ʻi honau lotolotongá; ko e anga hono fakamāuʻi ʻo ʻIsileli ʻe he Kau Ākonga ʻe Toko Hongofulu Mā Uá mo e Kau ʻAposetolo ʻe Toko Hongofulu Mā Uá; pea mo e tuʻunga fakalielia mo fulikivanu ʻo kinautolu ʻoku fakaʻauʻauhifo ʻi he taʻetuí. Taʻu 600–592 K.M. nai.\n\n1 Nīfai 13\n\nʻOku mamata ʻa Nīfai ʻi ha meʻa-hā-mai ki he siasi ʻo e tēvoló ʻoku fokotuʻu ʻi he lotolotonga ʻo e kau Senitailé, ko hono ʻiloʻi mo hono nofoʻi ʻo ʻAmeliká, ko e mole ha ngaahi konga mahinongofua lahi mo mahuʻinga ʻo e Tohi Tapú, ko e tupu ai ʻa e tuʻunga ʻo e hē ʻa e kau Senitailé, ko e fakafoki mai ʻo e ongoongoleleí, mo hono ʻomai ʻo e tohi ʻo e folofolá ʻi he ngaahi ʻaho fakaʻosí, mo hono langa hake ʻo Saioné. Taʻu 600–592 K.M. nai.\n\n1 Nīfai 14\n\nʻOku fakahā ʻe ha ʻāngelo kia Nīfai ʻa e ngaahi tāpuaki mo e ngaahi malaʻia ʻe tō ki he kau Senitailé—ʻOku ua pē ʻa e siasí: ko e siasi ʻo e Lami ʻa e ʻOtuá mo e siasi ʻo e tēvoló—ʻOku fakatangaʻi ʻa e Kau Māʻoniʻoni ʻa e ʻOtuá ʻi he ngaahi puleʻanga kotoa pē ʻe he fuʻu siasi lahi mo fakalieliá—ʻE tohi ʻe he ʻAposetolo ko Sioné ʻo kau ki he ngataʻanga ʻo e māmaní. Taʻu 600–592 K.M. nai.\n\n1 Nīfai 15\n\nʻE maʻu ʻe he hako ʻo Līhaí ʻa e ongongoleleí mei he kau Senitailé ʻi he ngaahi ʻaho fakaʻosí—ʻOku fakatatau hono tānaki ʻo ʻIsilelí ki ha fuʻu ʻōlive ʻa ia ʻe toe fakahoko ki ai hono ngaahi vaʻa totonú—ʻOku fakamatalaʻi ʻe Nīfai ʻa e meʻa-hā-mai ʻo e ʻakau ʻo e moʻuí peá ne fakamatala ki he fakamaau totonu ʻa e ʻOtuá ʻi hono vahevahe ʻo e kau angahalá mei he kau māʻoniʻoní. Taʻu 600–592 K.M. nai.\n\n1 Nīfai 16\n\nʻOku faingataʻa hono tali ʻe he kau angahalá ʻa e moʻoní—ʻOku mali ʻa e ngaahi foha ʻo Līhaí mo e ngaahi ʻofefine ʻo ʻIsimelí—ʻOku fakahinohinoʻi ʻe he Liahoná ʻa honau hala ʻi he feituʻu maomaonganoá—ʻOku hā mai ʻa e ngaahi fakahinohino mei he ʻEikí ʻoku tohi ʻi he Liahoná mei he taimi ki he taimi—ʻOku mate ʻa ʻIsimeli; ʻoku lāunga hono fāmilí koeʻuhi ko honau ngaahi faingataʻaʻiá. Taʻu 600–592 K.M. nai.\n\n1 Nīfai 17\n\nʻOku fekauʻi ʻa Nīfai ke ne foʻu ha vaka—ʻOku fakafili kiate ia hono ongo tokouá—ʻOkú ne naʻinaʻi kiate kinaua ʻaki haʻane toe fakamatala ki he hisitōlia ʻo e ngaahi ngāue naʻe fai ʻe he ʻOtuá ki ʻIsilelí—ʻOku fonu ʻa Nīfai ʻi he mālohi ʻo e ʻOtuá—ʻOku taʻofi hono ongo tokouá ke ʻoua te na ala kiate ia, telia naʻá na mae ʻo hangē ko e musie mōmoa. Taʻu 592–591 K.M. nai.\n\n1 Nīfai 18\n\nʻOku fakaʻosi ʻa e vaká—ʻOku fakamatala ki hono fanauʻi ʻo Sēkope mo Siosefá—ʻOku kamata ʻa e folau ki he fonua ʻo e talaʻofá—ʻOku kau ʻa e ngaahi foha ʻo ʻIsimelí mo honau ngaahi uaifí ʻi he fakafiefia mo e angatuʻú—ʻOku haʻi ʻa Nīfai, pea teke fakaholomui ʻa e vaká ʻe ha afā lahi—ʻOku tukuange ʻa Nīfai, pea ʻoku lolomi ʻa e afaá ʻi heʻene lotú—Ko e tūʻuta ʻa e kakaí ki he fonua ʻo e talaʻofá. Taʻu 591–589 K.M. nai.\n\n1 Nīfai 19\n\nʻOku ngaohi ʻe Nīfai ha ngaahi peletí mei he maka ukamea, pea tohi ki ai ʻa e hisitōlia ʻo hono kakaí—ʻE hāʻele mai ʻa e ʻOtua ʻo ʻIsilelí ʻi he hili ha taʻu ʻe onongeau mei he taimi naʻe ʻalu ai ʻa Līhai mei Selūsalemá—ʻOku fakamatala ʻa Nīfai ki Heʻene ngaahi mamahí mo hono kalusefaí—ʻE fehiʻanekina ʻa e kau Siú pea fakamoveteveteʻi ʻo aʻu ki he ngaahi ʻaho fakaʻosí, pea te nau toe tafoki ai ki he ʻEikí. Taʻu 588–570 K.M. nai.\n\n1 Nīfai 20\n\nʻOku fakahā ʻe he ʻEikí hono ngaahi finangaló ki ʻIsileli—Kuo fili ʻa ʻIsileli ʻi he afi kakaha ʻo e faingataʻaʻia, pea ke nau ʻalu atu mei Pāpilone—Fakafehoanaki mo e ʻĪsaia vahe 48. Taʻu 588–570 K.M. nai.\n\n1 Nīfai 21\n\nʻE hoko ʻa e Mīsaiá ko e maama ki he kau Senitailé pea te ne fakatauʻatāinaʻi ʻa e kau pōpulá—ʻE toe tānaki mai ʻa ʻIsileli ʻi he mālohi ʻi he ngaahi ʻaho fakaʻosí—ʻE hoko ʻa e ngaahi tuʻí ko ʻenau ngaahi tamai tauhi—Fakafehoanaki mo e ʻĪsaia vahe 49. Taʻu 588–570 K.M. nai.\n\n1 Nīfai 22\n\nʻE fakamovetevete ʻa ʻIsileli ʻi he funga ʻo e māmaní kotoa—ʻE tauhi mo fafangaʻi ʻe he kau Senitailé ʻa ʻIsileli ʻaki ʻa e ongoongoleleí ʻi he ngaahi ʻaho fakaʻosí—ʻE tānaki mai ʻa ʻIsileli mo fakahaofi, pea ʻe tutu ʻa e kau fai angahalá ʻo hangē ko e veve—ʻE fakaʻauha ʻa e puleʻanga ʻo e tēvoló, pea ʻe haʻi ʻa Sētane. Taʻu 588–570 K.M. nai.\n\n2 Nīfai\n\n\n\n\n\n\n2 Nīfai 1\n\nʻOku kikite ʻa Līhai ʻo kau ki ha fonua ʻo e tauʻatāina—ʻE fakamoveteveteʻi mo fakaʻauha hono hakó ʻo kapau te nau fakaʻikaiʻi ʻa e Tokotaha Māʻoniʻoni ʻo ʻIsilelí—ʻOkú ne naʻinaʻi ki hono ngaahi fohá ke nau ʻai ʻa e teunga tau ʻo e māʻoniʻoní. Taʻu 588–570 K.M. nai.\n\n2 Nīfai 2\n\nʻOku fou mai ʻa e huhuʻi ʻi he Mīsaia Māʻoniʻoní—ʻOku mahuʻinga ʻa e tauʻatāina ke filí (faingamālie ʻo e tauʻatāina ke filí) ki he moʻuí mo e hoko ko ha kakai ʻoku lelei angé—Naʻe hinga ʻa ʻĀtamá koeʻuhi ke ʻi ai ʻa e faʻahinga ʻo e tangatá—ʻOku tauʻatāina ʻa e tangatá ke fili ʻa e tauʻatāiná mo e moʻui taʻengatá. Taʻu 588–570 K.M. nai.\n\n2 Nīfai 3\n\nʻOku mamata ʻa Siosefa ʻi ʻIsipité ki he kau Nīfaí ʻi ha meʻa-hā-mai—ʻOkú ne kikite ʻo kau kia Siosefa Sāmita, ʻa ia ko e tangata kikite ʻi he ngaahi ʻaho fakaʻosí; mo Mōsese, ʻa ia te ne fakahaofi ʻa ʻIsilelí; pea mo hono ʻomi ʻo e Tohi ʻa Molomoná. Taʻu 588–570 K.M. nai.\n\n2 Nīfai 4\n\nʻOku naʻinaʻi mo tāpuakiʻi ʻe Līhai ʻa hono hakó—ʻOkú ne pekia pea tanu ia—ʻOku fiefia ʻa Nīfai koeʻuhi ko e angalelei ʻa e ʻOtuá—ʻOku falala ʻa Nīfai ki he ʻEikí ʻo taʻengata. Taʻu 588–570 K.M. nai.\n\n2 Nīfai 5\n\nʻOku ʻalu atu ʻa e kau Nīfaí mei he kau Leimaná, pea nau tauhi ʻa e fono ʻa Mōsesé, mo langa ha temipale—Naʻe motuhi atu ʻa e kau Leimaná ʻi heʻenau taʻetuí mei he ʻao ʻo e ʻEikí pea nau hoko ko ha fakamamahi ki he kau Nīfaí. Taʻu 588–559 K.M. nai.\n\n2 Nīfai 6\n\nʻOku toe fakamatala ʻa Sēkope ki he hisitōlia ʻo e kau Siú: Ko e nofo pōpula mo e foki mei Pāpiloné; ko e ngāue fakafaifekau mo e kalusefai ʻo e Tokotaha Māʻoniʻoni ʻo ʻIsilelí; ko e tokoni naʻa nau maʻu mei he kau Senitailé; mo hono toe fakafoki ʻo e kau Siú ʻi he ngaahi ʻaho fakaʻosí ʻi he taimi te nau tui ai ki he Mīsaiá. Taʻu 559–545 K.M. nai.\n\n2 Nīfai 7\n\nʻOku lea ʻa ʻĪsaia ʻo kau ki he Mīsaiá—ʻE folofola ʻa e Mīsaiá ʻo hangē ha tokotaha potó—Pea te ne tuku hono tuʻá kiate kinautolu te nau kauʻimaea iá—ʻE ʻikai ikunaʻi ia—Fakafehoanaki mo e ʻĪsaia vahe 50. Taʻu 559–545 K.M. nai.\n\n2 Nīfai 8\n\nʻE fakafiemālieʻi ʻe he ʻEikí ʻa Saione ʻi he ngaahi ʻaho fakaʻosí mo tānaki ʻa ʻIsileli—ʻE haʻu ʻa kinautolu kuo huhuʻí ki Saione ʻi he fiefia lahi—Fakafehoanaki mo e ʻĪsaia vahe 51 mo e 52:1–2. Taʻu 559–545 K.M. nai.\n\n2 Nīfai 9\n\nʻE toe tānaki mai ʻa e kau Siú ʻi honau ngaahi fonua kotoa ʻo e talaʻofá—ʻOku hoko ʻa e Fakaleleí ko e totongi huhuʻi ʻo e tangatá mei he Hingá—ʻE tuʻu hake ʻa e sino ʻo e kau pekiá mei he faʻitoká, pea mo honau laumālié mei heli mo palataisi—ʻE fakamāuʻi ʻa kinautolu—ʻOku hanga ʻe he Fakaleleí ʻo fakahaofi mei he maté, mo heli, mo e tēvoló, mo e fakamamahi taʻengatá—ʻE fakamoʻui ʻa e kau māʻoniʻoní ʻi he puleʻanga ʻo e ʻOtuá—ʻOku fakahā ʻa e ngaahi tautea ki he ngaahi angahalá—ʻOku hoko ʻa e Tokotaha Māʻoniʻoni ʻo ʻIsilelí ko e tauhi ʻo e matapaá. Taʻu 559–545 K.M. nai.\n\n2 Nīfai 10\n\nʻE kalusefai ʻe he kau Siú ʻa honau ʻOtuá—ʻE fakamovetevete ʻa kinautolu kae ʻoua kuo kamata ke nau tui kiate ia—ʻE hoko ʻa ʻAmelika ko e fonua ʻo e tauʻatāina ʻe ʻikai pule ai ha tuʻi—Fakalelei ʻa kimoutolu ki he ʻOtuá pea maʻu ʻa e fakamoʻuí ʻi heʻene ʻaloʻofá. Taʻu 559–545 K.M. nai.\n\n2 Nīfai 11\n\nNaʻe mamata ʻa Sēkope ki hono Huhuʻí—ʻOku hoko ʻa e fono ʻa Mōsesé ko hano fakataipe ʻo Kalaisi pea ʻokú ne fakamoʻoniʻi ʻe hāʻele mai. Taʻu 559–545 K.M. nai.\n\n2 Nīfai 12\n\nʻOku mamata ʻa ʻĪsaia ki he temipale ʻi he ngaahi ʻaho fakaʻosí, ko e tānaki ʻo ʻIsilelí, mo e fakamaau mo e melino ʻo e nofo tuʻí—ʻE fakavaivaiʻi ʻa e kakai ʻulu-pupulá mo e fai angahalá ʻi he Hāʻele ʻAnga Uá—Fakafehoanaki mo e ʻĪsaia vahe 2. Taʻu 559–545 K.M. nai.\n\n2 Nīfai 13\n\nʻE tauteaʻi ʻa Siuta mo Selūsalema koeʻuhi ko ʻena talangataʻá—ʻOku taukapoʻi ʻe he ʻEikí mo fakamāuʻi ʻa hono kakaí—ʻOku fakamalaʻiaʻi ʻa e ngaahi ʻofefine ʻo Saioné pea fakamamahiʻi koeʻuhi ko honau ngaahi anga-fakamāmaní—Fakafehoanaki mo e ʻĪsaia vahe 3. Taʻu 559–545 K.M. nai.\n\n2 Nīfai 14\n\nʻE huhuʻi mo fufulu ʻa Saione mo hono ngaahi ʻofefiné lolotonga ʻa e nofo-tuʻí—Fakafehoanaki mo e ʻĪsaia vahe 4. Taʻu 559–545 K.M. nai.\n\n2 Nīfai 15\n\nKo e ngoue vaine (ʻIsileli) ʻa e ʻEikí ʻe lala ia, pea ʻe fakamovetevete ʻa hono kakaí—ʻE hoko mai ha ngaahi faingataʻa kiate kinautolu ʻi honau tuʻunga angatuʻu mo fakamoveteveteá—ʻE hiki hake ʻe he ʻEikí ha fuka pea tānaki mai ʻa ʻIsileli—Fakafehoanaki mo e ʻĪsaia vahe 5. Taʻu 559–545 K.M. nai.\n\n2 Nīfai 16\n\nʻOku mamata ʻa ʻĪsaia ki he ʻEikí—ʻOku fakamolemoleʻi ʻa e ngaahi angahala ʻa ʻĪsaiá—ʻOku ui ia ke ne kikite—ʻOkú ne kikite ʻo kau ki hono fakaʻikaiʻi ʻe he kau Siú ʻa e ngaahi akonaki ʻa Kalaisí—ʻE foki mai ha toenga—Fakafehoanaki mo e ʻĪsaia vahe 6. Taʻu 559–545 K.M. nai.\n\n2 Nīfai 17\n\nʻOku tuʻu tau ʻa ʻIfalemi mo Sīlia ki Siuta—ʻE ʻaloʻi mai ʻa Kalaisi ʻi he tāupoʻou—Fakafehoanaki mo e ʻĪsaia vahe 7. Taʻu 599–545 K.M. nai.\n\n2 Nīfai 18\n\nʻE hoko ʻa Kalaisi ko e maka-tūkiaʻanga mo ha maka ke humu ai—Fekumi ki he ʻEikí, kae ʻikai ki he kau taula faʻahikehe ʻoku mapu ʻo hangē ha manupuná—Falala ki he fonó pea ki he fakamoʻoní ke maʻu mei ai ʻa e fakahinohinó—Fakafehoanaki mo e ʻĪsaia vahe 8. Taʻu 559–545 K.M. nai.\n\n2 Nīfai 19\n\nʻOku lea ʻa ʻĪsaia ʻo kau ki he Mīsaiá—ʻE mamata ʻa e kakai ʻi he fakapoʻulí ki ha maama lahi—ʻE ʻaloʻi mai ha tama kiate kitautolu—ʻE hoko ia ko e Pilinisi ʻo e Melinó pea te ne pule ʻi he taloni ʻo Tēvitá—Fakafehoanaki mo e ʻĪsaia vahe 9. Taʻu 559–545 K.M. nai.\n\n2 Nīfai 20\n\nʻOku hoko hono fakaʻauha ʻo ʻAsiliá ko e fakataipe ʻo hono fakaʻauha ʻo e kau angahalá ʻi he Hāʻele ʻAnga Uá—ʻE toe siʻi pē ʻa e kakaí hili ʻa e toe hāʻele mai ʻa e ʻEikí—ʻE foki mai ʻa e toenga ʻo Sēkopé ʻi he ʻaho ko iá—Fakafehoanaki mo e ʻĪsaia vahe 10. Taʻu 559–545 K.M. nai.\n\n2 Nīfai 21\n\nʻE fakamaau ʻa e tefito ʻo Sesé (Kalaisi) ʻi he māʻoniʻoni—ʻE ʻufiʻufi ʻe he ʻilo ʻo e ʻOtuá ʻa e māmaní ʻi he Nofo-tuʻí—ʻE fokotuʻu hake ʻe he ʻEikí ha fuka pea tānaki fakataha ʻa ʻIsileli—Fakafehoanaki mo e ʻĪsaia vahe 11. Taʻu 559–545 K.M. nai.\n\n2 Nīfai 22\n\nʻE fakafetaʻi ʻa e kakai kotoa pē ki he ʻEikí ʻi he nofo tuʻí—Te ne ʻafio ʻi honau lotolotongá—Fakafehoanaki mo e ʻĪsaia vahe 12. Taʻu 559–545 K.M. nai.\n\n2 Nīfai 23\n\nʻOku hoko hono fakaʻauha ʻo Pāpiloné ko e fakataipe ʻo e fakaʻauha ʻe hoko ʻi he Hāʻele ʻAnga Ua Maí—Ko ha ʻaho ia ʻo e houhau mo e sāuni—ʻE tō ʻa Pāpilone (ko e māmaní) ʻo taʻengata—Fakafehoanaki mo e ʻĪsaia vahe 13. Taʻu 559–545 K.M. nai.\n\n2 Nīfai 24\n\nʻE tānaki ʻa ʻIsileli pea fiefia ʻi heʻenau mālōlō ʻi he Nofo-tuʻí—Naʻe kapusi hifo ʻa Lusifā mei he langí koeʻuhi ko ʻene angatuʻú—ʻE ikunaʻi ʻe ʻIsileli ʻa Pāpilone (ko e māmaní)—Fakafehoanaki mo e ʻĪsaia vahe 14. Taʻu 559–545 K.M. nai.\n\n2 Nīfai 25\n\nʻOku fiefia ʻa Nīfai ʻi he lea mahinongofuá—ʻE mahino ʻa e ngaahi kikite ʻa ʻĪsaiá ʻi he ngaahi ʻaho fakaʻosí—ʻE foki ʻa e kau Siú mei Pāpilone, pea te nau kalusefai ʻa e Mīsaiá, pea ʻe fakamovetevetea mo tauteaʻi ʻa kinautolu—ʻE toe fakafoki ʻa kinautolu ʻi heʻenau tui ki he Mīsaiá—Te ne ʻuluaki hāʻele mai ʻi he taʻu ʻe onongeau hili ʻa e ʻalu atu ʻa Līhai mei Selūsalemá—ʻOku tauhi ʻe he kau Nīfaí ʻa e fono ʻa Mōsesé pea nau tui kia Kalaisi, ʻa ia ko e Tokotaha Māʻoniʻoni ʻo ʻIsilelí. Taʻu 559–545 K.M. nai.\n\n2 Nīfai 26\n\nʻE ngāue mai ʻa Kalaisi ki he kau Nīfaí—ʻOku tomuʻa mamata ʻa Nīfai ki hono fakaʻauha ʻo hono kakaí—Te nau lea hake mei he efú—ʻE fokotuʻu hake ʻe he kau Senitailé ha ngaahi siasi loi mo e ngaahi kautaha fufū—ʻOku taʻofi ʻe he ʻEikí ʻa e ngāue fakataulaʻeiki kākaá. Taʻu 559–545 K.M. nai.\n\n2 Nīfai 27\n\nʻE ʻufiʻufi ʻe he fakapoʻulí mo e hē mei he moʻoní ʻa e funga ʻo e māmaní ʻi he ngaahi ʻaho fakaʻosí—ʻE ʻomai ʻa e Tohi ʻa Molomoná—ʻE ʻi ai ha kau fakamoʻoni ʻe toko tolu te nau fakamoʻoni ki he tohí—ʻE pehē ʻe he tangata potó ʻoku ʻikai te ne lava ʻo lau ha tohi kuo fakamaʻu—ʻE fakahoko ʻe he ʻEikí ha ngāue fakaofo mo fakaʻulia—Fakafehoanaki mo e ʻĪsaia vahe 29. Taʻu 559–545 K.M. nai.\n\n2 Nīfai 28\n\nʻE fokotuʻu ha ngaahi siasi loi ʻi he ngaahi ʻaho fakaʻosí—Te nau akoʻi ʻa e ngaahi tokāteline hala, taʻeʻaonga, mo ngali vale—ʻE lahi ʻa e hē mei he moʻoní ko e tupu mei he kau akonaki loí—ʻE fakatupu ʻe he tēvoló ha ʻita lahi ʻi he loto ʻo e kakaí—Te ne akoʻi ʻa e ngaahi faʻahinga kotoa pē ʻo e ngaahi tokāteline halá. Taʻu 559–545 K.M. nai.\n\n2 Nīfai 29\n\nʻE fakaʻikaiʻi ʻe he kau Senitaile tokolahi ʻa e Tohi ʻa Molomoná—Te nau pehē, ʻOku ʻikai te mau fie maʻu ha ngaahi Tohi Tapu kehe—ʻOku folofola ʻa e ʻEikí ki he ngaahi puleʻanga lahi—Te ne fakamāuʻi ʻa e māmaní mei he ngaahi tohi ʻa ia ʻe tohí. Taʻu 559–545 K.M. nai.\n\n2 Nīfai 30\n\nʻE lau fakataha ʻa e kau Senitaile kuo uluí mo e kakai ʻo e fuakavá—ʻE tui ha kau Leimana mo e kau Siu tokolahi ki he folofola ʻa e ʻOtuá pea nau hoko ko ha kakai fakaʻofoʻofa—ʻE fakafoki ʻa ʻIsileli pea ʻe fakaʻauha ʻa e kau fai angahalá. Taʻu 559–545 K.M. nai.\n\n2 Nīfai 31\n\nʻOku fakamatala ʻa Nīfai ki he ʻuhinga naʻe papitaiso ai ʻa Kalaisí—Kuo pau ke muimui ʻa e kakaí kia Kalaisi, ʻo papitaiso, mo maʻu ʻa e Laumālie Māʻoniʻoní, pea kātaki ki he ngataʻangá koeʻuhi kae fakamoʻui ʻa kinautolu—ʻOku hoko ʻa e fakatomalá mo e papitaisó ko e matapā ki he hala fāsiʻi mo lausiʻí—ʻOku maʻu ʻa e moʻui taʻengatá ʻe kinautolu ʻoku nau tauhi ʻa e ngaahi fekaú hili ʻa e papitaisó. Taʻu 559–545 K.M. nai.\n\n2 Nīfai 32\n\nʻOku lea ʻa e kau ʻāngeló ʻi he mālohi ʻo e Laumālie Māʻoniʻoní—Kuo pau ke lotu ʻa e tangatá pea maʻu ha ʻilo ʻiate kinautolu pē mei he Laumālie Māʻoniʻoní. Taʻu 559–545 K.M. nai.\n\n2 Nīfai 33\n\nʻOku moʻoni ʻa e ngaahi lea ʻa Nīfaí—ʻOku fakamoʻoni ia kia Kalaisi—Ko kinautolu ʻoku tui kia Kalaisí te nau tui ki he ngaahi lea ʻa Nīfaí, ʻa ia ʻe ʻo hoko ko e fakamoʻoni ʻi he fakamaauʻanga ʻo e ʻOtuá. Taʻu 559–545 K.M. nai.\n\nSēkope\n\n\n\n\n\n\nSēkope 1\n\nʻOku feinga ʻa Sēkope mo Siosefa ke fakalotoʻi ʻa e kakaí ke nau tui kia Kalaisi mo tauhi ʻene ngaahi fekaú—ʻOku pekia ʻa Nīfai—ʻOku mafola ʻa e fai angahalá ʻi he kau Nīfaí. Taʻu 544–421 K.M. nai.\n\nSēkope 2\n\nʻOku valokiʻi ʻe Sēkope ʻa e ʻofa ʻi he ngaahi koloá, hīkisiá, mo e anga-taʻemaʻá—ʻOku lava ʻa e kakaí ʻo kumi ki he koloá ke nau tokoni ai ki honau kāingá—ʻOku fakahalaiaʻi ʻe Sēkope ʻa e ngāue taʻe-fakamafaiʻi ʻo e mali tokolahí—ʻOku hōifua ʻa e ʻEikí ki he angamaʻa ʻa e kakai fefiné. Taʻu 544–421 K.M. nai.\n\nSēkope 3\n\nʻOku tali ʻe he loto-maʻá ʻa e folofola fakafiemālie ʻa e ʻOtuá—ʻOku lahi ange ʻa e māʻoniʻoni ʻa e kau Leimaná ʻi he kau Nīfaí—ʻOku lea ʻa Sēkope ʻo fai ha fakatokanga ki he feʻauakí, mo e holi fakakakanó, mo e ngaahi angahala kotoa pē. Taʻu 544–421 K.M. nai.\n\nSēkope 4\n\nNaʻe lotu ʻa e kau palōfita kotoa pē ki he Tamaí ʻi he huafa ʻo Kalaisí—ʻOku hoko hono feilaulau ʻaki ʻe ʻĒpalahame ʻa ʻAisaké, ko e taipe ʻo e ʻOtuá mo hono ʻAlo pē Taha naʻe Fakatupú—ʻOku totonu ke fakalelei ʻa e tangatá ki he ʻOtuá ʻi he Fakaleleí—ʻE liʻaki ʻe he kau Siú ʻa e fuʻu makatuʻungá. Taʻu 544–421 K.M. nai.\n\nSēkope 5\n\nʻOku lau ʻa Sēkope ki he ngaahi lea ʻa Seinosi ʻo fekauʻaki mo e talanoa fakatātā ki he ngaahi ʻōlive koló mo e ʻōlive vaó—Ko ha fakataipe kinautolu ʻo ʻIsileli mo e kau Senitailé—ʻOku fakatātaaʻi hono fakamovetevete mo hono tānaki ʻo ʻIsilelí ʻaki ha ngaahi fakatātā ki muʻa ʻoku teʻeki fakahoko iá—ʻOku lea ʻa Seinosi ʻo kau ki he kau Nīfaí mo e kau Leimaná mo e fale kotoa ʻo ʻIsilelí—ʻE fakahoko ʻa e kau Senitailé ki ʻIsileli—ʻE faifai pea ʻe tutu ʻo ʻosi ʻa e ngoue vainé. Taʻu 544–421 K.M. nai.\n\nSēkope 6\n\nʻE fakamoʻui ʻe he ʻEikí ʻa ʻIsileli ʻi he ngaahi ʻaho fakaʻosí—ʻE tutu ʻa e māmaní ʻaki ʻa e afi—Kuo pau ke muimui ʻa e kakaí kia Kalaisi ke nau hao mei he ano ʻo e afí mo e maka-velá. Taʻu 544–421 K.M. nai.\n\nSēkope 7\n\nʻOku fakaʻikaiʻi ʻe Seialemi ʻa Kalaisi, pea fakakikihi mo Sēkope, ʻo ne fie maʻu ha fakaʻilonga, pea ʻoku teʻia ia ʻe he ʻOtuá—Kuo lea ʻa e kau palōfita kotoa pē ʻo kau kia Kalaisi mo ʻene fakaleleí—Naʻe nofo ʻa e kau Nīfaí ʻi heʻenau moʻuí ʻo hangē ha kau fefonongaʻaki holó, ʻi ha ngaahi tuʻunga faingataʻa lahi pea fehiʻanekinaʻi ʻe he kau Leimaná. Taʻu 544–421 K.M. nai.\n\nʻĪnosi\n\nʻOku lotu lahi ʻa ʻĪnosi pea maʻu ha fakamolemole ʻo ʻene ngaahi angahalá—ʻOku ongo mai ʻa e leʻo ʻo e ʻEikí ki hono ʻatamaí, ʻo talaʻofa mai ʻe fakamoʻui ʻa e kau Leimaná ʻi ha ʻaho he kahaʻú—ʻOku feinga ʻa e kau Nīfaí ke fakaului mai ʻa e kau Leimaná—ʻOku fiefia ʻa ʻĪnosi ʻi hono Huhuʻí. Taʻu 420 K.M. nai.\n\nSeilomi\n\nʻOku tauhi ʻe he kau Nīfaí ʻa e fono ʻa Mōsesé, ʻo nau ʻamanaki atu ki he hāʻele mai ʻa Kalaisí, pea nau tuʻumālie ʻi he fonuá—ʻOku tokolahi ʻa e kau palōfita ʻoku nau ngāue ke nofo maʻu ʻa e kakaí ʻi he hala ʻo e moʻoní. Taʻu 399–361 K.M. nai.\n\nʻAmenai\n\nʻOku tauhi hokohoko ʻe ʻAmenai, ʻAmalone, Kēmisi, ʻApinatomi, mo ʻAmalekai, ʻa e ngaahi lekōtí—ʻOku ʻiloʻi ʻe Mōsaia ʻa e kakai ʻo Seilahemalá, ʻa ia naʻa nau haʻu mei Selūsalema ʻi he ngaahi ʻaho ʻo Setikiá—ʻOku fokotuʻu ʻa Mōsaia ko e tuʻi kiate kinautolu—ʻOku maʻu ʻe he hako ʻo Mūleki ʻi Seilahemalá ʻa Kolianitomuli, ʻa ia ko e fakaʻosi ia ʻo e kau Sēletí—ʻOku fetongi ʻe he Tuʻi ko Penisimaní ʻa Mōsaia—ʻOku totonu ke feilaulau ʻaki ʻe he tangatá ʻa honau laumālié ko ha feilaulau kia Kalaisi. Taʻu 323–130 K.M. nai.\n\nNgaahi Lea ʻa Molomona\n\nʻOku fakanounouʻi ʻe Molomona ʻa e ngaahi peleti lalahi ʻa Nīfaí—ʻOkú ne tuku fakataha ʻa e ngaahi peleti īkí mo e ngaahi peleti kehé—ʻOku fokotuʻu ʻe he tuʻi ko Penisimaní ʻa e melinó ʻi he fonuá. Taʻu T.S. 385 nai.\n\nMōsaia\n\n\n\n\n\n\nMōsaia 1\n\nʻOku akoʻi ʻe he Tuʻi ko Penisimaní ki hono ngaahi fohá ʻa e lea mo e ngaahi kikite ʻa ʻene ngaahi tamaí—Kuo fakatolonga mai ʻenau tui fakalotú mo e sivilaisé koeʻuhi ko e ngaahi lekooti naʻe tauhi ʻi he ngaahi peleti kehekehé—ʻOku fili ʻa Mōsaia ko e tuʻi pea tuku kiate ia ʻa e fatongia ki hono tauhi ʻo e ngaahi lekōtí mo e ngaahi meʻa kehe. Taʻu 130–124 K.M. nai.\n\nMōsaia 2\n\nʻOku folofola ʻa e Tuʻi ko Penisimaní ki hono kakaí—ʻOkú ne fakamatalaʻi kiate kinautolu ʻa e angatonu, taʻe-filifilimānako, mo e fakalaumālie ʻo ʻene pulé—ʻOkú ne naʻinaʻi kiate kinautolu ke nau tauhi ki honau Tuʻi Fakalangí—Ko kinautolu ʻoku angatuʻu ki he ʻOtuá te nau mamahi ʻi he houhaú ʻo hangē ha afi taʻe-faʻa-maté. Taʻu 124 K.M. nai.\n\nMōsaia 3\n\nʻOku hoko atu ʻa e folofola ʻa e tuʻi ko Penisimaní—ʻE ngāue ʻa e ʻEiki Māfimafí ʻi he lotolotonga ʻo e kakaí ʻi he sino ʻo e kelekele—ʻE tafe mai ʻa e taʻataʻá ʻi he ava kotoa ʻo hono kilí ʻi heʻene fai ʻa e fakalelei koeʻuhi ko e ngaahi angahala ʻa e māmaní—Ko hono huafá pē taha ʻe maʻu ai ʻa e fakamoʻuí—ʻOku lava ʻe he tangatá ʻo liʻaki ʻa e tangata fakakakanó pea hoko ko e Kau Māʻoniʻoni ʻi he Fakaleleí—ʻE tatau hono fakamamahiʻi ʻo e kau fai angahalá ko ha ano ʻo e afi mo e makavela. Taʻu 124 K.M. nai.\n\nMōsaia 4\n\nʻOku hoko atu ʻa e folofola ʻa e tuʻi ko Penisimaní—ʻOku hoko ʻa e fakamoʻuí tuʻunga ʻi he Fakaleleí—Tui ki he ʻOtuá pea moʻui—Tauhi maʻu ʻa hono fakamolemoleʻi hoʻomou ngaahi angahalá ʻi he tui mālohi—Foaki atu mei hoʻomou koloá ki he masivá—Fai ʻa e meʻa kotoa pē ʻi he poto pea ʻi he founga maau. Taʻu 124 K.M. nai.\n\nMōsaia 5\n\nʻOku hoko ʻa e Kau Māʻoniʻoní ko e ngaahi foha mo e ngaahi ʻofefine ʻo Kalaisi ʻi he tui—ʻOku ui ʻaki leva ʻa kinautolu ʻa e huafa ʻo Kalaisí—ʻOku naʻinaʻi ʻa e tuʻi ko Penisimaní kiate kinautolu ke nau tuʻu maʻu taʻe-faʻa-ngaue ʻi he ngaahi ngāue leleí. Taʻu 124 K.M. nai.\n\nMōsaia 6\n\nʻOku tohi ʻe he tuʻi ko Penisimaní ʻa e ngaahi hingoa ʻo e kakaí pea fakanofo ha kau taulaʻeiki ke nau akoʻi ʻa kinautolu—ʻOku pule ʻa Mōsaia ko ha tuʻi māʻoniʻoni. Taʻu 124–121 K.M. nai.\n\nMōsaia 7\n\nʻOku ʻilo ʻe ʻĀmoni ʻa e fonua ko Līhai-Nīfaí, ʻa ia ʻoku tuʻi ki ai ʻa Limihaí—ʻOku nofo pōpula ʻa e kakai ʻo Limihaí ki he kau Leimaná—ʻOku fakamatala ʻa Limihai ki honau hisitōliá—Kuo fakamoʻoniʻi ʻe ha palōfita (ko ʻApinetai) ko Kalaisi ʻa e ʻOtua mo e Tamai ʻa e ngaahi meʻa kotoa pē—Ko kinautolu ʻoku nau tūtuuʻi ʻa e koví ʻoku nau utu ko e ʻahiohio, pea ko kinautolu ʻoku falala ki he ʻEikí ʻe fakahaofi ʻa kinautolu. Taʻu 121 K.M. nai.\n\nMōsaia 8\n\nʻOku akoʻi ʻe ʻĀmoni ʻa e kakai ʻo Limihaí—ʻOku ne ʻilo ki he ngaahi peleti ʻe uofulu mā fā ʻa e kau Sēletí—ʻOku lava ʻo liliu ʻa e ngaahi lekooti fakakuongamuʻá ʻe he kau tangata kikité—ʻOku ʻikai ha meʻa-foaki ʻe lahi hake ʻi he hoko ko ha tangata kikité. Taʻu 121 K.M. nai.\n\nMōsaia 9\n\nʻOku taki atu ʻe Sēnifi ha kakai mei Seilahemalá ke maʻu ʻa e fonua ko Līhai-Nīfaí—ʻOku fakangofua kinautolu ʻe he tuʻi ʻo e kau Leimaná ke nau maʻu ʻa e fonuá—ʻOku tau ʻa e kau Leimaná mo e kakai ʻo Sēnifí. Taʻu 200–187 K.M. nai.\n\nMōsaia 10\n\nʻOku hala ʻa e tuʻi ko Leimaná—ʻOku anga-fitaʻa mo fekai ʻa hono kakaí pea nau tui ki he ngaahi talatukufakaholo loi—ʻOku ikunaʻi ʻe Sēnifi mo hono kakai ʻa kinautolu. Taʻu 187–160 K.M. nai.\n\nMōsaia 11\n\nʻOku pule ʻa e Tuʻi ko Noá ʻi he fai angahala—ʻOkú ne manako ʻi he moʻui faikovi mo hono ngaahi uaifí mo e kau sinifú—ʻOku kikite ʻa ʻApinetai ʻe taki pōpula ʻa e kakaí—ʻOku kumi ʻa e Tuʻi ko Noá ke tāmateʻi ia. Taʻu 160–150 K.M. nai.\n\nMōsaia 12\n\nʻOku tuku ʻa ʻApinetai ki he fale fakapōpulá koeʻuhi ko ʻene kikiteʻi hono fakaʻauha ʻo e kakaí mo e pekia ʻa e Tuʻi ko Noá—ʻOku lau ʻe he kau taulaʻeiki loí mei he folofolá mo fakangalingali ʻoku nau tauhi ʻa e fono ʻa Mōsesé—ʻOku kamata ʻe ʻApinetai ke akoʻi kiate kinautolu ʻa e ngaahi Fekau ʻe Hongofulú. Taʻu 148 K.M. nai.\n\nMōsaia 13\n\nʻOku maluʻi ʻa ʻApinetai ʻe ha mālohi fakalangi—ʻOkú ne akoʻi ʻa e ngaahi Fekau ʻe Hongofulú—ʻOku ʻikai maʻu ʻa e fakamoʻuí ʻi he fono ʻa Mōsesé pē—ʻE fai ʻe he ʻOtuá ha fakalelei pea huhuʻi hono kakaí. Taʻu 148 K.M. nai.\n\nMōsaia 14\n\nʻOku lea ʻa ʻĪsaia ʻo kau ki he Mīsaiá—ʻOku fakamatala ʻa ʻĪsaia ʻo kau ki hono lumaʻi mo e ngaahi faingataʻaʻia ʻa e Mīsaiá—ʻOkú ne foaki hono laumālié ko e feilaulau maʻá e angahalá mo fai ʻa e taukapo koeʻuhi ko e kakai ʻoku fai angahalá—Fakafehoanaki mo e ʻĪsaia vahe 53. Taʻu 148 K.M. nai.\n\nMōsaia 15\n\nKo e founga ʻoku hoko ai ʻa Kalaisi ko e Tamaí mo e ʻAló fakatouʻosi—Te ne fai ʻa e taukapo pea fua ʻa e ngaahi maumau-fono ʻa hono kakaí—ʻOku nau hoko mo ʻene kau palōfita māʻoniʻoni kotoa pē ko hono hako—ʻOkú ne fakahoko ʻa e Toetuʻú—ʻOku maʻu ʻe he fānau īkí ʻa e moʻui taʻengatá. Taʻu 148 K.M. nai.\n\nMōsaia 16\n\nʻOku huhuʻi ʻe he ʻOtuá ʻa e kakai kotoa pē mei honau tuʻunga mole mo tō ki laló—Ko kinautolu ʻoku anga-fakakakanó te nau ʻi he tuʻunga tatau pē ʻo hangē kuo ʻikai ha huhuʻí—ʻOku fakahoko ʻe Kalaisi ʻa e toetuʻu ki he moʻui ʻoku ʻikai hano ngataʻangá pe ki he malaʻia ʻoku ʻikai hano ngataʻangá. Taʻu 148 K.M. nai.\n\nMōsaia 17\n\nʻOku tui ʻa ʻAlamā peá ne tohi ʻa e ngaahi lea ʻa ʻApinetaí—ʻOku mate ʻa ʻApinetai ʻi he afi—ʻOkú ne kikiteʻi ʻa e ngaahi mahaki mo e mate ʻi he afi ʻa kinautolu naʻa nau fakapoongi iá. Taʻu 148 K.M. nai.\n\nMōsaia 18\n\nʻOku malanga fakafufū holo pē ʻa ʻAlamā—ʻOkú ne fakamatalaʻi ʻa e fuakava ʻo e papitaisó peá ne fai papitaiso ʻi he ngaahi vai ʻo Molomoná—ʻOkú ne fokotuʻu ʻa e siasi ʻo Kalaisí pea fakanofo ha kau taulaʻeiki—ʻOku nau ngāueʻi pē honau tauhí mo akoʻi ʻa e kakaí—ʻOku hola ʻa ʻAlamā mo hono kakaí mei he kau tamaioʻeiki ʻa e tuʻi ko Noá ki he feituʻu maomaonganoá. Taʻu 147–145 K.M. nai.\n\nMōsaia 19\n\nʻOku feinga ʻa Kitione ke fakapoongi ʻa e Tuʻi ko Noá—ʻOku ʻohofi ʻe he kau Leimaná ʻa e fonuá—ʻOku pekia ʻa e tuʻi ko Noá ʻi he afi—ʻOku pule ʻa Limihai ko e tuʻi fakaongoongo. Taʻu 145–121 K.M. nai.\n\nMōsaia 20\n\nʻOku ʻave fakamālohi ʻa e ngaahi ʻofefine ʻe niʻihi ʻo e kau Leimaná ʻe he kau taulaʻeiki ʻa Noa—ʻOku haʻu ʻa e kau Leimaná ʻo tauʻi ʻa Limihai mo hono kakaí—ʻOku tekeʻi ʻa e kau Leimaná mo fakafiemālieʻi ʻa kinautolu. Taʻu 145–123 K.M. nai.\n\nMōsaia 21\n\nʻOku ʻohofi ʻa e kakai ʻo Limihaí mo ikunaʻi ʻe he kau Leimaná—ʻOku fetaulaki ʻa e kakai ʻo Limihaí mo ʻĀmoni pea ʻoku fakaului ʻa kinautolu—ʻOku nau fakahā kia ʻĀmoni ʻa e ngaahi peleti ʻe uofulu mā fā ʻa e kau Sēletí. Taʻu 122–121 K.M. nai.\n\nMōsaia 22\n\nʻOku fakakaukau ʻa e kakaí ki ha founga ke nau hola ai mei he nofo pōpula ki he kau Leimaná—ʻOku fakainu ʻa e kau Leimaná ʻo nau konā—ʻOku hola ʻa e kakaí, ʻo nau foki ki Seilahemala, pea nau nofo fakaongoongo ki he Tuʻi ko Mōsaiá. Taʻu 121–120 K.M. nai.\n\nMōsaia 23\n\nʻOku fakafisi ʻa ʻAlamā ke hoko ko e tuʻi—ʻOkú ne hoko ko e taulaʻeiki lahi—ʻOku valokiʻi ʻe he ʻEikí ʻa hono kakaí, pea ʻoku ikunaʻi ʻe he kau Leimaná ʻa e fonua ko Heilamí—ʻOku pule fakaongoongo ʻa ʻAmulone, ko e taki ʻo e kau taulaʻeiki ʻa e tuʻi angakovi ko Noá, ki he tuʻi ʻo e kau Leimaná. Taʻu 145–121 K.M. nai.\n\nMōsaia 24\n\nʻOku fakatangaʻi ʻe ʻAmulone ʻa ʻAlamā mo hono kakaí—Kuo pau ke tāmateʻi ʻa kinautolu kapau te nau lotu—ʻOku ngaohi ʻe he ʻEiki ʻa ʻenau ngaahi kavengá ke hangē ʻoku maʻamaʻá—ʻOkú ne fakahaofi ʻa kinautolu mei he nofo pōpulá, pea nau foki ki Seilahemala. Taʻu 145–120 K.M. nai.\n\nMōsaia 25\n\nʻOku hoko ʻa e hako ʻo Mūleki ʻi Seilahemalá ko e kau Nīfai—ʻOku nau ʻilo ki he kakai ʻo ʻAlamaá mo e kakai ʻo Sēnifí—ʻOku papitaiso ʻe ʻAlamā ʻa Limihai mo hono kakaí kotoa—ʻOku tuku ʻe Mōsaia ʻa e mafai kia ʻAlamā ke ne fokotuʻu ʻa e siasi ʻo e ʻOtuá. Taʻu 120 K.M. nai.\n\nMōsaia 26\n\nʻOku tokolahi ha kāingalotu ʻo e siasí kuo tākiekina ki he fai angahalá ʻe he kau taʻetuí—ʻOku talaʻofa kia ʻAlamā te ne maʻu ʻa e moʻui taʻengatá—ʻOku maʻu ʻa e fakamolemolé ʻe kinautolu ʻoku fakatomala mo papitaisó—Ko e kāingalotu ʻo e Siasí ʻoku fai angahala ka ʻoku nau fakatomala mo vete ʻenau angahalá kia ʻAlamā mo e ʻEikí ʻe fakamolemoleʻi ʻa kinautolu; pea ka ʻikai, ʻe ʻikai lau ʻa kinautolu ʻi he kakai ʻo e Siasí. Taʻu 120–100 K.M. nai.\n\nMōsaia 27\n\nʻOku tapui ʻe Mōsaia ʻa e fakatangá pea tuʻutuʻuni ke nau tuʻunga tatau—ʻOku feinga ʻa ʻAlamā ko e siʻi mo e ngaahi foha ʻe toko fā ʻo Mōsaiá ke fakaʻauha ʻa e siasí—ʻOku hā mai ha ʻāngelo ʻo fekau ke taʻofi ʻenau ngaahi ngāue koví—ʻOku taaʻi ʻa ʻAlamā ʻo noa—Kuo pau ke fanauʻi foʻou ʻa e faʻahinga kotoa ʻo e tangatá ka nau maʻu ʻa e fakamoʻuí—ʻOku malanga ʻaki ʻe ʻAlamā mo e ngaahi foha ʻo Mōsaiá ʻa e ngaahi ongoongo fakafiefiá. Taʻu 100–92 K.M. nai.\n\nMōsaia 28\n\nʻOku ʻalu ʻa e ngaahi foha ʻo Mōsaiá ke malanga ki he kau Leimaná—ʻOku ngāue ʻaki ʻe Mōsaia ʻa e ongo maka kikité, ʻo ne liliu ʻa e ngaahi peleti ʻa Sēletí. Taʻu 92 K.M. nai.\n\nMōsaia 29\n\nʻOku fokotuʻu ʻe Mōsaia ke fili ha kau fakamaau kae ʻikai ko ha tuʻi—ʻOku hanga ʻe he ngaahi tuʻi taʻe-māʻoniʻoní ʻo tataki honau kakaí ki he angahalá—ʻOku fili ʻa ʻAlamā ko e Siʻí ko e fakamaau lahi ʻi he leʻo ʻo e kakaí—ʻOkú ne toe hoko foki ko e taulaʻeiki lahi ki he Siasí—ʻOku pekia ʻa ʻAlamā ko e Lahí mo Mōsaia. Taʻu 92–91 K.M. nai.\n\nʻAlamā\n\n\n\n\n\n\nʻAlamā 1\n\nʻOku akoʻi ʻe Nēhoa ha ngaahi tokāteline hala, mo fokotuʻu ha siasi, pea kamata ʻa e ngāue fakataulaʻeiki kākaá, pea ne tāmateʻi ʻa Kitione—ʻOku tāmateʻi ʻa Nēhoa koeʻuhi ko ʻene ngaahi hiá—ʻoku mafola ʻa e fie maná mo e ngaahi fakatangá ʻi he kakaí—ʻOku tauhi pē ʻe he kau taulaʻeikí ʻa kinautolu, ʻoku tauhi ʻe he kakaí ʻa e kau masivá, pea ʻoku tuʻumālie ʻa e siasí. Taʻu 91–88 K.M. nai.\n\nʻAlamā 2\n\nʻOku feinga ʻa ʻAmelikai ke hoko ko e tuʻi pea ʻoku fakafisinga ia ʻi he leʻo ʻo e kakaí—ʻOku fokotuʻu ia ʻe hono kau muimuí ko e tuʻi—ʻOku haʻu ʻa e kau ʻAmelikaí ke tauʻi ʻa e kau Nīfaí pea ʻoku ikunaʻi ʻa kinautolu—ʻOku kau fakataha ʻa e kau Leimaná mo e kau ʻAmelikaí pea ʻoku ikunaʻi ʻa kinautolu—ʻOku tāmateʻi ʻe ʻAlamā ʻa ʻAmelikai. Taʻu 87 K.M. nai.\n\nʻAlamā 3\n\nKuo hanga ʻe he kau ʻAmelikaí ʻo fakaʻilongaʻi ʻa kinautolu ʻo fakatatau ki he kikité—Kuo fakamalaʻiaʻi ʻa e kau Leimaná tuʻunga ʻi heʻenau angatuʻú—ʻoku hanga ʻe he tangatá ʻo fakatupu honau ngaahi fakamalaʻiaʻi pē ʻo kinautolú—ʻoku ikunaʻi ʻe he kau Nīfaí ha kau tau ʻe taha ʻo e kau Leimaná. Taʻu 87–86 K.M. nai.\n\nʻAlamā 4\n\nʻOku papitaiso ʻe ʻAlamā ha kau ului ʻe lau afe—ʻOku tupu hake ʻa e angahalá ʻi he siasí, pea ʻoku taʻofi ʻa e tupulaki ʻa e siasí—ʻOku fili ʻa Nīfaihā ko e fakamaau lahi—ʻOku tokanga pē ʻa ʻAlamā, ʻi heʻene hoko ko e taulaʻeiki lahí, ki he ngāue fakafaifekaú. Taʻu 86–83 K.M. nai.\n\nʻAlamā 5\n\nʻE maʻu ʻa e fakamoʻuí, kapau ʻe fakatomala ʻa e tangatá mo tauhi ʻa e ngaahi fekaú, pea fanauʻi foʻou, mo fakamaʻa honau ngaahi kofú ʻi he taʻataʻa ʻo Kalaisí, pea anga-fakatōkilalo mo liʻaki meiate kinautolu ʻa e loto-hīkisiá mo e meheká, pea fai ʻa e ngaahi ngāue ʻo e māʻoniʻoní—ʻOku ui ʻa e Tauhi-sipi Leleí ki hono kakaí—Ko kinautolu ʻoku nau fai ʻa e ngaahi ngāue koví ko e fānau kinautolu ʻa e tēvoló—ʻOku fakamoʻoni ʻa ʻAlamā ki hono moʻoni ʻo ʻene tokāteliné peá ne fekau ki he kakaí ke nau fakatomala—ʻE tohi ʻa e hingoa ʻo e Kau Māʻoniʻoní ʻi he tohi ʻo e moʻuí. Taʻu 83 K.M. nai.\n\nʻAlamā 6\n\nʻOku fakamaʻa ʻa e siasi ʻi Seilahemalá pea fakamaʻumaʻuluta—ʻOku ʻalu ʻa ʻAlamā ki Kitione ʻo malanga ai. Taʻu 83 K.M. nai.\n\nʻAlamā 7\n\nʻE ʻaloʻi mai ʻa Kalaisi ʻia Mele—Te ne vete ange ʻa e ngaahi haʻi ʻo e maté peá ne fua ʻa e ngaahi angahala ʻa hono kakaí—Ko kinautolu ʻoku fakatomala, mo papitaiso, pea tauhi ʻa e ngaahi fekaú te nau maʻu ʻa e moʻui taʻengatá—ʻE ʻikai lava ʻe he kakai ʻoku ʻulí ʻo maʻu ʻa e puleʻanga ʻo e ʻOtuá—Kuo pau ke maʻu ʻa e loto-fakatōkilaló, tuí, ʻamanaki leleí, mo e manavaʻofá. Taʻu 83 K.M. nai.\n\nʻAlamā 8\n\nʻOku malanga mo fai papitaiso ʻa ʻAlamā ʻi Mīleki—ʻOku ʻikai tali ia ʻi ʻAmonaihā pea ʻokú ne ʻalu mei ai—ʻOku fekauʻi ia ʻe ha ʻāngelo ke foki ʻo malanga ʻaki ʻa e fakatomalá ki he kakaí—ʻOku tali ia ʻe ʻAmuleki, peá na malanga fakataha ʻi ʻAmonaihā. Taʻu 82 K.M. nai.\n\nʻAlamā 9\n\nʻOku fekau ʻe ʻAlamā ki he kakai ʻo ʻAmonaihaá ke nau fakatomala—ʻE ʻaloʻofa ʻa e ʻEikí ki he kau Leimaná ʻi he ngaahi ʻaho fakaʻosí—Kapau ʻe liʻaki ʻe he kau Nīfaí ʻa e māmá, ʻe fakaʻauha ʻa kinautolu ʻe he kau Leimaná—ʻE hāʻele vave mai ʻa e ʻAlo ʻo e ʻOtuá—Te ne huhuʻi ʻa kinautolu ʻoku fakatomala, mo papitaiso pea tui ki hono huafá. Taʻu 82 K.M. nai.\n\nʻAlamā 10\n\nKo e tupu ʻa Līhaí meia Manase—ʻOku fakamatala ʻa ʻAmuleki ki hono fekauʻi ia ʻe he ʻāngeló ke ne tauhi ʻa ʻAlamā—ʻOku hanga ʻe he ngaahi lotu ʻa e kau māʻoniʻoní ʻo fakatupu hano fakahaofi ʻo e kakaí—ʻOku hanga ʻe he kau taukapo mo e kau fakamaau taʻe-māʻoniʻoní ʻo ʻai ʻa e tuʻunga ki hono fakaʻauha ʻo e kakaí. Taʻu 82 K.M. nai.\n\nʻAlamā 11\n\nʻOku fakamatalaʻi ʻa e ngaahi mahuʻinga ʻo e lau paʻanga ʻa e kau Nīfaí—ʻOku fakakikihi ʻa ʻAmuleki mo Sisolome—ʻOku ʻikai fakamoʻui ʻe Kalaisi ʻa e kakaí ʻi heʻenau ngaahi angahalá—Ko kinautolu pē te nau mau ʻa e puleʻanga ʻo e langí ʻe fakamoʻuí—ʻE toe tuʻu hake ʻa e kakai kotoa pē ʻi he anga taʻe-faʻa-mate—ʻOku ʻikai ke toe ʻi ai ha mate hili ʻa e Toetuʻú. Taʻu 82 K.M. nai.\n\nʻAlamā 12\n\nʻOku fakakikihi ʻa ʻAlamā mo Sisolome—ʻOku lava ʻo fakahā ʻa e ngaahi meʻa lilo ʻa e ʻOtuá kiate kinautolu pē ʻoku tui faivelengá—ʻOku fakamāuʻi ʻa e tangatá ʻo fakatatau ki heʻenau ngaahi fakakaukaú, ngaahi tuí, ngaahi leá, mo e ngaahi ngāué—ʻE hoko ki he kau angahalá ha mate fakalaumālie—ʻOku hoko ʻa e moʻui fakamatelie ko ʻení ko ha tuʻunga ʻahiʻahiʻanga—ʻOku hanga ʻe he palani ʻo e huhuʻí ʻo fakahoko ʻa e Toetuʻú ʻo, makatuʻunga ʻi he tuí, mo ha fakamolemoleʻi ʻo e ngaahi angahalá—ʻOku maʻu ʻe kinautolu ʻoku fakatomalá ha totonu ke maʻu ʻa e ʻaloʻofa ʻi he ʻAlo pē Taha naʻe Fakatupú. Taʻu 82 K.M. nai.\n\nʻAlamā 13\n\nʻOku ui ha kau tangata ko e kau taulaʻeiki lahi koeʻuhí ko ʻenau fuʻu tui lahi mo e ngaahi ngāue leleí—Ko honau fatongiá ke akoʻi ʻa e ngaahi fekaú—ʻOku fakamāʻoniʻoniʻi ʻa kinautolu ʻi heʻenau māʻoniʻoní pea nau hū ki he mālōlōʻanga ʻo e ʻEikí—Naʻe kau ʻa Melekisēteki ʻiate kinautolú ni—ʻOku fakahā ʻe he kau ʻāngeló ʻa e ngaahi ongoongo ʻo e fiefia ʻi he fonuá kotoa—Te nau fakahā mai ʻa e hāʻele mai ʻa Kalaisí. Taʻu 82 K.M. nai.\n\nʻAlamā 14\n\nʻOku fakahū ʻa ʻAlamā mo ʻAmuleki ki he fale fakapōpulá pea kauʻimaea ʻa kinaua—Ko hono tutu ʻi he afi ʻa e kakai tuí mo e ngaahi tohi toputapú—ʻOku tali ʻe he ʻEikí ʻaki ʻa e nāunau ʻa e kakai ne mate koeʻuhi ko ʻenau tuí—ʻOku movete ʻa e ngaahi holisi ʻo e fale fakapōpulá ʻo holo ki lalo—ʻOku fakahaofi ʻa ʻAlamā mo ʻAmuleki, pea ʻoku tāmateʻi ʻa hona kau fakatangá. Taʻu 82–81 K.M. nai.\n\nʻAlamā 15\n\nʻOku ʻalu ʻa ʻAlamā mo ʻAmuleki ki Saitome pea fokotuʻu ai ha siasi—ʻOku fakamoʻui ʻe ʻAlamā ʻa Sisolome pea ʻokú ne kau ki he Siasí—ʻOku fakamoʻui ʻe ʻAlamā ʻa Sisolome, pea ʻokú ne kau ki he Siasí. ʻOku papitaiso ʻa e tokolahi, pea ʻoku tuʻumālie ʻa e Siasí—ʻOku ʻalu ʻa ʻAlamā mo ʻAmuleki ki Seilahemala. Taʻu 81 K.M. nai.\n\nʻAlamā 16\n\nʻOku fakaʻauha ʻe he kau Leimaná ʻa e kakai ʻo ʻAmonaihaá—ʻOku taki atu ʻe Sōlami ʻa e kau Nīfaí ʻo nau ikunaʻi ʻa e kau Leimaná—ʻOku malangaʻaki ʻe ʻAlamā mo ʻAmuleki mo ha tokolahi kehe ʻa e ongoongoleleí—ʻOku nau akonaki ʻo ka hili ʻa e toetuʻu ʻa Kalaisí ʻe ha mai ia ki he kau Nīfaí. Taʻu 81–77 K.M. nai.\n\nʻAlamā 17\n\nʻOku maʻu ʻe he ngaahi foha ʻo Mōsaiá ʻa e laumālie ʻo e kikité mo e maʻu fakahaá—ʻOku nau ʻalu atu ʻi honau taki taha hala ke malanga ʻaki ʻa e ongoongoleleí ki he kau Leimaná—ʻOku ʻalu ʻa ʻĀmoni ki he fonua ko ʻIsimelí ʻo ne hoko ai ko ha tamaioʻeiki ʻa e Tuʻi ko Lamōnaí—ʻOku fakahaofi ʻe ʻĀmoni ʻa e ngaahi takanga monumanu iiki ʻa e tuʻí peá ne tāmateʻi hono ngaahi filí ʻi he vai ko Sēpusí. Veesi 1–3, taʻu 77 K.M. nai; veesi 4, taʻu 91–77 K.M. nai; mo e veesi 5–39, taʻu 91 K.M. nai.\n\nʻAlamā 18\n\nʻOku mahalo ʻa e Tuʻi ko Lamōnaí ko e Laumālie Lahi ʻa ʻĀmoni—ʻOku akoʻi ʻe ʻĀmoni ʻa e tuʻi ʻo e Fakatupú, mo e ngaahi ngāue mai ʻa e ʻOtuá ki he tangatá, mo e huhuʻi ʻoku makatuʻunga ʻia Kalaisí—ʻOku tui ʻa Lamōnai pea tō ia ki he kelekelé ʻo hangē kuo pekiá. Taʻu 90 K.M. nai.\n\nʻAlamā 19\n\nʻOku maʻu ʻe Lamōnai ʻa e ʻamanaki lelei te ne maʻu ʻa e moʻui taʻengatá peá ne mamata ki he Huhuʻí—ʻOku ʻāvea ʻa kinautolu kotoa pē ʻi hono falé, pea mamata hanau tokolahi ki he kau ʻāngelo—ʻOku maluʻi ʻa ʻĀmoni ʻi ha mana fakaofo—ʻOkú ne papitaiso ha tokolahi peá ne fokotuʻu ʻa e siasí ʻi honau lotolotongá. Taʻu 90 K.M. nai.\n\nʻAlamā 20\n\nʻOku fekau atu ʻe he ʻEikí ʻa ʻĀmoni ki Mitonai ke fakatauʻatāinaʻi hono kāinga kuo tuku pōpula ʻi aí—ʻOku feʻiloaki ʻa ʻĀmoni mo Lamōnai mo e tamai ʻa Lamōnaí, ʻa ia ko e tuʻi ia ki he fonuá hono kotoa—ʻOku kole ʻe ʻĀmoni ki he tuʻi toulekeleká ke fakangofua hono tukuange hono kāingá. Taʻu 90 K.M. nai.\n\nʻAlamā 21\n\nʻOku akoʻi ʻe ʻĒlone ʻa e kau ʻAmalekaí ʻo kau kia Kalaisi mo ʻEne fakaleleí—ʻOku tuku pōpula ʻa ʻĒlone mo hono kāingá ʻi Mitonai—Naʻe hili honau fakatauʻatāinaʻí, naʻa nau akonaki ʻi he ngaahi fale lotú pea nau fakaului ha tokolahi—ʻOku foaki ʻe Lamōnai ki he kakai ʻo e fonua ko ʻIsimelí ke nau tauʻatāina ʻi heʻenau tui fakalotú. Taʻu 90–77 K.M. nai.\n\nʻAlamā 22\n\nʻOku akoʻi ʻe ʻĒlone ʻa e tamai ʻa Lamōnaí ʻo kau ki he Fakatupú, ko e hinga ʻa ʻĀtamá, mo e palani ʻo e huhuʻi ʻia Kalaisí—ʻOku ului ʻa e tuʻí mo hono falé kotoa—ʻOku fakamatalaʻi ʻa e vahevahe ʻo e fonuá ʻi he kau Nīfaí mo e kau Leimaná. Taʻu 90–77 K.M. nai.\n\nʻAlamā 23\n\nʻOku fanongonongo ʻa e tauʻatāina fakalotú—ʻOku fakaului ʻa e kau Leimana ʻi he potu fonua ʻe fitu mo e ngaahi kolo lalahi—ʻOku nau ui ʻa kinautolu ko e kau ʻAnitai-Nīfai-Līhai pea ʻoku fakaʻatā ʻa kinautolu mei he fakamalaʻiá—ʻOku fakaʻikaiʻi ʻe he kau ʻAmalekaí mo e kau ʻAmuloné ʻa e moʻoní. Taʻu 90–77 K.M. nai.\n\nʻAlamā 24\n\nʻOku haʻu ʻa e kau Leimana ke tauʻi ʻa e kakai ʻo e ʻOtuá—ʻOku fiefia ʻa e kau ʻAnitai-Nīfai-Līhaí ʻia Kalaisi pea ʻaʻahi mai kiate kinautolu ha kau ʻāngelo—ʻOku nau fili ke nau mate kae ʻikai maluʻi ʻa kinautolu—ʻOku ului ha kau Leimana tokolahi kehe. Taʻu 90–77 K.M. nai.\n\nʻAlamā 25\n\nʻOku mafola ʻa e ngaahi fakamamahi ʻa e kau Leimaná—ʻOku ʻauha ʻa e hako ʻo e kau taulaʻeiki ʻa Noá ʻo hangē ko ia naʻe kikiteʻi ʻe ʻApinetaí—ʻOku fakaului ha tokolahi ʻo e kau Leimaná ʻo nau kau mo e kakai ʻo ʻAnitai-Nīfai-Līhaí—ʻOku nau tui kia Kalaisi mo tauhi ʻa e fono ʻa Mōsesé. Taʻu 90–77 K.M. nai.\n\nʻAlamā 26\n\nʻOku vīkiviki ʻa ʻĀmoni ʻi he ʻEikí—ʻOku fakaivia ʻa e kakai tui faivelengá ʻe he ʻEikí pea ʻoku foaki kiate kinautolu ʻa e ʻiló—ʻE makatuʻunga ʻi he tuí hano ʻomi ʻe he tangatá ha kakai ʻe lau afe ki he fakatomalá—ʻOku maʻu ʻe he ʻOtuá ʻa e māfimafi kotoa pē, pea ʻokú ne ʻafioʻi ʻa e meʻa kotoa pē. Taʻu 90–77 K.M. nai.\n\nʻAlamā 27\n\nʻOku folofola ʻa e ʻEikí kia ʻĀmoni ke ne taki ʻa e kakai ʻo ʻAnitai-Nīfai-Līhaí ke nau hao—ʻOku ʻosi ʻa e ivi ʻo ʻĀmoní ʻi heʻene fiefia heʻene feʻiloaki mo ʻAlamaá—ʻOku foaki ʻe he kau Nīfaí ki he kau ʻAnitai-Nīfai-Līhaí ʻa e fonua ko Selesoní—ʻOku ui ʻa kinautolu ko e kakai ʻo ʻĀmoní. Taʻu 90–77 K.M. nai.\n\nʻAlamā 28\n\nʻOku ikunaʻi ʻa e kau Leimaná ʻi ha tau fakaʻulia—ʻOku tō tau ha lau mano—ʻOku tuku ʻa e kau angahalá ki ha tuʻunga ʻo e mamahi taʻetuku; ʻoku maʻu ʻe he kau māʻoniʻoní ha fiefia ʻoku ʻikai hano ngataʻanga. Taʻu 77–76 K.M. nai.\n\nʻAlamā 29\n\nʻOku holi ʻa ʻAlamā ke ne kalanga ʻaki ʻa e fakatomalá ʻi he mālohi ʻo e kau ʻāngeló—ʻOku foaki ʻe he ʻEikí ha kau akonaki ki he ngaahi puleʻanga kotoa pē—ʻOku fiefia ʻa ʻAlamā ʻi he ngāue ʻa e ʻEikí mo e ngaahi ngāue lelei ʻa ʻĀmoni mo hono kāingá. Taʻu 76 K.M. nai.\n\nʻAlamā 30\n\nKo Kolihola, ko e fili ʻo Kalaisí, ʻokú ne taukae kia Kalaisi, ko e Fakaleleí, mo e laumālie ʻo e kikité—ʻOkú ne akonaki ʻaki ʻoku ʻikai ha ʻOtua, pe ha hinga ʻa e tangatá, pe ha tautea ki he angahalá, pea ʻoku ʻikai ha Kalaisi—ʻOku fakamoʻoniʻi ʻe ʻAlamā ʻe hāʻele mai ʻa Kalaisi pea ʻoku fakamoʻoni ʻa e meʻa kotoa pē ʻoku ʻi ai ha ʻOtua—ʻOku fie maʻu ʻe Kolihola ha fakaʻilonga pea ʻoku teʻia ia ʻo noa—Naʻe hā mai ʻa e tēvoló kia Kolihola ʻo hangē ha ʻāngelo ʻo ne akoʻi kiate ia ʻa e ngaahi meʻa ke ne leaʻakí—ʻOku tāmoloki ʻa Kolihola ʻo ne mate. Taʻu 76–74 K.M. nai.\n\nʻAlamā 31\n\nʻOku taki ʻe ʻAlamā ha ngāue ke toe fakatafoki mai ʻa e kau Sōlami naʻe mavahe mei he Siasí—ʻOku fakaʻikaiʻi ʻe he kau Sōlamí ʻa Kalaisi, pea nau tui ki ha fakakaukau hala ʻoku nau lelei ange ʻi he kakai kehé, pea nau lotu ʻaki ʻa e ngaahi lotu tāumaʻu—ʻOku fonu ʻa e kau faifekaú ʻi he Laumālie Māʻoniʻoní—ʻOku mole atu ʻa honau ngaahi faingataʻaʻiá ʻi he fiefia ʻia Kalaisí. Taʻu 74 K.M. nai.\n\nʻAlamā 32\n\nʻOku akoʻi ʻe ʻAlamā ʻa e kakai masivá ko ia kuo hanga ʻe honau ngaahi faingataʻaʻiá ʻo fakavaivaiʻi ʻa kinautolu—Ko e tuí ʻa e ʻamanaki lelei ki he meʻa ʻoku ʻikai mamata ki ai ka ʻoku moʻoni—ʻOku fakamoʻoniʻi ʻe ʻAlamā ʻoku tauhi mai ʻa e kau ʻāngeló ki he kakai tangata, kakai fefine, mo e fānau—ʻOku fakatatau ʻe ʻAlamā ʻa e folofolá ki ha tengaʻi ʻakau—Kuo pau ke tō ia mo fafangaʻi—Pea ʻoku toki tupu hake ia ʻo hoko ko ha fuʻu ʻakau ʻa ia ʻoku toli mei ai ʻa e fua ʻo e moʻui taʻengatá. Taʻu 74 K.M. nai.\n\nʻAlamā 33\n\nʻOku akoʻi ʻe Seinosi ʻoku totonu ke lotu mo hū ʻa e tangatá ʻi he feituʻu kotoa pē, pea ʻoku taʻofi ʻa e ngaahi fakamāú tuʻunga ʻi he ʻAló—ʻOku akoʻi ʻe Seinoki ʻoku foaki mai ʻa e ʻaloʻofá tuʻunga ʻi he ʻAló—Naʻe hiki hake ʻe Mōsese ʻi he maomaonganoá ha fakataipe ʻo e ʻAlo ʻo e ʻOtuá. Taʻu 74 K.M. nai.\n\nʻAlamā 34\n\nʻOku fakamoʻoniʻi ʻe ʻAmuleki ʻoku ʻia Kalaisi ʻa e folofolá ki he fakamoʻuí—ʻO ka ʻikai fakahoko ha fakalelei, kuo pau ke ʻauha ʻa e faʻahinga kotoa ʻo e tangatá—ʻOku tuhu ʻa e fono kotoa ʻa Mōsesé ki he feilaulau ʻa e ʻAlo ʻo e ʻOtuá—Ko e palani taʻengata ʻo e huhuʻí ʻoku makatuʻunga ia ʻi he tuí mo e fakatomalá—Lotu koeʻuhi ko e ngaahi tāpuaki fakamāmani mo fakalaumālié—Ko e moʻuí ni ko e taimi ia ke teuteu ai ʻa e tangatá ke feʻiloaki mo e ʻOtuá—Ngāueʻi homou fakamoʻuí ʻi he manavahē ʻi he ʻao ʻo e ʻOtuá. Taʻu 74 K.M. nai.\n\nʻAlamā 35\n\nʻOku hanga ʻe hono malanga ʻaki ʻo e folofolá ʻo fakaʻauha ʻa e ngāue ʻa e kau Sōlamí—ʻOku nau tuli ʻa e kau ului, ʻa ia kuo nau kau mo e kakai ʻo ʻĀmoni ʻi Selesoní—ʻOku mamahi lahi ʻa ʻAlamā koeʻuhi ko e fai angahala ʻa e kakaí. Taʻu 74 K.M. nai.\n\nʻAlamā 36\n\nʻOku fakamoʻoniʻi ʻe ʻAlamā kia Hilamani ʻa hono fakaului ia hili ʻene mamata ki ha ʻāngeló—ʻOkú ne fepaki mo e ngaahi mamahi ʻo ha laumālie kuo fakamalaʻiaʻi; ʻokú ne ui ki he huafa ʻo Sīsuú, pea fanauʻi ʻi he ʻOtuá—ʻOku fakafonu ʻe ha fiefia lahi ʻa hono laumālié—ʻOkú ne mamata ki ha ngaahi haʻohaʻonga ʻo e kau ʻāngelo ʻoku nau fakafetaʻi ki he ʻOtuá—Kuo aʻusia ʻe ha kau ului tokolahi pea nau mamata ki he ngaahi meʻa kuó ne aʻusia mo mamata ki aí. Taʻu 74 K.M. nai.\n\nʻAlamā 37\n\nʻOku fakatolonga ʻa e ngaahi peleti palasá mo e ngaahi folofola kehé ke ʻomi ha ngaahi laumālie ki he fakamoʻuí—Naʻe fakaʻauha ʻa e kau Sēletí koeʻuhi ko ʻenau fai angahalá—Ko ʻenau ngaahi fakapapaú mo e ngaahi fuakava fufuú kuo pau ke taʻofi ia mei he kakaí—Fealeaʻaki mo e ʻEikí ʻi hoʻo ngaahi ngāue kotoa pē—Hangē hono tataki ʻe he Liahoná ʻa e kau Nīfaí, ʻe pehē hono tataki ʻe he folofola ʻa Kalaisí ʻa e tangatá ki he moʻui taʻengatá. Taʻu 74 K.M. nai.\n\nʻAlamā 38\n\nNaʻe fakatangaʻi ʻa Sipiloni koeʻuhi ko e māʻoniʻoní—Ko e fakamoʻuí ʻoku ʻia Kalaisí, ʻa ia ko e moʻui mo e maama ʻo e māmaní—Taʻofi hoʻo ngaahi holi fakakakanó. Taʻu 74 K.M. nai.\n\nʻAlamā 39\n\nKo e meʻa fakalielia ʻa e angahala fakaeangamaʻá—ʻOku hanga ʻe he ngaahi angahala ʻa Kolianitoní ʻo taʻofi ʻa e kau Sōlamí mei heʻenau tali ʻa e folofolá—ʻOku lava ʻe he huhuʻi ʻa Kalaisí ʻo fakamoʻui ʻa e kakai tui faivelenga naʻa nau moʻui ʻi muʻa ʻiate iá. Taʻu 74 K.M. nai.\n\nʻAlamā 40\n\nʻOku fakahoko ʻe Kalaisi ʻa e toetuʻu ʻa e kakai kotoa pē—ʻOku ʻalu ʻa e kau pekia māʻoniʻoní ki palataisi pea ʻalu ʻa e kau angahalá ki he fakapoʻuli ʻi tuʻá ʻo tatali ai ki he ʻaho ʻo ʻenau toetuʻú—ʻE fakafoki ʻa e meʻa kotoa pē ki honau angatotonu mo haohaoá ʻi he Toetuʻú. Taʻu 74 K.M. nai.\n\nʻAlamā 41\n\nʻE ʻalu atu ʻa e tangatá ʻi he Toetuʻú ki ha tuʻunga ʻo e fiefia taʻetuku pe mamahi taʻetuku—Kuo teʻeki hoko ʻa e fai angahalá ko e fiefia—ʻOku ʻikai maʻu ʻe he tangata fakakakanó ʻa e ʻOtuá ʻi he māmaní—ʻOku toe maʻu ʻe he tangata taki taha ʻi he fakafokí ʻa e ngaahi anga mo e ngaahi ʻulungāanga naʻa nau maʻu ʻi he moʻui fakamatelié. Taʻu 74 K.M. nai.\n\nʻAlamā 42\n\nʻOku hoko ʻa e moʻui fakamatelié ko ha taimi ʻahiʻahiʻanga ke lava ai ʻe he tangatá ʻo fakatomala mo tauhi ki he ʻOtuá—Naʻe fakatupu ʻe he Hingá ʻa e mate fakasino mo e mate fakalaumālie ʻa e faʻahinga kotoa ʻo e tangatá—ʻOku fakahoko ʻa e Huhuʻí tuʻunga ʻi he fakatomalá—Ko e ʻOtuá pē ʻokú ne fai ʻa e fakalelei ki he ngaahi angahala ʻa e māmaní—Ko e ʻaloʻofá ʻoku maʻanautolu pē ʻoku fakatomalá—ʻOku moʻulaloa ʻa hono toengá ki he fakamaau totonu ʻa e ʻOtuá—ʻOku hoko mai ʻa e ʻaloʻofá tuʻunga ʻi he Fakaleleí—Ko e kau fakatomala moʻoní pē ʻe fakamoʻuí. Taʻu 74 K.M. nai.\n\nʻAlamā 43\n\nʻOku malanga ʻaki ʻe ʻAlamā mo hono ngaahi fohá ʻa e folofolá—ʻOku hoko ʻa e kau Sōlamí mo e kau angatuʻu Nīfai kehé ko e kau Leimana—ʻOku haʻu ʻa e kau Leimaná ki he kau Nīfaí ke tau—ʻOku fakateunga ʻe Molonai ʻa e kau Nīfaí ʻaki ʻa e ngaahi teunga tau—ʻOku fakahā ʻe he ʻEikí kia ʻAlamā ʻa e ngaahi fokotuʻutuʻu fufū ki he tau ʻa e kau Leimaná—ʻOku maluʻi ʻe he kau Nīfaí ʻa honau ngaahi ʻapí, ko ʻenau tauʻatāiná, ko honau ngaahi fāmilí, mo ʻenau lotú—ʻOku ʻākilotoa ʻe he ngaahi kau tau ʻa Molonai mo Līhaí ʻa e kau Leimaná. Taʻu 74 K.M. nai.\n\nʻAlamā 44\n\nʻOku fekau ʻe Molonai ki he kau Leimaná ke nau fai ha fuakava ʻo e melino pe ʻe fakaʻauha ʻa kinautolu—ʻOku ʻikai tali ʻe Seilahemena ʻa e fekaú, pea toe hoko atu ʻa e taú—ʻOku ikunaʻi ʻe he kau tau ʻa Molonaí ʻa e kau Leimaná. Taʻu 74–73 K.M. nai.\n\nʻAlamā 45\n\nʻOku tui ʻa Hilamani ki he ngaahi lea ʻa ʻAlamaá—ʻOku kikiteʻi ʻe ʻAlamā ʻa hono fakaʻauha ʻo e kau Nīfaí—ʻOkú ne tāpuakiʻi mo fakamalaʻiaʻi ʻa e fonuá—Mahalo naʻe ʻave ʻa ʻAlamā ʻe he Laumālié, ʻo hangē ko Mōsesé—ʻOku tupu hake ʻa e fekeʻikeʻi ʻi he siasí. Taʻu 73 K.M. nai.\n\nʻAlamā 46\n\nʻOku feinga ʻa ʻAmalekaia ke ne hoko ko e tuʻi—ʻOku hiki hake ʻe Molonai ʻa e tohi fuka ʻo e tauʻatāiná—ʻOkú ne fakalotoʻi ʻa e kakaí ke nau maluʻi ʻenau lotú—ʻOku ui ʻa e kau tui moʻoní ko e kau Kalisitiane—ʻE fakatolonga ha konga ʻo e hako ʻo Siosefá—ʻOku hola ʻa ʻAmalekaia mo e kau angatuʻú ki he fonua ko Nīfaí—ʻOku tāmateʻi ʻa kinautolu ʻoku ʻikai te nau poupouʻi ʻa e feinga ki he tauʻatāiná. Taʻu 73–72 K.M. nai.\n\nʻAlamā 47\n\nʻOku ngāue ʻaki ʻe ʻAmalekaia ʻa e kākaá, fakapoó, mo e fakaolooló ke ne hoko ai ko e tuʻi ʻo e kau Leimaná—ʻOku fai angahala mo anga-fekai lahi ange ʻa e kau Nīfai angatuʻú ʻi he kau Leimaná. Taʻu 72 K.M. nai.\n\nʻAlamā 48\n\nʻOku fakatupu ʻe ʻAmalekaia ʻa e ʻita ʻa e kau Leimaná ki he kau Nīfaí—ʻOku teuteu ʻe Molonai ʻa ho kakaí ke nau maluʻi ʻa e ngaahi tui ʻa e kau Kalisitiané—ʻOkú ne fiefia ʻi he taʻehaʻisia mo e tauʻatāiná pea ko e tangata mālohi ia ʻa e ʻOtuá. Taʻu 72 K.M. nai.\n\nʻAlamā 49\n\nʻOku ʻikai lava ʻe he kau Leimaná ʻo kapa ʻa e ongo kolo naʻe ʻākoloʻi takatakai ʻo ʻAmonaihā mo Noá—ʻOku taukae ʻa ʻAmalekaia ki he ʻOtuá peá ne fakapapau te ne inu ʻa e toto ʻo Molonaí—ʻOku kei ngāue ʻa Hilamani mo hono kāingá ke fakamālohia ʻa e Siasí. Taʻu 72 K.M. nai.\n\nʻAlamā 50\n\nʻOku hanga ʻe Molonai ʻo langa fakamālohi ʻa e ngaahi fonua ʻo e kau Nīfaí—ʻOku nau langa hake ha ngaahi kolo foʻou—ʻOku hoko mai ʻa e ngaahi tau mo e ngaahi fakaʻauha ki he kau Nīfaí ʻi he ngaahi ʻaho ʻo ʻenau fai angahalá mo e ngaahi anga-fakalieliá—ʻOku ikunaʻi ʻa Molianitoni mo ʻene kau angatuʻú ʻe Teanikumi—ʻOku pekia ʻa Nīfaihā, pea ʻoku hoko hono foha ko Peiholaní ki he nofoʻanga fakamāú. Taʻu 72–67 K.M. nai.\n\nʻAlamā 51\n\nʻOku feinga ʻa e kau tangata tuʻí ke liliu ʻa e laó pea fili ha tuʻi—ʻOku poupouʻi ʻa Peiholani mo e kau tangata tauʻatāiná ʻe he leʻo ʻo e kakaí—ʻOku fakamālohiʻi ʻe Molonai ʻa e kau tangata tuʻí ke nau maluʻi honau fonuá pe tāmateʻi ʻa kinautolu—ʻOku hamu ʻe ʻAmalekaia mo e kau Leimaná ha ngaahi kolo lahi ne langa kolotau takai—ʻOku taʻofi ʻe Teanikumi ʻa e ʻoho mai ʻa e kau Leimaná peá ne fakapoongi ʻa ʻAmalekaia ʻi hono fale fehikitakí. Taʻu 67–66 K.M. nai.\n\nʻAlamā 52\n\nʻOku fetongi ʻe ʻAmolone ʻa ʻAmalekaia ko e tuʻi ʻo e kau Leimaná—ʻOku taki ʻe Molonai, Teanikumi, mo Līhai ʻa e kau Nīfaí ʻi ha tau naʻa nau ikunaʻi ai ʻa e kau Leimaná—ʻOku toe maʻu mai ʻa e kolo ko Mūlekí, pea ʻoku tāmateʻi ʻa Sēkope ko e tangata Sōlamí. Taʻu 66–64 K.M. nai.\n\nʻAlamā 53\n\nʻOku ngāue ʻaki ʻa e kau pōpula Leimaná ke nau fakamālohiʻi ʻa e kolo ko Mahú—ʻOku fakatupu ʻe he ngaahi fekeʻikeʻi lahi ʻi he kau Nīfaí ʻa e ngaahi ikuna ʻa e kau Leimaná—ʻOku taki ʻa Hilamani ki he ngaahi foha kei talavou ʻe toko ua afe ʻo e kakai ʻo ʻĀmoní. Taʻu 64–63 K.M. nai.\n\nʻAlamā 54\n\nʻOku alea ʻa ʻAmolone mo Molonai ke fai ha fakafetongi ʻo e kau pōpulá—ʻOku fie maʻu ʻe Molonai ke holomui ʻa e kau Leimaná pea taʻofi ʻenau ngaahi ʻoho mai mo e tāmaté—ʻOku fie maʻu ʻe ʻAmolone ke tuku hifo ʻe he kau Nīfaí ʻa ʻenau ngaahi mahafu taú pea nau hoko ko e kau tamaioʻeiki ki he kau Leimaná. Taʻu 63 K.M. nai.\n\nʻAlamā 55\n\nʻOku fakafisi ʻa Molonai ke fakafetongi ʻa e kau pōpulá—ʻOku kākaaʻi ʻa e kau leʻo Leimaná ʻo nau konā, pea ʻoku fakatauʻatainaʻi ʻa e kau pōpula Nīfaí—ʻOku toe maʻu ʻa e kolo ko Kití taʻe-ha-lilingi toto. Taʻu 63–62 K.M. nai.\n\nʻAlamā 56\n\nʻOku ʻoatu ʻe Hilamani ha tohi kia Molonai, ʻo fakamatala ki he tuʻunga ʻoku ʻi ai ʻa e tau mo e kau Leimaná—ʻOku feia ʻe ʻAnitipesi mo Hilamani ha ikunaʻi kāfakafa ʻo e kau Leimaná—ʻOku tau ʻa e ngaahi foha ʻe toko ua afe ʻo Hilamaní ʻaki ha mālohi fakaofo, pea ʻoku ʻikai tō hanau toko taha. Veesi 1, taʻu 62 K.M. nai; veesi 2–19, taʻu 66 K.M. nai; mo e veesi 20–57, taʻu 65–64 K.M. nai.\n\nʻAlamā 57\n\nʻOku fakamatala ʻa Hilamani ki hono toe maʻu ʻo ʻAnitipalá mo e tukulolo pea mo hono maluʻi ki mui ʻo Kumenaí—ʻOku tau ʻi he loto-toʻa ʻa ʻene kau talavou ʻĀmoní; ʻoku nau kafo kotoa, ka naʻe ʻikai ha toko taha ʻe mate—ʻOku fakamatala ʻa Kiti ki he tāmate mo e hola ʻa e kau pōpula Leimaná. Taʻu 63 K.M. nai.\n\nʻAlamā 58\n\nʻOku ikunaʻi ʻe Hilamani, Kiti, mo Teomena ʻa e kolo ko Manataí ʻi ha tauhele—ʻOku holomui ʻa e kau Leimaná—ʻOku fakahaofi ʻa e ngaahi foha ʻo e kakai ʻo ʻĀmoní ʻi heʻenau tuʻu maʻu ʻi hono maluʻi ʻenau tauʻatāiná mo ʻenau tuí. Taʻu 63–62 K.M. nai.\n\nʻAlamā 59\n\nʻOku kole ʻe Molonai kia Peiholani ke fakatokolahi ʻa e kau tau ʻa Hilamaní—ʻOku faʻao ʻe he kau Leimaná ʻa e kolo ko Nīfaihaá—ʻOku ʻita ʻa Molonai ki he puleʻangá. Taʻu 62 K.M. nai.\n\nʻAlamā 60\n\nʻOku lāunga ʻa Molonai kia Peiholani koeʻuhi ko e taʻetokanga ʻa e puleʻangá ki he ngaahi kau taú—ʻOku tuku ʻe he ʻEikí ke tāmateʻi ʻa e kakai māʻoniʻoní—Kuo pau ke ngāue ʻaki ʻe he kau Nīfaí ʻa honau mālohí mo ʻenau koloá kotoa pē ke fakahaofi kinautolu mei honau ngaahi filí—ʻOku fakamanamana mai ʻe Molonai te ne tauʻi ʻa e puleʻangá kapau ʻe ʻikai ʻomi ha tokoni ki heʻenau ngaahi kau taú. Taʻu 62 K.M. nai.\n\nʻAlamā 61\n\nʻOku fakahā ʻe Peiholani kia Molonai ʻa e taʻe-fie-tokoni mo e angatuʻu ki he puleʻangá—ʻOku puleʻi ʻe he kau tangata tuʻí ʻa Seilahemala pea ʻoku nau kau mo e kau Leimaná—ʻOku kole ʻe Peiholani ha tokoni fakakautau ke tauʻi ʻa e kau angatuʻú. Taʻu 62 K.M. nai.\n\nʻAlamā 62\n\nʻOku laka atu ʻa Molonai ke tokoni kia Peiholani ʻi he fonua ko Kitioné—ʻOku tāmateʻi ʻa e kau tangata tuʻi ʻoku nau fakafisi ke maluʻi honau fonuá—ʻOku toe maʻu ʻe Peiholani mo Molonai ʻa Nīfaihā—ʻOku tokolahi ʻa e kau Leimaná ʻoku kau mai ki he kakai ʻo ʻĀmoní—ʻOku tāmateʻi ʻe Teanikumi ʻa ʻAmolone pea ʻoku fakapoongi foki mo ia—ʻOku tuli ʻa e kau Leimaná mei he fonuá, pea fokotuʻu ʻa e melinó—ʻOku foki ʻa Hilamani ki he ngāue fakafaifekaú pea langa hake ʻa e siasí. Taʻu 62–57 K.M. nai.\n\nʻAlamā 63\n\nʻOku tauhi ʻe Sipiloni pea hoko kia Hilamani ʻa e ngaahi lekooti toputapú—ʻOku fononga ha kau Nīfai tokolahi ki he fonua fakatokelaú—ʻOku foʻu ʻe Heikoti ha ngaahi vaka, pea folau ai ki he tahi hihifó—ʻOku ikunaʻi ʻe Molonaihā ʻa e kau Leimaná ʻi he tau. Taʻu 56–52 K.M. nai.\n\nHilamani\n\n\n\n\n\n\nHilamani 1\n\nʻOku hoko ʻa Peiholani hono uá ko e fakamaau lahí pea ʻoku fakapoongi ia ʻe Kisikumeni—ʻOku hoko ʻa Peikumenai ki he nofoʻanga fakamāú—ʻOku taki ʻe Kolianitomuli ʻa e ngaahi kau tau ʻa e kau Leimaná, ʻo nau ikunaʻi ʻa Seilahemala, pea ʻoku fakapoongi ʻa Peikumenai. ʻOku ikunaʻi ʻe Molonaihā ʻa e kau Leimaná pea toe maʻu ʻa Seilahemala, pea ʻoku fakapoongi ʻa Kolianitomuli. Taʻu 52–50 K.M. nai.\n\nHilamani 2\n\nʻOku hoko ʻa Hilamani, ko e foha ʻo Hilamani, ko e fakamaau lahí—ʻOku taki ʻe Katianetoni ʻa e kautaha ʻa Kisikumení—ʻOku hanga ʻe he tamaioʻeiki ʻa Hilamani ʻo tāmateʻi ʻa Kisikumeni, pea hola ʻa e kautaha ʻa Katianetoní ki he feituʻu maomaonganoá. Taʻu 50–49 K.M. nai.\n\nHilamani 3\n\nʻOku hiki atu ha kau Nīfai tokolahi ki he fonua ʻi he fakatokelaú—ʻOku nau langa ʻa e ngaahi fale ʻo e sima pea nau tauhi ʻa e ngaahi lekooti lahi—ʻOku fakaului pea papitaiso ʻa e toko lau mano—ʻOku hanga ʻe he folofola ʻa e ʻOtuá ʻo tākiekina mai ʻa e tangatá ki he fakamoʻuí—ʻOku maʻu ʻe Nīfai ko e foha ʻo Hilamaní ʻa e nofoʻanga fakamāú. Taʻu 49–39 K.M. nai.\n\nHilamani 4\n\nʻOku kau fakataha ʻa e kau Nīfai angatuʻú mo e kau Leimaná ʻo maʻu ʻa e fonua ko Seilahemalá—ʻOku tupu hono ikunaʻi ʻo e kau Nīfaí mei heʻenau fai angahalá—ʻOku fakaʻauʻau hifo ʻa e Siasí, pea kamata ʻa e kakaí ke vaivai ʻo hangē ko e kau Leimaná. Taʻu 38–30 K.M. nai.\n\nHilamani 5\n\nʻOku fakaʻaongaʻi ʻe Nīfai mo Līhai hona taimí kotoa ʻi he malangá—ʻOku hanga ʻe hona hingoá ʻo fakamanatu mai kiate kinaua ke faʻifaʻitaki ʻena moʻuí ki heʻena ngaahi kuí—ʻOku huhuʻi ʻe Kalaisi ʻa kinautolu ʻoku fakatomalá—ʻOku fakaului ʻe Nīfai mo Līhai ha tokolahi pea ʻoku tuku pōpula ʻa kinaua, pea ʻoku takatakai ʻa kinaua ʻe he afi—ʻOku fakamalumalu ʻe ha ʻao fakapoʻuli ʻa e kakai ʻe toko tolungeau—ʻOku ngalulululu ʻa e kelekelé, pea fekauʻi ʻa e kakaí ʻe ha leʻo ke nau fakatomala—ʻOku fetalanoaʻaki ʻa Nīfai mo Līhai mo e kau ʻāngelo, pea ʻoku takatakai ʻa e fuʻu kakaí ʻe he afi. Taʻu 30 K.M. nai.\n\nHilamani 6\n\nʻOku malanga ʻa e kau Leimana māʻoniʻoní ki he kau Nīfai fai angahalá—ʻOku tuʻumālie ʻa e ongo kakaí fakatouʻosi ʻi ha kuonga ʻo e melino mo e mahu—ʻOku hanga ʻe Lusifā, ko e tupuʻanga ʻo e angahalá, ʻo ueʻi hake ʻa e loto ʻo e kau fai angahalá mo e kau kaihaʻa ʻa Katianetoní ke fakapō mo fai angahala—ʻOku maʻu ʻe he kau kaihaʻá ʻa e puleʻanga ʻo e kau Nīfaí. Taʻu 29–23 K.M. nai.\n\nHilamani 7\n\nʻOku kapusi ʻa Nīfai mei he tokelaú pea ʻokú ne foki ki Seilahemala—ʻOkú ne lotu ʻi he taua ʻi heʻene ngoué, peá ne kalanga ki he kakaí ke nau fakatomala pe te nau ʻauha. Taʻu 23–21 K.M. nai.\n\nHilamani 8\n\nʻOku feinga ʻa e kau fakamaau koví ke ueʻi hake ʻa e kakaí ke ʻita kia Nīfai—Naʻe fakamoʻoni kotoa ʻa ʻĒpalahame, Mōsese, Seinosi, Seinoki, ʻĒsaiasi, ʻĪsaia, Selemaia, Līhai, mo Nīfai kia Kalaisi—ʻOku fakahā ʻe Nīfai ʻi hono fakahinohinoʻi ia ʻe he Laumālié ʻa hono fakapoongi ʻo e fakamaau lahí. Taʻu 23–21 K.M. nai.\n\nHilamani 9\n\nʻOku ʻilo ʻe ha kau talafekau ʻa e fakamaau lahí kuo mate ʻi he fakamaauʻangá—ʻOku tuku ʻa kinautolu ʻi he fale fakapōpulá pea toki tukuange ki mui—ʻOku fakahā ʻe Nīfai ʻi he fakahinohino ʻa e Laumālié ko Seianitumi ʻa e tokotaha fakapoó—ʻOku tali ʻa Nīfai ʻe ha niʻihi ko ha palōfita ia. Taʻu 23–21 K.M. nai.\n\nHilamani 10\n\nʻOku foaki ʻe he ʻEikí kia Nīfai ʻa e mālohi ke fakamaʻú—ʻOkú ne maʻu ai ʻa e mālohi ke fakamaʻu mo vete ʻi he māmaní pea ʻi he langí foki—ʻOkú ne fekau ki he kakaí ke nau fakatomala pe ko ʻenau ʻauha—ʻOku ʻave ia ʻe he Laumālié mei he haʻofanga kakai ki he haʻofanga kakai. Taʻu 21–20 K.M. nai.\n\nHilamani 11\n\nʻOku kole ʻe Nīfai ki he ʻEikí ke fetongi ʻenau taú ʻaki ha honge—ʻOku mate ha kakai tokolahi—ʻOku nau fakatomala, pea ʻoku kole ʻe Nīfai ki he ʻEikí ke tuku mai ha ʻuha—ʻOku maʻu ʻe Nīfai mo Līhai ha ngaahi fakahā lahi—ʻOku fokotuʻu maʻu ʻe he kau kaihaʻa ʻa Katianetoní ʻa kinautolu ʻi he fonuá. Taʻu 20–6 K.M. nai.\n\nHilamani 12\n\nʻOku taʻe-angatonu mo vale pea vave ʻa e faʻahinga ʻo e tangatá ke fai kovi—ʻOku tauteaʻi ʻe he ʻEikí ʻa hono kakaí—Ko e taʻeʻaonga ʻa e mālohi ʻo e tangatá ʻi hono fakatatau ki he māfimafi ʻo e ʻOtuá—ʻI he ʻaho ʻo e fakamāú, ʻe maʻu ʻe he tangatá ʻa e moʻui taʻengatá pe ko e malaʻia taʻengatá. Taʻu 6 K.M. nai.\n\nHilamani 13\n\nʻOku kikite ʻa Samuela ko e tangata Leimaná ki hono fakaʻauha ʻo e kau Nīfaí ʻo kapau ʻe ʻikai te nau fakatomala—ʻOku fakamalaʻiaʻi ʻa kinautolu mo ʻenau ngaahi koloá—ʻOku nau kapusi mo tolomakaʻi ʻa e kau palōfitá, pea ʻoku ʻātakaiʻi ʻa kinautolu e he ngaahi laumālie ʻuli, pea nau kumi ki he fiefia ʻi he fai angahala. Taʻu 6 K.M. nai.\n\nHilamani 14\n\nʻOku kikiteʻi ʻe Samuela ʻe maama lolotonga ʻa e poʻulí pea ʻe hā mai ha fetuʻu foʻou ʻi he ʻaloʻi ʻo Kalaisí—ʻOku huhuʻi ʻe Kalaisi ʻa e tangatá mei he mate fakasinó mo e mate fakalaumālié—ʻE kau ʻi he ngaahi fakaʻilonga ʻo ʻene pekiá ʻa e ʻaho ʻe tolu ʻo e fakapoʻuli, mo e mafahifahi ʻa e ngaahi maká, pea mo e ngaahi fuʻu liliu lahi ʻi natula. Taʻu 6 K.M. nai.\n\nHilamani 15\n\nʻOku tauteaʻi ʻe he ʻEikí ʻa e kau Nīfaí koeʻuhi ko ʻene ʻofa ʻiate kinautolú—ʻOku tuʻu maʻu mo tuʻu ʻaliʻakiaki ʻa e kau ului Leimaná ʻi he tuí—ʻE ʻaloʻofa ʻa e ʻEikí ki he kau Leimaná ʻi he ngaahi ʻaho fakaʻosí. Taʻu 6 K.M. nai.\n\nHilamani 16\n\nʻOku papitaiso ʻe Nīfai ʻa e kau Nīfai naʻe tui kia Samuelá—ʻOku ʻikai lava ʻo tāmateʻi ʻa Samuela ʻaki ʻa e ngaahi ngahaú mo e ngaahi maka ʻa e kau Nīfai taʻe-fakatomalá—ʻOku fakafefeka ʻe ha niʻihi ʻa honau lotó, pea mamata ha niʻihi ki ha kau ʻāngelo—ʻOku pehē ʻe he kakai taʻetuí ʻoku ʻikai ʻaonga ke tui kia Kalaisi mo ʻene hāʻele mai ki Selūsalemá. Taʻu 6–1 K.M. nai.\n\n3 Nīfai\n\n\n\n\n\n\n3 Nīfai 1\n\nʻOku ʻalu atu ʻa Nīfai, ko e foha ʻo Hilamaní, mei he fonuá, pea ʻoku tauhi ʻe hono foha ko Nīfaí ʻa e ngaahi lekōtí—Neongo hono lahi ʻo e ngaahi fakaʻilongá mo e ngaahi meʻa fakaofó, naʻe kei filioʻi pē ʻa e kau fai angahalá ke tāmateʻi ʻa e kau māʻoniʻoní—ʻOku hoko ʻa e pō ʻo e ʻaloʻi ʻo Kalaisí—ʻOku fakahā ʻa e fakaʻilongá, pea ʻoku hopo hake ha fetuʻu foʻou—ʻOku fakautuutu ʻa e loí mo e kākaá, pea ʻoku tāmateʻi ʻe he kau kaihaʻa Katianetoní ʻa e tokolahi. Taʻu T.S. 1–4 nai.\n\n3 Nīfai 2\n\nʻOku fakautuutu ʻa e fai angahalá mo e ngaahi anga-fakalieliá ʻi he kakaí—ʻOku kau fakataha ʻa e kau Nīfaí mo e kau Leimaná ke maluʻi ʻa kinautolu mei he kau kaihaʻa ʻa Katianetoní—ʻOku liliu ʻa e kau Leimana ne uluí ʻo hinehina pea ʻoku ui ʻa kinautolu ko e kau Nīfai. Taʻu T.S. 5–16 nai.\n\n3 Nīfai 3\n\nʻOku fekau ʻe Kitianehai, ko e taki ʻo e kau kaihaʻa Katianetoní, kia Leikoneose mo e kau Nīfaí ke nau tukulolo mo tukuange honau ngaahi fonuá—ʻOku fili ʻe Leikoneose ʻa Kitikitonai ko e ʻeikitau pule ʻo e ngaahi kau taú—ʻOku fakataha ʻa e kau Nīfaí ki Seilahemala mo Mahu ke maluʻi ʻa kinautolu. Taʻu T.S. 16–18 nai.\n\n3 Nīfai 4\n\nʻOku ikunaʻi ʻe he kau Nīfaí ʻa e kau kaihaʻa ʻa Katianetoní—ʻOku fakapoongi ʻa Kitianihai, pea ʻoku tautau hono fetongi, ko Semenilaihā—ʻOku fakafetaʻi ʻa e kau Nīfaí ki he ʻEikí koeʻuhi ko ʻenau ngaahi ikuná. Taʻu T.S. 19–22 nai.\n\n3 Nīfai 5\n\nʻOku fakatomala ʻa e kau Nīfaí mo liʻaki ʻenau ngaahi angahalá—ʻOku tohi ʻe Molomona ʻa e hisitōlia ʻo hono kakaí mo fakahā ʻa e folofola taʻengatá kiate kinautolu—ʻE tānaki mai ʻa ʻIsileli mei hono fakamovetevetea fuoloa iá. Taʻu T.S. 22–26 nai.\n\n3 Nīfai 6\n\nʻOku tuʻumālie ʻa e kau Nīfaí—ʻoku tupu hake ʻa e loto-hīkisiá, maʻu koloá, mo e ngaahi vahevahe ʻi he tuʻunga ʻo e kakaí—ʻOku maveuveu ʻa e siasí ʻi he ngaahi fefakakikihiʻaki—ʻOku taki ʻe Sētane ʻa e kakaí ke angatuʻu fakahāhā—ʻOku kalanga ha kau palōfita tokolahi ʻaki ʻa e fakatomalá pea ʻoku tāmateʻi ʻa kinautolu—ʻOku fefonotaki ʻa e kau fakapoó ke toʻo ʻa e puleʻangá. Taʻu T.S. 26–30 nai.\n\n3 Nīfai 7\n\nʻOku fakapoongi ʻa e fakamaau lahí, pea fakaʻauha ʻa e puleʻangá, pea vahevahe ʻa e kakaí ki ha ngaahi faʻahinga kakai—ʻOku hoko ʻa Sēkope, ko ha fili ʻo Kalaisi, ko e tuʻi ʻo ha kautaha fufū—ʻOku malanga ʻaki ʻe Nīfai ʻa e fakatomalá mo e tui kia Kalaisí—ʻOku tauhi mai ha kau ʻāngelo kiate ia ʻi he ʻaho taki taha, pea ʻokú ne fokotuʻu hake hono tokouá mei he maté—ʻOku fakatomala ha tokolahi pea nau papitaiso. Taʻu T.S. 30–33 nai.\n\n3 Nīfai 8\n\nʻOku hoko ʻa e ngaahi afaá, ngaahi mofuiké, ngaahi afí, ngaahi ʻahiohió, mo e ngaahi fakatuʻutāmaki ʻo natulá ko e ngaahi fakaʻilonga ki hono kalusefai ʻo Kalaisi ki he ʻakaú—ʻOku mate ha kakai tokolahi—ʻoku ʻufiʻufi ʻe he fakapoʻulí ʻa e funga ʻo e fonuá ʻi ha ʻaho ʻe tolu—ʻOku mamahi lahi ʻa kinautolu ne toé koeʻuhi ko e ngaahi fakamamahi kuo hoko kiate kinautolú. Taʻu T.S. 33–34 nai.\n\n3 Nīfai 9\n\nʻOku fakahā ʻe he leʻo ʻo Kalaisí mei he fakapoʻulí, hono fakaʻauha ʻo e kakai tokolahi mo e ngaahi kolo lalahi koeʻuhi ko ʻenau ngaahi fai angahalá—ʻOkú ne toe fakahā foki ko e ʻEikí ia, peá ne fakahā mo hono fakahoko ʻo e fono ʻa Mōsesé, pea fakaafeʻi ʻa e kakaí ke nau haʻu kiate ia ʻo moʻui. Taʻu T.S. 34 nai.\n\n3 Nīfai 10\n\nʻOku fakalongolongo ʻa e fonuá ʻi ha ngaahi houa lahi—ʻOku ongo mai ʻa e leʻo ʻo Kalaisí ʻo talaʻofa ʻe tānaki hono kakaí ʻo hangē ko e tānaki fakataha ʻe he motuʻa moá ʻa hono ʻuhikí ʻi hono lalo kapakaú—Ko e konga ʻo e kakaí ne māʻoniʻoni angé kuo fakahaofi ʻa kinautolu. Taʻu T.S. 34–35 nai.\n\n3 Nīfai 11\n\nʻOku fakamoʻoniʻi ʻe he Tamaí ki Hono ʻAlo ʻOfaʻangá—ʻOku hā mai ʻa Kalaisi mo fakahā kuó ne fai ʻa e fakalelei—ʻOku ala ʻa e kakaí ki he ngaahi mata kafo ʻi hono ongo nimá, vaʻé mo hono vakavaká—ʻOku nau kalanga Hōsana—ʻOkú ne folofola ki he anga mo e ngaahi founga ʻo e papitaisó—ʻOku tupu ʻa e laumālie ʻo e fakakikihí mei he tēvoló—Ko e tokāteline ʻa Kalaisí ke tui ʻa e tangatá pea papitaiso mo maʻu ʻa e Laumālie Māʻoniʻoní. Taʻu T.S. 34 nai.\n\n3 Nīfai 12\n\nʻOku ui ʻe Sīsū mo foaki ʻa e mālohi ki he Toko Hongofulu Mā Uá—ʻOkú ne fai ki he kau Nīfaí ha malanga ʻoku tatau mo e Malanga ʻi he Moʻungá—ʻOkú ne folofola ʻo kau ki he Ngaahi Tāpuaki tatau pē mo ia ʻi he malanga ʻi he moʻungá—ʻOku māʻolunga pea mahuʻinga ange ʻene ngaahi akonakí ʻi he fono ʻa Mōsesé—ʻOku fekau ki he tangatá ke ne haohaoa ʻo hangē ko ʻene haohaoa mo ʻene Tamaí—Fakafehoanaki mo e Mātiu vahe 5. Taʻu T.S. 34 nai.\n\n3 Nīfai 13\n\nʻOku akoʻi ʻe Sīsū ki he kau Nīfaí ʻa e Lotu ʻa e ʻEikí—ʻOku fekau ke nau teuteu ʻa e ngaahi koloa ʻi he langí—ʻOku fekau ki he Toko Hongofulu Mā Uá ʻi heʻenau ngāué ke ʻoua naʻa nau fakakaukau ki heʻenau ngaahi fiemaʻu fakatuʻasinó—Fakafehoanaki mo e Mātiu vahe 6. Taʻu T.S. 34 nai.\n\n3 Nīfai 14\n\nʻOku folofola ʻa Sīsū ʻo fekau: ʻOua ʻe fakamaau; kole ki he ʻOtuá; tokanga telia ʻa e kau palōfita kākaá—ʻOkú ne talaʻofa ʻa e fakamoʻuí kiate kinautolu ʻoku fai ʻa e finangalo ʻo e Tamaí—Fakafehoanaki mo e Mātiu vahe 7. Taʻu T.S. 34 nai.\n\n3 Nīfai 15\n\nʻOku fakahā ʻe Sīsū ʻoku fakahoko ʻiate ia ʻa e fono ʻa Mōsesé—Ko e kau Nīfaí ʻa e fanga sipi kehe naʻá ne folofola ʻo kau ki ai ʻi Selūsalemá—Ko e meʻa ʻi he fai angahalá, ne ʻikai ʻiloʻi ai ʻe he kakai ʻo e ʻEikí ʻi Selūsalemá ki he fanga sipi ne fakamoveteveteʻi ʻo ʻIsilelí. Taʻu T.S. 34 nai.\n\n3 Nīfai 16\n\nʻE hāʻele ʻa Sīsū ki he niʻihi kehe ʻoku nau ʻo e fanga sipi hē ʻo ʻIsilelí—ʻI he ngaahi ʻaho fakaʻosí ʻe ʻuluaki ʻave ʻa e ongoongoleleí ki he kau Senitailé pea toki hoko ki he fale ʻo ʻIsilelí—ʻE mamata tonu ʻaki ʻe he kakai ʻo e ʻEikí ʻa honau matá ki heʻene toe fakafoki mai ʻa Saioné. Taʻu T.S. 34 nai.\n\n3 Nīfai 17\n\nʻOku folofola ʻa Sīsū ki he kakaí ke nau fakalaulauloto ki heʻene ngaahi leá pea lotu ke nau maʻu ha ʻilo—ʻOkú ne fakamoʻui ʻa honau kau mahakí—ʻOkú ne lotua ʻa e kakaí, ʻo ne lea ʻaki ʻa e ngaahi lea ʻoku ʻikai faʻa lava ʻo tohi—ʻOku tauhi mai ʻa e kau ʻāngeló pea takatakai ʻe he afi ʻa ʻenau fānau īkí. Taʻu T.S. 34 nai.\n\n3 Nīfai 18\n\nʻOku kamata ʻe Sīsū hono fai ʻo e sākalamēnití ʻi he kau Nīfaí—ʻOku fekau ke nau lotu maʻu pē ʻi hono huafá—Ko kinautolu ʻoku nau kai hono sinó mo inu hono taʻataʻá ʻi he taʻefeʻungá ʻoku nau malaʻia—ʻOku foaki ki he Kau Ākongá ʻa e mālohi ke foaki ʻa e Laumālie Māʻoniʻoní. Taʻu T.S. 34 nai.\n\n3 Nīfai 19\n\nʻOku tauhi ʻa e kau ākonga ʻe toko hongofulu mā uá ki he kakaí mo nau lotu ke nau maʻu ʻa e Laumālie Māʻoniʻoní—ʻOku papitaiso ʻa e kau ākongá pea nau maʻu ʻa e Laumālie Māʻoniʻoní mo e tauhi mai ʻa e kau ʻāngeló—ʻOku lotu ʻa Sīsū ʻo folofola ʻaki ʻa e ngaahi folofola ʻoku ʻikai faʻa lava ʻo tohi—ʻOkú ne fakamoʻoni ki he fuʻu tui lahi ʻa e kau Nīfai ko ʻení. Taʻu T.S. 34 nai.\n\n3 Nīfai 20\n\nʻOku foaki ʻe Sīsū ʻa e mā mo e uaine ʻi ha mana peá ne tāpuakiʻi mo tufaki ʻa e sākalamēnití ki he kakaí—ʻE maʻu ʻe he toenga ʻo e hako ʻo Sēkopé ʻa e ʻilo ki he ʻEiki ko honau ʻOtuá pea te nau maʻu ʻa e ngaahi fonua ʻo ʻAmeliká—Ko Sīsū ʻa e palōfita ko ia ʻoku hangē ko Mōsesé, pea ko e kau Nīfaí ko e fānau ʻa kinautolu ʻa e kau palōfitá—Ko e niʻihi kehe ʻo e kakai ʻo e ʻEikí ʻe tānaki mai ʻa kinautolu ki Selūsalema. Taʻu T.S. 34 nai.\n\n3 Nīfai 21\n\nʻE tānaki fakataha ʻa ʻIsileli ʻi he taimi ʻe ʻomi ai ʻa e Tohi ʻa Molomoná—ʻE fokotuʻu ʻa e kau Senitailé ʻo hoko ko ha kakai tauʻatāina ʻi ʻAmelika—ʻE fakamoʻui ʻa kinautolu ʻo kapau te nau tui mo talangofua; ka ʻikai, ʻe motuhi atu ʻa kinautolu mo fakaʻauha—ʻE langa hake ʻe ʻIsileli ʻa e Selūsalema Foʻoú, pea ko e ngaahi faʻahinga naʻe pulí te nau foki mai. Taʻu T.S. 34 nai.\n\n3 Nīfai 22\n\nʻI he ngaahi ʻaho fakaʻosí, ʻe fokotuʻu ʻa Saione mo hono ngaahi siteikí, pea ʻe tānaki mai ʻa ʻIsileli ʻi he ʻaloʻofa mo e manavaʻofa—Te nau ikuna—Fakafehoanaki mo e ʻĪsaia vahe 54. Taʻu T.S. 34 nai.\n\n3 Nīfai 23\n\nʻOku hōifua ʻa Sīsū ki he ngaahi lea ʻa ʻĪsaiá—ʻOkú ne fekau ki he kakaí ke nau fakatotolo faivelenga ʻi he ngaahi tohi ʻa e kau palōfitá—ʻOku tānaki mai ʻa e ngaahi lea ʻa Samuela ko e Tangata Leimaná ʻo kau ki he Toetuʻú ki heʻenau ngaahi lekōtí. Taʻu T.S. 34 nai.\n\n3 Nīfai 24\n\nʻE teuteu ʻe he talafekau ʻa e ʻEikí ʻa e hala ki he Hāʻele ʻAnga Ua maí—ʻE fakamāuʻi ʻe Sīsū ʻa e kakai kotoa pē—ʻOku fekau ki ʻIsileli ke nau totongi ʻa e ngaahi vahehongofulú mo e ngaahi foakí—ʻOku tauhi ha tohi ʻo e manatú—Fakafehoanaki mo e Malakai vahe 3. Taʻu T.S. 34 nai.\n\n3 Nīfai 25\n\nʻE tutu ʻi he Hāʻele ʻAnga Uá, ʻa e kau pōlepolé mo e kau fai angahalá ʻo hangē ko e veve—ʻE haʻu ʻa ʻIlaisiā ʻoku teʻeki hoko ʻa e fuʻu ʻaho lahi mo fakamanavaheé—Fakafehoanaki mo e Malakai vahe 4. Taʻu T.S. 34 nai.\n\n3 Nīfai 26\n\nʻOku fakamatalaʻi ʻe Sīsū ʻa e meʻa kotoa pē mei he kamataʻangá ki he ngataʻangá—ʻOku lea ʻaki ʻe he kau valevalé mo e fānau īkí ʻa e ngaahi meʻa fakaofo—Ko kinautolu ʻi he siasi ʻo Kalaisí ʻoku nau meʻa taha pē. Taʻu T.S. 34 nai.\n\n3 Nīfai 27\n\nʻOku fekau ʻe Sīsū kiate kinautolu ke ui ʻa e siasí ʻi hono hingoá—ʻOku hoko ʻene ngāué mo ʻene feilaulau huhuʻí ko ʻene ongoongoleleí—ʻOku fekau ki he tangatá ke fakatomala mo papitaiso koeʻuhi ke fakamāʻoniʻoni ʻa kinautolu ʻe he Laumālie Māʻoniʻoní—ʻOku totonu ke nau hangē pē ko Sīsuú. Taʻu T.S. 34–35 nai.\n\n3 Nīfai 28\n\nʻOku fakaʻamu pea ʻoku talaʻofa ki he toko hiva ʻo e Toko Hongofulu Mā Uá ke nau maʻu ha tofiʻa ʻi he puleʻanga ʻo e ʻOtuá ʻi he taimi te nau mate aí—Naʻe fakaʻamu ʻa e Kau Nīfai ʻe Toko Tolú pea foaki kiate kinautolu ʻa e mālohi ki he maté koeʻuhi ke nau nofo ʻi he māmaní ʻo aʻu ki he toe hāʻele mai ʻa Sīsuú—Naʻe liliu ʻa kinautolu pea nau mamata ki he ngaahi meʻa ʻoku ʻikai ngofua ke leaʻaki, pea ʻoku nau lolotonga ngāué ni ʻi he lotolotonga ʻo e kakaí. Taʻu T.S. 34–35 nai.\n\n3 Nīfai 29\n\nʻOku hoko hono ʻomi ʻo e Tohi ʻa Molomoná ko ha fakaʻilonga kuo kamata ʻe he ʻEikí ʻene tānaki ʻa ʻIsileli mo fakahoko ʻene ngaahi fuakavá—ʻE malaʻia ʻa kinautolu ʻoku nau fakaʻikaiʻi ʻa ʻene ngaahi fakahaá mo e ngaahi meʻa-foakí ʻi he ngaahi ʻaho fakaʻosí. Taʻu T.S. 34–35 nai.\n\n3 Nīfai 30\n\nʻOku fekau ki he kau Senitaile ʻi he ngaahi ʻaho fakaʻosí ke nau fakatomala, pea haʻu kia Kalaisi, pea lau fakataha mo e fale ʻo ʻIsilelí. Taʻu T.S. 34–35 nai.\n\n4 Nīfai\n\nʻOku ului ki he ʻEiki kotoa ʻa e kau Nīfaí mo e kau Leimaná—ʻOku nau meʻa taha ʻaki ʻa e meʻa kotoa pē, ʻoku nau fai ʻa e ngaahi mana, pea tuʻumālie ʻi he fonuá—ʻOku ʻosi atu ʻa e senituli ʻe ua, pea tupu ʻa e ngaahi mavahevahe, ngaahi kovi, ngaahi siasi loi, mo e ngaahi fakatangá—ʻOku ʻosi ʻa e taʻu ʻe tolungeau, kuo liliu ʻo kovi ʻa e kau Nīfaí mo e kau Leimaná fakatouʻosi—ʻOku fufuuʻi ʻe ʻAmaloni ʻa e ngaahi lekooti toputapú. Taʻu T.S. 35–321 nai.\n\nMolomona\n\n\n\n\n\n\nMolomona 1\n\nʻOku fakahinohinoʻi ʻe ʻEmaloni ʻa Molomona ʻo kau ki he ngaahi lekooti toputapú—ʻOku kamata ʻa e tau ʻi he vahaʻa ʻo e kau Nīfaí mo e kau Leimaná—ʻOku ʻave ʻa e Kau Nīfai ʻe Toko Tolú—ʻOku mafola lahi ʻa e fai angahalá, taʻetuí, ngāue fakalouʻakaú, mo e ngāue fakafaʻahikehé. Taʻu T.S. 321–326 nai.\n\nMolomona 2\n\nʻOku taki ʻe Molomona ʻa e kau tau ʻa e kau Nīfaí—ʻOku mafola ʻa e lingi totó mo e fakaʻauhá ʻi he fonuá—ʻOku tangilāulau ʻa e kau Nīfaí pea tengihia ʻi he mamahi ʻa kinautolu ʻoku malaʻiá—ʻOku ʻosi atu ʻa honau ʻaho ʻo e ʻaloʻofá—ʻOku maʻu ʻe Molomona ʻa e ngaahi peleti ʻa Nīfaí—ʻOku hoko atu ʻa e ngaahi taú. Taʻu T.S. 327–350 nai.\n\nMolomona 3\n\nʻOku kalanga ʻaki ʻe Molomona ʻa e fakatomalá ki he kau Nīfaí—ʻOku nau fai ha ikuna kāfakafa pea nau pōlepole ʻi honau ivi ʻonautolú—ʻOku fakafisi ʻa Molomona ke ne taki ʻa kinautolu, pea naʻá ne lotua ʻa kinautolu ka naʻá ne tui pē ʻe ʻikai te nau fakatomala—ʻOku fakaafeʻi ʻe he Tohi ʻa Molomoná ʻa e faʻahinga ʻe hongofulu mā ua ʻo ʻIsilelí ke nau tui ki he ongoongoleleí. Taʻu T.S. 360–362 nai.\n\nMolomona 4\n\nʻOku hokohoko atu ʻa e taú mo e lilingi totó—ʻOku tauteaʻi ʻe he kau fai angahalá ʻa e kau fai angahala—ʻOku mafola ʻa e fai angahala ʻoku lahi ange ʻi ha toe taimi ʻi muʻa ʻi ʻIsileli—ʻOku feilaulau ʻaki ʻa e kakai fefiné mo e fānaú ki he ngaahi ʻotua tamapua—ʻOku kamata ʻe he kau Leimaná ke fakaʻauha ʻa e kau Nīfai ʻoku tuʻu hake kiate kinautolú. Taʻu T.S. 363–375 nai.\n\nMolomona 5\n\nʻOku toe taki ʻe Molomona ʻa e ngaahi kau tau ʻa e kau Nīfaí ʻi he ngaahi tau naʻe lahi ai ʻa e lilingi totó mo e fakaʻauhá—ʻE ʻomi ʻa e Tohi ʻa Molomoná ke fakalotoʻi ʻa ʻIsileli kotoa pe ko Sīsū ʻa e Kalaisí—Ka koeʻuhi ko ʻenau taʻetuí, ʻe fakamoveteveteʻi ʻa e kau Leimaná, pea ʻe ʻikai ngāue mai ʻa e Laumālié kiate kinautolu—Te nau maʻu ʻa e ongoongoleleí mei he kau Senitailé ʻi he ngaahi ʻaho fakaʻosí. Taʻu T.S. 375–384 nai.\n\nMolomona 6\n\nʻOku fakataha mai ʻa e kau Nīfaí ki he fonua ko Komolá ki he ngaahi tau fakaʻosí—ʻOku fufuuʻi ʻe Molomona ʻa e ngaahi lekooti toputapú ʻi he Moʻunga ko Komolá—ʻOku ikuna ʻe he kau Leimaná, pea ʻoku fakaʻauha ʻa e kau Nīfaí—ʻOku mate ʻa e lau kilu ʻi he heletā. Taʻu T.S. 385 nai.\n\nMolomona 7\n\nʻOku fakaafeʻi ʻe Molomona ʻa e kau Leimana ʻo e ngaahi ʻaho fakaʻosí ke nau tui kia Kalaisi, mo tali ʻene ongoongoleleí, pea moʻui—Ko kinautolu kotoa pē ʻoku tui ki he Tohi Tapú te nau tui foki ki he Tohi ʻa Molomoná. Taʻu T.S. 385 nai.\n\nMolomona 8\n\nʻOku haʻao ʻe he kau Leimaná mo fakaʻauha ʻa e kau Nīfaí—ʻE ʻomi ʻa e Tohi ʻa Molomoná ʻi he māfimafi ʻo e ʻOtuá—ʻOku fakahā ʻa e ngaahi fakamamahi kiate kinautolu te nau ʻita mo fakafepaki ki he ngaue ʻa e ʻEikí—ʻE ʻomi ʻa e lekooti ʻo e kau Nīfaí ʻi ha ʻaho ʻo e fai angahala, mo e angaʻuli, mo e hē mei he moʻoní. Taʻu T.S. 400–421 nai.\n\nMolomona 9\n\nʻOku ui ʻa Molonai kiate kinautolu ʻoku ʻikai tui kia Kalaisí ke nau fakatomala—ʻOkú ne malanga ʻaki ha ʻOtua ʻo e ngaahi mana, ʻa ia ʻokú ne fai mai ʻa e ngaahi fakahā pea huaʻi hifo ʻa e ngaahi meʻa-foakí mo e ngaahi fakaʻilongá ki he kakai tui faivelengá—ʻOku ngata ʻa e ngaahi maná koeʻuhi ko e taʻetuí—ʻOku fakahā ʻa e ngaahi fakaʻilongá kiate kinautolu ʻoku tuí—ʻOku naʻinaʻi ki he kakaí ke nau anga-fakapotopoto mo tauhi ʻa e ngaahi fekaú. Taʻu T.S. 401–421 nai.\n\nʻEta\n\n\n\n\n\n\nʻEta 1\n\nʻOku fakanounouʻi ʻe Molonai ʻa e ngaahi tohi ʻa ʻEtá—ʻOku fakahā mai ʻa e tohi hohoko ʻa ʻEtá—ʻOku ʻikai veuveuki ʻa e lea ʻa e kau Sēletí ʻi he Taua ʻo Pēpelí—ʻOku talaʻofa ʻe he ʻEikí te ne tataki kinautolu ki ha fonua lelei pea ngaohi kinautolu ke nau hoko ko ha puleʻanga lahi.\n\nʻEta 2\n\nʻOku teuteu ʻa e kau Sēletí ki heʻenau fononga ki ha fonua ʻo e talaʻofá—Ko ha fonua mahuʻinga ia ʻa ia kuo pau ʻe tauhi ai ʻa e kakaí kia Kalaisi pe ʻe tafiʻi atu ʻa kinautolu—ʻOku folofola mai ʻa e ʻEikí ki he tokoua ʻo Sēletí ʻi ha houa ʻe tolu—ʻOku foʻu ʻe he kau Sēletí ha ngaahi vaka lafalafa—ʻOku folofola mai ʻa e ʻEikí ki he tokoua ʻo Sēletí ʻo fehuʻi kiate ia ke ne fokotuʻu ange ha founga ʻa ia ʻe fakamāmaʻi ai ʻa e ngaahi vaka lafalafá.\n\nʻEta 3\n\nʻOku mamata ʻa e tokoua ʻo Sēletí ki he louhiʻi toʻukupu ʻo e ʻEikí ʻi heʻene ala ki he ngaahi foʻi maka ʻe hongofulu mā onó—ʻOku fakahā ʻe Sīsū Kalaisi ʻa hono sino fakalaumālié ki he tokoua ʻo Sēletí—Ko kinautolu ʻoku nau maʻu ha ʻilo haohaoá ʻe ʻikai ke taʻofi kinautolu ʻe he veilí—ʻOku foaki mai ha ngaahi meʻa liliu lea ke ʻomi ai ʻa e ngaahi lekooti ʻa e kau Sēletí ki he māmá.\n\nʻEta 4\n\nʻOku fekau kia Molonai ke ne fakamaʻu ʻa e ngaahi meʻa naʻe tohi ʻe he tokoua ʻo Sēletí—ʻE ʻikai fakahā mai ia kae ʻoua kuo maʻu ʻe he kakai kotoa pē ha tui mālohi tatau mo e tokoua ʻo Sēletí—ʻOku fekau ʻe Kalaisi ki he kakai kotoa pē ke nau tui ki heʻene ngaahi leá mo ʻene kau ākongá—ʻOku fekau ki he kakaí ke nau fakatomala, tui ki he ongoongoleleí, pea moʻui.\n\nʻEta 5\n\nʻE tuʻu ha kau fakamoʻoni ʻe toko tolu mo e ngāué ni ko ha fakamoʻoni ki hono moʻoni ʻo e Tohi ʻa Molomoná.\n\nʻEta 6\n\nʻOku ʻave ʻa e ngaahi vaka lafalafa ʻo e kau Sēletí ʻe he matangí ki he fonua ʻo e talaʻofá—ʻOku fakafetaʻi ʻa e kakaí ki he ʻEikí koeʻuhi ko ʻene angaleleí—ʻOku fili ʻa ʻOlaihā ko e tuʻi kiate kinautolu—ʻOku pekia ʻa Sēleti mo hono tokouá.\n\nʻEta 7\n\nʻOku pule ʻa ʻOlaihā ʻi he māʻoniʻoni—Kae lolotonga ʻa e ngaahi feinga taʻe-fakalao mo e fekeʻikeʻí, ʻoku fokotuʻu ai ʻa e ongo puleʻanga fakafepaki ʻo Sule mo Kohoá—ʻOku valokiʻi ʻe he kau palōfitá ʻa e fai angahalá mo e tauhi tamapua ʻa e kakaí, pea naʻa nau fakatomala.\n\nʻEta 8\n\nʻOku ʻi ai ha fekeʻikeʻi mo e fakakikihi ʻi he puleʻangá—ʻOku fokotuʻu ʻe ʻEikisi ha kautaha fufū ʻa ia ʻoku nau haʻisia ʻi he fuakava ke nau fakapoongi ʻa e tuʻí—ʻOku mei he tēvoló ʻa e ngaahi kautaha fufuú pea ʻoku tupu ai hono fakaʻauha ʻo e ngaahi puleʻangá—ʻOku fakatokanga ki he kau Senitaile ʻo e onopōní ʻo kau ki he kautaha fufū ʻe feinga ke ikunaʻi ʻa e tauʻatāina ʻa e ngaahi fonua, ngaahi kakai, mo e ngaahi fonua kotoa pē.\n\nʻEta 9\n\nʻOku tuku ʻa e pule ki he puleʻangá mei he tokotaha ki he tokotaha ʻi he hako, filioʻi kākā, mo e fakapō—ʻOku mamata ʻa ʻOmea ki he ʻAlo ʻo e Māʻoniʻoní—ʻOku kalanga ʻaki ʻe ha kau palōfita tokolahi ʻa e fakatomalá—ʻOku hanga ʻe ha honge mo e fanga ngata kona ʻo fakamamahiʻi ʻa e kakaí.\n\nʻEta 10\n\nʻOku fetongi ʻa e tuʻi ʻe ha tuʻi—ʻOku māʻoniʻoni ha ngaahi tuʻi ʻe niʻihi; kae fai angahala ʻa e niʻihi—Ko e taimi ʻoku ikuna ai ʻa e māʻoniʻoni, ʻoku tāpuekina pea ngaohi ke tuʻumālie ʻa e kakaí ʻe he ʻEikí.\n\nʻEta 11\n\nʻOku puleʻi ʻe he ngaahi taú, ngaahi angatuʻú, mo e fai angahalá ʻa e moʻui ʻa e kau Sēletí—ʻOku kikiteʻi ʻe he kau palōfitá hono fakaʻauha ke ʻosiʻosingamālie ʻa e kau Sēletí ʻo kapau ʻe ʻikai te nau fakatomala—ʻOku ʻikai tali ʻe he kakaí ʻa e ngaahi lea ʻa e kau palōfitá.\n\nʻEta 12\n\nʻOku naʻinaʻi ʻa e palōfita ko ʻEtá ki he kakaí ke nau tui ki he ʻOtuá—ʻOku fakamatala ʻa Molonai ki he ngaahi meʻa fakaʻofoʻofa mo e ngaahi meʻa fakaofo kuo fai ʻi he tuí—Naʻe hanga ʻe he tuí ʻo ngaohi ʻa e tokoua ʻo Sēletí ke mamata kia Kalaisi—ʻOku foaki ʻe he ʻEikí ki he tangatá ʻa e vaivaí koeʻuhí ke nau loto-fakatōkilalo ai—Naʻe hiki ʻe he tokoua ʻo Sēletí ʻa e Moʻunga Seiliní ʻi he tui—ʻOku mahuʻinga ʻa e tuí, ʻamanaki leleí, mo e manavaʻofá ki he fakamoʻuí—Naʻe mamata ʻa Molonai ki he fofonga ʻo Sīsuú ko e mata ki he mata.\n\nʻEta 13\n\nʻOku lea ʻa ʻEta ʻo kau ki ha Selūsalema Foʻou ʻe langa hake ʻi ʻAmelika ʻe he hako ʻo Siosefá—ʻOkú ne kikite, pea ʻoku kapusi ia ki tuʻa, ʻokú ne tohi ʻa e hisitōlia ʻo e kau Sēletí, pea kikiteʻi hono fakaʻauha ʻo e kau Sēletí—ʻOku mafola ʻa e taú ʻi hono kotoa ʻo e fonuá.\n\nʻEta 14\n\nNaʻe hanga ʻe he angahala ʻa e kakaí ʻo ʻomi ha fakamalaʻia ki he fonuá—Naʻe tau ʻa Kolianitomuli mo Kiliati, pea hoko kia Lipi, pea toki hoko kia Sise—Naʻe ʻufiʻufi ʻe he totó mo e tāmaté ʻa e fonuá.\n\nʻEta 15\n\nʻOku mate ha lau miliona ʻo e kau Sēletí ʻi he tau—ʻOku hanga ʻe Sise mo Kolianitomuli ʻo tānaki mai hono kotoa ʻo e kakaí ki he tau ki he ʻauha—ʻOku taʻofi ʻe he Laumālie ʻo e ʻEikí ʻene fāinga mo kinautolú—ʻOku fakaʻauha ʻo ʻosiʻosingamālie ʻa e puleʻanga ʻo e kau Sēletí—Ko Kolianitomuli pē naʻe toé.\n\nMolonai\n\n\n\n\n\n\nMolonai 1\n\nʻOku tohi ʻa Molonai ke ʻaonga ki he kau Leimaná—Ko e kau Nīfai ʻe ʻikai te nau fakaʻikaiʻi ʻa Kalaisí ʻoku tāmateʻi ʻa kinautolu. Taʻu T.S. 401–421 nai.\n\nMolonai 2\n\nʻOku foaki ʻe Sīsū ki he kau ākonga Nīfai ʻe toko hongofulu mā uá ʻa e mālohi ke foaki ʻa e meʻa-foaki ʻo e Laumālie Māʻoniʻoní. Taʻu T.S. 401–421 nai.\n\nMolonai 3\n\nʻOku fakanofo ʻe he kaumātuʻá ʻa e kau taulaʻeikí mo e kau akonakí ʻi he hilifaki ʻo e nima. Taʻu T.S. 401–421 nai.\n\nMolonai 4\n\nKo hono fakamatalaʻi ʻa e founga ʻo e tāpuakiʻi ʻe he kaumātuʻá mo e kau taulaʻeikí ʻa e mā ʻo e sākalamēnití. Taʻu T.S. 401–421 nai.\n\nMolonai 5\n\nKo hono fakamatalaʻi ʻo e founga ʻo e tāpuakiʻi ʻa e uaine ʻo e sākalamēnití. Taʻu T.S. 401–421 nai.\n\nMolonai 6\n\nʻOku papitaiso ʻa e kakai ʻoku fakatomalá pea feohi mo kinautolu—Ko e kāingalotu ʻo e Siasí ʻa ia ʻoku fakatomalá ʻoku fakamolemoleʻi—ʻOku tataki ʻa e ngaahi fakatahá ʻi he mālohi ʻo e Laumālie Māʻoniʻoní. Taʻu T.S. 401–421 nai.\n\nMolonai 7\n\nʻOku fai mai ha fakaafe ke hū ki he mālōlōʻanga ʻo e ʻEikí—Lotu ʻi he loto-moʻoni—ʻOku hanga ʻe he Laumālie ʻo Kalaisí ʻo tokoniʻi ʻa e tangatá ke ne ʻiloʻi ʻa e leleí mei he koví—ʻOku fakalotoʻi ʻe Sētane ʻa e tangatá ke fakaʻikaiʻi ʻa Kalaisi mo faikovi—ʻOku fakahā ʻe he kau palōfitá ʻa e hāʻele mai ʻa Kalaisí—ʻOku makatuʻunga ʻi he tuí, hono fai ʻo e ngaahi maná mo e ngāue mai ʻa e kau ʻāngeló—ʻOku totonu ke ʻamanaki ʻa e tangatá ki he moʻui taʻengatá pea pīkitai ki he manavaʻofá. Taʻu T.S. 401–421 nai.\n\nMolonai 8\n\nKo hono papitaiso ʻo e fānau kei īkí ko ha angahala fakalielia ia—ʻOku moʻui ʻia Kalaisi ʻa e fānau īkí koeʻuhi ko e Fakaleleí—ʻOku tākiekina ʻe he tuí, fakatomalá, angamaluú mo e loto-fakatōkilaló, mo e maʻu ʻo e Laumālie Māʻoniʻoní, mo e kātaki ki he ngataʻangá ki he fakamoʻuí. Taʻu T.S. 401–421 nai.\n\nMolonai 9\n\nʻOku anga-fakalielia mo angakovi fakatouʻosi ʻa e kau Nīfaí mo e kau Leimaná—ʻOku nau fefakamamahiʻiʻaki mo fetāmateʻaki ʻiate kinautolu—ʻOku lotua ʻe Molomona ʻa e ʻaloʻofa mo e angalelei ʻa e ʻOtuá ke nofoʻia ʻa Molonai ʻo taʻengata. Taʻu T.S. 401–421 nai.\n\nMolonai 10\n\nʻOku maʻu ha fakamoʻoni ki he Tohi ʻa Molomoná ʻi he mālohi ʻo e Laumālié Māʻoniʻoní—ʻOku foaki ʻa e ngaahi meʻa-foaki ʻo e Laumālié ki he kau tui faivelengá—ʻOku fononga fakataha maʻu pē ʻa e ngaahi meʻa-foaki fakalaumālié mo e tuí—ʻOku lea mai ʻa e ngaahi lea ʻa Molonaí mei he efú—Haʻu kia Kalaisi, pea hoko ʻo haohaoa ʻiate ia, pea fakamāʻoniʻoniʻi homou laumālié. Taʻu T.S. 421 nai.\n\n", "explanation 0": "[center][font_size=26]Ko ha Fakamatala Nounou ʻo Kau ki he Ko e Tohi ʻa Molomoná[/font_size][/center]\n\nKo e Tohi ʻa Molomoná ko ha lekooti toputapu ia ʻo e ngaahi kakai ʻi ʻAmelika ʻi he kuonga muʻá, pea naʻe tongitongi ia ʻi ha ngaahi peleti ukamea. ʻOku fakamatalaʻi ha faʻahinga peleti ukamea ʻe fā ʻi he tohí:\n\nKo e Ngaahi Peleti ʻa Nīfaí, ʻa ia naʻe faʻahinga ʻe ua: ko e Ngaahi Peleti Īkí mo e Ngaahi Peleti Lalahí. Ko e ʻuluakí naʻe meimei fakatautautefito ia ki he ngaahi meʻa fakalaumālie mo e ngaahi ngāue mo e ngaahi akonaki ʻa e kau palōfitá ka naʻe ʻi he ki muí ʻa e fakamatala ki he hisitōlia fakatuʻasino ʻo e kakai ʻoku fakamatala ki aí (1 Nīfai 9:2–4). Neongo iá, naʻe kamata mei he taimi ʻo Mōsaiá, mo e kau ʻi he ngaahi peleti lalahí ha ngaahi meʻa mahuʻinga fakalaumālie lahi.\n\nKo e Ngaahi Peleti ʻa Molomoná, ʻa ia ʻoku tuʻu ʻi ai ha fakamatala fakanounou naʻe hiki ʻe Molomona mei he ngaahi Peleti Lalahi ʻa Nīfaí, mo ha ngaahi fakamatala lahi. ʻOku kau foki ʻi he ngaahi peleti ko ʻení hano hoko atu ʻo e hisitōlia naʻe hiki ʻe Molomoná mo ha ngaahi fakamatala kehe naʻe tānaki atu ki ai ʻe hono foha ko Molonaí.\n\nKo e Ngaahi Peleti ʻa ʻEtá, ʻa ia ʻoku tuʻu ai ha hisitōlia ʻo e kau Sēletí. Naʻe fakanounouʻi ʻa e lekooti ko iá ʻe Molonai, ʻa ia naʻá ne fakahū ki ai ʻene ngaahi fakamatala pē ʻaʻana peá ne fakatahaʻi ʻa e ngaahi lekōtí mo e hisitōliá fakalūkufua ʻo ui ko e “Tohi ʻa ʻEtá.”\n\nKo e Ngaahi Peleti ʻo e Palasá, ʻa ia naʻe ʻomi ʻe he kakai ʻo Līhaí mei Selūsalema ʻi he taʻu 600 K.M. Naʻe tuʻu ʻi ai ʻa e “ngaahi tohi ʻe nima ʻa Mōsesé, … Kae ʻumaʻā foki mo ha lekooti ʻo e kau Siú ʻo fai mei he kamataʻangá, … ʻo aʻu mai ki he kamataʻanga ʻo e pule ʻa Setikia, ko e tuʻi ʻo Siutá; Kae ʻumaʻā foki mo e ngaahi kikite ʻa e kau palōfita māʻoniʻoní” (1 Nīfai 5:11–13). ʻOku lahi ʻa e ngaahi lea naʻe toʻo mei he ngaahi peleti ko iá, ʻo ngāue ʻaki ʻa e ngaahi lea ʻa ʻĪsaia mo e kau palōfita ʻi he tohi tapú mo e kau palōfita kehe ʻoku ʻikai ʻi he tohi tapú, ʻoku hā ʻi he Tohi ʻa Molomoná.\n\nʻOku kau ʻi he Tohi ʻa Molomoná ha ngaahi konga lalahi pe ngaahi vahevahe ʻe hongofulu mā nima, ʻa ia ʻoku ʻiloa, tuku kehe pē ʻa e taha, ko e ngaahi tohi, pea ko e tohi taki taha ʻoku tauhingoa kiate ia naʻe kau lahi ʻi hono hikí. Ko e ʻuluaki kongá (ʻa e ngaahi ʻuluaki tohi ʻe onó, ʻo ngata ʻia ʻAmenai) ko ha liliu ia mei he Ngaahi Peleti Iiki ʻa Nīfaí. ʻOku fakahū ʻi he vahaʻa ʻo e Tohi ʻa ʻAmenaí mo e Tohi ʻa Mōsaiá, ha konga ʻoku ui Ko e Ngaahi Lea ʻa Molomoná. ʻOku hanga ʻe he konga ko ʻení ʻo fakafehokotaki ʻa e lekooti naʻe tongitongi ʻi he Ngaahi Peleti Īkí mo e fakanounouʻi ʻe Molomona ʻo e Ngaahi Peleti Lalahí.\n\nKo e konga lōloa tahá, mei he Mōsaiá ki he Molomona, vahe 7, ko hano liliu ia ʻo hono fakanounouʻi ʻe Molomona ʻa e Ngaahi Peleti Lalahi ʻa Nīfaí. Ko e konga fakaʻosí, ʻo kamata mei he Molomona, vahe 8, ʻo aʻu ki hono ngataʻanga ʻo e tohí, naʻe tongitongi ia ʻe he foha ʻo Molomona ko Molonaí, ʻa ia naʻe hili ʻene fakaʻosi ʻa e lekooti ʻo e moʻui ʻa ʻene tamaí, peá ne hiki fakanounou ʻa e lekooti ʻo e kau Sēletí (ʻo hoko ko e Tohi ʻa ʻEtá), peá ne toki tānaki atu ki mui mo e ngaahi konga ko ia ʻoku ui ko e Tohi ʻa Molonaí.\n\nʻI he taʻu T.S. 421 nai pe ofi ki ai, naʻe hanga ʻe Molonai, ko e fakamuimui ʻo e kau palōfita tauhi hisitōlia ʻo e kau Nīfaí, ʻo fakamaʻu ʻa e lekooti toputapú ʻo fufuuʻi hake ia ki he ʻEikí, ke toki ʻomai ʻi he ngaahi ʻaho ki muí, ʻo hangē ko ia naʻe kikiteʻi ʻe he leʻo ʻo e ʻOtuá ʻi Heʻene kau palōfita ʻo e kuonga muʻá. ʻI he taʻu T.S. 1823, naʻe haʻu ʻa e Molonai pē ko iá, kuó ne hoko ko e tangata kuo toe tuʻu, ki he palōfita ko Siosefa Sāmitá, ʻo ne toki foaki ʻa e ngaahi peleti kuo tongitongí kiate ia.\n\nKau ki he pulusi ko ʻení: Kuo ʻi ai ha ngaahi fehālaaki siʻi ʻe niʻihi ʻi ha ngaahi fakalea ʻi he tohí, naʻe tauhi mai ʻi he ngaahi pulusi kuo hili ʻo e Tohi ʻa Molomoná ʻi he lea faka-Pilitāniá. ʻOku kau ʻi hono pulusi ko ʻení ʻa e ngaahi fakatonutonu ʻoku hā ngali feʻunga ke ngaohi ai ʻa e tohí ke hoa mo e ngaahi tohi naʻe ʻuluaki hiki ki muʻá mo e ngaahi ʻuluaki pulusi ʻo e tohí ʻa ia naʻe fakatonutonu ʻe he Palōfita ko Siosefa Sāmitá.\n\n", "1-ne 1": "[center][font_size=26]Ko e ʻUluaki Tohi ʻa Nīfaí[/font_size][/center]\n\nKo ʻene Pulé mo e Ngāue Fakafaifekaú\n\nKo ha fakamatala kia Līhai mo hono uaifi ko Selaiá, pea mo hono ngaahi foha ʻe toko fā, naʻe ui (ʻo kamata mei he lahí) ko Leimana, mo Lēmiuela, mo Samu, pea mo Nīfai. ʻOku fakatokanga ʻa e ʻEikí kia Līhai ke hiki mei he fonua ko Selūsalemá, koeʻuhi ko ʻene kikite ki he kakaí ʻo kau ki heʻenau angahalá, pea ʻoku nau feinga ke tāmateʻi ia. ʻOkú ne fononga ʻi ha ʻaho ʻe tolu ki he feituʻu maomaonganoá mo hono fāmilí. ʻOku ʻave ʻe Nīfai ʻa hono ngaahi tokouá, ʻo nau foki ki he fonua ko Selūsalemá ke ʻomai ʻa e lekooti ʻo e kau Siú. Ko e fakamatala ʻo ʻenau ngaahi faingataʻaʻiá. ʻOku nau mali mo e ngaahi ʻofefine ʻo ʻIsimelí. ʻOku nau ʻave honau ngaahi fāmilí ʻo nau ō ki he feituʻu maomaonganoá. Ko honau ngaahi faingataʻaʻiá mo e ngaahi mamahi ʻi he feituʻu maomaonganoá. Ko e hala ʻo ʻenau ngaahi fonongá. Ko ʻenau aʻu ki he ngaahi fuʻu vai lahí. ʻOku angatuʻu ʻa e ngaahi tokoua ʻo Nīfaí kiate ia. ʻOkú ne valokiʻi ʻa kinautolu, peá ne foʻu ha vaka. ʻOku nau ui ʻa e potu ko iá ko Mahu. ʻOku nau folau atu ʻi he fuʻu vai lahí ki he fonua ʻo e talaʻofá, mo e ngaahi fakamatala kehe. ʻOku fakatatau ʻeni ki he fakamatala ʻa Nīfaí; pe ko hono fakalea ʻe tahá, ko au, Nīfai naʻá ku hiki ʻa e lekooti ko ʻení.\n\n[center][font_size=26]Vahe 1[/font_size][/center]\n\n[i]ʻOku kamata ʻe Nīfai ʻa e lekooti ʻo hono kakaí—ʻOku mamata ʻa Līhai ʻi ha meʻa-hā-mai ki ha pou afi peá ne lau mei ha tohi ʻo e kikite—ʻOkú ne fakafetaʻi ki he ʻOtuá, mo ne tomuʻa fakahā ʻa e hāʻele mai ʻa e Mīsaiá, mo ne kikiteʻi hono fakaʻauha ʻo Selūsalemá—ʻOku fakatangaʻi ia ʻe he kau Siú. Taʻu 600 K.M. nai.[/i]\n\n1 Ko au, Nīfai, ko e meʻa ʻi he fanauʻi au ʻi he ongo mātuʻa lelei, ko ia naʻe akonekina ai au ʻi he ʻilo kotoa ʻa ʻeku tamaí; pea ko e meʻa ʻi heʻeku sio ki he ngaahi faingataʻaʻia lahi lolotonga ʻa hoku ngaahi ʻahó, ka neongo iá, kuo ʻofeina lahi au ʻe he ʻEikí ʻi hoku ngaahi ʻahó kotoa pē; ʻio, ko e meʻa ʻi heʻeku maʻu ha ʻilo lahi ki he angalelei pea mo e ngaahi meʻa lilo ʻa e ʻOtuá, ko ia ʻoku ou hiki ai ha lekooti ʻo ʻeku ngaahi ngāué ʻi hoku ngaahi ʻahó.\n\n2 ʻIo, ʻoku ou hiki ha lekooti ʻi he lea ʻa ʻeku tamaí, ʻa ia ʻoku kau ai ʻa e ʻilo ʻa e kau Siú pea mo e lea ʻa e kau ʻIsipité.\n\n3 Pea ʻoku ou ʻiloʻi ʻoku moʻoni ʻa e lekooti ʻoku ou hikí; pea ʻoku ou hiki ia ʻaki hoku nima pē ʻoʻokú; pea ʻoku ou hiki ia ʻo fakatatau ki heʻeku ʻiló.\n\n4 He naʻe hoko ʻo pehē ʻi he kamataʻanga ʻo e ʻuluaki taʻu ʻo e pule ʻa Setikia, ko e tuʻi ʻo Siutá, (ko ʻeku tamai, ko Līhaí, kuo nofo ia ʻi Selūsalema ʻi hono ngaahi ʻaho kotoa pē); pea ʻi he taʻu pē ko iá naʻe haʻu ha kau palōfita tokolahi, ʻo kikite ki he kakaí kuo pau ke nau fakatomala, ka ʻikai ʻe fakaʻauha ʻa e fuʻu kolo ko Selūsalemá.\n\n5 Ko ia naʻe hoko ʻo pehē lolotonga ʻa e ʻalu atu ʻa ʻeku tamai, ko Līhaí, naʻá ne lotu ki he ʻEikí, ʻio, ʻaki hono lotó kotoa, koeʻuhi ko hono kakaí.\n\n6 Pea naʻe hoko ʻo pehē, lolotonga ʻene lotu ki he ʻEikí, naʻe haʻu ha pou afi ʻo nofo ʻi ha maka ʻi muʻa ʻiate ia; peá ne mamata mo fanongo ki ha ngaahi meʻa lahi; pea koeʻuhi ko e ngaahi meʻa naʻá ne mamata mo fanongo ki aí naʻá ne manavahē mo tetetete lahi ʻaupito.\n\n7 Pea naʻe hoko ʻo pehē naʻá ne foki ki hono fale ʻoʻona ʻi Selūsalemá; ʻo ne tō hifo ki hono mohengá, kuo fakavaivaiʻi ia ʻe he Laumālié pea mo e ngaahi meʻa kuó ne mamata ki aí.\n\n8 Pea lolotonga hono fakavaivaiʻi pehē ia ʻe he Laumālié, naʻe ʻave ia ʻi ha meʻa-hā-mai, ʻo aʻu ki heʻene mamata ai ki hono fakaava mai ʻo e ngaahi langí, pea naʻá ne pehē naʻá ne mamata ki he ʻOtuá ʻoku ʻafio ʻi hono ʻafioʻangá, kuo takatakai ʻiate ia ʻa e haʻohaʻonga ʻo e kau ʻāngelo taʻefaʻalaua ʻoku nau tuʻu ʻo hangē ʻoku nau hiva mo fakafetaʻi ki honau ʻOtuá.\n\n9 Pea naʻe hoko ʻo pehē naʻá ne mamata ki ha Tokotaha ʻoku ʻalu hifo mei he loto langí, ʻo ne vakai naʻe mahulu ange ʻa hono ngingilá ʻi he laʻā ʻi he hoʻatā mālie.\n\n10 Pea naʻá ne mamata foki ki ha toko hongofulu mā ua kehe ʻoku muimui ʻiate ia, pea naʻe lahi hake ʻa honau ngingilá ʻi he ngaahi fetuʻu ʻi he ʻataá.\n\n11 Pea naʻa nau ō hifo ʻo ʻalu atu ʻi he funga ʻo e māmaní; pea naʻe haʻu ʻa e ʻuluakí ʻo tuʻu ʻi muʻa ʻi heʻeku tamaí; ʻo ne ʻoange kiate ia ha tohi, ʻo fekau kiate ia ke ne lau.\n\n12 Pea naʻe hoko ʻo pehē ʻi he lolotonga ʻene laú, naʻe fakafonu ʻaki ia ʻa e Laumālie ʻo e ʻEikí.\n\n13 Peá ne lau, ʻo pehē: ʻE malaʻia, ʻe malaʻia, ʻa Selūsalema, he kuó u mamata ki hoʻo ngaahi fakalieliá! ʻIo, naʻe lau ʻe heʻeku tamaí ha ngaahi meʻa lahi naʻe kau ki Selūsalema—ʻoku totonu ke fakaʻauha ia, pea mo hono kakai ʻoku nofo aí; ʻe tō ʻa e tokolahi ʻi he heletā; pea ʻe ʻave pōpula ʻa e tokolahi ki Pāpilone.\n\n14 Pea naʻe hoko ʻo pehē ʻi he ʻosi hono lau mo mamata ʻa ʻeku tamaí ki ha ngaahi meʻa maʻongoʻonga mo fakaofo lahi, naʻá ne kalanga ʻaki ha ngaahi meʻa lahi ki he ʻEikí; ʻo hangē ko e: ʻOku maʻongoʻonga mo fakaofo ʻa hoʻo ngaahi ngāué, ʻE ʻEiki ko e ʻOtua Māfimafí! ʻOku māʻolunga ho ʻafioʻangá ʻi he ngaahi langí, pea ʻoku tōfuhia ʻa e kakai kotoa pē ʻo māmaní ʻi ho māfimafí, mo hoʻo angaleleí, mo hoʻo ʻaloʻofá; pea, koeʻuhi ʻokú ke ʻaloʻofa, ʻe ʻikai te ke tuku ʻa kinautolu ʻoku haʻu kiate koé ke ʻauha.\n\n15 Pea naʻe pehē ʻa e lea ʻa ʻeku tamaí ʻi heʻene fakafetaʻi ki hono ʻOtuá; he naʻe nēkeneka ʻa hono laumālié, pea naʻe fonu mo hono lotó kotoa, koeʻuhi ko e ngaahi meʻa kuó ne mamata ki aí, ʻio, ʻa ia kuo fakahā ʻe he ʻEikí kiate iá.\n\n16 Pea ko ʻeni, ko au, Nīfai, ʻoku ʻikai te u fai ha fakamatala kakato ki he ngaahi meʻa kuo tohi ʻe heʻeku tamaí, he kuó ne tohi ha ngaahi meʻa lahi naʻá ne mamata ki ai ʻi ha ngaahi meʻa-hā-mai mo ha ngaahi misi; pea kuó ne tohi foki mo ha ngaahi meʻa lahi naʻá ne kikiteʻi mo lea ʻaki ki heʻene fānaú, ʻa ia ʻe ʻikai te u fai ha fakamatala kakato ki ai.\n\n17 Ka te u hiki pē ha fakamatala ʻo ʻeku ngaahi ngāue ʻi hoku ngaahi ʻahó. Vakai, ʻoku ou fai hano hiki fakanounou ʻo e lekooti ʻa ʻeku tamaí, ʻi ha ngaahi peleti kuó u ngaohi ʻaki hoku nima pē ʻoʻokú; ko ia, ʻo ka hili ʻeku hiki fakanounou ʻa e lekooti ʻa ʻeku tamaí te u toki fai ha fakamatala ki heʻeku moʻui ʻaʻakú.\n\n18 Ko ia, ko hoku lotó ke mou ʻiloʻi ʻi he hili hono fakahā mai ʻe he ʻEikí ha ngaahi meʻa fakaofo lahi pehē fau ki heʻeku tamai, ko Līhaí, ʻio, ʻo kau ki he fakaʻauha ʻo Selūsalemá, vakai naʻá ne ʻalu atu ʻi he lotolotonga ʻo e kakaí, ʻo kamata ke kikite mo fakahā kiate kinautolu ʻo kau ki he ngaahi meʻa kuó ne fakatou mamata mo fanongo ki aí.\n\n19 Pea naʻe hoko ʻo pehē naʻe manukiʻi ia ʻe he kau Siú koeʻuhi ko e ngaahi meʻa naʻá ne fakamoʻoniʻi ʻo kau kiate kinautolú; he naʻá ne fakamoʻoniʻi totonu ʻa ʻenau fai angahalá mo ʻenau ngaahi anga-fakalieliá; pea naʻá ne fakamoʻoniʻi ʻoku fakahā ʻo mahinongofua ʻe he ngaahi meʻa naʻá ne mamata mo fanongo aí, kae ʻumaʻā foki ʻa e ngaahi meʻa naʻá ne lau ʻi he tohí ʻe hāʻele mai ha Mīsaia, kae ʻumaʻā foki hono huhuʻi ʻo e māmaní.\n\n20 Pea ʻi he fanongo ʻa e kau Siú ki he ngaahi meʻa ní naʻa nau ʻita kiate ia; ʻio, ʻo hangē ki he kau palōfita ʻi muʻá, ʻa ia naʻa nau kapusi ki tuʻa, mo tolomakaʻi, mo tāmateʻí; pea naʻa nau feinga foki ke toʻo mo ʻene moʻuí. Kae vakai, ko au, Nīfai, te u fakahā kiate kimoutolu ʻoku ʻi he kakai kotoa pē kuo fili ʻe he ʻEikí ʻa ʻene ngaahi ʻaloʻofa ongongofuá, koeʻuhi ko ʻenau tuí, ke fakaiviʻi ʻa kinautolu ʻo aʻu ki heʻenau maʻu ʻa e mālohi ʻo e fakahaofí.\n\n", "1-ne 2": "[center][font_size=26]Vahe 2[/font_size][/center]\n\n[i]ʻOku ʻave ʻe Līhai ʻa hono fāmilí ki he feituʻu maomaonganoa ʻi he matātahi ʻo e Tahi Kulokulá—ʻOku nau tuku ʻenau koloá—ʻOku fai ʻe Līhai ha feilaulau ki he ʻEikí, pea akoʻi hono ngaahi fohá ke nau tauhi ʻa e ngaahi fekaú—ʻOku lāunga ʻa Leimana mo Lēmiuela ʻo kau ki heʻena tamai—ʻOku talangofua ʻa Nīfai, peá ne lotu ʻi he tui; ʻoku folofola mai ʻa e ʻEikí kiate ia, pea ʻoku fili ia ke pule ki hono ngaahi tokouá. Taʻu 600 K.M. nai.[/i]\n\n1 He vakai, naʻe hoko ʻo pehē naʻe folofola ʻa e ʻEikí ki heʻeku tamaí, ʻio, ʻi ha misi, ʻo ne pehē kiate ia: ʻOkú ke monūʻia koe ʻe Līhai, koeʻuhi ko e ngaahi meʻa kuó ke faí; pea koeʻuhi ko hoʻo tui faivelenga mo tala ki he kakaí ni ʻa e ngaahi meʻa naʻá ku fekau kiate koé, vakai, ʻoku nau feinga ke toʻo ʻa hoʻo moʻuí.\n\n2 Pea naʻe hoko ʻo pehē naʻe fekau ʻe he ʻEikí ki heʻeku tamaí, ʻio ʻi ha misi, ʻoku totonu ke ne ʻave hono fāmilí pea ʻalu ki he feituʻu maomaonganoá.\n\n3 Pea naʻe hoko ʻo pehē naʻá ne talangofua ki he folofola ʻa e ʻEikí, ko ia naʻá ne fai ʻo hangē ko e fekau ʻa e ʻEikí kiate iá.\n\n4 Pea naʻe hoko ʻo pehē naʻá ne ʻalu ki he feituʻu maomaonganoá. Peá ne tuku hono falé, mo e fonua ʻo hono tofiʻá, mo ʻene koulá, mo ʻene silivá, mo ʻene ngaahi meʻa mahuʻingá, pea ʻikai te ne ʻave mo ia ha meʻa, ka ko hono fāmilí pē, pea mo e ngaahi meʻakai mo e nāunau, mo e ngaahi fale fehikitaki, peá ne ʻalu atu ki he feituʻu maomaonganoá.\n\n5 Pea naʻá ne aʻu hifo ki he ngaahi ngataʻanga fonua ʻoku ofi ki he matātahi ʻo e Tahi Kulokulá; pea naʻá ne fononga ʻi he feituʻu maomaonganoá ʻi he ngaahi ngataʻanga fonua ʻoku ofi ange ki he Tahi Kulokulá; peá ne fononga ʻi he feituʻu maomaonganoá mo hono fāmilí, ʻa ia naʻe kau ai ʻa ʻeku faʻē ko Selaiá, mo hoku ngaahi taʻoketé, ʻa ia ko Leimana, Lēmiuela, mo Samu.\n\n6 Pea naʻe hoko ʻo pehē ʻi he hili leva ʻa e ʻaho ʻe tolu ʻo ʻene fononga ʻi he feituʻu maomaonganoá, naʻá ne fokotuʻu hono fale fehikitakí ʻi ha teleʻa ʻi ha veʻe vaitafe.\n\n7 Pea naʻe hoko ʻo pehē naʻá ne fokotuʻu ha ʻesi-feilaulau ʻaki ha ngaahi maka, ʻo ne fai ha feilaulau ki he ʻEikí mo ʻoatu ʻa e fakafetaʻi ki he ʻEiki ko hotau ʻOtuá.\n\n8 Pea naʻe hoko ʻo pehē naʻá ne ui ʻa e hingoa ʻo e vaitafé, ko Leimana, pea naʻe tafe ia ki he Tahi Kulokulá; pea naʻe tuʻu ʻa e teleʻa ʻi he ngaahi ngataʻanga fonua ʻoku ofi ki he ngutuʻi vaitafé.\n\n9 Pea ʻi he vakai ʻa ʻeku tamaí ʻoku tō ʻa e vai ʻo e vaitafé ki he matavai ʻo e Tahi Kulokulá, naʻe lea ia kia Leimana, ʻo pehē: Taumaiā ke ke hangē ko e vaitafé ni, ʻo tafe maʻu ai pē ki he matavai ʻo e māʻoniʻoni kotoa pē!\n\n10 Pea lea foki ia kia Lēmiuela: Taumaiā ke ke hangē ko e teleʻá ni, ʻo tuʻu maʻu mo tuʻu ʻaliʻaliaki taʻelava ke ueʻi ʻi he tauhi ʻo e ngaahi fekau ʻa e ʻEikí!\n\n11 Ko ʻeni naʻá ne lea ʻaki ʻa e ngaahi meʻá ni koeʻuhi ko e kia-kekeva ʻa Leimana mo Lēmiuelá; he vakai, naʻá na lāunga ʻi ha ngaahi meʻa lahi koeʻuhi ko ʻena tamaí, koeʻuhi ko ha tangata fie mamata meʻa-hā-mai ia, pea kuó ne tataki ʻa kinaua mei he fonua ko Selūsalemá, kae tuku ʻa e fonua ʻo hona tofiʻá, mo ʻena koulá, mo ʻena silivá, mo ʻena ngaahi meʻa mahuʻingá, ke na ʻauha ʻi he feituʻu maomaonganoá. Pea naʻá na pehē kuó ne fai ia ko e tupu mei he ngaahi fakakaukau ngali vale ʻa hono lotó.\n\n12 Pea naʻe pehē ʻa e lāunga ʻa Leimana mo Lēmiuela, ʻa ia naʻá na lalahí, ʻo kau ki heʻena tamaí. Pea naʻá na lāunga koeʻuhi ko e ʻikai te na ʻiloʻi ʻa e ngaahi fengāueʻaki ʻa e tangatá mo e ʻOtua ko ia naʻá ne fakatupu ʻa kinauá.\n\n13 Pea naʻe ʻikai foki te na tui ʻe lava ʻo fakaʻauha ʻa Selūsalema, ʻa e fuʻu kolo lahi ko iá, ʻo fakatatau mo e ngaahi lea ʻa e kau palōfitá. Pea naʻá na tatau mo e kau Siu ʻi Selūsalemá, ʻa ia naʻa nau feinga ke toʻo ʻa e moʻui ʻa ʻeku tamaí.\n\n14 Pea naʻe hoko ʻo pehē naʻe lea ʻa ʻeku tamaí kiate kinaua ʻi he teleʻa ko Lēmiuelá, ʻi he mālohi, kuó ne fonu ʻi he Laumālié, ʻo aʻu ki he tetetete hona sinó ʻi hono ʻaó. Pea naʻá ne taʻofi ʻa kinaua, ʻo na manavahē ai ke fakakikihi mo ia; ko ia naʻá na fai ʻo hangē ko ʻene fekau kiate kinauá.\n\n15 Pea naʻe nofo ʻa ʻeku tamaí ʻi ha fale fehikitaki.\n\n16 Pea naʻe hoko ʻo pehē ko au, Nīfai, naʻá ku fuʻu taʻu siʻi ʻaupito, ka neongo iá, naʻá ku sino lahi ʻaupito, pea naʻá ku maʻu foki ha holi lahi ke u ʻilo ki he ngaahi meʻa lilo ʻa e ʻOtuá, ko ia, naʻá ku tangi ai ki he ʻEikí; pea vakai, naʻá ne ʻaʻahi mai kiate au, ʻo ne fakamolū hoku lotó peá u tui ai ki he ngaahi lea kotoa pē kuo lea ʻaki ʻe heʻeku tamaí; ko ia naʻe ʻikai te u angatuʻu kiate ia ʻo hangē ko hoku ongo tokouá.\n\n17 Pea naʻá ku lea kia Samu, ʻo fakahā kiate ia ʻa e ngaahi meʻa kuo fakahā ʻe he ʻEikí kiate au ʻaki hono Laumālie Māʻoniʻoní. Pea naʻe hoko ʻo pehē naʻá ne tui ki heʻeku ngaahi leá.\n\n18 Kae vakai, naʻe ʻikai fie tokanga ʻa Leimana mo Lēmiuela ki heʻeku ngaahi leá; pea ko e meʻa ʻi heʻeku loto-mamahi koeʻuhi ko e fefeka ʻo hona lotó, naʻá ku tangi ai ki he ʻEikí koeʻuhi ko kinaua.\n\n19 Pea naʻe hoko ʻo pehē naʻe folofola mai ʻa e ʻEikí kiate au, ʻo pehē: ʻOkú ke monūʻia koe, ʻe Nīfai, koeʻuhi ko hoʻo tuí, he kuó ke fekumi faivelenga kiate au, ʻi he loto-fakatōkilalo.\n\n20 Pea fakatatau ki hoʻo tauhi ʻeku ngaahi fekaú, te ke tuʻumālie, pea ʻe tataki koe ki ha fonua ʻo e talaʻofa; ʻio, ʻa ia ko ha fonua kuó u teuteu moʻou; ʻio, ko ha fonua ʻoku mahuʻinga lahi hake ʻi he ngaahi fonua kehe kotoa pē.\n\n21 Pea fakatatau ki he angatuʻu kiate koe ho ongo tokouá, ʻe motuhi atu ʻa kinaua mei he ʻao ʻo e ʻEikí.\n\n22 Pea fakatatau ki hoʻo tauhi ʻeku ngaahi fekaú, ʻe fokotuʻu koe ko ha pule mo ha faiako ki ho ongo tokouá.\n\n23 He vakai, ʻi he ʻaho ko ia te na angatuʻu ai kiate aú, te u fakamalaʻiaʻi ʻa kinaua ʻio ʻaki ha malaʻia lahi, pea ʻe ʻikai te na maʻu ha mālohi ki ho hakó tuku kehe ʻo kapau te nau angatuʻu kiate au foki.\n\n24 Pea kapau te nau angatuʻu kiate au, te nau hoko ko e fakamamahi ki ho hakó, ke ueʻi hake ʻa kinautolu ke nau manatu.\n\n", "1-ne 3": "[center][font_size=26]Vahe 3[/font_size][/center]\n\n[i]ʻOku foki ʻa e ngaahi foha ʻo Līhaí ki Selūsalema ke ʻomai ʻa e ngaahi peleti ʻo e palasá—ʻOku fakafisi ʻa Lēpani ke tukuange ʻa e ngaahi peletí—ʻOku naʻinaʻi mo poupou ʻa Nīfai ki hono ngaahi tokouá—ʻOku kaihaʻasi ʻe Lēpani ʻenau koloá, peá ne feinga ke fakapoongi ʻa kinautolu—ʻOku taaʻi ʻe Leimana mo Lēmiuela ʻa Nīfai mo Samu, pea ʻoku valokiʻi kinaua ʻe ha ʻāngelo. Taʻu 600–592 K.M. nai.[/i]\n\n1 Pea naʻe hoko ʻo pehē, ko au, Nīfai, naʻá ku foki mai mei he fefolofolai mo e ʻEikí ki he fale fehikitaki ʻo ʻeku tamaí.\n\n2 Pea naʻe hoko ʻo pehē naʻá ne lea mai kiate au, ʻo pehē: Vakai, kuó u misi ʻi ha misi, pea kuo fekauʻi ai au ʻe he ʻEikí ke ke foki mo ho ngaahi tokouá ki Selūsalema.\n\n3 He vakai, ʻoku maʻu ʻe Lēpani ʻa e lekooti ʻo e kau Siú kae ʻumaʻā foki ha tohi hohoko ʻo ʻeku ngaahi kuí, pea kuo tongitongi ia ʻi ha ngaahi peleti ʻo e palasa.\n\n4 Ko ia, kuo fekau kiate au ʻe he ʻEikí ke ke ʻalu mo ho ngaahi tokouá ki he fale ʻo Lēpaní, ʻo kumi ki he ngaahi lekōtí, ʻo ʻomi ia ki heni ki he feituʻu maomaonganoá.\n\n5 Pea ko ʻeni, vakai ʻoku lāunga ʻa ho ongo tokouá, ʻo pehē ko e meʻa faingataʻa kuó u fekau kiate kinauá; kae vakai, kuo ʻikai te u fekau ia kiate kinaua, kā ko ha fekau ia ʻa e ʻEikí.\n\n6 Ko ia ʻalu, ʻe hoku foha, pea ʻe ʻofeina koe ʻe he ʻEikí, koeʻuhi kuo ʻikai te ke lāunga.\n\n7 Pea naʻe hoko ʻo pehē ko au, Nīfai, naʻá ku pehē ange ki heʻeku tamaí: Te u ʻalu ʻo fai ʻa e ngaahi meʻa kuo fekau ʻe he ʻEikí, he ʻoku ou ʻilo ʻoku ʻikai tuku mai ʻe he ʻEikí ha fekau ki he fānau ʻa e tangatá kae ʻikai te ne teuteu ha hala maʻanautolu ke nau lava ai ʻo fai ʻa e meʻa kuó ne fekau kiate kinautolú.\n\n8 Pea naʻe hoko ʻo pehē ʻi he fanongo ʻa ʻeku tamaí ki he ngaahi lea ní naʻá ne fuʻu fiefia ʻaupito, he naʻá ne ʻiloʻi kuo tāpuakiʻi au ʻe he ʻEikí.\n\n9 Pea ko au, Nīfai, naʻe fai atu mo hoku ngaahi tokoua ʻa ʻemau fononga ʻi he feituʻu maomaonganoá, mo homau ngaahi fale fehikitakí, ke mau ō hake ki he fonua ko Selūsalemá.\n\n10 Pea naʻe hoko ʻo pehē ʻi heʻemau aʻu hake ki he fonua ko Selūsalemá, naʻá ku fealeaʻaki mo hoku ngaahi tokouá.\n\n11 Pea mau talotalo—pe ko hai ʻiate kimautolu ʻe hū atu ki he fale ʻo Lēpaní. Pea naʻe hoko ʻo pehē naʻe tō ʻa e talotaló kia Leimana; pea naʻe hū atu ʻa Leimana ki he fale ʻo Lēpani, peá na fetalanoaʻaki mo ia lolotonga ʻene nofo ʻi hono falé.\n\n12 Pea naʻá ne kole meia Lēpani ʻa e ngaahi lekooti kuo tongitongi ʻi he ngaahi peleti ʻo e palasá, ʻa ia naʻe ʻi ai ʻa e tohi hohoko ʻo ʻeku tamaí.\n\n13 Pea vakai, naʻe hoko ʻo pehē naʻe ʻita ʻa Lēpani, ʻo ne kapusi ia ki tuʻa mei hono falé; ʻo ʻikai te ne loto ke foaki kiate ia ʻa e ngaahi lekōtí. Ko ia, naʻá ne pehē kiate ia: Vakai ko ha kaihaʻa koe, pea te u tāmateʻi koe.\n\n14 Ka naʻe hola ʻa Leimana mei hono ʻaó, ʻo ne tala mai kiate kimautolu ʻa e ngaahi meʻa kuo fai ʻe Lēpaní. Pea naʻa mau fuʻu loto-mamahi ʻaupito, pea naʻe mei foki atu ʻa hoku ngaahi tokouá ki heʻeku tamaí ʻi he feituʻu maomaonganoá.\n\n15 Kae vakai naʻá ku pehē ange kiate kinautolu: Hangē ʻoku moʻui ʻa e ʻEikí, pea hangē ʻoku tau moʻuí, ʻe ʻikai te tau ō hifo ki heʻetau tamaí ʻi he feituʻu maomaonganoá kae ʻoua kuo tau fai ʻa e meʻa kuo fekau ʻe he ʻEikí kiate kitautolú.\n\n16 Ko ia, tau tui faivelenga muʻa ʻi hono tauhi ʻo e ngaahi fekau ʻa e ʻEikí, ko ia tau ō hifo ki he fonua ʻo e tofiʻa ʻo ʻetau tamaí, he vakai naʻá ne tuku ʻa e koulá mo e silivá mo e ngaahi koloa kehekehe kotoa pē. Pea kuó ne fai ʻeni kotoa pē koeʻuhi ko e ngaahi fekau ʻa e ʻEikí.\n\n17 He naʻá ne ʻiloʻi kuo pau ʻe fakaʻauha ʻa Selūsalema, koeʻuhi ko e fai angahala ʻa e kakaí.\n\n18 He vakai, kuo nau liʻaki ʻa e ngaahi lea ʻa e kau palōfitá. Ko ia, ka ne nofo ʻa ʻeku tamaí ʻi he fonuá ʻi he hili hono fekauʻi ia ke hola mei he fonuá, vakai, te ne mate foki mo ia. Ko ia, ʻoku ʻaonga ke ne hola mei he fonuá.\n\n19 Pea vakai, ko e finangalo poto ʻo e ʻOtuá ke tau maʻu ʻa e ngaahi lekōtí ni, koeʻuhi ke tau fakatolonga maʻa ʻetau fānaú ʻa e lea ʻa ʻetau ngaahi tamaí;\n\n20 Kae ʻumaʻā foki ke tau lava ai ʻo fakatolonga maʻanautolu ʻa e ngaahi lea, ʻa ia kuo lea ʻaki ʻi he ngutu ʻo e kau palōfita māʻoniʻoni kotoa pē, ʻa ia kuo tuku kiate kinautolu ʻi he Laumālie mo e mālohi ʻo e ʻOtuá, talu mei he kamataʻanga ʻo e māmaní, ʻo aʻu mai ki he taimi lolotonga ní.\n\n21 Pea naʻe hoko ʻo pehē naʻá ku fakalotoʻi ʻi he ngaahi lea pehē ʻa hoku ngaahi tokouá, ke nau tui faivelenga ʻi hono tauhi ʻo e ngaahi fekau ʻa e ʻOtuá.\n\n22 Pea naʻe hoko ʻo pehē naʻa mau ʻalu hifo ki he fonua ʻo homau tofiʻá, pea naʻa mau tānaki fakataha ʻa ʻemau koulá, mo ʻemau silivá, mo ʻemau ngaahi meʻa mahuʻingá.\n\n23 Pea ʻi he ʻosi ʻemau tānaki fakataha ʻa e ngaahi meʻa ní, naʻa mau toe ō hake ki he fale ʻo Lēpaní.\n\n24 Pea naʻe hoko ʻo pehē naʻa mau hū atu kia Lēpani, ʻo mau kole kiate ia ke ne ʻomai maʻamautolu ʻa e ngaahi lekooti kuo tongitongi ʻi he ngaahi peleti ʻo e palasá, ka mau ʻoange kiate ia ʻa ʻemau koulá, mo ʻemau silivá, mo ʻemau ngaahi meʻa mahuʻingá kotoa pē.\n\n25 Pea naʻe hoko ʻo pehē ʻi he mamata ʻa Lēpani ki heʻemau koloá, pea naʻe lahi ʻaupito ia, naʻá ne mānumanu ki ai, ko ia ai naʻá ne kapusi ʻa kimautolu ki tuʻa, ʻo ne fekau ʻene kau tamaioʻeikí ke tāmateʻi ʻa kimautolu, koeʻuhi ka ne lava ʻo maʻu ʻa ʻemau koloá.\n\n26 Pea naʻe hoko ʻo pehē naʻa mau hola mei he kau tamaioʻeiki ʻa Lēpaní, pea naʻe pau ke mau tuku ʻemau koloá, ʻo maʻu ia ʻe Lēpani.\n\n27 Pea naʻe hoko ʻo pehē naʻa mau hola ki he feituʻu maomaonganoá, pea naʻe ʻikai maʻu ʻa kimautolu ʻe he kau tamaioʻeiki ʻa Lēpaní, pea naʻa mau toitoi ʻi ha avaʻi maka.\n\n28 Pea naʻe hoko ʻo pehē naʻe ʻita ʻa Leimana kiate au, pea ki heʻeku tamaí foki; pea naʻe ʻita foki mo Lēmiuela, he naʻá ne fanongo ki he ngaahi lea ʻa Leimaná. Ko ia naʻe lea ʻaki ʻe Leimana mo Lēmiuela ha ngaahi lea fefeka lahi kiate kimaua, ko hona ongo tehiná, pea naʻá na taaʻi ʻa kimaua ʻaki ha vaʻakau.\n\n29 Pea naʻe hoko ʻo pehē ʻi he lolotonga ʻena taaʻi ʻa kimaua ʻaki ha vaʻakaú, vakai, naʻe haʻu ha ʻāngelo ʻa e ʻEikí ʻo tuʻu ʻi hona ʻaó, ʻo ne lea kiate kinaua, ʻo pehē: Ko e hā ʻokú mo taaʻi ai ʻa homo tehiná ʻaki ʻa e vaʻakaú? ʻOku ʻikai te mo ʻilo kuo fili ia ʻe he ʻEikí ke hoko ko e pule kiate kimoua, pea ʻoku tupu ia ʻi hoʻomo ngaahi angahalá? Vakai, te mou toe ō hake ki Selūsalema, pea ʻe tuku ʻe he ʻEikí ʻa Lēpani ki homou nimá.\n\n30 Pea hili ʻa e lea ʻa e ʻāngeló kiate kimautolú, naʻá ne ʻalu leva.\n\n31 Pea hili ʻa e ʻalu ʻa e ʻāngeló, naʻe toe kamata ke lāunga ʻa Leimana mo Lēmiuela, ʻo na pehē: ʻOku lava fēfē ʻe he ʻEikí ke tuku mai ʻa Lēpani ki hotau nimá? Vakai, ko e tangata mālohi ia, pea ʻokú ne mafai ke fekau ʻa e toko nimangofulu, ʻio, ʻokú ne lava foki ke tāmateʻi ʻa e toko nimangofulú; kapau ko ia, ko e hā ai ʻa kitautolu?\n\n", "1-ne 4": "[center][font_size=26]Vahe 4[/font_size][/center]\n\n[i]ʻOku tāmateʻi ʻe Nīfai ʻa Lēpani ʻi he fekau ʻa e ʻEikí, peá ne maʻu ʻa e ngaahi peleti ʻo e palasá ʻi ha filioʻi kākā—ʻOku loto ʻa Sōlami ke fononga ki he fāmili ʻo Līhaí ʻi he feituʻu maomaonganoá. Taʻu 600–592 K.M. nai.[/i]\n\n1 Pea naʻe hoko ʻo pehē naʻá ku lea ange ki hoku ngaahi tokouá, ʻo pehē: Tau toe ō hake ki Selūsalema, pea tau tui faivelenga ʻi he tauhi ʻo e ngaahi fekau ʻa e ʻEikí; he vakai ʻokú ne māfimafi lahi ange ʻi he māmaní kotoa, ko ia ko e hā ʻoku ʻikai te ne māfimafi lahi ange ai ʻia Lēpani mo ʻene toko nimangofulú, ʻio, naʻa mo ʻene toko lau manó?\n\n2 Ko ia tau ō hake; tau mālohi ʻo hangē ko Mōsesé; he ko e moʻoni naʻá ne lea ki he ngaahi vai ʻo e Tahi Kulokulá pea naʻe mavaeua ia ki hē mo ē, pea naʻe fononga mai ʻa ʻetau ngaahi tamaí, mei he nofo pōpulá, ʻi he kelekele mōmoa; kae muimui atu ʻa e ngaahi kau tau ʻa Feló ʻo nau melemo ʻi he ngaahi vai ʻo e Tahi Kulokulá.\n\n3 Pea ko ʻeni vakai ʻokú mo ʻiloʻi ʻoku moʻoni ʻeni; pea ʻokú mo ʻiloʻi foki kuo lea kiate kimoua ha ʻāngelo; pea ko e hā ʻokú mo kei taʻetui aí? Tau ō hake; ʻoku lava ʻe he ʻEiki ke fakahaofi ʻa kitautolu, ʻio, ʻo hangē ko ʻetau ngaahi tamaí, pea ke fakaʻauha ʻa Lēpani, ʻo hangē ko e kau ʻIsipité.\n\n4 Pea hili ʻeku lea ʻaki ʻa e ngaahi lea ní, naʻá na kei ʻita pē, ʻo na kei fai atu ʻa e lāungá; ka neongo iá, naʻá nau muimui pē ʻiate au kae ʻoua kuo mau aʻu ki he tuʻa ʻā ʻo e ngaahi ʻā ʻo Selūsalemá.\n\n5 Pea kuo poʻuli foki; ko ia naʻa ku fekau ke nau toitoi ʻi tuʻa ʻi he ngaahi ʻaá. Pea ʻi he ʻosi ʻenau toitoí, ko au, Nīfai, naʻá ku totolo atu ki he loto koló, ʻo u ʻalu atu ki he fale ʻo Lēpaní.\n\n6 Pea naʻe tataki au ʻe he Laumālié, ʻo ʻikai te u tomuʻa ʻilo ʻa e meʻa te u faí.\n\n7 Ka naʻa ku ʻalu atu pē, pea ʻi heʻeku fakaofi atu ki he fale ʻo Lēpaní naʻá ku mamata ki ha tangata, pea kuó ne tō ki he kelekelé ʻi muʻa ʻiate au, he kuo konā ia ʻi he uaine.\n\n8 Pea ʻi heʻeku aʻu atu kiate iá, naʻá ku ʻiloʻi ko Lēpani ia.\n\n9 Peá u mamata ki heʻene heletaá, pea naʻá ku unuhi ia mei hono ʻaiʻangá; pea ko hono kaú naʻe ʻo e koula maʻa, pea naʻe matuʻaki lelei ʻaupito ʻa e anga ʻo hono ngaohí, peá u mamata naʻe ʻo e ukamea mahuʻinga ʻaupito ʻa hono matá.\n\n10 Pea naʻe hoko ʻo pehē naʻe fekauʻi mālohi au ʻe he Laumālié ke u tāmateʻi ʻa Lēpani; ka naʻá ku pehē ʻi hoku lotó: ʻOku teʻeki ʻi ai ha taimi te u lilingi ha toto ʻo ha tangata. Peá u tuʻu siʻi ai ʻo loto ke ʻoua naʻá ku tāmateʻi ia.\n\n11 Pea toe folofola mai ʻa e Laumālié kiate au: Vakai kuo tuku ia ʻe he ʻEikí ki ho nimá. ʻIo, pea naʻá ku ʻiloʻi foki kuó ne feinga ke toʻo ʻeku moʻui ʻaʻakú; ʻio, pea naʻe ʻikai te ne fie tokanga ki he ngaahi fekau ʻa e ʻEikí; pea kuó ne faʻao foki mo ʻemau koloá.\n\n12 Pea naʻe hoko ʻo pehē naʻe toe folofola mai ʻe he Laumālié kiate au: Tāmateʻi ia, he kuo tuku ia ʻe he ʻEikí ki ho nimá;\n\n13 Vakai ʻoku tāmateʻi ʻe he ʻEikí ʻa e kau fai angahalá koeʻuhi ke fakahoko ʻa hono ngaahi finangalo māʻoniʻoní. ʻOku lelei ange ʻa e mate ʻa e tangata ʻe toko tahá ʻi he fakaʻauʻau hifo mo e mole ʻa ha puleʻanga ʻi he taʻetuí.\n\n14 Pea ko ʻeni, ko au, Nīfai, ʻi he hili ʻeku fanongo ki he ngaahi folofola ko ʻení, naʻá ku manatuʻi ʻa e ngaahi folofola ʻa e ʻEikí ʻa ia naʻá ne folofola ʻaki kiate au ʻi he feituʻu maomaonganoá, ʻo pehē: Pea fakatatau ki he tauhi ʻe ho hakó ʻa ʻeku ngaahi fekaú, te nau tuʻumālie ʻi he fonua ʻo e talaʻofá.\n\n15 ʻIo, peá u fakakaukau foki ʻe ʻikai te nau lava ʻo tauhi ʻa e ngaahi fekau ʻa e ʻEikí ʻo fakatatau ki he fono ʻa Mōsesé, kae ʻikai te nau maʻu ʻa e fonó.\n\n16 Pea naʻá ku ʻilo foki kuo tongitongi ʻa e fonó ʻi he ngaahi peleti ʻo e palasá.\n\n17 Pea ko e tahá foki, naʻá ku ʻilo kuo tuku mai ʻe he ʻEikí ʻa Lēpani ki hoku nimá koeʻuhi ko e ʻuhingá ni—koeʻuhi ke u lava ʻo maʻu ʻa e ngaahi lekōtí ʻo fakatatau ki heʻene ngaahi fekaú.\n\n18 Ko ia naʻá ku talangofua ki he leʻo ʻo e Laumālié, ʻo u puke ʻa Lēpani ʻi he louʻulu ʻo hono ʻulú, peá u tuʻusi ʻa hono ʻulú ʻaki ʻene heletā pē ʻaʻaná.\n\n19 Pea hili ʻeku tuʻusi hono ʻulú ʻaki ʻene heletā ʻaʻaná, naʻá ku toʻo ʻa e ngaahi kofu ʻo Lēpaní ʻo u tui ia ki hoku sino ʻoʻokú; ʻio, ʻa hono konga kotoa pē; pea naʻá ku nonoʻo hono teunga taú ki hoku kongalotó.\n\n20 Pea hili ʻeku fai ʻení, naʻá ku ʻalu atu leva ki he tukuʻanga koloa ʻa Lēpaní. Pea lolotonga ʻeku ʻalu atu ki he tukuʻanga koloa ʻa Lēpaní, vakai, naʻá ku mamata ki he tamaioʻeiki ʻa Lēpaní, ʻa ia naʻá ne maʻu ʻa e ngaahi kī ʻo e tukuʻanga koloá. Pea naʻá ku fekau kiate ia ʻi he leʻo ʻo Lēpaní ke ne ʻalu mo au ki he loto tukuʻanga koloá.\n\n21 Pea naʻá ne mahalo ko Lēpani au, ko hono ʻeikí, he naʻá ne mamata ki he ngaahi kofú kae ʻumaʻā foki ʻa e heletā kuo nonoʻo ki hoku kongalotó.\n\n22 Pea naʻá ne lea mai kiate au ʻo kau ki he kau mātuʻa ʻo e kau Siú, he naʻá ne ʻilo kuo ʻalu poʻuli atu ʻa hono ʻeiki, ko Lēpaní, kiate kinautolu.\n\n23 Pea naʻá ku lea kiate ia ʻo hangē pē ko Lēpaní.\n\n24 Pea naʻá ku pehē foki kiate ia ʻoku totonu ke u ʻave ʻa e ngaahi tohi tongitongi, ʻa ia naʻe ʻi he ngaahi peleti ʻo e palasá, ki hoku ngaahi taʻoketé, ʻa ia naʻa nau ʻi tuʻa ʻi he ngaahi ʻaá.\n\n25 Pea naʻá ku fekau foki kiate ia ke ne muimui mai ʻiate au.\n\n26 Pea ʻi heʻene mahalo ko ʻeku lau ki he kāinga ʻo e siasí, pea ko e moʻoni ko Lēpani au ʻa ia kuó u tāmateʻí, ko ia naʻá ne muimui ai kiate au.\n\n27 Pea naʻe tuʻo lahi ʻene lea kiate au ʻo kau ki he kau mātuʻa ʻo e kau Siú, lolotonga ʻeku ʻalu atu ki hoku ngaahi tokouá, ʻa ia naʻe ʻi tuʻa ʻi he ngaahi ʻaá.\n\n28 Pea naʻe hoko ʻo pehē ʻi he mamata ʻa Leimana kiate aú, naʻá ne fuʻu ilifia ʻaupito kae ʻumaʻā foki ʻa Lēmiuela mo Samu. Pea naʻa nau hola mei hoku ʻaó; he naʻa nau mahalo ko Lēpani au, pea kuó ne tāmateʻi au pea ʻokú ne feinga ke toʻo mo ʻenau moʻuí foki.\n\n29 Pea naʻe hoko ʻo pehē naʻa ku ui atu kiate kinautolu, pea naʻa nau ongoʻi ko au; ko ia naʻa nau tuku ʻenau hola meiate aú.\n\n30 Pea naʻe hoko ʻo pehē ʻi he mamata ʻe he tamaioʻeiki ʻa Lēpaní ki hoku ngaahi tokouá naʻe kamata ke tetetete, peá ne mei hola meiate au ʻo foki atu ki he kolo ko Selūsalemá.\n\n31 Pea ko ʻeni ko au, Nīfai, koeʻuhi ko e tangata sino lahi au, pea kuó u maʻu foki ʻa e ivi lahi mei he ʻEikí, ko ia naʻá ku puke ʻa e tamaioʻeiki ʻa Lēpaní, peá u taʻofi ia, ke ʻoua naʻá ne hola.\n\n32 Pea naʻe hoko ʻo pehē naʻá ku lea kiate ia, kapau te ne tokanga ki heʻeku ngaahi leá, ʻo hangē ʻoku moʻui ʻa e ʻEikí, pea hangē ʻoku ou moʻuí, kapau te ne tokanga ki heʻemau ngaahi leá, te mau fakamoʻui ia.\n\n33 Pea naʻá ku lea kiate ia, ʻio ʻi ha fakapapau, ʻoku ʻikai fie maʻu ke ne manavahē; he te ne hoko ko ha tangata tauʻatāina ʻo hangē ko kimautolú ʻe pehē kapau ʻe ʻalu hifo mo kimautolu ki he feituʻu maomaonganoá.\n\n34 Pea naʻá ku lea foki kiate ia, ʻo pehē ange: Ko e moʻoni kuo fekauʻi kimautolu ʻe he ʻEikí ke fai ʻa e meʻá ni; pea he ʻikai koā ke tau faivelenga ʻi he tauhi ʻa e ngaahi fekau ʻa e ʻEikí? Ko ia, kapau te ke ʻalu hifo ki he feituʻu maomaonganoá ki heʻeku tamaí te ke kau fakataha mo kimautolu.\n\n35 Pea naʻe hoko ʻo pehē naʻe maʻu ʻe Sōlami ha loto-toʻa ʻi he ngaahi lea naʻá ku leaʻakí. Ko ʻeni ko e hingoa ʻo e tamaioʻeikí ko Sōlami; pea naʻá ne fakapapau mai te ne ʻalu hifo ki he feituʻu maomaonganoá ki heʻeku tamaí. ʻIo, pea naʻá ne fai foki ha fuakava kiate kimautolu te ne nofo mo kimautolu ʻo fai atu mei he taimi ko iá.\n\n36 Ko ʻeni naʻa mau fakaʻamu ke ne nofo mo kimautolu koeʻuhi ko e ʻuhinga ko ʻení, ke ʻoua naʻa ʻilo ʻe he kau Siú ki heʻemau hola ki he feituʻu maomaonganoá, telia naʻa nau tuli ʻa kimautolu ʻo tāmateʻi ʻa kimautolu.\n\n37 Pea naʻe hoko ʻo pehē ʻi he hili ʻa e fai ʻe Sōlami ha fakapapau kiate kimautolú, naʻe ʻosi ʻemau manavahē ʻo kau kiate iá.\n\n38 Pea naʻe hoko ʻo pehē naʻa mau ʻave ʻa e ngaahi peleti ʻo e palasá mo e tamaioʻeiki ʻa Lēpaní, ʻo mau ō atu ki he feituʻu maomaonganoá ʻo fononga atu ki he fale fehikitaki ʻo ʻemau tamaí.\n\n", "1-ne 5": "[center][font_size=26]Vahe 5[/font_size][/center]\n\n[i]ʻOku lāunga ʻa Selaia kia Līhai—ʻOkú na fiefia fakatouʻosi ʻi he foki mai hona ngaahi fohá—ʻOkú na ʻohake ha ngaahi feilaulau—ʻOku kau ʻi he ngaahi peleti ʻo e palasá ʻa e ngaahi tohi ʻa Mōsesé mo e kau palōfitá—ʻOku fakahā ʻe he ngaahi peleti ko e hako ʻo Siosefa ʻa Līhai—ʻOku kikite ʻa Līhai ʻo kau ki hono hakó mo hono fakatolonga ʻo e ngaahi peletí. Taʻu 600–592 K.M. nai.[/i]\n\n1 Pea naʻe hoko ʻo pehē ʻi he hili ʻemau aʻu hifo ki he feituʻu maomaonganoá ki heʻemau tamaí, vakai, naʻe fonu ia ʻi he fiefia, kae ʻumaʻā foki mo ʻeku faʻē, ko Selaiá, naʻe fiefia ʻaupito, he naʻá ne tangi lahi koeʻuhi ko kimautolu.\n\n2 He naʻá ne mahalo kuo mau mate ʻi he feituʻu maomaonganoá’; pea naʻá ne lāunga foki ki heʻeku tamaí, ʻo tala ange kiate ia ko e tangata fie mamata meʻa-hā-mai ia; ʻo ne pehē: Vakai, kuó ke taki mai ʻa kimautolu mei he fonua ʻo hotau tofiʻá, pea kuo tāmateʻi mo hoku ngaahi fohá, pea te tau mate ʻi he feituʻu maomaonganoá.\n\n3 Pea naʻe pehē ʻa e anga ʻo e lea ʻa ʻeku faʻeé ʻi heʻene lāunga ʻo kau ki heʻeku tamaí.\n\n4 Pea naʻe hoko ʻo pehē naʻe lea kiate ia ʻa ʻeku tamaí, ʻo pehē: ʻOku ou ʻilo ko e tangata fie mamata meʻa-hā-mai au; he ka ne taʻeʻoua ʻa ʻeku mamata ʻi ha meʻa-hā-mai ki he ngaahi meʻa ʻa e ʻOtuá, pehē kuo ʻikai te u ʻiloʻi ʻa e angalelei ʻa e ʻOtuá, ka kuó u nofo pē ʻi Selūsalema, ʻo mate fakataha mo hoku kāingá.\n\n5 Kae vakai, kuó u maʻu ha fonua ʻo e talaʻofa, ʻa ia ko e ngaahi meʻa ia ʻoku ou fiefia ai; ʻio, pea ʻoku ou ʻilo ʻe fakahaofi ʻe he ʻEikí ʻa hoku ngaahi fohá mei he nima ʻo Lēpaní, pea toe ʻomi ʻa kinautolu kiate kitaua ʻi he feituʻu maomaonganoá.\n\n6 Pea naʻe pehē ʻa e anga ʻo e lea naʻe fai ʻe heʻeku tamai, ko Līhaí, ʻi hono fakafiemālieʻi ʻeku faʻē, ko Selaiá, koeʻuhi ko kimautolu, lolotonga ʻemau fononga ʻi he feituʻu maomaonganoá ki he fonua ko Selūsalemá, ke maʻu ʻa e lekooti ʻo e kau Siú.\n\n7 Pea hili ʻemau foki ki he fale fehikitaki ʻo ʻeku tamaí, vakai, naʻe kakato ʻa ʻena fiefiá, pea naʻe fiemālie ʻa ʻeku faʻeé.\n\n8 Pea naʻe lea ia ʻo pehē: Ko ʻeni, ʻoku ou ʻiloʻi fakapapau kuo fekau ʻe he ʻEikí ki hoku husepānití ke hola ki he feituʻu maomaonganoá; ʻio, pea ʻoku ou toe ʻiloʻi fakapapau foki kuo maluʻi ʻe he ʻEikí ʻa hoku ngaahi fohá, ʻo fakahaofi kinautolu mei he nima ʻo Lēpaní, ʻo tuku kiate kinautolu ʻa e mālohi ke nau lava ai ʻo fai ʻa e meʻa kuo fekau ʻe he ʻEikí kiate kinautolú. Pea naʻe pehē ʻa e anga ʻo ʻene leá.\n\n9 Pea naʻe hoko ʻo pehē naʻá na fiefia lahi ʻaupito, ʻo na fai ha feilaulau mo e ngaahi feilaulau tutu ki he ʻEikí; pea naʻá na ʻoatu ʻa e fakafetaʻi ki he ʻOtua ʻo ʻIsilelí.\n\n10 Pea hili ʻena ʻoatu ʻa e fakafetaʻi ki he ʻOtua ʻo ʻIsilelí, naʻe toʻo ʻe heʻeku tamai, ko Līhaí, ʻa e ngaahi lekooti kuo tongitongi ʻi he ngaahi peleti ʻo e palasá, ʻo ne fakatotolo ʻi ai mei hono kamataʻangá.\n\n11 Pea naʻá ne vakai naʻe kau ai ʻa e ngaahi tohi ʻe nima ʻa Mōsesé, ʻa ia naʻe fakamatala ki he fakatupu ʻo māmaní, kae ʻumaʻā foki kia ʻĀtama mo ʻIvi, ʻa ia ko ʻetau ʻuluaki ongo mātuʻá;\n\n12 Kae ʻumaʻā foki ha lekooti ʻo e kau Siú ʻo fai mei he kamataʻangá, ʻio, ʻo aʻu mai ki he kamataʻanga ʻo e pule ʻa Setikia, ko e tuʻi ʻo Siutá;\n\n13 Kae ʻumaʻā foki ʻa e ngaahi kikite ʻa e kau palōfita māʻoniʻoni, mei he kamataʻangá, ʻo aʻu mai ki he kamataʻanga ʻo e pule ʻa Setikiá; kae ʻumaʻā ha ngaahi kikite lahi ʻa ia kuo lea ʻaki ʻe he ngutu ʻo Selemaiá.\n\n14 Pea naʻe hoko ʻo pehē naʻe ʻiloʻi foki ʻe heʻeku tamai, ko Līhaí, ʻi he ngaahi peleti ʻo e palasá, ha tohi hohoko ʻo ʻene ngaahi tamaí; ko ia naʻá ne ʻiloʻi ai ko ha hako ia ʻo Siosefa; ʻio, ʻa e Siosefa ko ia ko e foha ʻo Sēkope, ʻa ia naʻe fakatau ki ʻIsipité, pea naʻe maluʻi ia ʻe he toʻukupu ʻo e ʻEikí, koeʻuhi ke ne lava ʻo fakahaofi ʻa ʻene tamai, ko Sēkopé, mo hono falé kotoa pē mei he mate ʻi he hongé.\n\n15 Pea naʻe tataki atu foki ʻa kinautolu mei he nofo pōpulá pea mei he fonua ko ʻIsipité, ʻe he ʻOtua pē ko ia kuó ne maluʻi ʻa kinautolú.\n\n16 Pea ko ia naʻe anga pehē hono ʻiloʻi ʻe heʻeku tamai, ko Līhaí, ʻa e tohi hohoko ʻo ʻene ngaahi tamaí. Pea ko Lēpaní ko e hako foki ia ʻo Siosefa, ko ia kuó ne tauhi ai mo ʻene ngaahi tamaí ʻa e ngaahi lekōtí.\n\n17 Pea ko ʻeni ʻi he mamata ʻa ʻeku tamaí ki he ngaahi meʻá ni kotoa pē, naʻe fonu ia ʻi he Laumālié, ʻo kamata ke ne kikite ʻo kau ki hono hakó—\n\n18 ʻOku totonu ke ʻoatu ʻa e ngaahi peleti ʻo e palasa ko ʻení ki he ngaahi puleʻanga, mo e ngaahi faʻahinga, mo e ngaahi lea, mo e kakai fulipē ʻa ia ʻoku kau ki hono hakó.\n\n19 Ko ia, naʻá ne pehē ʻoku ʻikai ai pē totonu ke ʻauha ʻa e ngaahi peleti ʻo e palasa ko ʻení; pea ʻe ʻikai ai pē foki ke fakanenefuʻi ia ʻi he ʻalu ʻa e taimí. Pea naʻá ne kikiteʻi ha ngaahi meʻa lahi ʻo kau ki hono hakó.\n\n20 Pea naʻe hoko ʻo pehē naʻe aʻu mai ki he taimi ko iá mo ʻeku tauhi mo ʻeku tamaí ʻa e ngaahi fekau ʻa ia kuo fekau ʻe he ʻEikí kiate kimauá.\n\n21 Pea kuo mau maʻu ʻa e ngaahi lekooti ʻa ia naʻe fekau ʻe he ʻEikí kiate kimautolú, ʻo fakatotolo ʻi ai ʻo ʻiloʻi naʻe lelei ia; ʻio, ʻoku fuʻu mahuʻinga ʻaupito ia kiate kimautolu, he te mau lava ai ʻo fakatolonga ʻa e ngaahi fekau ʻa e ʻEikí maʻa ʻemau fānaú.\n\n22 Ko ia, ko e finangalo poto ʻo e ʻEikí ke mau ʻave ia mo kimautolu, ʻi heʻemau fononga ʻi he feituʻu maomaonganoá ki he fonua ʻo e talaʻofá.\n\n", "1-ne 6": "[center][font_size=26]Vahe 6[/font_size][/center]\n\n[i]ʻOku tohi ʻe Nīfai ʻa e ngaahi meʻa ʻa e ʻOtuá—Ko e taumuʻa ʻa Nīfaí ke fakalotoʻi ʻa e tangatá ke haʻu ki he ʻOtua ʻo ʻĒpalahamé ʻo moʻui. Taʻu 600–592 K.M. nai.[/i]\n\n1 Pea ko ʻeni ko au, Nīfai, ʻoku ʻikai te u hiki ʻa e tohi hohoko ʻo ʻeku ngaahi tamaí ʻi he konga ko ʻeni ʻo ʻeku lekōtí; pea ʻe ʻikai ai pē te u hiki ia ʻamui ʻi he ngaahi peletí ni ʻa ia ʻoku ou tohi aí; he ʻoku tuʻu ia ʻi he lekooti kuo fai ʻe heʻeku tamaí; ko ia, ʻoku ʻikai te u hiki ia ʻi he tohí ni.\n\n2 Ka ʻoku feʻunga pē ke u pehē, ko e hako ʻa kimautolu ʻo Siosefa.\n\n3 Pea ʻoku tatau ai pē kiate au pe ʻoku ou fai ha fakamatala fakaʻāuliliki ki he ngaahi meʻa kotoa pē ʻa ʻeku tamaí; koeʻuhí ʻoku ʻikai lava ke tohi ia ki he ngaahi peleti ko ʻení, he ʻoku ou fie maʻu ʻa e konga ʻataʻatā kotoa pē ke u lava ʻo hiki ai ʻa e ngaahi meʻa ʻa e ʻOtuá.\n\n4 He ko hono kotoa ʻeni ʻo ʻeku taumuʻá ke u lava ʻo fakalotoʻi ʻa e kakaí ke nau haʻu ki he ʻOtua ʻo ʻĒpalahamé, mo e ʻOtua ʻo ʻAisaké, mo e ʻOtua ʻo Sēkopé, ʻo moʻui.\n\n5 Ko ia, ko e ngaahi meʻa ʻoku mālie ki he māmaní ʻoku ʻikai te u tohi, ka ko e ngaahi meʻa ʻoku fakahōifua ki he ʻOtuá pea kiate kinautolu ʻoku ʻikai te nau ʻo e māmaní.\n\n6 Ko ia, te u fekau ki hoku hakó, ke ʻoua naʻa nau ngāue ʻaki ʻa e ngaahi peletí ni ʻo hiki ki ai ʻa e ngaahi meʻa ʻoku ʻikai mahuʻinga ki he fānau ʻa e tangatá.\n\n", "1-ne 7": "[center][font_size=26]Vahe 7[/font_size][/center]\n\n[i]ʻOku toe foki atu ʻa e ngaahi foha ʻo Līhaí ki Selūsalema ʻo fakalotoʻi ʻa ʻIsimeli mo hono falé ke nau kaungā fononga fakataha mo kinautolu—ʻOku angatuʻu ʻa Leimana mo ha niʻihi—ʻOku naʻinaʻi ʻa Nīfai ki hono ongo tokouá ke na tui ki he ʻEikí—ʻOku nau haʻi ia ʻaki ha ngaahi afo, pea nau alea ke fakaʻauha ia—ʻOku fakahaofi ia ʻi he mālohi ʻo e tuí—ʻOku kole fakamolemole hono ongo tokouá—ʻOku fai ʻe Līhai mo kinautolu kotoa pē naʻe ʻiate iá ha feilaulau mo e ngaahi feilaulau tutu. Taʻu 600–592 K.M. nai.[/i]\n\n1 Pea ko ʻeni, ʻoku ou fakaʻamu ke mou ʻiloʻi, ʻi he hili ʻa e fakaʻosi ʻe heʻeku tamai, ko Līhaí, ʻa ʻene ngaahi kikite naʻe kau ki hono hakó, naʻe hoko ʻo pehē naʻe toe folofola mai ʻa e ʻEikí kiate ia, ʻo pehē ʻoku ʻikai lelei kiate ia, Līhai, ke ne ʻave ʻa hono fāmilí pē taha ki he feituʻu maomaonganoá; ka ʻoku totonu ke maʻu ʻe hono ngaahi fohá ha ngaahi ʻofefine ke hoko ko honau ngaahi uaifi, koeʻuhi ke nau lava ʻo fakatupu hake ha hako ki he ʻEikí ʻi he fonua ʻo e talaʻofá.\n\n2 Pea naʻe hoko ʻo pehē naʻe fekau kiate ia ʻe he ʻEikí ke u toe foki au, Nīfai, mo hoku ngaahi tokouá ki he fonua ko Selūsalemá, pea ʻomi ʻa ʻIsimeli mo hono fāmilí ki he feituʻu maomaonganoá.\n\n3 Pea naʻe hoko ʻo pehē ko au, Nīfai, naʻá ku toe fononga atu ʻi he feituʻu maomaonganoá, mo hoku ngaahi tokouá, ke mau ʻalu hake ki Selūsalema.\n\n4 Pea naʻe hoko ʻo pehē naʻa mau ō hake ki he fale ʻo ʻIsimelí, pea naʻe ʻofeina ʻa kimautolu ʻi he ʻao ʻo ʻIsimeli, ʻo tupu ai ʻemau lea kiate ia ʻi he ngaahi folofola ʻa e ʻEikí.\n\n5 Pea naʻe hoko ʻo pehē naʻe fakamolū ʻe he ʻEikí ʻa e loto ʻo ʻIsimelí, kae ʻumaʻā foki hono falé, ʻo tupu ai ʻenau fononga hifo mo kimautolu ki he feituʻu maomaonganoá ki he fale fehikitaki ʻo ʻemau tamaí.\n\n6 Pea naʻe hoko ʻo pehē ʻi he lolotonga ʻemau fononga ʻi he feituʻu maomaonganoá, vakai naʻe angatuʻu kiate kimautolu ʻa Leimana mo Lēmiuela, mo e ʻofefine ʻe toko ua ʻo ʻIsimeli, mo e foha ʻe toko ua ʻo ʻIsimeli pea mo hona ongo fāmilí; ʻio, kiate au, Nīfai, mo Samu, mo ʻenau tamai ko ʻIsimelí, mo hono uaifí, mo hono ngaahi ʻofefine ʻe toko tolu kehe.\n\n7 Pea naʻe hoko ʻo pehē ʻi heʻenau angatuʻu ko iá, naʻa nau loto ke nau foki atu ki he fonua ko Selūsalemá.\n\n8 Pea ko ʻeni ko au, Nīfai, ko e meʻa ʻi heʻeku loto-mamahi koeʻuhi ko e fefeka ʻo honau lotó, ko ia naʻá ku lea ai kiate kinaua ʻo pehē, ʻio, kia Leimana pea kia Lēmiuela: Vakai, ko hoku ongo taʻokete ʻa kimoua, pea ko e hā ʻoku fefeka pehē ai homo lotó, pea fakapoʻuli lahi pehē ai hoʻomo fakakaukaú, ʻoku fie maʻu ai ke u lea au, ko homo tehiná kiate kimoua, ʻio, pea fokotuʻu ha sīpinga moʻomoua?\n\n9 Ko e hā kuo ʻikai ai te mo tokanga ki he folofola ʻa e ʻEikí?\n\n10 Ko e hā kuo ngalo ai ʻiate kimoua hoʻomo mamata ki ha ʻāngelo ʻa e ʻEikí?\n\n11 ʻIo, pea ko e hā kuo ngalo ai ʻiate kimoua ʻa e ngaahi meʻa lalahi kuo fai ʻe he ʻEiki maʻatautolu ʻi heʻene fakahaofi ʻa kitautolu mei he nima ʻo Lēpaní, kae ʻumaʻā foki mo ʻetau lava ʻo maʻu ʻa e lekōtí?\n\n12 ʻIo, pea ko e hā kuo ngalo ai ʻiate kimoua ʻoku lava ʻe he ʻEikí ke fai ʻa e ngaahi meʻa kotoa pē ʻo fakatatau ki hono finangalo, maʻá e fānau ʻa e tangatá, ʻo kapau te nau ngāue ʻaki ʻa e tui kiate iá? Ko ia, tau tui faivelenga muʻa kiate ia.\n\n13 Pea kapau te tau tui faivelenga kiate ia, kuo pau ke tau maʻu ʻa e fonua ʻo e talaʻofá; pea te mo ʻiloʻi ʻi ha taimi ʻamui ʻe fakahoko ʻa e folofola ʻa e ʻEikí ʻa ia ʻoku kau ki hono fakaʻauha ʻo Selūsalemá; he ko e ngaahi meʻa kotoa pē kuo folofola ʻaki ʻe he ʻEikí ʻo kau ki hono fakaʻauha ʻo Selūsalemá kuo pau ke fakahoko ia.\n\n14 He vakai, ʻoku vave ke tuku ʻe he Laumālie ʻo e ʻEikí ʻa ʻene feinga ke ueʻi kinautolú; he vakai, kuo nau liʻaki ʻa e kau palōfitá, pea kuo nau lī ʻa Selemaia ki he fale fakapōpulá. Pea kuo nau feinga ke toʻo ʻa e moʻui ʻa ʻeku tamaí, ʻo tupu ai ʻenau kapusi ia mei he fonuá.\n\n15 Ko ʻeni vakai, ʻoku ou pehē kiate kimoutolu, kapau te mou foki ki Selūsalema te mou mate fakataha foki mo kinautolu. Pea ko ʻeni, kapau ko hoʻomou filí ia, pea mou ʻalu atu ki he fonuá, kae manatuʻi ʻa e ngaahi lea ʻa ia ʻoku ou lea ʻaki kiate kimoutolú, kapau te mou ʻalu, te mou mate foki mo kimoutolu; he ʻoku fekau ʻe he Laumālie ʻo e ʻEikí kiate au ke u lea pehē.\n\n16 Pea naʻe hoko ʻo pehē ko au, Nīfai, hili ʻeku lea ʻaki ʻa e ngaahi leá ni ki hoku ongo tokouá, naʻá na ʻita kiate au. Pea naʻe hoko ʻo pehē naʻá na puke au, he vakai, kuó na fuʻu ʻita ʻaupito, pea naʻá na haʻi au ʻaki ʻa e ngaahi afo, he naʻá na feinga ke toʻo ʻeku moʻuí, koeʻuhi ke na liʻaki au ʻi he feituʻu maomaonganoá ke keina ʻe he fanga manu fekaí.\n\n17 Ka naʻe hoko ʻo pehē naʻá ku lotu ki he ʻEikí, ʻo pehē: ʻE ʻEiki, ke ke fakahaofi muʻa au mei he nima ʻo hoku ongo tokouá, ʻo fakatatau ki heʻeku tui kiate koé; ʻio, foaki mai muʻa kiate au ha mālohi ke u lava ai ʻo motuhi ʻa e ngaahi afó ni ʻa ia kuo haʻi ʻaki aú.\n\n18 Pea naʻe hoko ʻo pehē ʻi he ʻosi pē ʻeku lea ʻaki ʻa e ngaahi lea ko ʻení, vakai naʻe motu leva ʻa e ngaahi afó mei hoku ongo nimá mo e ongo vaʻé, peá u tuʻu ʻi he ʻao ʻo hoku ongo taʻoketé, peá u toe lea kiate kinaua.\n\n19 Pea naʻe hoko ʻo pehē naʻá na toe ʻita kiate au, ʻo na feinga ke puke au; kae vakai, naʻe ʻi ai ha toko taha ʻo e ngaahi ʻofefine ʻo ʻIsimelí, ʻio, kae ʻumaʻā foki ʻene faʻeé, mo e toko taha ʻo e ngaahi foha ʻo ʻIsimelí, naʻa nau kole ki hoku ongo tokouá, pea tupu ai ʻena fakamolū hona lotó; pea naʻe tuku ai ʻena feinga ke toʻo ʻeku moʻuí.\n\n20 Pea naʻe hoko ʻo pehē naʻá na mamahi, koeʻuhi ko ʻena fai angahalá, ko ia naʻá na punou hifo ai ʻi hoku ʻaó, ʻo kole kiate au ke u fakamolemoleʻi ʻa kinaua ʻi he meʻa kuó na fai kiate aú.\n\n21 Pea naʻe hoko ʻo pehē naʻá ku fakamolemoleʻi moʻoni ʻa kinaua ʻi he meʻa kotoa pē kuó na faí, peá u naʻinaʻi kiate kinaua ke na lotu ki he ʻEiki ko hona ʻOtuá ke na maʻu ha fakamolemole. Pea naʻe hoko ʻo pehē naʻá na fai pehē. Pea ʻi he ʻosi ʻena lotu ki he ʻEikí naʻe hoko atu leva ʻemau fononga ki he fale fehikitaki ʻo ʻemau tamaí.\n\n22 Pea naʻe hoko ʻo pehē naʻa mau aʻu hifo ki he fale fehikitaki ʻo ʻemau tamaí. Pea hili ʻemau aʻu hifo mo hoku ngaahi tokouá mo e fale kotoa ʻo ʻIsimelí ki he fale fehikitaki ʻo ʻeku tamaí, naʻa nau ʻoatu ʻa e fakafetaʻi ki he ʻEiki ko honau ʻOtuá; pea naʻa nau fai ha feilaulau mo e ngaahi feilaulau tutu kiate ia.\n\n", "1-ne 8": "[center][font_size=26]Vahe 8[/font_size][/center]\n\n[i]ʻOku mamata ʻa Līhai ʻi ha meʻa-hā-mai ki he ʻakau ʻo e moʻuí—ʻOkú ne kai ʻi hono fuá peá ne fakaʻamu ke kai ai foki mo hono fāmilí—ʻOkú ne mamata ki ha vaʻa ukamea, mo ha hala fāsiʻi mo lausiʻí, mo ha ngaahi ʻao fakapoʻuli ʻokú ne kāpui ʻa e kakaí—ʻOku kai ʻa Selaia, Nīfai, mo Samu ʻi he fua ʻo e ʻakaú, kae fakafisi ʻa Leimana mo Lēmiuela. Taʻu 600–592 K.M. nai.[/i]\n\n1 Pea naʻe hoko ʻo pehē kuo mau tānaki fakataha ʻa e faʻahinga kotoa pē ʻo e ngaahi tengaʻi ʻakau kehekehé, ko e ngaahi tengaʻi kēleni ʻo e faʻahinga kotoa pē kae ʻumaʻā foki ʻa e ngaahi tenga ʻo e ngaahi fuaʻi ʻakau ʻo e faʻahinga kotoa pē.\n\n2 Pea naʻe hoko ʻo pehē ʻi he lolotonga ʻa e nofo ʻa ʻeku tamaí ʻi he feituʻu maomaonganoá naʻá ne lea kiate kimautolu, ʻo pehē: Vakai, kuó u misi ʻi ha misi; pe ko hono fakalea ʻe tahá, kuó u mamata ki ha meʻa-hā-mai.\n\n3 Pea vakai, koeʻuhi ko e meʻa kuó u mamata ki aí, ʻoku ʻi ai ha ʻuhinga ke u fiefia ʻi he ʻEikí koeʻuhi ko Nīfai pea mo Samu foki; he ʻoku ʻi ai ha ʻuhinga ke u ʻamanaki ai ʻe fakamoʻui ʻa kinaua, pea mo e tokolahi ʻo hona hakó.\n\n4 Kae vakai, ʻe Leimana mo Lēmiuela, ʻoku ou manavahē lahi koeʻuhi ko kimoua; he vakai, ʻoku hangē kiate au naʻá ku mamata ʻi heʻeku misí ki ha feituʻu maomaonganoa fakapoʻuli mo fakataʻelata.\n\n5 Pea naʻe hoko ʻo pehē naʻá ku mamata ki ha tangata, pea naʻá ne kofu ʻaki ha pulupulu hinehina; pea naʻe haʻu ia ʻo tuʻu ʻi muʻa ʻiate au.\n\n6 Pea naʻe hoko ʻo pehē naʻá ne lea mai kiate au, ʻo ne fekau ke u muimui ange ʻiate ia.\n\n7 Pea naʻe hoko ʻo pehē ʻi heʻeku muimui ʻiate iá, naʻá ku vakai ʻoku ou ʻi ha potu lala fakapoʻuli mo fakataʻelata.\n\n8 Pea hili ʻeku fononga ʻi ha ngaahi houa lahi ʻi he fakapoʻulí, naʻá ku kamata ke lotu ki he ʻEikí ke ne ʻaloʻofa mai kiate au, ʻo fakatatau ki hono lahi fau ʻo ʻene ngaahi ʻaloʻofa ongongofuá.\n\n9 Pea naʻe hoko ʻo pehē ʻi he hili ʻeku lotu ki he ʻEikí naʻá ku mamata ki ha fuʻu malaʻe ʻataʻatā mo lahi.\n\n10 Pea naʻe hoko ʻo pehē naʻá ku mamata ki ha fuʻu ʻakau, ʻa ia naʻe lelei hono fuá ke ngaohi ha taha ke fiefia.\n\n11 Pea naʻe hoko ʻo pehē naʻá ku ʻalu atu ʻo kai ʻi hono fuá; peá u vakai ʻoku melie ʻaupito ia, ʻo laka hake ʻi he ngaahi meʻa kotoa pē kuó u kai ai ʻi muʻa. ʻIo, peá u vakai naʻe hinehina hono fuá, ʻo laka hake ʻi he hinehina kotoa pē kuó u mamata ai ʻi muʻa.\n\n12 Pea ʻi heʻeku kai ʻi hono fuá naʻe fakafonu ʻe ia ʻa hoku laumālié ʻaki ha fuʻu fiefia lahi; ko ia, naʻe kamata ke u fakaʻamu ke kai ai foki mo hoku fāmilí; he naʻá ku ʻiloʻi ʻoku lelei ange ia ʻi he fua kehe kotoa pē.\n\n13 Pea ʻi heʻeku siosio holo hoku matá, ke u lava ʻapē ʻo sio ki hoku fāmilí, naʻá ku vakai ki ha vaitafe ʻo e vai; pea naʻe tafe atu ia, pea naʻe ofi ia ki he fuʻu ʻakau ʻa ia ʻoku ou kai mei hono fuá.\n\n14 Pea naʻá ku vakai atu ke u sio pe ʻoku tafe ia mei fē; peá u mamata ki hono matavaí naʻe kiʻi mamaʻo siʻi atu; pea naʻá ku sio ki hoʻomou faʻē ko Selaiá, mo Samu, mo Nīfai ʻi hono matavaí; pea naʻa nau tuʻu ʻo hangē ʻoku ʻikai te nau ʻiloʻi pe te nau ʻalu ki fē.\n\n15 Pea naʻe hoko ʻo pehē naʻá ku taʻalo atu kiate kinautolu; peá u lea atu foki kiate kinautolu ʻi ha leʻo-lahi ke nau haʻu kiate au, ʻo kai ʻi he fuá, ʻa ia ʻoku lelei hake ʻi he fua kehe kotoa pē.\n\n16 Pea naʻe hoko ʻo pehē naʻa nau ō mai kiate au ʻo nau kai foki ʻi he fuá.\n\n17 Pea naʻe hoko ʻo pehē naʻa ku fakaʻamu ke haʻu mo Leimana mo Lēmiuela ʻo kai ʻi he fuá foki; ko ia, naʻe hanga atu hoku matá ki he matavai ʻo e vaitafé, koeʻuhi ke u lava ʻapē ʻo mamata kiate kinaua.\n\n18 Pea naʻe hoko ʻo pehē naʻa ku mamata kiate kinaua, ka naʻe ʻikai te na fie haʻu kiate au ʻo kai ʻi he fuá.\n\n19 Pea naʻá ku vakai ki ha vaʻa ukamea, pea naʻe ʻalu atu ia ʻi he veʻe vaitafé, ʻo aʻu mai ki he fuʻu ʻakau ʻa ia naʻá ku tuʻu ʻo ofi ki aí.\n\n20 Pea naʻá ku vakai foki ki ha hala fāsiʻi mo lausiʻi, ʻa ia naʻe fou mai ʻi he tafaʻaki ʻo e vaʻa ukameá, ʻo aʻu mai ki he fuʻu ʻakau naʻá ku tuʻu ʻo ofi ki aí; pea naʻe fou atu ia foki ʻi he tafaʻaki ʻo e matavai ʻo e vaitafé, ki ha malaʻe ʻataʻatā mo lahi, ʻa ia naʻe hangē ko ha māmaní.\n\n21 Pea naʻá ku mamata ki ha ngaahi haʻohaʻonga kakai taʻefaʻalaua, ʻa ia naʻe vivili atu hanau tokolahi, ke nau aʻu atu ki he hala ko ia ʻoku fakatau atu ki he fuʻu ʻakau, ʻa ia naʻá ku tuʻu ʻo ofi ki aí.\n\n22 Pea naʻe hoko ʻo pehē naʻa nau ō mai, ʻo kamata ʻalu ʻi he hala ʻa ia naʻe fakatau atu ki he fuʻu ʻakaú.\n\n23 Pea naʻe hoko ʻo pehē naʻe ʻalu hake ha ʻao fakapoʻuli; ʻio, ko ha ʻao fakapoʻuli ʻaupito, ʻo tupu ai ʻa e puli ʻiate kinautolu kuo kamata ʻi he halá ʻa honau ʻaluʻangá, ʻo nau hē atu ʻo puli.\n\n24 Pea naʻe hoko ʻo pehē naʻá ku vakai ki ha niʻihi kehe ʻoku nau vivili mai, pea naʻa nau ō mai ʻo piki ki he muiʻi vaʻa ukameá; pea naʻa nau vivili mai ʻi he ʻao fakapoʻulí mo pīkitai pē ki he vaʻa ukameá, kae ʻoua kuo nau ō mai ʻo kai ʻi he fua ʻo e fuʻu ʻakaú.\n\n25 Pea hili ʻenau kai ʻi he fua ʻo e fuʻu ʻakaú, naʻe siosio holo honau matá ʻo hangē ʻoku nau maá.\n\n26 Pea naʻá ku siosio holo foki mo au, ʻo u vakai atu, ʻoku ʻi he kauvai ʻe taha ʻo e vaitafé ha fuʻu fale lahi mo ʻataʻatā; pea naʻe tuʻu ia ʻo hangē ʻoku ʻi he ʻataá, ʻo māʻolunga mei he kelekelé.\n\n27 Pea naʻe fonu ia ʻi he kakai, ʻa e motuʻa mo e talavou fakatouʻosi, ʻa e tangata pea mo e fefine; pea naʻa nau tui ha ngaahi kofu matuʻaki fakaʻofoʻofa ʻaupito; pea naʻa nau tuʻu ʻi he founga ʻo e manuki mo tuhu ʻaki honau louhiʻi nimá kiate kinautolu kuo nau aʻu mai ʻo nau lolotonga kai ʻi he fuá.\n\n28 Pea hili ʻenau kai ʻi he fuá, naʻa nau mā, koeʻuhi ko kinautolu naʻe lolotonga manuki mai kiate kinautolú; pea naʻa nau tō atu ki ha ngaahi hala tapu ʻo puli.\n\n29 Pea ko ʻeni ko au, Nīfai, ʻoku ʻikai te u lea ʻaki ʻa e ngaahi lea kotoa pē ʻa ʻeku tamaí.\n\n30 Kā, koeʻuhi ke nounou ʻa e tohí, vakai, naʻá ne mamata ki ha ngaahi haʻofanga kakai tokolahi kehe ʻoku nau vivili mai; pea naʻa nau haʻu ʻo piki ki he muiʻi vaʻa ukameá; pea nau vivili atu ʻi honau halá ʻo piki maʻu maʻu ai pē ki he vaʻa ukameá, kae ʻoua kuo nau ō mai ʻo tō ki lalo ʻo kai mei he fua ʻo e fuʻu ʻakaú.\n\n31 Pea naʻá ne mamata foki ki ha ngaahi haʻofanga kakai tokolahi kehe ʻoku nau taufā holo ke ʻilo honau hala ki he fuʻu fale lahi mo ʻataʻataá.\n\n32 Pea naʻe hoko ʻo pehē naʻe melemo ʻa e tokolahi ʻi he ngaahi potu loloto ʻo e matavaí; pea naʻe puli meiate ia ʻa e tokolahi, ʻo nau hē atu ʻi ha ngaahi hala ngali kehe.\n\n33 Pea naʻe fuʻu tokolahi ʻaupito ʻa e kakai naʻa nau hū ki he fale matamata kehe ko iá. Pea hili ʻenau hū ki he fale ko iá, naʻa nau tuhu mai ʻi he manuki kiate au mo kinautolu foki naʻe lolotonga kai ʻi he fuá; ka naʻe ʻikai te mau tokanga kiate kinautolu.\n\n34 Ko e ngaahi lea ʻeni ʻa ʻeku tamaí: He ko kinautolu kotoa pē naʻe tokanga kiate kinautolú, naʻa nau tō atu.\n\n35 Naʻe pehē ʻe heʻeku tamaí, pea naʻe ʻikai kai ʻa Leimana mo Lēmiuela ʻi he fuá.\n\n36 Pea naʻe hoko ʻo pehē ʻi he hili hono lea ʻaki ʻe heʻeku tamaí ʻa e ngaahi lea kotoa pē ʻo ʻene misí pe meʻa-hā-maí, ʻa ia naʻe lahi, naʻá ne pehē mai kiate kimautolu, ʻokú ne fuʻu manavahē ʻaupito koeʻuhi ko Leimana mo Lēmiuela; koeʻuhi ko e ngaahi meʻa ko ia naʻá ne mamata ki ai ʻi he meʻa-hā-maí; ʻio, ʻokú ne manavahē telia naʻa kapusi atu ʻa kinaua mei he ʻao ʻo e ʻEikí.\n\n37 Pea naʻá ne naʻinaʻi kiate kinaua ʻaki ʻa e ʻofa kotoa ʻa ha mātuʻa angaʻofa, ke na tokanga ki heʻene ngaahi leá, koeʻuhi ke ʻaloʻofa ʻapē ʻa e ʻEikí kiate kinaua, ʻo ʻoua ʻe kapusi ʻa kinaua; ʻio, naʻe malanga ʻa ʻeku tamaí kiate kinaua.\n\n38 Pea hili ʻene malanga kiate kinauá, kae ʻumaʻā foki ʻene kikiteʻi kiate kinaua ha ngaahi meʻa lahi, naʻá ne fekau kiate kinaua ke na tauhi ʻa e ngaahi fekau ʻa e ʻEikí; peá ne fakaʻosi ʻene lea kiate kinauá.\n\n", "1-ne 9": "[center][font_size=26]Vahe 9[/font_size][/center]\n\n[i]ʻOku hiki ʻe Nīfai ha lekooti ʻe ua—ʻOku ui kinaua taki taha ko e ngaahi peleti ʻa Nīfaí—ʻOku ʻi he ngaahi peleti lalahí ʻa e hisitōlia fakatuʻasinó; pea ʻoku fakatautautefito ʻa e ngaahi peleti īkí ki he ngaahi meʻa ʻoku toputapú. Taʻu 600–592 K.M. nai.[/i]\n\n1 Pea ko e ngaahi meʻá ni kotoa naʻe mamata, mo fanongo, mo lea ʻaki, ʻe heʻeku tamaí, lolotonga ʻene nofo ʻi ha fale fehikitaki, ʻi he teleʻa ko Lēmiuelá, kae ʻumaʻā mo ha toe ngaahi meʻa lahi ange ʻaupito, ʻoku ʻikai lava ʻo tohi ʻi he ngaahi peleti ko ʻení.\n\n2 Pea ko ʻeni, hangē ko ʻeku lau ʻo kau ki he ngaahi peleti ko ʻení, vakai ʻoku ʻikai ko e ngaahi peleti ia ʻa ia ʻoku ou hiki ai ha fakamatala kakato ʻo e hisitōlia ʻo hoku kakaí; he ko e ngaahi peleti ʻa ia ʻoku ou hiki ai ha fakamatala kakato ʻo hoku kakaí kuó u ʻai ki ai ʻa e hingoa ko Nīfaí; ko ia, ʻoku ou ui ia ko e ngaahi peleti ʻa Nīfaí, ko e tauhingoa ki hoku hingoa ʻoʻokú; pea ʻoku ui foki mo e ngaahi peleti ko ʻení ko e ngaahi peleti ʻa Nīfaí.\n\n3 Ka neongo iá, kuó u maʻu ha fekau mei he ʻEikí ke u ngaohi ʻa e ngaahi peleti ko ʻení, koeʻuhi ko e ʻuhinga pē taha ke ʻi ai ha tohi tongitongi ʻo e ngaahi ngāue fakalotu ʻa hoku kakaí.\n\n4 Ko e ngaahi peleti ʻe tahá ʻe tongitongi ai ha fakamatala ki he pule ʻa e ngaahi tuʻí mo e ngaahi taú mo e ngaahi fekeʻikeʻi ʻa hoku kakaí; ko ia kuo ngaohi ʻa e ngaahi peleti ko ʻení koeʻuhi ke ʻi ai ʻa e konga lahi ʻo e ngaahi meʻa fakalotú; pea ko e ngaahi peleti ʻe tahá kuo ngaohi ia koeʻuhi ke ʻi ai ha konga lahi ʻo e pule ʻa e ngaahi tuʻí mo e ngaahi taú mo e ngaahi fekeʻikeʻi ʻa hoku kakaí.\n\n5 Ko ia, kuo fekau ai kiate au ʻe he ʻEikí ke u ngaohi ʻa e ngaahi peleti ko ʻení koeʻuhi ko ha taumuʻa fakapotopoto ʻokú ne ʻafioʻi, pea ko ha ʻuhinga ʻoku ʻikai te u ʻiloʻi.\n\n6 Ka ʻoku ʻafioʻi ʻe he ʻEikí ʻa e meʻa kotoa pē talu mei he kamataʻangá; ko ia, ʻokú ne teuteuʻi ʻa e founga ʻe lava ʻo fakahoko ai ʻa ʻene ngaahi ngāue kotoa pē ʻi he fānau ʻa e tangatá; he vakai, ʻoku ʻiate ia ʻa e mālohi kotoa pē ke fakahoko ʻaki ʻa ʻene ngaahi folofola kotoa pē. Pea ʻoku pehē pē. ʻĒmeni.\n\n", "1-ne 10": "[center][font_size=26]Vahe 10[/font_size][/center]\n\n[i]ʻOku kikiteʻi ʻe Līhai hono fetuku pōpula ʻo e kau Siú ʻe he kakai ʻo Pāpiloné—ʻOkú ne lea ʻo kau ki he hāʻele mai ʻi he lotolotonga ʻo e kau Siú ha Mīsaia, mo ha Fakamoʻui, mo ha Huhuʻi—ʻOku lea foki ʻa Līhai ʻo kau ki he haʻu ha tokotaha ʻa ia te ne papitaiso ʻa e Lami ʻa e ʻOtuá—ʻOku fakamatala ʻa Līhai ʻo kau ki he pekia mo e toetuʻu ʻa e Mīsaiá—ʻOkú ne fakatatau hono fakamoveteveteʻi mo e tānaki ʻo ʻIsilelí ki ha fuʻu ʻōlive—ʻOku fakamatala ʻa Nīfai ʻo kau ki he ʻAlo ʻo e ʻOtuá, mo e meʻa-foaki ʻo e Laumālie Māʻoniʻoní, mo e fie maʻu ke māʻoniʻoní. Taʻu 600–592 K.M. nai.[/i]\n\n1 Pea ko ʻeni ko au, Nīfai, ʻoku ou hoko atu ke fai ha fakamatala ʻi he ngaahi peleti ko ení ki heʻeku ngaahi ngāué, mo ʻeku pulé mo e ngāue fakafaifekaú; ko ia, koeʻuhi ke hoko atu ʻa ʻeku fakamatalá, kuo pau ke u kiʻi lau siʻi ki he ngaahi meʻa ʻa ʻeku tamaí kae ʻumaʻā foki hoku ngaahi tokouá.\n\n2 He vakai, naʻe hoko ʻo pehē ʻi he hili ʻa e fakaʻosi ʻe heʻeku tamaí ʻa hono fakamatalaʻi ʻo ʻene misí, kae ʻumaʻā foki mo e naʻinaʻi kiate kinautolu ke nau faivelengá, naʻá ne lea kiate kinautolu ʻo kau ki he kau Siú—\n\n3 ʻO ka hili honau fakaʻauhá, ʻio, naʻa mo e kolo lahi ko Selūsalemá, pea mo hono ʻave pōpula ʻo e tokolahi ki Pāpilone ʻo fakatatau ki he taimi ʻoku finangalo ki ai ʻa e ʻEikí, te nau toe foki mai, ʻio, ʻe toe fakafoki mai ʻa kinautolu mei he nofo pōpulá; pea hili honau fakafoki mei he nofo pōpulá ʻo nau toe maʻu ʻa e fonua ʻo honau tofiʻá.\n\n4 ʻIo, ʻo ka hili ʻa e taʻu ʻe onongeau mei he taimi naʻe mavahe ai ʻa ʻeku tamaí mei Selūsalemá, ʻe fokotuʻu hake ʻe he ʻEiki ko e ʻOtuá ha palōfita ʻi he kau Siú—ʻio ko ha Mīsaia, pe ko hono fakalea ʻe tahá, ko ha Fakamoʻui ʻo e māmaní.\n\n5 Pea naʻá ne lea foki ʻo kau ki he kau palōfitá, mo hono fuʻu tokolahi ʻo kinautolu kuo nau fakamoʻoni ki he ngaahi meʻá ni, ʻa ia ʻoku kau ki he Mīsaia ko iá, pe ko e Huhuʻi ko ia ʻo e māmani, ʻa ia kuó ne lau ki aí.\n\n6 Ko ia, kuo mole pea ʻi he tuʻunga tō ki lalo ʻa e faʻahinga kotoa ʻo e tangatá, pea te nau pehē ai pē ʻo taʻengata kae ʻoua kuo nau falala ki he Huhuʻi ko iá.\n\n7 Pea naʻá ne lea foki ʻo kau ki ha palōfita ʻa ia ʻe haʻu ki muʻa ʻi he Mīsaiá, ke teuteu ʻa e hāʻeleʻanga ʻo e ʻEikí—\n\n8 ʻIo, te ne ʻalu atu foki ʻo kalanga ʻi he feituʻu maomaonganoá: Mou teuteu ʻa e hāʻeleʻanga ʻo e ʻEikí, pea fakatonutonu ʻa hono ngaahi hāʻeleʻangá; he ʻoku tuʻu ʻiate kimoutolu ha tokotaha ʻoku ʻikai te mou ʻiloʻi; pea ʻoku lahi ia ʻiate au, ʻoku ʻikai taau mo au ke u vete ʻa e nonoʻo ʻo hono topuvaʻé. Pea naʻe lahi ʻa e lea ʻa ʻeku tamaí ʻo kau ki he meʻá ni.\n\n9 Pea naʻe pehē ʻe heʻeku tamaí te ne fai papitaiso ʻi Petapala ʻi tuʻa Soatani; pea naʻá ne pehē foki te ne fai papitaiso ʻaki ʻa e vai; ʻio, te ne papitaiso foki ʻa e Mīsaiá ʻaki ʻa e vai.\n\n10 Pea hili ʻene papitaiso ʻa e Mīsaiá ʻi he vaí, te ne vakai, pea fakamoʻoni kuó ne papitaiso ʻa e Lami ʻa e ʻOtuá, ʻa ia te ne toʻo ʻa e ngaahi angahala ʻa māmaní.\n\n11 Pea naʻe hoko ʻo pehē ʻi he hili ʻa e lea ʻaki ʻe heʻeku tamaí ʻa e ngaahi lea ní naʻá ne lea ki hoku ngaahi tokouá ʻo kau ki he ongoongolelei ko ia ʻe malanga ʻaki ʻi he kau Siú, kae ʻumaʻā foki ki he fakaʻauʻauhifo ʻa e kau Siú ʻi he taʻetuí. Pea hili ʻenau fakapoongi ʻa e Mīsaia, ʻa ia ʻe hāʻele maí, pea hili hono fakapōngí te ne toe tuʻu hake mei he pekiá, pea te ne fakahā ia ʻe ia, ʻi he Laumālie Māʻoniʻoní, ki he kau Senitailé.\n\n12 ʻIo, naʻe lahi foki ʻa e lea ʻa ʻeku tamaí ʻo kau ki he kau Senitailé, kae ʻumaʻā foki ki he fale ʻo ʻIsilelí, ʻoku totonu ke fakatatau ʻa kinautolu ki he fuʻu ʻōlive, ʻa ia ʻoku totonu ke fesiʻi ʻa hono ngaahi vaʻá, pea fakamoveteveteʻi ʻi he funga kotoa ʻo e māmaní.\n\n13 Ko ia, naʻá ne pehē ʻoku ʻaonga ke tataki atu ʻa kimautolu ʻi he loto pē taha ki he fonua ʻo e talaʻofá, koeʻuhi ke fakahoko ai ʻa e folofola ʻa e ʻEikí, ʻe fakamovetevete ʻa kinautolu ʻi he funga ʻo e māmaní kotoa.\n\n14 Pea hili hono fakamovetevete ʻo e fale ʻo ʻIsilelí ʻe toe tānaki fakataha ʻa kinautolu; pe ko e pehē, ka hili ʻa e maʻu ʻe he kau Senitailé ʻa hono kakato ʻo e ongoongoleleí, ʻe toe fakahoko ʻa e ngaahi vaʻa totonu ʻo e fuʻu ʻōlivé, pe ko e ngaahi toenga ʻo e fale ʻo ʻIsilelí, pe ko ʻenau maʻu ʻa e ʻilo ki he Mīsaia moʻoni, ko honau ʻEiki mo honau Huhuʻí.\n\n15 Pea naʻe pehē ʻa e anga ʻo e lea naʻe kikite mo lea ʻaki ʻe heʻeku tamaí ki hoku ngaahi tokouá, kae ʻumaʻā foki mo e ngaahi meʻa lahi kehe ʻoku ʻikai te u tohi ʻi he tohí ni; he kuó u tohi hono kotoa ʻo e ngaahi meʻa kehe naʻe ʻaongá ʻi heʻeku tohi ʻe tahá.\n\n16 Pea naʻe fai ʻa e ngaahi meʻá ni kotoa pē, ʻa ia kuó u lau ki aí, ʻi he lolotonga nofo ʻa ʻeku tamaí ʻi ha fale fehikitaki ʻi he teleʻa ko Lēmiuelá.\n\n17 Pea naʻe hoko ʻo pehē ko au, Nīfai, ʻi he hili ʻeku fanongo ki he ngaahi lea kotoa pē ʻa ʻeku tamaí, ʻa ia naʻe kau ki he ngaahi meʻa naʻá ne mamata ki ai ʻi he meʻa-hā-maí, kae ʻumaʻā foki mo e ngaahi meʻa naʻá ne lea ʻaki ʻi he mālohi ʻo e Laumālie Māʻoniʻoní, ʻa ia ko e mālohi naʻá ne maʻu ʻi he tui ki he ʻAlo ʻo e ʻOtuá—pea ko e ʻAlo ʻo e ʻOtuá ʻa e Mīsaia, ʻa ia ʻe hāʻele maí—ko au, Nīfai, naʻa ku fakaʻamu foki ke u lava ʻo mamata, mo fanongo, mo ʻiloʻi ʻa e ngaahi meʻa ko iá, ʻi he mālohi ʻo e Laumālie Māʻoniʻoní, ʻa ia ko e meʻa-foaki ʻa e ʻOtuá kiate kinautolu kotoa pē ʻoku fekumi faivelenga kiate iá, ʻo tatau ai pē ʻi he ngaahi kuonga ʻi muʻá pea hangē ko e taimi te ne fakahā ai ia ki he fānau ʻa e tangatá.\n\n18 He ʻokú ne tatau ʻi he ʻaneafí, ʻaho ní, mo e taʻengatá; pea kuo teuteu ʻa e hala moʻó e kakai fulipē talu mei hono ʻai ʻa e tuʻunga ʻo e māmaní, ʻo kapau te nau fakatomala pea haʻu kiate ia.\n\n19 He ko ia ʻoku kumi faivelengá te ne ʻiloʻi; pea ʻe fakahā ʻa e ngaahi meʻa lilo ʻa e ʻOtuá kiate kinautolu, ʻi he mālohi ʻo e Laumālie Māʻoniʻoní, ʻo tatau pē ʻi he ngaahi kuongá ni mo e ngaahi kuonga ʻi muʻá, pea tatau pē ʻi he ngaahi kuonga ʻi muʻá mo e ngaahi kuonga ʻe hoko maí; ko ia, ʻe ʻikai liliu ʻe he ʻEikí ʻene ngaahi founga ngāué ʻo taʻengata.\n\n20 Ko ia manatu, ʻE tangata, ʻe ʻomi koe ki he fakamāú koeʻuhi ko hoʻo ngaahi ngāue kotoa pē.\n\n21 Ko ia, kapau kuó ke holi ke fai angahalá ʻi he ngaahi ʻaho ʻo ho ʻahiʻahiʻí, ʻe toki lau koe ko e taʻemaʻa ʻi he ʻao ʻo e fakamaauʻanga ʻo e ʻOtuá, pea ʻoku ʻikai ha meʻa ʻoku taʻemaʻa ʻe nofo mo e ʻOtuá; ko ia, kuo pau ke kapusi atu koe ʻo taʻengata.\n\n22 Pea ʻoku fakamafaiʻi au ʻe he Laumālie Māʻoniʻoní ke u lea ʻaki ʻa e ngaahi meʻá ni, pea ʻoua ʻe fakaʻikaiʻi ia.\n\n", "1-ne 11": "[center][font_size=26]Vahe 11[/font_size][/center]\n\n[i]ʻOku mamata ʻa Nīfai ki he Laumālie ʻo e ʻEikí, pea fakahā mai kiate ia ʻi ha meʻa-hā-mai ʻa e ʻakau ʻo e moʻuí—ʻOkú ne mamata ki he faʻē ʻa e ʻAlo ʻo e ʻOtuá pea ako ʻo ʻilo ki he āfeitaulalo ʻa e ʻOtuá—ʻOkú ne mamata ki he papitaiso, ngāue fakafaifekau, mo hono kalusefai ʻo e Lami ʻa e ʻOtuá—ʻOkú ne mamata foki ki hono ui mo e ngāue fakafaifekau ʻa e Kau ʻAposetolo ʻe Toko Hongofulu Mā Ua ʻa e Lamí. Taʻu 600–592 K.M. nai.[/i]\n\n1 He naʻe hoko ʻo pehē ʻi he hili ʻeku holi ke u ʻilo ki he ngaahi meʻa kuo mamata ki ai ʻa ʻeku tamaí, pea ʻi heʻeku tui ʻoku lava ʻe he ʻEikí ʻo fakahā mai ʻa e ngaahi meʻa ko iá kiate au, naʻe lolotonga ʻeku nofo ʻo fakalaulauloto ʻi hoku lotó naʻe ʻave au ʻe he Laumālie ʻo e ʻEikí, ʻio, ki ha moʻunga māʻolunga ʻaupito, ʻa ia naʻe teʻeki ai te u mamata ai ki muʻa, pea naʻe teʻeki ke tuʻu ai ʻa hoku vaʻé ki muʻa.\n\n2 Pea naʻe folofola mai ʻa e Laumālié kiate au: Vakai, ko e hā ʻokú ke holi ki aí?\n\n3 Pea naʻá ku pehē ange: ʻOku ou fie vakai ki he ngaahi meʻa ʻa ia naʻe mamata ki ai ʻa ʻeku tamaí.\n\n4 Pea folofola mai ʻa e Laumālié kiate au: ʻOkú ke tui naʻe mamata ʻa hoʻo tamaí ki he fuʻu ʻakau, ʻa ia kuó ne lau ki aí?\n\n5 Pea naʻá ku pehē ange: ʻIo, ʻokú ke ʻafioʻi ʻoku ou tui ki he ngaahi lea kotoa pē ʻa ʻeku tamaí.\n\n6 Pea ʻi he ʻosi ʻa ʻeku lea ʻaki ʻa e ngaahi lea ko ʻení, naʻe kaila ʻa e Laumālié ʻaki ʻa e leʻo lahi, ʻo pehē: Hōsana ki he ʻEiki, ko e ʻOtua fungani māʻolunga tahá; he ko e ʻOtua aoniu ia ki he māmaní kotoa, ʻio, ʻo māʻolunga hake ʻi he meʻa kotoa pē. Pea ʻokú ke monūʻia koe, ʻe Nīfai, koeʻuhi ko hoʻo tui ki he ʻAlo ʻo e ʻOtua fungani māʻolunga tahá; ko ia, te ke mamata ki he ngaahi meʻa kuó ke holi ki aí.\n\n7 Pea vakai ko e meʻá ni ʻe tuku kiate koe ko ha fakaʻilonga, ʻo ka ʻosi hoʻo mamata ki he fuʻu ʻakau ʻa ia naʻe tupu ai ʻa e fua naʻe kai ai ʻa hoʻo tamaí, te ke mamata foki ki ha tangata ʻoku hāʻele hifo mei he loto langí, pea te ke mamata kiate ia; pea ʻo ka hili ʻa hoʻo mamata kiate iá, te ke fakamoʻoniʻi ko e ʻAlo ia ʻo e ʻOtuá.\n\n8 Pea naʻe hoko ʻo pehē naʻe folofola mai ʻa e Laumālié kiate au: Vakai! Pea naʻá ku sio ʻo vakai ki ha fuʻu ʻakau; pea naʻe tatau ia mo e fuʻu ʻakau kuo mamata ki ai ʻa ʻeku tamaí; pea ko hono fakaʻofoʻofá naʻe lahi ʻaupito, ʻio, ʻo lahi ange ʻi he fakaʻofoʻofa kotoa pē; pea ko hono hinehiná naʻe laka ia ʻi he hinehina ʻo e sinou ʻoku vilingia.\n\n9 Pea naʻe hoko ʻo pehē ʻi he hili ʻeku mamata ki he fuʻu ʻakaú, naʻá ku pehē ange ki he Laumālié: ʻOku ou ʻilo kuó ke fakahā mai kiate au ʻa e fuʻu ʻakau ʻa ia ʻoku mahuʻinga hake ʻi he meʻa kotoa pē.\n\n10 Pea naʻá ne folofola mai kiate au: Ko e hā ʻokú ke fie maʻú?\n\n11 Pea naʻá ku pehē ange kiate ia: Ke u ʻiloʻi ʻa hono ʻuhingá—he naʻá ku lea kiate ia ʻo hangē ko ha lea ʻa ha tangata; he naʻá ku vakai ʻokú ne ʻi he tatau ʻo ha tangata; ka neongo iá, naʻá ku ʻilo ko e Laumālie ia ʻo e ʻEikí; pea naʻá ne folofola mai kiate au ʻo hangē ʻoku lea ha tangata ʻe taha ki ha tangata ʻe tahá.\n\n12 Pea naʻe hoko ʻo pehē naʻá ne folofola mai kiate au: Vakai! Pea naʻá ku tafoki ʻo hangē haʻaku feinga ke sio kiate iá, pea naʻe ʻikai te u sio kiate ia; he kuó ne ʻalu mei hoku ʻaó.\n\n13 Pea naʻe hoko ʻo pehē naʻá ku mamata ʻo vakai ki he fuʻu kolo lahi ko Selūsalemá, kae ʻumaʻā mo ha ngaahi kolo kehe foki. Pea naʻá ku vakai ki he kolo ko Nāsaletí; pea ʻi he kolo ko Nāsaletí naʻá ku vakai ki ha tāupoʻou, pea naʻe fuʻu hoihoifua ʻaupito ia mo hinehina.\n\n14 Pea naʻe hoko ʻo pehē naʻá ku mamata ki he ngaahi langí ʻoku matangaki; pea naʻe ʻalu hifo ha ʻāngelo ʻo tuʻu ʻi hoku ʻaó; pea naʻá ne pehē mai kiate au: ʻE Nīfai, ko e hā ʻokú ke vakai ki aí?\n\n15 Pea naʻá ku pehē ange kiate ia: Ko ha tāupoʻou ʻoku fuʻu fakaʻofoʻofa mo hoihoifua lahi hake ʻi he kau tāupoʻou kehe kotoa pē.\n\n16 Pea naʻá ne pehē mai kiate au: ʻOkú ke ʻiloʻi ʻa e āfeitaulalo ʻa e ʻOtuá?\n\n17 Pea naʻá ku pehē ange kiate ia: ʻOku ou ʻilo ʻokú ne ʻofa ki heʻene fānaú; ka neongo iá, ʻoku ʻikai te u ʻiloʻi hono ʻuhinga ʻo e meʻa kotoa pē.\n\n18 Pea naʻá ne pehē mai kiate au: Vakai, ko e tāupoʻou ʻokú ke sio ki aí ko e faʻē ia ʻa e ʻAlo ʻo e ʻOtuá, ʻi he anga ʻo e kakanó.\n\n19 Pea naʻe hoko ʻo pehē naʻá ku vakai naʻe ʻave ia ʻe he Laumālié; pea hili hono ʻave ia ʻe he Laumālié ʻo fuofuoloa siʻi naʻe lea mai ʻa e ʻāngeló kiate au, ʻo pehē: Vakai!\n\n20 Pea naʻá ku mamata ʻo toe vakai ki he tāupoʻoú, ʻokú ne fua ha tamasiʻi ʻi hono nimá.\n\n21 Pea naʻe pehē mai ʻe he ʻāngeló kiate au: Vakai ki he Lami ʻa e ʻOtuá, ʻio, ko e ʻAlo ʻo e Tamai Taʻengatá! ʻOkú ke ʻiloʻi koā ʻa e ʻuhinga ʻo e fuʻu ʻakau naʻe sio ki ai ʻa hoʻo tamaí?\n\n22 Pea naʻá ku tali kiate ia, ʻo pehē ange: ʻIo ko e ʻofa ia ʻa e ʻOtuá, ʻa ia ʻoku aʻu atu ki he loto ʻo e fānau ʻa e tangatá; ko ia, ʻoku lelei taha ia ʻi he ngaahi meʻa kotoa pē.\n\n23 Pea naʻá ne lea mai kiate au, ʻo pehē: ʻIo, pea ʻoku fakafiefia taha ia ki he laumālié.\n\n24 Pea hili ʻene lea ʻaki ʻa e ngaahi lea ní, naʻá ne pehē mai kiate au: Vakai! Pea naʻá ku mamata, ʻo vakai ki he ʻAlo ʻo e ʻOtuá ʻokú ne hāʻele atu ʻi he lotolotonga ʻo e fānau ʻa e tangatá; pea naʻá ku mamata ki he tokolahi ʻoku fakatōmapeʻe hifo ʻi hono lalo vaʻé ʻo hū kiate ia.\n\n25 Pea naʻe hoko ʻo pehē naʻá ku vakai ko e vaʻa ukamea kuo mamata ki ai ʻa ʻeku tamaí, ko e folofola ia ʻa e ʻOtuá, ʻa ia naʻe fakatau ki he matavai ʻo e ngaahi vai moʻuí, pe ki he ʻakau ʻo e moʻuí; ʻa ia ko e ngaahi vaí ko ha fakatātā ia ʻo e ʻofa ʻa e ʻOtuá; pea naʻá ku vakai foki ko e ʻakau ʻo e moʻuí ko ha fakatātā ia ʻo e ʻofa ʻa e ʻOtuá.\n\n26 Pea toe pehē mai ʻe he ʻāngeló kiate au: Mamata ʻo vakai ki he āfeitaulalo ʻa e ʻOtuá!\n\n27 Peá u mamata ʻo vakai ki he Huhuʻi ʻo e māmaní, ʻa ia kuo lea ʻa ʻeku tamaí ʻo kau ki aí; pea naʻá ku vakai foki ki he palōfita ʻa ia te ne teuteu ʻa e hala ki muʻa ʻiate iá. Pea naʻe hāʻele atu ʻa e Lami ʻa e ʻOtuá ʻo papitaiso ʻiate ia; pea hili ʻa hono papitaisó, naʻá ku vakai ki he matangaki ʻa e ngaahi langí; pea hāʻele hifo ʻa e Laumālie Māʻoniʻoní mei he langí ʻo nofoʻia ʻiate ia ʻi he tatau ʻo ha lupe.\n\n28 Pea naʻá ku vakai naʻá ne hāʻele atu ʻo ngāue ki he kakaí, ʻi he mālohi mo e nāunau lahi; pea kuo fakataha mai ʻa e ngaahi haʻofanga kakai tokolahi ke fanongo kiate ia; pea naʻá ku vakai naʻa nau kapusi ia mei honau lotolotongá.\n\n29 Pea naʻá ku toe vakai foki ki he toko hongofulu mā ua kehe ʻoku muimui ʻiate ia. Pea naʻe hoko ʻo pehē naʻe ʻave ʻa kinautolu ʻe he Laumālié mei hoku ʻaó, ʻo ʻikai te u sio kiate kinautolu.\n\n30 Pea naʻe hoko ʻo pehē naʻe toe lea mai ʻa e ʻāngeló kiate au, ʻo pehē: Vakai! Peá u mamata, ʻo vakai ki he toe matangaki ʻa e ngaahi langí, pea naʻá ku mamata ki he kau ʻāngelo ʻoku ʻalu hifo ki he fānau ʻa e tangatá; pea naʻa nau tauhi ʻa kinautolu.\n\n31 Pea toe lea ia kiate au, ʻo pehē: Vakai! Pea naʻá ku sio atu ʻo vakai ki he Lami ʻa e ʻOtuá ʻoku hāʻele atu ʻi he lotolotonga ʻo e fānau ʻa e tangatá. Pea naʻá ku vakai ki he ngaahi haʻofanga kakai tokolahi naʻe puke, pea nau moʻua ʻi he ngaahi faʻahinga mahaki kehekehe kotoa pē mo e kau tēvolo pea mo e ngaahi laumālie ʻuli; pea naʻe lea ʻa e ʻāngeló ʻo ne fakahā kiate au ʻa e ngaahi meʻá ni kotoa pē. Pea naʻe fakamoʻui ʻa kinautolu ʻi he mālohi ʻo e Lami ʻa e ʻOtua; pea naʻe kapusi ki tuʻa ʻa e kau tēvoló mo e ngaahi laumālie ʻulí.\n\n32 Pea naʻe hoko ʻo pehē naʻe toe lea mai ʻa e ʻāngelo kiate au, ʻo ne pehē: Vakai! Pea naʻá ku mamata ʻo vakai ki he Lami ʻa e ʻOtuá, kuo puke ia ʻe he kakaí; ʻio, ʻa e ʻAlo ʻo e ʻOtua taʻengatá naʻe fakamāuʻi ʻe he māmaní; pea naʻá ku mamata mo fakamoʻoni ki ai.\n\n33 Pea ko au, Nīfai, naʻá ku mamata ʻoku hiki hake ia ki he kolosí ʻo tāmateʻi koeʻuhi ko e ngaahi angahala ʻa māmaní.\n\n34 Pea hili hono tāmateʻí naʻá ku mamata ki he ngaahi fuʻu kakai tokolahi ʻo e māmaní, kuo nau fakataha kātoa koeʻuhi ke tauʻi ʻa e kau ʻaposetolo ʻa e Lamí; he naʻe ui pehē ʻa e toko hongofulu mā uá ʻe he ʻāngelo ʻa e ʻEikí.\n\n35 Pea kuo fakataha kātoa ʻa e fuʻu kakai tokolahi ʻo e māmani; pea naʻá ku vakai ʻoku nau ʻi he fale lahi mo ʻataʻataá ʻo hangē ko e fale naʻe mamata ki ai ʻa ʻeku tamaí. Pea toe lea mai ʻa e ʻāngelo ʻa e ʻEikí kiate au, ʻo pehē: Vakai ki he māmaní mo hono potó; ʻio, vakai, kuo fakataha kātoa ʻa e fale ʻo ʻIsilelí ke tauʻi ʻa e kau ʻaposetolo ʻe toko hongofulu mā ua ʻa e Lamí.\n\n36 Pea naʻe hoko ʻo pehē naʻá ku mamata mo fakamoʻoni, ko e fuʻu fale lahi mo ʻataʻataá ko e loto-hīkisia ia ʻa e māmaní; pea naʻe tō ia, pea naʻe lahi ʻaupito ʻa ʻene toó. Pea naʻe toe lea mai ʻa e ʻāngelo ʻa e ʻEikí kiate au, ʻo pehē: ʻE pehē pē hano fakaʻauha ʻa e ngaahi puleʻanga, mo e ngaahi faʻahinga, mo e ngaahi lea, mo e kakai fulipē, ʻa ia ʻe tauʻi ʻa e kau ʻaposetolo ʻe toko hongofulu mā ua ʻa e Lamí.\n\n", "1-ne 12": "[center][font_size=26]Vahe 12[/font_size][/center]\n\n[i]ʻOku mamata ʻa Nīfai ʻi ha meʻa-hā-mai ki he fonua ʻo e talaʻofá; ko e māʻoniʻoni, angahala, mo e tō ʻa hono kakaí; ko e hāʻele mai ʻo e Lami ʻa e ʻOtuá ʻi honau lotolotongá; ko e anga hono fakamāuʻi ʻo ʻIsileli ʻe he Kau Ākonga ʻe Toko Hongofulu Mā Uá mo e Kau ʻAposetolo ʻe Toko Hongofulu Mā Uá; pea mo e tuʻunga fakalielia mo fulikivanu ʻo kinautolu ʻoku fakaʻauʻauhifo ʻi he taʻetuí. Taʻu 600–592 K.M. nai.[/i]\n\n1 Pea naʻe hoko ʻo pehē naʻe pehē mai ʻe he ʻāngeló kiate au: Mamata, pea vakai ki ho hakó kae ʻumaʻā foki ʻa e hako ʻo ho ngaahi tokouá. Pea naʻá ku vakai atu ʻo mamata ki he fonua ʻo e talaʻofá; pea naʻá ku vakai ki ha ngaahi fuʻu kakai tokolahi, ʻio, ʻa ia naʻe hangē honau tokolahí ko e ʻoneʻone ʻo e tahí.\n\n2 Pea naʻe hoko ʻo pehē naʻá ku mamata ki ha ngaahi fuʻu kakai tokolahi kuo fakataha ke fetauʻaki, ʻiate kinautolu; peá u vakai ki ha ngaahi tau mo e ngaahi ongoongo ʻo e ngaahi tau mo e ngaahi fuʻu fakaʻauha lahi ʻi he heletā ʻi hoku kakaí.\n\n3 Pea naʻe hoko ʻo pehē naʻá ku vakai ki he ʻalu atu ha ngaahi toʻu tangata lahi, ʻi he founga ʻo e ngaahi tau mo e ngaahi fekeʻikeʻi ʻi he fonuá; pea naʻá ku vakai ki he ngaahi kolo lahi, ʻio, naʻe lahi fau ʻo ʻikai ai te u lau ia.\n\n4 Pea naʻe hoko ʻo pehē naʻá ku mamata ki ha ʻao fakapoʻuli ʻi he funga ʻo e fonua ʻo e talaʻofá; pea naʻá ku mamata ki he ngaahi ʻuhila, peá u fanongo ki he ngaahi mana, mo e ngaahi mofuike, mo e ngaahi faʻahinga ʻuʻulu leʻo-lahi kehekehe kotoa pē; peá u mamata ki he fonuá mo e ngaahi maká ʻoku mavaeua, peá u mamata ki he ngaahi moʻungá ʻoku holo hifo ʻo movete; peá u mamata ki ha ngaahi potu tokalelei ʻo e fonuá, kuo mafahifahi; peá u mamata ki ha ngaahi kolo lahi kuo ngalo hifo; peá u mamata ki ha ngaahi kolo lahi kuo vela ʻi he afi; peá u mamata ki ha ngaahi kolo lahi naʻe hinga ki he kelekelé koeʻuhi ko e ngalulululu ʻa e kelekelé.\n\n5 Pea naʻe hoko ʻo pehē ʻi he hili ʻeku mamata ki he ngaahi meʻa ko iá, naʻá ku sio ki he ʻao ʻo e fakapoʻuli matolú, naʻe mahuʻi atu ia mei he funga ʻo e fonuá; pea vakai, naʻá ku mamata ki he ngaahi fuʻu kakai tokolahi kuo ʻikai tō koeʻuhi ko e ngaahi tautea lalahi fakamanavahē ʻa e ʻEikí.\n\n6 Pea naʻá ku mamata ki he ngaahi langí ʻoku matangaki; pea hāʻele hifo ʻa e Lami ʻa e ʻOtuá mei he langí; pea naʻe hāʻele hifo ia ʻo fakahā ia kiate kinautolu.\n\n7 Pea naʻá ku mamata foki mo fakamoʻoniʻi naʻe hāʻele hifo ʻa e Laumālie Māʻoniʻoní ki he toko hongofulu mā ua kehé; pea naʻe fakanofo mo fili ʻa kinautolu ʻe he ʻOtuá.\n\n8 Pea naʻe lea mai ʻa e ʻāngeló kiate au, ʻo pehē: Vakai ki he kau ākonga ʻe toko hongofulu mā ua ʻa e Lamí, ʻa ia kuo fili ke nau ngāue ki ho hakó.\n\n9 Pea naʻá ne pehē mai kiate au: ʻOkú ke manatu ki he kau ʻaposetolo ʻe toko hongofulu mā ua ʻa e Lamí? Vakai ko kinautolu ia te nau fakamāuʻi ʻa e ngaahi faʻahinga ʻe hongofulu mā ua ʻo ʻIsilelí; ko ia, ko e kau faifekau ʻe toko hongofulu mā ua mei ho hakó, ʻe fakamāuʻi ʻe kinautolu mo kinautolu foki; he ʻoku mou ʻo e fale ʻo ʻIsilelí.\n\n10 Pea ko e kau faifekau ko ʻeni ʻe toko hongofulu mā uá ʻokú ke vakai ki aí te nau fakamāuʻi ʻa ho hakó. Pea, vakai, ʻoku nau māʻoniʻoni ʻo taʻengata; he ko e meʻa ʻi heʻenau tui ki he Lami ʻa e ʻOtuá kuo fakahinehinaʻi ʻa honau ngaahi kofú ʻi hono taʻataʻá.\n\n11 Pea naʻe pehē mai ʻe he ʻāngeló kiate au: Vakai! Pea naʻá ku mamata, ʻo u vakai ki ha toʻu tangata ʻe tolu naʻa nau moʻui ʻi he māʻoniʻoni; pea naʻe hinehina ʻa honau ngaahi kofú ʻo hangē ko e Lami ʻa e ʻOtuá. Pea naʻe pehē mai ʻe he ʻāngeló kiate au: Kuo fakahinehinaʻi ʻa kinautolu ní ʻi he taʻataʻa ʻo e Lamí, koeʻuhi ko ʻenau tui kiate iá.\n\n12 Pea ko au, Nīfai, naʻá ku mamata foki ki he tokolahi ʻo e toʻu tangata hono faá naʻa nau ʻalu atu ʻi he māʻoniʻoni.\n\n13 Pea naʻe hoko ʻo pehē naʻá ku mamata ki he ngaahi fuʻu kakai tokolahi ʻo e fonuá kuo nau fakataha kātoa.\n\n14 Pea naʻe pehē mai ʻe he ʻāngeló kiate au: Vakai ki ho hakó, kae ʻumaʻā foki mo e hako ʻo ho ngaahi tokouá.\n\n15 Pea naʻe hoko ʻo pehē naʻá ku mamata atu ʻo vakai ki he kakai ʻo hoku hakó kuo nau fakataha ʻi ha ngaahi fuʻu kakai tokolahi ke tau mo e hako ʻo hoku ngaahi tokouá; pea kuo nau fakataha ke tau.\n\n16 Pea lea mai ʻa e ʻāngeló kiate au, ʻo pehē: Vakai ki he matavai ʻo e vai ʻuli ʻa ia naʻe mamata ki ai ʻa hoʻo tamaí; ʻio, ʻa e vaitafe ʻa ia naʻá ne lau ki aí; pea ko hono ngaahi lolotó ko e ngaahi loloto ia ʻo helí.\n\n17 Pea ko e ngaahi ʻao fakapoʻulí ko e ngaahi ʻahiʻahi ia ʻa e tēvoló ʻa ia ʻoku fakakuihi ʻa e matá, mo fakafefeka ʻa e loto ʻo e fānau ʻa e tangatá, mo tohoakiʻi atu ʻa kinautolu ki he ngaahi hala fālahi, pea nau ʻauha ai mo hē.\n\n18 Pea ko e fuʻu fale lahi mo ʻataʻatā, ʻa ia naʻe mamata ki ai ʻa hoʻo tamaí, ko e ngaahi mahalo laulaunoa mo e loto-hīkisia ia ʻo e fānau ʻa e tangatá. Pea ʻoku vahevahe ʻa kinautolu ʻe ha vanu lahi mo fakamanavahē; ʻio, ʻa e folofola ʻo e fakamaau totonu ʻa e ʻOtua Taʻengatá, pea mo e Mīsaiá, ʻa ia ko e Lami ʻa e ʻOtuá, ʻa ia kuo fakamoʻoniʻi ʻe he Laumālie Māʻoniʻoní, talu mei he kamataʻanga ʻo māmaní ʻo aʻu mai ki he taimí ni, pea fai atu mei he taimí ni ʻo taʻengata.\n\n19 Pea lolotonga ʻa e lea ʻaki ʻe he ʻāngeló ʻa e ngaahi lea ní, naʻá ku vakai atu ʻo mamata ki he tau ʻa e hako ʻo hoku ngaahi tokouá mo hoku hakó, ʻo hangē ko e lea ʻa e ʻāngeló; pea koeʻuhi ko e loto-hīkisia ʻa hoku hakó mo e ngaahi ʻahiʻahi ʻa e tēvoló, naʻá ku vakai naʻe ikunaʻi ʻe he hako ʻo hoku ngaahi tokouá ʻa e kakai ʻo hoku hakó.\n\n20 Pea naʻe hoko ʻo pehē naʻá ku vakai atu, ʻo mamata ki he kakai ʻo e hako ʻo hoku ngaahi tokouá, kuo nau ikunaʻi ʻa hoku hakó; pea nau ʻalu atu ʻi ha ngaahi fuʻu kakai tokolahi ʻi he funga ʻo e fonuá.\n\n21 Pea naʻá ku mamata kiate kinautolu kuo nau fakataha ʻi ha ngaahi fuʻu kakai tokolahi; pea naʻá ku mamata ki he ngaahi tau mo e ngaahi ongoongo ʻo e ngaahi tau ʻiate kinautolu; pea naʻá ku mamata ki he ʻosi atu ha ngaahi toʻu tangata lahi ʻi he ngaahi tau mo e ngaahi ongoongo ʻo e ngaahi tau.\n\n22 Pea naʻe pehē mai ʻe he ʻāngeló kiate au: Vakai, ko kinautolu ní te nau fakaʻauʻauhifo ʻi he taʻetui.\n\n23 Pea naʻe hoko ʻo pehē naʻá ku vakai, naʻe hili ʻenau fakaʻauʻau hifo ʻi he taʻetuí, naʻa nau hoko ko e kakai lanu fakapoʻupoʻuli mo fakalielia mo ʻuli, pea fonu ʻi he fakapikopiko mo e ngaahi anga-fakalielia kehekehe kotoa pē.\n\n", "1-ne 13": "[center][font_size=26]Vahe 13[/font_size][/center]\n\n[i]ʻOku mamata ʻa Nīfai ʻi ha meʻa-hā-mai ki he siasi ʻo e tēvoló ʻoku fokotuʻu ʻi he lotolotonga ʻo e kau Senitailé, ko hono ʻiloʻi mo hono nofoʻi ʻo ʻAmeliká, ko e mole ha ngaahi konga mahinongofua lahi mo mahuʻinga ʻo e Tohi Tapú, ko e tupu ai ʻa e tuʻunga ʻo e hē ʻa e kau Senitailé, ko e fakafoki mai ʻo e ongoongoleleí, mo hono ʻomai ʻo e tohi ʻo e folofolá ʻi he ngaahi ʻaho fakaʻosí, mo hono langa hake ʻo Saioné. Taʻu 600–592 K.M. nai.[/i]\n\n1 Pea naʻe hoko ʻo pehē naʻe lea mai ʻa e ʻāngeló kiate au, ʻo pehē; Vakai! Pea naʻá ku mamata ʻo vakai ki he ngaahi kakai mo e ngaahi puleʻanga lahi.\n\n2 Pea pehē mai ʻe he ʻāngeló kiate au: Ko e hā ʻokú ke vakai ki aí? Pea naʻá ku pehē ange: ʻOku ou vakai ki he ngaahi kakai mo e ngaahi puleʻanga lahi.\n\n3 Pea naʻá ne pehē mai kiate au: Ko e ngaahi kakai mo e ngaahi puleʻanga ʻeni ʻo e kau Senitailé.\n\n4 Pea naʻe hoko ʻo pehē naʻá ku mamata ʻi he ngaahi puleʻanga ʻo e kau Senitailé, ʻoku fokotuʻu ai ha fuʻu siasi lahi.\n\n5 Pea pehē mai ʻe he ʻāngeló kiate au: Vakai ki he fokotuʻu ʻo ha siasi ʻa ia ʻoku fuʻu fakalielia taha ʻi he ngaahi siasi kehe kotoa pē, ʻa ia ʻokú ne tāmateʻi ʻa e kau māʻoniʻoni ʻa e ʻOtuá, ʻio, pea fakamamahiʻi ʻa kinautolu mo haʻi hifo ʻa kinautolu, mo fakahaʻamongaʻi ʻa kinautolu ʻaki ʻa e haʻamonga ʻo e ukamea, pea taki hifo ʻa kinautolu ki he pōpula.\n\n6 Pea naʻe hoko ʻo pehē naʻá ku vakai ki he fuʻu siasi lahi mo fakalielia ko iá; pea naʻá ku mamata ki he tēvoló pea ko ia naʻá ne fokotuʻu iá.\n\n7 Pea naʻá ku mamata foki ki he koula, mo e siliva, mo e ngaahi silika, mo e ngaahi kofu kula ʻahoʻaho, mo e līneni tuʻovalevale, pea mo e ngaahi faʻahinga kotoa pē ʻo e kofu mahuʻingá; pea naʻá ku mamata ki he kau feʻauaki tokolahi.\n\n8 Pea naʻe lea mai ʻa e ʻāngeló kiate au, ʻo pehē: Vakai ko e koulá, mo e silivá, mo e ngaahi siliká, mo e ngaahi kofu kula ʻahoʻahó, mo e līneni tuʻovalevalé, mo e ngaahi kofu mahuʻingá, mo e kau feʻauakí, ko e ngaahi holi ia ʻa e fuʻu siasi lahi mo fakalielia ko iá.\n\n9 Pea ko e ʻumaʻā foki ko hono fakavīkiviki ʻa e māmaní ʻoku nau fakaʻauha ai ʻa e kau māʻoniʻoni ʻa e ʻOtuá, ʻo ʻohifo ai ʻa kinautolu ki he pōpulá.\n\n10 Pea naʻe hoko ʻo pehē naʻá ku mamata atu ʻo vakai ki ha ngaahi vai lahi, pea naʻe vahevahe ʻe ia ʻa e kau Senitailé mei he hako ʻo hoku ngaahi tokouá.\n\n11 Pea naʻe hoko ʻo pehē naʻe pehē mai ʻe he ʻāngeló kiate au: Vakai ʻoku tō ʻa e houhau ʻo e ʻOtuá ki he hako ʻo ho ngaahi tokouá.\n\n12 Pea naʻá ku vakai atu ʻo mamata ki ha tangata ʻi he lotolotonga ʻo e kau Senitailé, ʻa ia naʻe fakamavaheʻi mei he hako ʻo hoku ngaahi tokouá ʻe he ngaahi vai lahí; pea naʻá ku vakai ki he Laumālie ʻo e ʻOtuá, naʻe hāʻele hifo ia ʻo ueʻi hake ʻa e tangatá; pea ʻalu atu ia ʻi he funga ʻo e ngaahi vai lahí, ʻo aʻu atu ki he hako ʻo hoku ngaahi tokouá, ʻa ia naʻa nau ʻi he fonua ʻo e talaʻofá.\n\n13 Pea naʻe hoko ʻo pehē naʻá ku vakai ki he Laumālie ʻo e ʻOtuá, naʻe ueʻi hake ha kau Senitaile kehe; pea naʻa nau ʻalu atu mei he nofo pōpulá, ʻi he funga ʻo e ngaahi vai lahí.\n\n14 Pea naʻe hoko ʻo pehē naʻá ku vakai ki he ngaahi fuʻu kakai tokolahi ʻo e kau Senitailé ʻi he fonua ʻo e talaʻofá; pea naʻá ku vakai ki he houhau ʻo e ʻOtuá, ʻoku tō ki he hako ʻo hoku ngaahi tokouá; pea naʻe fakamovetevete ʻa kinautolu ʻe he kau Senitailé pea fakamamahiʻi ʻa kinautolu.\n\n15 Pea naʻá ku vakai ki he Laumālie ʻo e ʻEikí, naʻe ʻi he kau Senitailé ia, pea naʻa nau tuʻumālie ʻo nau maʻu ʻa e fonuá ʻo hoko ko honau tofiʻa; pea naʻá ku vakai ʻoku nau lanu-hinehina, pea hoihoifua mo fakaʻofoʻofa ʻaupito, ʻo hangē ko hoku kakaí ʻi he teʻeki fakaʻauha ʻa kinautolú.\n\n16 Pea naʻe hoko ʻo pehē ko au, Nīfai, naʻá ku vakai ko e kau Senitaile ʻa ia kuo nau ʻalu atu mei he nofo pōpulá naʻa nau fakavaivaiʻi ʻa kinautolu ʻi he ʻao ʻo e ʻEikí; pea naʻe ʻiate kinautolu ʻa e māfimafi ʻo e ʻEikí.\n\n17 Pea naʻá ku vakai kuo fakataha ʻa honau ʻuluaki kakai ko e kau Senitailé ʻi he funga ʻo e ngaahi vaí, pea ʻi he funga ʻo e fonuá foki, ke tauʻi ʻa kinautolu.\n\n18 Pea naʻá ku vakai naʻe ʻiate kinautolu ʻa e māfimafi ʻo e ʻOtuá, kae ʻumaʻā foki ʻa e tō ʻa e houhau ʻo e ʻOtuá kiate kinautolu kotoa pē kuo tānaki fakataha ke tau mo kinautolú.\n\n19 Pea ko au, Nīfai, naʻá ku vakai ko e kau Senitaile ʻa ia kuo ʻalu atu mei he nofo pōpulá, naʻe fakahaofi ʻi he māfimafi ʻo e ʻOtuá mei he nima ʻo e ngaahi puleʻanga kehe kotoa pē.\n\n20 Pea naʻe hoko ʻo pehē ko au, Nīfai, naʻá ku vakai kuo nau tuʻumālie ʻi he fonuá; pea naʻá ku vakai ki ha tohi, pea naʻe ʻave holo ia ʻiate kinautolu.\n\n21 Pea naʻe pehē mai ʻe he ʻāngeló kiate au: ʻOkú ke ʻiloʻi ʻa e ʻuhinga ʻo e tohí?\n\n22 Pea naʻá ku pehē ange kiate ia: ʻOku ʻikai te u ʻiloʻi.\n\n23 Peá ne pehē mai: Vakai ʻoku ʻalu atu ia mei he ngutu ʻo ha Siu. Pea ko au, Nīfai, naʻá ku vakai ki ai; pea naʻá ne pehē mai kiate au: Ko e tohi ʻokú ke mamata ki aí ko e lekooti ia ʻo e kau Siú, ʻa ia ʻoku ʻi ai ʻa e ngaahi fuakava ʻa e ʻEikí, ʻa ia kuó ne fai ki he fale ʻo ʻIsilelí; pea ʻoku ʻi ai foki mo ha ngaahi kikite lahi ʻa e kau palōfita māʻoniʻoní; pea ko e lekooti ia ʻoku tatau mo e ngaahi tohi tongitongi ʻa ia ʻoku tuʻu ʻi he ngaahi peleti ʻo e palasá, neongo ʻoku ʻikai ke fuʻu lahi; ka neongo iá, ʻoku tuʻu ʻi ai ʻa e ngaahi fuakava ʻa e ʻEikí, ʻa ia kuó ne fai ki he fale ʻo ʻIsilelí; ko ia, ʻoku ʻaonga lahi ia ki he kau Senitailé.\n\n24 Pea naʻe pehē mai ʻe he ʻāngelo ʻa e ʻEikí kiate au: Kuó ke vakai naʻe ʻalu atu ʻa e tohí mei he ngutu ʻo ha Siu; pea ʻi heʻene ʻalu atu mei he ngutu ʻo ha Siú, naʻe ʻi ai ʻa hono kakato ʻo e ongoongolelei ʻa e ʻEikí, ʻa ia ʻoku fakamoʻoniʻi ʻe he kau ʻaposetolo ʻe toko hongofulu mā uá; pea ʻoku nau fakamoʻoni ʻo fakatatau ki he moʻoni ʻa ia ʻoku ʻi he Lami ʻa e ʻOtuá.\n\n25 Ko ia, ko e ngaahi meʻa ko ʻeni ʻoku ʻalu atu mei he kau Siú ʻoku haohaoa ki he kau Senitailé, ʻo fakatatau mo e moʻoni ʻoku ʻi he ʻOtuá.\n\n26 Pea hili ʻenau ʻalu atu ʻi he nima ʻo e kau ʻaposetolo ʻe toko hongofulu mā ua ʻa e Lamí, mei he kau Siú ki he kau Senitailé, ʻokú ke mamata ki hono fokotuʻu ʻo ha fuʻu siasi lahi mo fakalielia, ʻa ia ʻoku fuʻu fakalielia lahi taha ʻi he ngaahi siasi kehe kotoa pē; he vakai, kuo nau toʻo mei he ongoongolelei ʻa e Lamí ha ngaahi konga lahi ʻa ia ʻoku mahinongofua mo mahuʻinga taha; kae ʻumaʻā foki mo e ngaahi fuakava ʻa e ʻEikí kuo nau toʻo mei ai.\n\n27 Pea kuo nau fai kotoa ʻeni koeʻuhí ke nau lava ʻo fakakeheʻi ʻa e ngaahi hāʻeleʻanga totonu ʻo e ʻEikí, koeʻuhí ke nau fakakuihi ʻa e matá mo fakafefeka ʻa e loto ʻo e fānau ʻa e tangatá.\n\n28 Ko ia, ʻokú ke vakai ʻi he hili ange ʻa e ʻalu atu ʻa e tohí ʻi he nima ʻo e fuʻu siasi lahi mo fakalieliá, ʻoku ʻi ai ha ngaahi konga lahi ʻoku mahinongofua mo mahuʻinga kuo toʻo mei he tohí, ʻa ia ko e tohi ʻa e Lami ʻa e ʻOtuá.\n\n29 Pea hili hono toʻo ʻo e ngaahi meʻa mahinongofua mo mahuʻinga ko iá, ʻe ʻalu atu ia ki he ngaahi puleʻanga kotoa pē ʻo e kau Senitailé; pea hili ʻene ʻalu atu ki he ngaahi puleʻanga kotoa pē ʻo e kau Senitailé; ʻio, ki he kauvai foki ʻe taha ʻo e ngaahi vai lahi ʻa ia kuó ke mamata ki aí, ʻo fou ʻi he kau Senitaile ʻa ia kuo ʻalu atu mei he nofo pōpulá, ʻokú ke vakai—koeʻuhi ko e ngaahi meʻa lahi ʻoku mahinongofua mo mahuʻinga ʻa ia kuo toʻo mei he tohí, ʻa ia naʻe mahinongofua ki he fakakaukau ʻa e fānau ʻa e tangatá, ʻo fakatatau mo hono mahinongofua ʻa ia ʻoku ʻi he Lami ʻa e ʻOtuá—koeʻuhi ko e ngaahi meʻa ko ia ʻa ia kuo toʻo mei he ongoongolelei ʻa e Lamí, ʻoku tūkia ai ha fuʻu kakai tokolahi ʻaupito, ʻio, ʻoku maʻu ai ʻe Sētane ʻa e mālohi lahi kiate kinautolu.\n\n30 Ka neongo iá, kuó ke vakai ko e kau Senitaile kuo nau ʻalu atu mei he nofo pōpulá, pea kuo hakeakiʻi ʻa kinautolu ʻi he māfimafi ʻo e ʻOtuá ʻo nau māʻolunga ange ʻi he ngaahi puleʻanga kehe kotoa pē, ʻi he funga ʻo e fonua ʻa ia ʻoku mahuʻinga lahi hake ʻi he ngaahi fonua kehe kotoa pē, ʻa ia ko e fonua kuo fuakava ʻe he ʻEiki ko e ʻOtuá mo hoʻo tamaí ʻe maʻu ia ʻe hono hakó ke hoko ko e fonua ʻo honau tofiʻá; ko ia, ʻokú ke mamata ʻe ʻikai tuku ʻe he ʻEiki ko e ʻOtuá ke fakaʻauha ʻo ʻosiʻosingamālie ʻe he kau Senitailé ʻa e fefiofi ʻo ho hakó, ʻa ia ʻoku ʻi ho kāingá.\n\n31 Pea ʻe ʻikai foki te ne tuku ʻe ia ke fakaʻauha ʻe he kau Senitailé ʻa e hako ʻo ho ongo taʻoketé.\n\n32 Pea ʻe ʻikai tuku ʻe he ʻEiki ko e ʻOtuá, ke nofo taʻengata ʻa e kau Senitailé ʻi he tuʻunga fakapoʻuli fakamanavahē ko iá, ʻa ia ʻokú ke vakai ʻoku nau ʻi aí, ko e tupu mei he ngaahi konga mahinongofua mo mahuʻinga taha ʻo e ongoongolelei ʻa e Lamí, ʻa ia kuo taʻofi ʻe he siasi fakalielia ko iá, ʻa ia naʻá ke mamata ki hono fokotuʻú.\n\n33 Ko ia ʻoku folofola ʻe he Lami ʻa e ʻOtuá: Te u ʻaloʻofa ki he kau Senitailé, kae fakahoko ha fuʻu tautea lahi ki he toenga ʻo e fale ʻo ʻIsilelí.\n\n34 Pea naʻe hoko ʻo pehē naʻe lea mai ʻa e ʻāngelo ʻa e ʻEikí kiate au ʻo pehē: Vakai, ʻoku folofola ʻe he Lami ʻa e ʻOtuá, hili ʻeku tauteaʻi ʻa e toenga ʻo e fale ʻo ʻIsilelí—pea ko e toenga ʻa ia ʻoku ou lau ki aí ko e hako ia ʻo hoʻo tamaí—ko ia, ʻo ka hili ʻeku ʻaʻahi kiate kinautolu ʻi he tauteá, peá u teʻia ʻa kinautolu ʻi he nima ʻo e kau Senitailé, pea hili ʻa e toe fuʻu fai angahala lahi ʻa e kau Senitailé koeʻuhi ko e ngaahi konga mahinongofua mo mahuʻinga taha ʻo e ongoongolelei ʻa e Lamí ʻa ia kuo taʻofi ʻe he siasi fakalielia ko iá, ʻa ia ko e faʻē ʻa e kau feʻauakí, ʻoku folofola ʻe he Lamí—te u ʻaloʻofa ki he kau Senitailé ʻi he ʻaho ko iá, ko ia te u ʻomi ai kiate kinautolu, ʻi hoku mālohi ʻoʻokú, ʻa e konga lahi ʻo ʻeku ongoongoleleí, ʻa ia ʻe mahinongofua mo mahuʻinga, ʻoku folofola ʻe he Lamí.\n\n35 He vakai, ʻoku folofola ʻe he Lami: Te u fakahā au ki ho hakó, koeʻuhi ke nau tohi ʻa e ngaahi meʻa lahi ʻa ia te u fakahā kiate kinautolu, ʻa ia ʻe mahinongofua mo mahuʻinga; pea ka hili ʻa e fakaʻauha ʻo ho hakó, pea fakaʻauʻau hifo ʻi he taʻetui, kae ʻumaʻā foki mo e hako ʻo ho ongo taʻoketé, vakai, ʻe fufuuʻi ʻa e ngaahi meʻá ni, ke toki ʻomi ki he kau Senitailé, ʻi he foaki mo e mālohi ʻo e Lamí.\n\n36 Pea ʻe tohi ʻi ai ʻa ʻeku ongoongoleleí, ʻoku folofola ʻe he Lamí, mo ʻeku maká mo ʻeku fakamoʻuí.\n\n37 Pea ʻoku monūʻia ʻa kinautolu ʻe feinga ke ʻomi ʻa hoku Saioné ʻi he ʻaho ko iá, he te nau maʻu ʻa e foaki mo e mālohi ʻo e Laumālie Māʻoniʻoní; pea kapau te nau kātaki ki he ngataʻangá ʻe hiki hake ʻa kinautolu ʻi he ʻaho fakaʻosí, pea ʻe fakamoʻui ʻa kinautolu ʻi he puleʻanga taʻengata ʻo e Lamí; pea ʻilonga ʻa kinautolu ʻe fakahā ʻa e ongoongo ʻo e melinó, ʻio, ʻa e ongoongo ʻo e fiefia lahí, hono ʻikai te nau fakaʻofoʻofa ʻi he ngaahi moʻungá.\n\n38 Pea naʻe hoko ʻo pehē naʻá ku vakai ki he toenga ʻo e hako ʻo hoku ngaahi tokouá, kae ʻumaʻā foki mo e tohi ʻo e Lami ʻa e ʻOtuá, ʻa ia kuo ʻalu atu ʻi he ngutu ʻo e Siú, pea fou mai ia ʻi he kau Senitailé ki he toenga ʻo e hako ʻo hoku ngaahi tokouá.\n\n39 Pea hili ʻene aʻu atu kiate kinautolú, naʻá ku vakai ki he ngaahi tohi kehe, ʻa ia naʻe ʻomai ʻi he māfimafi ʻo e Lamí, mei he kau Senitailé kiate kinautolu, koeʻuhi ke fakamahino ki he kau Senitailé mo e toenga ʻo e hako ʻo hoku ngaahi tokouá, kae ʻumaʻā foki mo e kau Siu ʻa ia kuo movetevete ʻi he funga ʻo e māmaní kotoa pē, ʻoku moʻoni ʻa e ngaahi lekooti ʻa e kau palōfitá mo e kau ʻaposetolo ʻe toko hongofulu mā ua ʻa e Lamí.\n\n40 Pea naʻe lea mai ʻa e ʻāngeló kiate au ʻo pehē: Ko e ngaahi lekooti fakamuimui ko ʻeni, ʻa ia kuó ke mamata ki ai ʻi he kau Senitailé, te ne fakamoʻoniʻi ʻa hono moʻoni ʻo e ʻuluakí, ʻa ia ʻoku ʻo e kau ʻaposetolo ʻe toko hongofulu mā ua ʻa e Lamí, pea te nau fakamahinoʻi ʻa e ngaahi meʻa mahinongofua mo mahuʻinga ʻa ia kuo toʻo mei aí; pea ʻe fakahā ia ki he faʻahinga, mo e ngaahi lea, mo e kakai fulipē, ko e Lami ʻa e ʻOtuá ko e ʻAlo ia ʻo e Tamai Taʻengatá, pea ko e Fakamoʻui ʻo e māmaní; pea kuo pau ke haʻu ʻa e kakai fulipē kiate ia, pē ʻe ʻikai fakamoʻui ʻa kinautolu.\n\n41 Pea kuo pau ke nau haʻu ʻo fakatatau mo e ngaahi folofola ʻe folofola ʻaki ʻe he fofonga ʻo e Lamí; pea ʻe fakahā ʻa e ngaahi folofola ʻa e Lamí ʻi he ngaahi lekooti ʻa ho hakó, pea pehē foki ʻi he ngaahi lekooti ʻa e kau ʻaposetolo ʻe toko hongofulu mā ua ʻa e Lamí; ko ia ʻe fakatahaʻi ʻa kinaua ke na taha; he ʻoku ʻi ai ʻa e ʻOtua pē taha mo e Tauhi-sipi pē taha ki he māmaní kotoa.\n\n42 Pea ʻe hoko ʻa e taimi te ne fakahā ai ia ki he ngaahi puleʻanga kotoa pē, ki he kau Siú kae ʻumaʻā foki mo e kau Senitailé fakatouʻosi; pea hili ʻene fakahā ia ʻe ia ki he kau Siú pea ki he kau Senitailé foki, te ne toki fakahā ia ki he kau Senitailé pea ki he kau Siú foki, pea ʻe muʻomuʻa ʻa e muimuí, pea ʻe muimui ʻa e muʻomuʻá.\n\n", "1-ne 14": "[center][font_size=26]Vahe 14[/font_size][/center]\n\n[i]ʻOku fakahā ʻe ha ʻāngelo kia Nīfai ʻa e ngaahi tāpuaki mo e ngaahi malaʻia ʻe tō ki he kau Senitailé—ʻOku ua pē ʻa e siasí: ko e siasi ʻo e Lami ʻa e ʻOtuá mo e siasi ʻo e tēvoló—ʻOku fakatangaʻi ʻa e Kau Māʻoniʻoni ʻa e ʻOtuá ʻi he ngaahi puleʻanga kotoa pē ʻe he fuʻu siasi lahi mo fakalieliá—ʻE tohi ʻe he ʻAposetolo ko Sioné ʻo kau ki he ngataʻanga ʻo e māmaní. Taʻu 600–592 K.M. nai.[/i]\n\n1 Pea ʻe hoko ʻo pehē, kapau ʻe tokanga ʻa e kau Senitailé ki he Lami ʻa e ʻOtuá ʻi he ʻaho ʻa ia te ne fakahā ai ia kiate kinautolu ʻi he folofolá, kae ʻumaʻā foki ʻi he māfimafi, ʻi he ngaahi ngāue, ki hono toʻo atu ʻo honau ngaahi tūkiaʻangá—\n\n2 Pea ʻikai fakafefeka honau lotó ki he Lami ʻa e ʻOtuá, ʻe lau ʻa kinautolu fakataha mo e hako ʻo hoʻo tamaí; ʻio, ʻe lau ʻa kinautolu fakataha mo e fale ʻo ʻIsilelí; pea te nau hoko ko e kakai monūʻia ʻi he funga ʻo e fonua ʻo e talaʻofá ʻo taʻengata; ʻe ʻikai toe fakapōpulaʻi ʻa kinautolu; pea ʻe ʻikai toe veuki ʻa e fale ʻo ʻIsilelí.\n\n3 Pea ko e luo lahi, ʻa ia kuo keli maʻanautolu ʻe he fuʻu siasi lahi mo fakalieliá, ʻa ia naʻe fokotuʻu ʻe he tēvoló mo ʻene fānaú, ke ne tohoakiʻi atu ʻa e laumālie ʻo e tangatá ki heli—ʻio, ʻa e fuʻu luo lahi ko ia ʻa ia kuo keli ke fakaʻauha ai ʻa e tangatá, ʻe fakafonu ia ʻaki ʻa e faʻahinga naʻa nau keli iá, ʻo aʻu ki honau fakaʻauha ke ʻosiʻosingamālie, ʻoku folofola ʻe he Lami ʻa e ʻOtuá; kae ʻikai ko e fakaʻauha ʻo e laumālié, kā ko hono laku ki he heli ko ia ʻoku ʻikai hano ngataʻangá.\n\n4 He vakai, ʻoku tatau ʻeni mo hono fakapōpulaʻi ʻo e tēvoló, pea fakatatau foki mo e fakamaau totonu ʻa e ʻOtua, kiate kinautolu kotoa pē ʻe fai ʻa e ngāue ʻo e fai angahala mo e fakalielia ʻi hono ʻaó.\n\n5 Pea naʻe hoko ʻo pehē naʻe lea mai ʻa e ʻāngeló kiate au, ko Nīfai, ʻo pehē: Kuó ke vakai, kapau ʻe fakatomala ʻa e kau Senitaile, ʻe lelei ia kiate kinautolu; pea ʻokú ke ʻiloʻi foki ʻa e ngaahi fuakava ʻa e ʻEikí ki he fale ʻo ʻIsilelí; pea kuó ke fanongo foki, ko ia ia ʻoku ʻikai fakatomalá kuo pau ke ʻauha.\n\n6 Ko ia, malaʻia ki he kau Senitailé ʻo kapau te nau fakafefeka honau lotó ki he Lami ʻa e ʻOtua.\n\n7 He ʻe hokosia ʻa e taimi, ʻoku folofola ʻe he Lami ʻa e ʻOtuá, ʻa ia te u fai ai ha ngāue maʻongoʻonga mo fakaofo ʻi he fānau ʻa e tangatá; ko ha ngāue ʻa ia ʻe taʻengata, ʻi hano tafaʻaki pē—pe ki hono fakalotoʻi ʻo kinautolu ki he melinó mo e moʻui taʻengatá, pe ki hono tuku ʻo kinautolu ki he fefeka ʻo honau lotó mo e fakakuihi ʻo honau ʻatamaí, ʻo aʻu ki hono fakapōpulaʻi ʻa kinautolu, kae ʻumaʻā foki honau fakaʻauha, fakatuʻasino mo fakalaumālie fakatouʻosi, ʻo fakatatau mo e fakapōpula ʻa e tēvoló, ʻa ia kuó u lau ki aí.\n\n8 Pea naʻe hoko ʻo pehē ʻi he ʻosi lea ʻaki ʻe he ʻāngeló ʻa e ngaahi lea ní, naʻá ne pehē mai kiate au: ʻOkú ke manatu koā ki he ngaahi fuakava ʻa e Tamaí ki he fale ʻo ʻIsilelí? Naʻá ku pehē ange kiate ia: ʻIo.\n\n9 Pea naʻe hoko ʻo pehē naʻá ne pehē mai kiate au: Hanga atu, ʻo vakai ki he fuʻu siasi lahi mo fakalielia ʻa ia ko e faʻē ʻa e ngaahi meʻa fakalieliá, ʻa ia ko hono tupuʻangá ko e tēvoló.\n\n10 Pea naʻá ne pehē mai kiate au: Vakai, ʻoku ʻi ai ʻa e siasi ʻe ua pē; ko e taha ko e siasi ʻo e Lami ʻa e ʻOtuá, pea ko e tahá ko e siasi ʻo e tēvoló; ko ia, ʻilonga ia ʻoku ʻikai kau ki he siasi ʻo e Lami ʻa e ʻOtuá ʻoku kau ia ki he fuʻu siasi ko ia, ʻa ia ko e faʻē ʻa e ngaahi meʻa fakalieliá; pea ko e feʻauaki ia ʻo e māmaní kotoa pē.\n\n11 Pea naʻe hoko ʻo pehē naʻá ku hanga atu ʻo vakai ki he feʻauaki ʻo e māmaní kotoa pē, pea naʻe heka ia ʻi he fuʻu vai lahí; pea naʻá ne pule ki he māmaní kotoa pē pea ʻi he ngaahi puleʻanga, mo e ngaahi faʻahinga, mo e ngaahi lea, mo e kakai fulipē.\n\n12 Pea naʻe hoko ʻo pehē naʻá ku mamata ki he siasi ʻo e Lami ʻa e ʻOtuá, pea naʻe tokosiʻi, koeʻuhi ko e fai angahala mo e ngaahi anga-fakalielia ʻa e feʻauaki ʻa ia naʻe heka ʻi he ngaahi vai lahí; ka neongo iá, naʻá ku vakai naʻe ʻi he funga kotoa ʻo māmaní ʻa e siasi ʻo e Lamí, ʻa ia ko e kau māʻoniʻoni ʻa e ʻOtuá, ʻa ia naʻa nau ʻi he funga ʻo e māmaní foki; pea naʻe siʻi ʻa ʻenau pule ʻi he funga ʻo e māmaní, koeʻuhi ko e fai angahala ʻa e fuʻu feʻauaki ʻa ia naʻá ku mamata ki aí.\n\n13 Pea naʻe hoko ʻo pehē naʻá ku vakai naʻe tānaki fakataha ʻe he fuʻu faʻē ʻo e ngaahi fakalieliá ʻa e fuʻu kakai tokolahi ʻi he funga ʻo e māmaní kotoa, ʻi he ngaahi puleʻanga kotoa pē ʻo e kau Senitailé, koeʻuhi ke tauʻi ʻa e Lami ʻa e ʻOtuá.\n\n14 Pea naʻe hoko ʻo pehē ko au, Nīfai, naʻá ku vakai ki he mālohi ʻo e Lami ʻa e ʻOtuá, pea naʻe tō ia ki he kau māʻoniʻoni ʻo e siasi ʻo e Lamí, pea ki he kakai ʻo e fuakava ʻo e ʻEikí, ʻa ia kuo fakamovetevete ki he funga kotoa ʻo e māmaní; pea naʻe fakamahafu ʻa kinautolu ʻaki ʻa e māʻoniʻoní pea mo e mālohi ʻo e ʻOtua ʻi he fuʻu nāunau lahi.\n\n15 Pea naʻe hoko ʻo pehē naʻá ku vakai naʻe huaʻi hifo ʻa e houhau ʻo e ʻOtuá ki he fuʻu siasi lahi mo fakalieliá, ko ia naʻe ʻi ai ʻa e ngaahi tau mo e ngaahi ongoongo ʻo e ngaahi tau ʻi he ngaahi puleʻanga mo e ngaahi faʻahinga kotoa pē ʻo e māmaní.\n\n16 Pea ʻi he kamata ke ʻi ai ʻa e ngaahi tau mo e ngaahi ongoongo ʻo e ngaahi tau ʻi he ngaahi puleʻanga kotoa pē ʻa ia naʻe kau ki he faʻē ʻa e ngaahi meʻa fakalieliá, naʻe lea ʻa e ʻāngeló kiate au ʻo pehē: Vakai, ʻoku ʻi he faʻē ʻa e kau feʻauakí ʻa e houhau ʻo e ʻOtuá; pea vakai, ʻokú ke mamata ki he ngaahi meʻá ni kotoa pē—\n\n17 Pea ʻo ka hokosia ʻa e ʻaho ʻe huaʻi hifo ai ʻa e houhau ʻo e ʻOtuá ki he faʻē ʻa e kau feʻauakí, ʻa ia ko e fuʻu siasi lahi mo fakalielia ʻo e māmaní kātoá, ʻa ia ko hono tupuʻangá ko e tēvoló, ʻe toki kamata, ʻi he ʻaho ko iá, ʻa e ngāue ʻa e Tamaí, ko e teuteu ʻa e hala ki hono fakahoko ʻo ʻene ngaahi fuakava, ʻa ia kuó ne fai ki hono kakai ʻa ia ʻoku ʻo e fale ʻo ʻIsilelí.\n\n18 Pea naʻe hoko ʻo pehē naʻe lea mai ʻa e ʻāngeló kiate au ʻo pehē: Vakai!\n\n19 Pea naʻá ku sio atu ʻo vakai ki ha tangata, pea naʻá ne kofu ʻaki ʻa e pulupulu hinehina.\n\n20 Pea naʻe pehē mai ʻe he ʻāngeló kiate au: Vakai ko e toko taha ʻo e kau ʻaposetolo ʻe toko hongofulu mā ua ʻa e Lamí.\n\n21 Vakai, te ne mamata mo tohi ʻa e toenga ʻo e ngaahi meʻá ni; ʻio, kae ʻumaʻā foki mo ha ngaahi meʻa lahi ʻa ia kuo hoko.\n\n22 Pea te ne tohi foki ʻo kau ki he ngataʻanga ʻo e māmaní.\n\n23 Ko ia, ʻoku totonu mo moʻoni ʻa e ngaahi meʻa te ne tohí; pea vakai kuo tohi ia ʻi he tohi naʻá ke mamata ki ai ʻoku ʻalu atu mei he ngutu ʻo e Siú; pea ʻi he taimi ʻoku ʻalu atu ai ia mei he ngutu ʻo e Siú, pe, ʻi he taimi naʻe ʻalu atu ai ʻa e tohí mei he ngutu ʻo e Siú, ko e ngaahi meʻa naʻe tohí naʻe mahinongofua mo haohaoa, pea fuʻu mahuʻinga mo mahinongofua taha ki he ʻatamai ʻo e kakai kotoa pē.\n\n24 Pea vakai, ko e ngaahi meʻa ʻe tohi ʻe he ʻaposetolo ko ia ʻa e Lamí, ko e ngaahi meʻa lahi ia ʻa ia kuó ke mamata ki ai; pea vakai, te ke mamata ki hono toé.\n\n25 Ka ko e ngaahi meʻa te ke mamata ki ai ʻamuí ke ʻoua naʻá ke tohi ia; he kuo tuʻutuʻuni ʻe he ʻEiki ko e ʻOtuá ki he ʻaposetolo ʻa e Lami ʻa e ʻOtuá ke ne tohi ia.\n\n26 Kae ʻumaʻā foki ha niʻihi kehe foki, kuó ne fakahā ki ai ʻa e ngaahi meʻa kotoa pē, pea kuo nau tohi ia; pea kuo fakamaʻu ia ke toki fakahā mai ʻi hono tuʻunga haohaoá, ʻo fakatatau ki he moʻoni ʻoku ʻi he Lamí, kae ʻoua kuo hokosia ʻa e taimi ʻoku finangalo ki ai ʻa e ʻEikí, ki he fale ʻo ʻIsilelí.\n\n27 Pea ko au, Nīfai, naʻá ku fanongo mo fakamoʻoni, ko e hingoa ʻo e ʻaposetolo ʻa e Lamí ko Sione, ʻo hangē ko e lea ʻa e ʻāngeló.\n\n28 Pea vakai, ko au, Nīfai, kuo tuʻutuʻuni kiate au ke ʻoua naʻá ku tohi ʻa e toenga ʻo e ngaahi meʻa ʻa ia naʻá ku mamata mo fanongo ki aí; ko ia ʻoku feʻunga kiate au ʻa e ngaahi meʻa kuó u tohí; pea kuó u tohi pē ha konga siʻi ʻo e ngaahi meʻa naʻá ku mamata ki aí.\n\n29 Pea ʻoku ou fakamoʻoni naʻá ku mamata ki he ngaahi meʻa naʻe mamata ki ai ʻa ʻeku tamaí, pea naʻe fakahā ia kiate au ʻe he ʻāngelo ʻa e ʻEikí.\n\n30 Pea ko ʻeni ʻoku ou fakaʻosi ʻeku lea ʻo kau ki he ngaahi meʻa naʻá ku mamata ki ai ʻi he lolotonga ʻave au ʻe he Laumālié; pea kapau kuo ʻikai ke tohi ʻa e ngaahi meʻa kotoa pē naʻá ku mamata ki aí, ka ʻoku moʻoni pē ʻa e ngaahi meʻa kuó u tohí. Pea ʻoku pehē pē. ʻĒmeni.\n\n", "1-ne 15": "[center][font_size=26]Vahe 15[/font_size][/center]\n\n[i]ʻE maʻu ʻe he hako ʻo Līhaí ʻa e ongongoleleí mei he kau Senitailé ʻi he ngaahi ʻaho fakaʻosí—ʻOku fakatatau hono tānaki ʻo ʻIsilelí ki ha fuʻu ʻōlive ʻa ia ʻe toe fakahoko ki ai hono ngaahi vaʻa totonú—ʻOku fakamatalaʻi ʻe Nīfai ʻa e meʻa-hā-mai ʻo e ʻakau ʻo e moʻuí peá ne fakamatala ki he fakamaau totonu ʻa e ʻOtuá ʻi hono vahevahe ʻo e kau angahalá mei he kau māʻoniʻoní. Taʻu 600–592 K.M. nai.[/i]\n\n1 Pea naʻe hoko ʻo pehē ʻi he hili ʻa e ʻave au, Nīfai, ʻe he Laumālié, peá u mamata ki he ngaahi meʻá ni kotoa pē, peá u foki ki he fale fehikitaki ʻo ʻeku tamaí.\n\n2 Pea naʻe hoko ʻo pehē naʻá ku sio ki hoku ngaahi tokouá, pea naʻa nau lolotonga fakakikihi ʻiate kinautolu ʻo kau ki he ngaahi meʻa kuo lea ʻaki kiate kinautolu ʻe heʻeku tamaí.\n\n3 He ko e moʻoni naʻe lahi ʻa e ngaahi meʻa lalahi naʻá ne leaʻaki kiate kinautolu, ʻa ia naʻe mahinongataʻa, ʻo kapau ʻe ʻikai fehuʻi ʻe ha tangata ki he ʻEikí; pea ko e meʻa ʻi he fefeka honau lotó, ko ia naʻe ʻikai te nau falala ki he ʻEikí ʻo hangē ko meʻa naʻe totonu ke nau faí.\n\n4 Pea ko ʻeni ko au, Nīfai, naʻe mamahi hoku lotó koeʻuhi ko e fefeka ʻo honau lotó, pea koeʻuhi foki, ko e ngaahi meʻa ʻa ia kuó u mamata ki aí, pea naʻá ku ʻiloʻi kuo pau ke hoko ia koeʻuhi ko e fai angahala lahi fau ʻa e fānau ʻa e tangatá.\n\n5 Pea naʻe hoko ʻo pehē naʻe mafasia hoku lotó ko e tupu mei hoku ngaahi faingataʻaʻiá, he naʻá ku tui ʻoku lahi ange ʻa hoku ngaahi faingataʻaʻiá ʻi he mamahi kotoa pē, koeʻuhi ko e fakaʻauha ʻo hoku kakaí, he kuó u vakai ki heʻenau toó.\n\n6 Pea naʻe hoko ʻo pehē ʻi he hili ʻeku maʻu ha iví naʻá ku lea ange ki hoku ngaahi tokouá, ʻi heʻeku fie ʻilo meiate kinautolu ʻa e ʻuhinga ʻo ʻenau ngaahi fakakikihí.\n\n7 Pea nau pehē mai: Vakai, ʻoku ʻikai mahino kiate kimautolu ʻa e ngaahi lea kuo lea ʻaki ʻe heʻetau tamaí ʻo kau ki he ngaahi vaʻa totonu ʻo e fuʻu ʻōlivé, pea toe kau foki ki he kau Senitailé.\n\n8 Pea naʻá ku pehē ange kiate kinautolu: Kuo mou fehuʻi koā ki he ʻEikí?\n\n9 Pea nau pehē mai kiate au: Kuo ʻikai; he ʻoku ʻikai fakahā mai ʻe he ʻEikí ha meʻa pehē kiate kimautolu.\n\n10 Vakai, naʻá ku pehē ange kiate kinautolu: Ko e hā ʻoku ʻikai te mou tauhi ai ʻa e ngaahi fekau ʻa e ʻEikí? Ko e hā te mou fie malaʻia ai ko e tupu ʻi he fefeka ʻo homou lotó?\n\n11 ʻOku ʻikai te mou manatuʻi koā ʻa e ngaahi meʻa kuo folofola ʻaki ʻe he ʻEikí?—Kapau ʻe ʻikai te mou fakafefeka homou lotó, pea mou kole kiate au ʻi he tui, ʻo ʻamanaki te mou maʻu, ʻi hoʻomou tauhi faivelenga ʻeku ngaahi fekaú, ko e moʻoni ʻe fakahā ʻa e ngaahi meʻá ni kiate kimoutolu.\n\n12 Vakai, ʻoku ou pehē kiate kimoutolu, naʻe fakatatau ʻa e fale ʻo ʻIsilelí ki ha fuʻu ʻōlive, ʻi he Laumālie ʻo e ʻEikí ʻa ia naʻe ʻi heʻetau tamaí; pea vakai ʻikai kuo fesiʻi ʻa kitautolu mei he fale ʻo ʻIsilelí, pea ʻikai ko ha vaʻa koā ʻa kitautolu ʻo e fale ʻo ʻIsilelí?\n\n13 Pea ko ʻeni, ko e ʻuhinga ʻo e lea ʻa ʻetau tamaí ʻo kau ki he fakahoko ʻo e ngaahi vaʻa totonú ʻi hono kakato ʻo e kau Senitailé, ʻe aʻu ki he ngaahi ʻaho fakamuí, ʻi he fakaʻauʻauhifo ʻi he taʻetui ʻa hotau hakó, ʻio, ʻi he ngaahi taʻu lahi, mo e ngaahi toʻu tangata lahi ʻi he hili ʻa e hā mai ʻa e Mīsaiá ʻi he sino ki he fānau ʻa e tangatá, ʻe toki ʻomi hono kakato ʻo e ongoongolelei ʻa e Mīsaiá ki he kau Senitailé, pea mei he kau Senitailé ki he toenga ʻo hotau hakó—\n\n14 Pea ʻi he ʻaho ko iá ʻe ʻilo ʻe he toenga ʻo hotau hakó ʻoku nau ʻo e fale ʻo ʻIsilelí, pea ko kinautolú ko e kakai ʻo e fuakava ʻo e ʻEikí; pea te nau toki ʻiloʻi pea maʻu ʻa e ʻilo ki heʻenau ngaahi kuí, kae ʻumaʻā foki ʻa e ʻilo ki he ongoongolelei ʻa honau Huhuʻí, ʻa ia naʻe akoʻi ki heʻenau ngaahi tamaí ʻe ia; ko ia, te nau maʻu ʻa e ʻilo ki honau Huhuʻi mo e ngaahi tefitoʻi meʻa ʻo ʻene ngaahi tokāteliné, koeʻuhi ke nau ʻiloʻi pe ʻe fēfē ʻenau haʻu kiate ia ʻo moʻuí:\n\n15 Pea ʻe ʻikai koā te nau nēkeneka ʻi he ʻaho ko iá, pea ʻoatu ʻa e fakafetaʻi ki honau ʻOtua taʻengata, ko honau makatuʻú mo honau fakamoʻuí? ʻIo, ʻe ʻikai koā te nau maʻu ʻi he ʻaho ko iá ʻa e ivi mo e meʻakai mei he vaine moʻoní? ʻIo, ʻe ʻikai koā te nau haʻu ki he lotoʻā sipi moʻoni ʻa e ʻOtuá?\n\n16 Vakai, ʻoku ou pehē kiate kimoutolu, ʻIo; ʻe toe manatuʻi ʻa kinautolu fakataha mo e fale ʻo ʻIsilelí; pea ʻe fakahoko ʻa kinautolu, ʻa ia ko e vaʻa totonu ʻo e fuʻu ʻōlivé, ki he fuʻu ʻōlive totonú.\n\n17 Pea ko e ʻuhinga ʻeni ʻo e lea ʻa ʻetau tamaí; pea ko ʻene ʻuhingá ʻe ʻikai hoko ia kae ʻoua kuo hili honau fakamoveteveteʻi ʻe he kau Senitailé; pea ko ʻene ʻuhingá ʻe fakafou mai ia ʻi he kau Senitailé, koeʻuhi ke lava ʻo fakahā ʻe he ʻEikí ʻa hono māfimafi ki he kau Senitailé, koeʻuhi ko e ʻuhinga tatau mo ia ʻe liʻaki ai ia ʻe he kau Siú, pe ko e fale ʻo ʻIsilelí.\n\n18 Ko ia, kuo ʻikai lau ʻa ʻetau tamaí ki hotau hakó pē, ka ki he fale kotoa foki ʻo ʻIsilelí, ʻo ʻuhinga ki he fuakava ʻa ia ʻe fakahoko ʻi he ngaahi ʻaho fakaʻosí; ʻa ia ko e fuakava naʻe fai ʻe he ʻEikí ki heʻetau tamai ko ʻĒpalahamé, ʻo ne folofola: ʻE monūʻia ʻi ho hakó ʻa e ngaahi faʻahinga kotoa pē ʻo e māmaní.\n\n19 Pea naʻe hoko ʻo pehē ko au, Nīfai, naʻá ku lea lahi kiate kinautolu ʻo kau ki he ngaahi meʻá ni; ʻio, naʻá ku lea kiate kinautolu ʻo kau ki hono fakafoki mai ʻo e kau Siú ʻi he ngaahi ʻaho fakaʻosí.\n\n20 Pea naʻá ku lau kiate kinautolu ʻa e ngaahi lea ʻa ʻĪsaiá, ʻa ia naʻá ne lea ʻo kau ki he fakafoki ʻo e kau Siú, pe ko e fale ʻo ʻIsilelí; pea hili honau fakafokí ʻe ʻikai toe veuveuki ʻa kinautolu, pea ʻe ʻikai toe fakamovetevetea ʻa kinautolu. Pea naʻe hoko ʻo pehē naʻá ku lea ʻaki ha ngaahi lea lahi ki hoku ngaahi tokouá, pea naʻa nau fiemālie ai, ʻo nau fakavaivaiʻi ʻa kinautolu ʻi he ʻao ʻo e ʻEikí.\n\n21 Pea naʻe hoko ʻo pehē naʻa nau toe lea mai kiate au ʻo pehē: Ko e hā ʻa e ʻuhinga ʻo e meʻa ʻa ia naʻe mamata ki ai ʻa ʻetau tamaí ʻi ha misí? Ko e hā ʻa e ʻuhinga ʻo e fuʻu ʻakau ʻa ia naʻá ne mamata ki aí?\n\n22 Pea naʻá ku pehē ange kiate kinautolu: Ko e fakataipe ia ʻo e fuʻu ʻakau ʻo e moʻuí.\n\n23 Pea nau pehē mai kiate au: Ko e hā ʻa e ʻuhinga ʻo e vaʻa ukamea ʻa ia naʻe mamata ki ai ʻa ʻetau tamaí, ʻa ia naʻe fakatau ki he fuʻu ʻakaú?\n\n24 Pea naʻá ku pehē ange kiate kinautolu, ko e folofola ia ʻa e ʻOtuá, pea ʻilonga ʻa kinautolu ʻe tokanga ki he folofola ʻa e ʻOtuá, ʻo piki maʻu ki aí, ʻe ʻikai te nau teitei mate; pea ʻe ʻikai foki lava ke ikunaʻi ʻa kinautolu ʻe he ngaahi ʻahiʻahi mo e ngaahi ngahau vela ʻa e filí ke fakakuihi mo tohoakiʻi atu ʻa kinautolu ki he fakaʻauhá.\n\n25 Ko ia, ko au, Nīfai, naʻá ku naʻinaʻi kiate kinautolu ke nau tokanga ki he folofola ʻa e ʻEikí; ʻio, naʻá ku naʻinaʻi kiate kinautolu ʻaki ʻa e ivi kotoa ʻo hoku laumālié mo e mālohi kotoa naʻe ʻiate aú ke nau tokanga ki he folofola ʻa e ʻOtuá pea manatu ke tauhi maʻu ai pē ʻa ʻene ngaahi fekaú ʻi he meʻa kotoa pē.\n\n26 Pea naʻa nau pehē mai kiate au: Ko e hā ʻa e ʻuhinga ʻo e vaitafe naʻe mamata ki ai ʻa ʻetau tamaí?\n\n27 Pea naʻá ku pehē ange kiate kinautolu ko e vai naʻe mamata ki ai ʻa ʻeku tamaí ko e ʻulí ia; pea naʻe lahi pehē fau ʻa e moʻua ʻa ʻene fakakaukaú ki he ngaahi meʻa kehé ko ia naʻe ʻikai ai te ne tokangaʻi hono ʻuli ʻo e vaí.\n\n28 Pea naʻá ku pehē ange kiate kinautolu ko e vanu fakamanavahē ia, ʻa ia ʻokú ne vaheʻi ʻa e kau angahalá mei he ʻakau ʻo e moʻuí, kae ʻumaʻā foki mei he kau māʻoniʻoni ʻa e ʻOtuá.\n\n29 Pea naʻá ku pehē ange kiate kinautolu ko e fakatātā ia ʻo e heli fakamanavahē, ʻa ia naʻe pehē mai ʻe he ʻāngeló kiate au kuo teuteu maʻá e kau fai angahalá.\n\n30 Pea naʻá ku pehē ange kiate kinautolu naʻe toe mamata foki ʻa ʻetau tamaí naʻe vaheʻi ʻa e kau angahalá mei he kau māʻoniʻoní ʻe he fakamaau totonu ʻa e ʻOtuá; pea ko hono ngingilá ʻoku hangē ko e maama ʻo e ulo ʻo ha afi kakaha, ʻa ia ʻoku ʻalu hake ki he ʻOtuá ʻo taʻengata pea taʻengata, pea ʻoku ʻikai hano ngataʻanga.\n\n31 Pea nau pehē mai kiate au: ʻOku ʻuhinga koā ʻa e meʻá ni ki he fakamamahiʻi ʻo e sinó ʻi he ngaahi ʻaho ʻo e nofo ʻahiʻahiʻangá, pe ʻoku ʻuhinga koā ia ki he tuʻunga fakaʻosi ʻo e laumālié ʻi he hili ʻa e mate ʻo e sino fakamatelié, pe ʻoku ʻuhinga ia ki he ngaahi meʻa ʻoku fakamatelié?\n\n32 Pea naʻe hoko ʻo pehē naʻá ku pehē ange kiate kinautolu ko e fakatātā ia ʻo e ngaahi meʻa ʻoku fakamatelie mo fakalaumālie fakatouʻosi; koeʻuhi ʻe hoko ʻa e ʻaho ʻa ia kuo pau ʻe fakamāuʻi ai ʻa kinautolu ʻi heʻenau ngaahi ngāué, ʻio, ʻa e ngaahi ngāue ʻa ia naʻe fai ʻe he sino fakamatelie ʻi honau ngaahi ʻaho ʻo e nofo ʻahiʻahiʻangá.\n\n33 Ko ia, kapau te nau mate ʻi heʻenau fai angahalá, kuo pau ke kapusi atu foki ʻa kinautolu ki tuʻa, mei he ngaahi meʻa ʻoku fakalaumālié, ʻa ia ʻoku kau ki he māʻoniʻoní, ko ia, kuo pau ke ʻomai ʻa kinautolu ke nau tutuʻu ʻi he ʻao ʻo e ʻOtuá, ke fakamāuʻi ʻo fakatatau ki heʻenau ngaahi ngāué, pea kapau naʻe ʻuli ʻenau ngaahi ngāué kuo pau te nau ʻuli; pea kapau ʻoku nau ʻuli kuo pau leva ʻe ʻikai te nau lava ʻo nofo ʻi he puleʻanga ʻo e ʻOtuá; ka ne pehē, kuo pau ke ʻuli foki mo e puleʻanga ʻo e ʻOtuá.\n\n34 Kae vakai, ʻoku ou pehē kiate kimoutolu, ʻoku ʻikai ʻuli ʻa e puleʻanga ʻo e ʻOtuá; pea ʻoku ʻikai lava ʻo hū ha meʻa ʻoku taʻemaʻa ki he puleʻanga ʻo e ʻOtuá; ko ia, ʻoku pau ai ke teuteuʻi ha potu ʻo e ʻuli maʻá e meʻa ʻoku ʻulí.\n\n35 Pea ʻoku ʻi ai ha potu kuo teuteu, ʻio, naʻa mo e heli fakamanavahē ʻa ia kuó u lea ki aí, pea ko e tēvoló naʻá ne teuteu iá; ko ia ko e nofoʻanga fakaʻosi ʻo e ngaahi laumālie ʻo e faʻahinga ʻo e tangatá ke nau nofo ʻi he puleʻanga ʻo e ʻOtuá, pe ko hono kapusi ki tuʻa koeʻuhi ko e fakamaau totonu ʻa ia kuó u lau ki aí.\n\n36 Ko ia, ʻe vaheʻi ʻa e kau fai angahalá mei he kau māʻoniʻoní, kae ʻumaʻā foki mei he ʻakau ʻo e moʻuí, ʻa ia ʻoku fungani mahuʻinga ʻa hono fuá mo fungani lelei lahi hake ʻi he ngaahi fua kehe kotoa pē; ʻio, pea ko e mahuʻinga taha ia ʻi he ngaahi meʻa-foaki kotoa pē ʻa e ʻOtuá. Pea naʻe pehē ʻeku lea ki hoku ngaahi tokouá. ʻĒmeni.\n\n", "1-ne 16": "[center][font_size=26]Vahe 16[/font_size][/center]\n\n[i]ʻOku faingataʻa hono tali ʻe he kau angahalá ʻa e moʻoní—ʻOku mali ʻa e ngaahi foha ʻo Līhaí mo e ngaahi ʻofefine ʻo ʻIsimelí—ʻOku fakahinohinoʻi ʻe he Liahoná ʻa honau hala ʻi he feituʻu maomaonganoá—ʻOku hā mai ʻa e ngaahi fakahinohino mei he ʻEikí ʻoku tohi ʻi he Liahoná mei he taimi ki he taimi—ʻOku mate ʻa ʻIsimeli; ʻoku lāunga hono fāmilí koeʻuhi ko honau ngaahi faingataʻaʻiá. Taʻu 600–592 K.M. nai.[/i]\n\n1 Pea ko ʻeni naʻe hoko ʻo pehē ko au, Nīfai, ʻi he hili ʻa e fakaʻosi ʻeku lea ki hoku ngaahi tokouá, vakai, naʻa nau pehē mai kiate au: Kuó ke fakahā mai kiate kimautolu ʻa e ngaahi meʻa ʻoku fefeka, ʻo lahi hake ʻi he meʻa ʻoku mau malava ʻo kātakiʻí.\n\n2 Pea naʻe hoko ʻo pehē naʻá ku pehē ange kiate kinautolu naʻá ku ʻiloʻi kuó u lea ʻaki ʻa e ngaahi meʻa fefeka ki he fai angahalá ʻo fakatatau ki he moʻoní; pea kuo fakatonuhiaʻi ʻa e māʻoniʻoní, mo fakamoʻoni ʻe hiki hake ʻa kinautolu ʻi he ʻaho fakaʻosí; ko ia, ʻoku lau ʻe he halaiá ʻoku fefeka ʻa e moʻoní, he ʻoku hokaʻi ai honau lotó.\n\n3 Pea ko ʻeni ʻe hoku ngaahi tokoua, ka ne mou māʻoniʻoni ʻo mou fie fanongo ki he moʻoní, ʻo tokanga ki ai, koeʻuhi ke mou ʻaʻeva angatonu ʻi he ʻao ʻo e ʻOtuá, pehē kuo ʻikai te mou lāunga koeʻuhi ko e moʻoní, ʻo pehē: ʻOkú ke lea ʻaki ʻa e ngaahi meʻa fefeka kiate kimautolu.\n\n4 Pea naʻe hoko ʻo pehē ko au, Nīfai, naʻá ku naʻinaʻi ki hoku ngaahi tokouá, ʻaki hoku tūkuingatá, ke nau tauhi ʻa e ngaahi fekau ʻa e ʻEikí.\n\n5 Pea naʻe hoko ʻo pehē naʻa nau fakavaivaiʻi ʻa kinautolu ʻi he ʻao ʻo e ʻEikí; ko ia naʻá ku maʻu ai ʻa e fiefia mo ha ngaahi ʻamanaki lahi meiate kinautolu, te nau ʻaʻeva ʻi he ngaahi hala ʻo e māʻoniʻoní.\n\n6 Pea ko ʻeni, naʻe lea ʻaki mo fai ʻa e ngaahi meʻá ni ʻi he lolotonga nofo ʻa ʻeku tamaí ʻi ha fale fehikitaki ʻi he teleʻa ʻa ia naʻá ne ui ko Lēmiuelá.\n\n7 Pea naʻe hoko ʻo pehē ko au, Nīfai, naʻá ku maʻu ha toko taha ʻo e ngaahi ʻofefine ʻo ʻIsimelí ke hoko ko hoku uaifí; kae ʻumaʻā foki naʻe maʻu, ʻe hoku ngaahi tokouá ʻa e ngaahi ʻofefine ʻo ʻIsimelí ke hoko ko honau ngaahi uaifí; pea naʻe maʻu foki ʻe Sōlami ʻa e ʻofefine lahi ʻo ʻIsimelí ke hoko ko hono uaifi.\n\n8 Pea ko ia kuo fakahoko ʻe heʻeku tamaí ʻa e ngaahi fekau kotoa pē ʻa e ʻEikí ʻa ia kuo tuku kiate iá. Pea ko e tahá, ko au, Nīfai, kuo tāpuakiʻi au ʻe he ʻEikí ʻo lahi ʻaupito.\n\n9 Pea naʻe hoko ʻo pehē naʻe ongo mai ʻa e leʻo ʻo e ʻEikí ʻo folofola ki heʻeku tamaí ʻi he pō, ʻo fekau kiate ia ke ne fai ʻi he pongipongi haké ʻene fononga ki he feituʻu maomaonganoá.\n\n10 Pea naʻe hoko ʻo pehē ʻi he tuʻu hake ʻa ʻeku tamaí ʻi he pongipongí, ʻo ne ʻalu atu ki he matapā ʻo e fale fehikitakí, naʻá ne ofo lahi ʻaupito ʻi heʻene mamata ʻi he funga kelekelé ki ha meʻa fuopotopoto naʻe ngaohi fakaʻofoʻofa; pea naʻe ʻo e palasa lelei ia. Pea naʻe ʻi loto ʻi he meʻa fuopotopotó ʻa e hui ʻe ua; pea naʻe tuhuʻi ʻe he taha ʻa e hala ke mau fou ai ʻi he feituʻu maomaonganoá.\n\n11 Pea naʻe hoko ʻo pehē naʻa mau tānaki fakataha ʻa e meʻa kotoa pē ʻoku totonu ke mau ʻave ki he feituʻu maomaonganoá, mo e toenga ʻo ʻemau ngaahi meʻa kotoa pē ʻa ia kuo foaki mai ʻe he ʻEikí maʻamautolu; pea naʻa mau toʻo ʻa e tengaʻi ʻakau ʻo e faʻahinga kotoa pē ke mau ʻave ia ki he feituʻu maomaonganoá.\n\n12 Pea naʻe hoko ʻo pehē naʻa mau ʻave ʻa homau ngaahi fale fehikitakí ʻo mau ʻalu ki he feituʻu maomaonganoá, ʻi he kauvai ʻe taha ʻo e vaitafe ko Leimaná.\n\n13 Pea naʻe hoko ʻo pehē naʻa mau fononga ʻi he ʻaho ʻe fā, ʻo meimei fou fakatonga-tonga-hahaké nai, pea mau toe fokotuʻu homau ngaahi fale fehikitakí; pea mau ui ʻa e hingoa ʻo e potu ko iá ko Seisela.\n\n14 Pea naʻe hoko ʻo pehē naʻa mau toʻo ʻa ʻemau ngaahi kaufaná mo ʻemau ngaahi ngahaú, pea mau ō atu ki he feituʻu maomaonganoá ke tāmateʻi ha meʻa ke kai ʻe homau ngaahi fāmilí; pea hili ʻemau tāmateʻi ha meʻa ke kai ʻe homau ngaahi fāmilí, naʻa mau toe foki ki homau ngaahi fāmilí ʻi he feituʻu maomaonganoá ki he potu ko Seiselá. Pea naʻa mau toe ʻalu atu ʻi he feituʻu maomaonganoá, ʻo fou atu ʻi he feituʻu tatau pē, ʻo fou atu ai pē ʻi he ngaahi potu mahu taha ʻo e toafá, ʻa ia naʻe ʻi he ngaahi ngataʻanga fonua ofi ki he Tahi Kulokulá.\n\n15 Pea naʻe hoko ʻo pehē naʻa mau fononga ʻi ha ngaahi ʻaho lahi, ʻo mau tāmateʻi ha meʻa ke kai ʻi he veʻe halá ʻaki ʻemau ngaahi kaufaná mo ʻemau ngaahi ngahaú, mo ʻemau ngaahi foʻi maká mo ʻemau ngaahi makataá.\n\n16 Pea naʻa mau muimui ki he ngaahi fakahinohino ʻa e meʻa fuopotopotó, ʻa ia naʻe tataki ʻa kimautolu ki he ngaahi potu mahu ange ʻo e feituʻu maomaonganoá.\n\n17 Pea hili ʻemau fononga ʻi he ngaahi ʻaho lahi, naʻa mau fokotuʻu homau ngaahi fale fehikitakí ʻo fuofuoloa siʻi, koeʻuhi ke mau toe lava ʻo mālōlō, mo maʻu ha meʻakai maʻa homau ngaahi fāmilí.\n\n18 Pea naʻe hoko ʻo pehē ko au, Nīfai, ʻi heʻeku ʻalu atu ke tāmateʻi ha meʻa ke kaí, vakai, naʻá ku motuhi ʻeku kaufaná, ʻa ia kuo ngaohi ʻaki ʻa e ukamea lelei; pea hili ʻeku motuhi ʻeku kaufaná, vakai, naʻe ʻita ʻa hoku ngaahi tokouá kiate au koeʻuhi ko e mole ʻo ʻeku kaufaná, he naʻe ʻikai te mau maʻu ha meʻakai.\n\n19 Pea naʻe hoko ʻo pehē naʻa mau foki atu taʻe-ha-meʻakai ki homau ngaahi fāmilí, pea ko e meʻa ʻi heʻenau ongosia lahi mei heʻenau fonongá, naʻa nau mamahi lahi koeʻuhi ko e ʻikai haʻanau meʻakaí.\n\n20 Pea naʻe hoko ʻo pehē naʻe kamata ke fuʻu lāunga lahi ʻa Leimana mo Lēmiuela mo e ngaahi foha ʻo ʻIsimelí, koeʻuhi ko ʻenau ngaahi mamahi mo e ngaahi faingataʻaʻia ʻi he feituʻu maomaonganoá; kae ʻumaʻā foki ʻa e kamata ʻe heʻeku tamaí ke lāunga ki he ʻEiki, ko hono ʻOtuá; ʻio, pea naʻa nau fuʻu loto-mamahi kotoa pē, ʻio, ʻo aʻu ki heʻenau lāunga ki he ʻEikí.\n\n21 Pea naʻe hoko ʻo pehē ko au, Nīfai, naʻá ku mamahi fakataha mo hoku ngaahi tokouá koeʻuhi ko e mole ʻo ʻeku kaufaná, mo e mole ʻa e mālohi ʻo ʻenau ngaahi kaufaná, naʻe fakaʻau ke fuʻu faingataʻa lahi ʻaupito, ʻio, ʻo aʻu ki he ʻikai te mau lava ʻo maʻu ha meʻakai.\n\n22 Pea naʻe hoko ʻo pehē ko au, Nīfai, naʻe lahi ʻeku lea ki hoku ongo tokouá, koeʻuhi ko ʻena toe fakafefeka hona lotó, ʻio, ʻo aʻu ki he lāunga ki he ʻEiki ko hona ʻOtuá.\n\n23 Pea naʻe hoko ʻo pehē ko au, Nīfai, naʻá ku ngaohi ʻaki ʻa e ʻakau ha kaufana, pea mo ha ngahau ʻaki ha vaʻakau hangatonu; ko ia, naʻá ku toʻo ha kaufana, mo ha ngahau, mo ha makatā, mo ha ngaahi foʻi maka. Peá u pehē ange ki heʻeku tamai: Ko e fē ha potu ke u ʻalu ki ai ke maʻu ha meʻakaí?\n\n24 Pea naʻe hoko ʻo pehē naʻá ne fehuʻi ki he ʻEikí, he kuo nau fakavaivaiʻi ʻa kinautolu koeʻuhi ko ʻeku ngaahi leá; he naʻá ku lea ʻaki ha ngaahi meʻa lahi kiate kinautolu ʻi he ivi ʻo hoku laumālié.\n\n25 Pea naʻe hoko ʻo pehē naʻe ongo mai ʻa e leʻo ʻo e ʻEikí ki heʻeku tamaí; pea naʻe valokiʻi lahi ia koeʻuhi ko ʻene lāunga ki he ʻEikí, ko ia naʻe fakavaivaiʻi ia ʻi he fuʻu loto-mamahi lahi.\n\n26 Pea naʻe hoko ʻo pehē naʻe ongo mai ʻa e leʻo ʻo e ʻEikí ʻo folofola mai kiate ia ʻo pehē: Vakai ki he meʻa fuopotopotó, pea vakai ki he ngaahi meʻa kuo tohi aí.\n\n27 Pea naʻe hoko ʻo pehē ʻi he mamata ʻa ʻeku tamaí ki he ngaahi meʻa kuo tohi ʻi he meʻa fuopotopotó, naʻá ne ilifia mo fuʻu tetetete lahi ʻaupito, kae ʻumaʻā foki hoku ongo tokouá mo e ngaahi foha ʻo ʻIsimelí mo homau ngaahi uaifí.\n\n28 Pea naʻe hoko ʻo pehē ko au, Nīfai, naʻá ku vakai ki he ongo hui ʻa ia naʻe ʻi he meʻa fuopotopotó, naʻá na ngāue ʻo fakatatau ki he tui mo e faivelenga mo e talangofua kuo mau fai ki aí.\n\n29 Pea naʻe tohi foki ai mo ha tohi nima foʻou, ʻa ia naʻe faingofua ke lau, ʻa ia naʻe fakahā mai ai kiate kimautolu ha ʻilo ki he ngaahi hāʻeleʻanga ʻo e ʻEikí; pea naʻe tohi ia, pea liliu mei he taimi ki he taimi ʻo fakatatau ki he tui mo e faivelenga naʻa mau fai ki aí. Pea ko ia ʻoku hā mai ʻoku lava ʻe he ʻEiki ʻo fakahoko ʻaki ʻa e ngaahi founga īkí ʻa e ngaahi fuʻu meʻa lalahí.\n\n30 Pea naʻe hoko ʻo pehē ko au, Nīfai, naʻá ku ʻalu hake ki he tumutumu ʻo e moʻungá, ʻo hangē ko e ngaahi fakahinohino ʻa ia kuo fakahā mai ʻi he meʻa fuopotopotó.\n\n31 Pea naʻe hoko ʻo pehē naʻá ku tāmateʻi ha fanga manu kaivao, ko ia naʻá ku maʻu ai ha meʻakai maʻa homau ngaahi fāmilí.\n\n32 Pea naʻe hoko ʻo pehē naʻá ku foki atu ki homau ngaahi fale fehikitakí ʻo fua atu ʻa e fanga manu kuó u tāmateʻí; pea ko ʻeni ʻi heʻenau vakai kuó u maʻu ha meʻakaí, hono ʻikai lahi ʻenau fiefiá! Pea naʻe hoko ʻo pehē naʻa nau fakavaivaiʻi ʻa kinautolu ʻi he ʻao ʻo e ʻEikí, ʻo nau ʻoatu ʻa e fakafetaʻi kiate ia.\n\n33 Pea naʻe hoko ʻo pehē naʻa mau toe fai atu ʻa ʻemau fonongá, ʻo fou atu ʻo ofi pē ki he feituʻu ko ia naʻa mau tomuʻa fou aí; pea hili ʻemau fononga ʻi ha ngaahi ʻaho lahi, naʻa mau toe fokotuʻu homau ngaahi fale fehikitakí, ke mau nofo ai ʻi ha ngaahi ʻaho ʻe niʻihi.\n\n34 Pea naʻe hoko ʻo pehē naʻe mate ʻa ʻIsimeli, pea naʻe tanu ia ʻi he potu naʻe ui ko Neihomi.\n\n35 Pea naʻe hoko ʻo pehē naʻe tangi lahi ʻaupito ʻa e ngaahi ʻofefine ʻo ʻIsimelí, koeʻuhi ko e mate ʻa ʻenau tamaí, pea koeʻuhi ko honau ngaahi faingataʻaʻia ʻi he feituʻu maomaonganoá; pea nau lāunga ki heʻeku tamaí koeʻuhi ko ʻene ʻomi ʻa kinautolu mei he fonua ko Selūsalemá, ʻo nau pehē: Kuo siʻi mate ʻa ʻemau tamaí; ʻio, pea kuo mau fehēhēʻaki holo ʻi he feituʻu maomaonganoá, pea kuo mau kātakiʻi ʻa e faingataʻaʻia lahi, mo e fiekaia, mo e fieinua, mo e ongosia; pea hili ʻa e ngaahi faingataʻá ni kotoa pē, kuo pau ke mau mate ʻi he feituʻu maomaonganoá ʻi he fiekaia.\n\n36 Pea naʻe pehē ʻa ʻenau lāunga ki heʻeku tamaí, pea kiate au foki; pea nau loto ke nau toe foki atu ki Selūsalema.\n\n37 Pea naʻe pehē ʻe Leimana kia Lēmiuela kae ʻumaʻā foki ki he ngaahi foha ʻo ʻIsimelí: Vakai, tau tāmateʻi ʻa ʻema tamaí kae ʻumaʻā foki homa tokoua ko Nīfaí, ʻa ia kuó ne fokotuʻu ia ko e pule mo e faiako kiate kitaua ko hono ongo taʻoketé.\n\n38 Pea ko ʻeni, ʻokú ne pehē kuo folofola mai ʻa e ʻEikí kiate ia, pea kuo tauhi ia foki ʻe he kau ʻāngeló. Kae vakai, ʻoku tau ʻiloʻi ʻokú ne loi kiate kitautolu; pea ʻokú ne fakahā ʻa e ngaahi meʻá ni kiate kitautolu, pea ʻokú ne fai ʻa e ngaahi meʻa lahi ʻi heʻene ngaahi olopotó, koeʻuhi ke ne kākaaʻi ʻa hotau matá, ʻo ne fakakaukau, mahalo, te ne lava nai ʻo taki atu ʻa kitautolu ki ha feituʻu maomaonganoa ngali kehe; pea hili ʻene taki atu ʻa kitautolú, ʻokú ne ʻamanaki ke fokotuʻu ia ko e tuʻi mo e pule kiate kitautolu, koeʻuhi ke ne fai kiate kitautolu ʻo fakatatau ki hono lotó mo ʻene faʻitelihá. Pea naʻe pehē ʻa e fakatupu ʻe Leimana ʻa e ʻita ʻi honau lotó.\n\n39 Pea naʻe hoko ʻo pehē naʻe kau mo kimaua ʻa e ʻEikí, ʻio, naʻe ongo mai ʻa e leʻo ʻo e ʻEikí ʻo folofola ʻaki ha ngaahi folofola lahi kiate kinautolu, ʻo valokiʻi lahi ʻa kinautolu; pea ʻi he ʻosi honau valokiʻi ʻe he leʻo ʻo e ʻEikí naʻe taʻofi ai honau ʻitá, ʻo fakatomala mei heʻenau ngaahi angahalá, ko ia naʻe toe tāpuakiʻi ai ʻa kimautolu ʻe he ʻEiki ʻaki ha meʻakai, ʻo ʻikai te mau mate.\n\n", "1-ne 17": "[center][font_size=26]Vahe 17[/font_size][/center]\n\n[i]ʻOku fekauʻi ʻa Nīfai ke ne foʻu ha vaka—ʻOku fakafili kiate ia hono ongo tokouá—ʻOkú ne naʻinaʻi kiate kinaua ʻaki haʻane toe fakamatala ki he hisitōlia ʻo e ngaahi ngāue naʻe fai ʻe he ʻOtuá ki ʻIsilelí—ʻOku fonu ʻa Nīfai ʻi he mālohi ʻo e ʻOtuá—ʻOku taʻofi hono ongo tokouá ke ʻoua te na ala kiate ia, telia naʻá na mae ʻo hangē ko e musie mōmoa. Taʻu 592–591 K.M. nai.[/i]\n\n1 Pea naʻe hoko ʻo pehē naʻa mau toe fai atu ʻemau fononga ʻi he feituʻu maomaonganoá; pea naʻa mau fou ʻo meimei fakahahake ʻo fai atu mei he taimi ko iá. Pea mau fononga mo fepaki mo e ngaahi faingataʻaʻia lahi ʻi he feituʻu maomaonganoá; pea naʻe fāʻeleʻi ʻe homau kakai fefiné ʻa e fānau ʻi he feituʻu maomaonganoá.\n\n2 Pea naʻe pehē fau hono lahi ʻo e ngaahi tāpuaki ʻa e ʻEikí kiate kimautolú, neongo naʻa mau moʻui mei he kakanoʻi manu ʻota ʻi he feituʻu maomaonganoá, naʻe foaki ʻe homau kakai fefiné ʻa e huʻa huhu feʻunga maʻa ʻenau fānau, ʻo nau sino mālohi, ʻio, ʻo tatau mo e kau tangata; pea kamata ke nau kātakiʻi ʻa ʻenau fononga pea ʻikai ke toe ʻi ai ha ngaahi lāunga.\n\n3 Pea ko ia naʻa mau ʻiloʻi ko e ngaahi fekau ʻa e ʻOtuá kuo pau ke fakahoko ia. Pea kapau ʻe hanga ʻe he fānau ʻa e tangatá ʻo tauhi ʻa e ngaahi fekau ʻa e ʻOtuá ʻokú ne fafanga ʻa kinautolu, pea fakamālohi ʻa kinautolu, pea ʻomi mo e ngaahi founga te nau lava ai ʻo fai ʻa e meʻa kuó ne fekau kiate kinautolú; ko ia, naʻá ne ʻomi ʻa e ngaahi meʻa maʻamautolu lolotonga ʻemau ʻāunofo ʻi he feituʻu maomaonganoá.\n\n4 Pea naʻa mau ʻāunofo ʻi he feituʻu maomaonganoá ʻi he ngaahi taʻu lahi, ʻio, ko e taʻu ʻe valu ʻi he feituʻu maomaonganoá.\n\n5 Pea naʻa mau aʻu mai ki he fonua ʻa ia naʻa mau ui ko Mahu, koeʻuhi ko e lahi ʻo hono ngaahi fuaʻi ʻakaú, kae ʻumaʻā foki mo e huhuʻaʻi hone ʻo e vaó; pea naʻe teuteu ʻa e ngaahi meʻá ni ʻe he ʻEikí ke ʻoua naʻa mau mate. Pea naʻa mau mamata ki he tahí, ʻa ia naʻa mau ui ko ʻIleanetume, ʻa ia ko hono ʻuhingá, ko e ngaahi vai lahi.\n\n6 Pea naʻe hoko ʻo pehē naʻa mau fokotuʻu homau ngaahi fale fehikitakí ʻi he veʻe matātahi; pea neongo kuo mau kātekina ʻa e ngaahi faingataʻaʻia lahi mo e fuʻu faingataʻa, ʻio, naʻe pehē fau hono lahí ʻoku ʻikai ai te mau lava ke tohi kotoa, ka naʻa mau fuʻu fiefia ʻaupito ʻi heʻemau aʻu ki he matātahí; ʻo mau ui ʻa e potú ko Mahu, koeʻuhi ko e lahi hono ngaahi fuaʻi ʻakaú.\n\n7 Pea naʻe hoko ʻo pehē ko au, Nīfai, ʻi he hili ʻeku ʻi he fonua ko Mahú ʻi he ngaahi ʻaho lahi, naʻe ongo mai ʻa e leʻo ʻo e ʻEikí kiate au, ʻo pehē: Tuʻu hake, peá ke ʻalu atu ki he moʻungá. Pea naʻe hoko ʻo pehē naʻá ku tuʻu hake ʻo ʻalu hake ki he moʻungá, ʻo tangi ki he ʻEikí.\n\n8 Pea naʻe hoko ʻo pehē naʻe folofola mai ʻa e ʻEikí kiate au, ʻo pehē: Ke ke foʻu ha vaka ʻo fakatatau ki he sīpinga te u fakahā kiate koé, koeʻuhi ke u lava ʻo aʻutaki ʻa ho kakaí ki he kauvai ʻe taha ʻo e ngaahi vai ní.\n\n9 Pea naʻá ku pehē ange: ʻE ʻEiki, te u ʻalu ki fē ke maʻu mei ai ha maka ukamea ke haka, koeʻuhi ke u lava ʻo ngaohi ʻaki ha ngaahi meʻa ngāue ke foʻu ʻaki ʻa e vaká, ʻo fakatatau ki he sīpinga kuó ke fakahā kiate aú?\n\n10 Pea naʻe hoko ʻo pehē naʻe fakahā mai ʻe he ʻEikí kiate au ʻa e potu ke u ʻalu ki ai ʻo maʻu mei ai ha maka ukamea ke u ngaohi ʻaki ha ngaahi meʻa ngāué.\n\n11 Pea naʻe hoko ʻo pehē ko au, Nīfai, naʻá ku ngaohi ʻaki ha ngaahi kiliʻi manu ha meʻa tapili ke tapilipili ʻaki ʻa e afí; pea hili ʻeku ngaohi ha meʻa tapili ke u maʻu ha meʻa ke tapilipili ʻaki ʻa e afi, naʻá ku toloafi ʻaki ha ongo maka ke u tafu ha afi.\n\n12 He kuo ʻikai ke tuku ʻe he ʻEiki ke mau tutu ʻo loko lahi ha afi lolotonga ʻemau fononga ʻi he feituʻu maomaonganoá; he naʻá ne folofola: Te u ngaohi ke melie ʻa hoʻomou meʻakaí koeʻuhi ke ʻoua naʻa mou haka pe tunu ia;\n\n13 Pea te u hoko foki ko hoʻomou maama ʻi he feituʻu maomaonganoá; pea te u tofa ʻa e hala ki muʻa ʻiate kimoutolu, ʻo kapau te mou tauhi ʻeku ngaahi fekaú; ko ia, kapau te mou tauhi ʻeku ngaahi fekaú, ʻe tataki atu ʻa kimoutolu ki he fonua ʻo e talaʻofá; pea te mou ʻilo nai ko au ʻoku tataki ʻa kimoutolú.\n\n14 ʻIo, pea naʻe folofola foki ʻe he ʻEikí: Hili hoʻomou aʻu ki he fonua ʻo e talaʻofá, te mou ʻilo ko au, ko e ʻEikí, ko e ʻOtua au; pea ko au ko e ʻEikí, kuó u fakahaofi ʻa kimoutolu mei he fakaʻauhá; ʻio, naʻá ku ʻomi ʻa kimoutolu mei he fonua ko Selūsalemá.\n\n15 Ko ia, ko au, Nīfai, naʻá ku feinga ke tauhi ʻa e ngaahi fekau ʻa e ʻEikí, peá u naʻinaʻi ki hoku ongo tokouá ke na tui mateaki mo faivelenga.\n\n16 Pea naʻe hoko ʻo pehē naʻá ku ngaohi ha meʻa ngāue ʻaki ʻa e ukamea ʻa ia naʻá ku haka mei he maká.\n\n17 Pea ʻi he mamata ʻa hoku ongo tokouá ʻoku ou teuteu ke foʻu ha vaká, naʻe kamata ke na lāunga koeʻuhi ko au, ʻo pehē: Ko e tangata vale ʻa hota tokouá, he ʻokú ne pehē te ne lava ʻo foʻu ha vaka; ʻio, pea ʻokú ne pehē foki te ne lava ʻo ʻalu ki he kauvai ʻe taha ʻo e ngaahi fuʻu vai lahi ko ʻení.\n\n18 Pea naʻe pehē ʻa e anga ʻo e lāunga ʻa hoku ongo tokouá koeʻuhi ko au, ʻo na fakaʻamu ke ʻoua naʻá na ngāue, he naʻe ʻikai te na tui te u lava ʻo foʻu ha vaka; pea naʻe ʻikai foki te na fie tui naʻe fakahinohinoʻi au ʻe he ʻEikí.\n\n19 Pea ko ʻeni naʻe hoko ʻo pehē ko au, Nīfai, naʻá ku fuʻu loto-mamahi ʻaupito koeʻuhi ko e fefeka ʻa hona lotó; pea ko ʻeni ʻi heʻena sio ʻoku ou kamata ke loto-mamahí, naʻá na fiefia ʻi hona lotó, pea ko ia naʻá na manukiʻi au, ʻo pehē: Naʻá ma ʻiloʻi ʻe ʻikai te ke lava ʻo foʻu ha vaka, he naʻá ma ʻilo ʻokú ke masiva ʻi he poto; ko ia, ʻoku ʻikai te ke lava ha fuʻu ngāue lahi pehē.\n\n20 Pea ʻokú ke tatau mo ʻetau tamaí, ʻo kākaaʻi ʻe he ngaahi fakakaukau ngali vale ʻa hono lotó; ʻio, kuó ne taki ʻa kitautolu mei he fonua ko Selūsalemá, pea kuo tau ʻauhē ʻi he feituʻu maomaonganoá ʻi he ngaahi taʻu lahi ko ʻení; pea kuo ngāue mālohi ʻa hotau kakai fefiné, lolotonga ʻenau feitamá; pea kuo nau fanauʻi ʻa e fānau ʻi he feituʻu maomaonganoá mo kātakiʻi ʻa e ngaahi meʻa kotoa pē, tuku kehe pē ʻa e maté; ka naʻe mei lelei ange ke nau mate ʻoku teʻeki ai ke nau haʻu mei Selūsalemá ʻi heʻenau kātakiʻi ʻa e ngaahi faingataʻa ko ʻení.\n\n21 Vakai, ko e ngaahi taʻu lahí ni kuo tau mamahiʻia ʻi he feituʻu maomaonganoá, ʻa ia ko e taimi naʻa tau mei maʻu ai ha fiefia ʻi heʻetau ngaahi koloá mo e fonua ʻo hotau tofiʻá; ʻio, pea naʻa tau mei fiefia ai.\n\n22 Pea ʻoku tau ʻilo ko e kakai ʻa ia naʻe ʻi he fonua ko Selūsalemá ko e kakai māʻoniʻoni; he naʻa nau tauhi ʻa e ngaahi fono mo e ngaahi finangalo ʻo e ʻEikí, mo e kotoa ʻo ʻene ngaahi fekaú ʻo fakatatau ki he fono ʻa Mōsesé; ko ia, ʻoku tau ʻilo ko e kakai māʻoniʻoni ʻa kinautolu; pea kuo fakamāuʻi ʻa kinautolu ʻe heʻetau tamaí, pea kuo tataki atu ʻa kitautolú koeʻuhí he naʻa tau tokanga ki heʻene ngaahi leá; ʻio, pea ʻoku tatau mo ia ʻa hota tokouá. Pea naʻe pehē ʻa e anga ʻo e lea naʻe lāunga mo hanu ʻaki ʻe hoku ongo tokouá ʻo kau kiate kimauá.\n\n23 Pea naʻe hoko ʻo pehē ko au, Nīfai, naʻá ku lea kiate kinaua ʻo pehē ange: ʻOkú mo tui koā kuo tataki atu nai ʻa ʻetau ngaahi tamaí, ʻa ia ko e fānau ʻa ʻIsilelí, mei he nima ʻo e kakai ʻIsipité ʻo kapau naʻe ʻikai te nau tokanga ki he ngaahi folofola ʻa e ʻEikí?\n\n24 ʻIo, ʻokú mo mahalo koā naʻe tataki atu nai ʻa kinautolu mei he nofo pōpulá ʻo kapau naʻe ʻikai fekau ʻe he ʻEikí kia Mōsese ke ne tataki atu ʻa kinautolu mei he nofo pōpulá?\n\n25 Ko ʻeni ʻokú mo ʻilo naʻe nofo pōpula ʻa e fānau ʻa ʻIsilelí; pea ʻokú mo ʻilo naʻe hilifaki kiate kinautolu ʻa e ngaahi ngāue mamafa, ʻa ia naʻe faingataʻa hono fuesiá; ko ia, ʻokú mo ʻiloʻi kuo pau pē naʻe lelei kiate kinautolu hono ʻomi ʻa kinautolu mei he nofo pōpulá.\n\n26 Pea ʻokú mo ʻiloʻi naʻe fekau ʻe he ʻEikí kia Mōsese ke ne fai ʻa e fuʻu ngāue ko iá; pea ʻokú mo ʻiloʻi naʻe vahevaheʻi ʻa e vai ʻo e Tahi Kulokula ki hē mo ē ʻi heʻene leá, pea nau fononga atu ʻi he kelekele mōmoa.\n\n27 Ka ʻokú mo ʻilo naʻe melemo ʻa e kau ʻIsipité ʻi he Tahi Kulokulá, ʻa ia ko e kau tau ʻa Feló.\n\n28 Pea ʻokú mo ʻiloʻi foki naʻe fafanga ʻa kinautolu ʻaki ʻa e mana ʻi he feituʻu maomaonganoá.\n\n29 ʻIo, pea ʻokú mo ʻiloʻi foki naʻe hanga ʻe Mōsese, ʻi heʻene lea ʻo fakatatau ki he mālohi ʻo e ʻOtuá ʻa ia naʻe ʻiate iá, ʻo taaʻi ʻa e maká, pea naʻe haʻu mei ai ʻa e vai ke inu mei ai ʻa e fānau ʻa ʻIsilelí ʻo fiu.\n\n30 Pea neongo naʻe taki atu ʻa kinautolu, ka naʻe muʻomuʻa ʻiate kinautolu ʻa e ʻEiki, ko honau ʻOtuá, ko honau Huhuʻí, ʻo tataki ʻa kinautolu ʻi he ʻahó mo foaki ʻa e maama kiate kinautolu ʻi he poʻulí, mo fai ʻa e ngaahi meʻa kotoa pē maʻanautolu ʻa ia naʻe ʻaonga ke maʻu ʻe he tangatá, ka naʻa nau fakafefeka pē honau lotó mo fakakuihi honau ʻatamaí, mo lea kovi kia Mōsese pea ki he ʻOtua moʻoni mo moʻuí.\n\n31 Pea naʻe hoko ʻo pehē naʻá ne fakaʻauha ʻa kinautolu ʻo hangē ko ʻene folofolá; pea naʻá ne tataki ʻa kinautolu ʻo hangē ko ʻene folofolá; pea naʻá ne fai ʻa e ngaahi meʻa kotoa pē maʻanautolu ʻo hangē ko ʻene folofolá; pea naʻe ʻikai ha meʻa ʻe fai kā ʻi heʻene folofolá pē.\n\n32 Pea hili ʻenau aʻu ki he kauvai ʻe taha ʻo e vaitafe ko Soataní, naʻá ne ngaohi ʻa kinautolu ke nau mālohi ke nau tekeʻi atu ʻa e fānau ʻo e fonuá; ʻio, ʻo aʻu ki honau fakamoveteveteʻi atu ke fakaʻauhá.\n\n33 Pea ko ʻeni, ʻokú mo mahalo koā ko e fānau ʻo e fonua ko iá, ʻa ia naʻe ʻi he fonua ʻo e talaʻofá, ʻa ia naʻe tekeʻi ki tuʻa ʻe heʻetau ngaahi tamaí, ʻokú mo mahalo koā naʻa nau māʻoniʻoni? Vakai, ʻoku ou pehē kiate kimoua, ʻIkai.\n\n34 ʻOkú mo mahalo koā naʻe mei mahuʻinga ange nai ʻa ʻetau ngaahi tamaí ʻiate kinautolu ʻo kapau naʻa nau māʻoniʻoni? ʻOku ou pehē kiate kimoua, ʻIkai.\n\n35 Vakai, ʻoku ʻofa tatau ʻa e ʻEikí ki he kakai fulipē; kae ʻilonga ia ʻoku māʻoniʻoní ʻoku ʻofeina ia ʻe he ʻOtuá. Kae vakai, kuo liʻaki ʻe he kakai ko ʻení ʻa e folofola kotoa pē ʻa e ʻOtuá, pea kuo kakato ʻenau angahalá; pea naʻe ʻiate kinautolu ʻa hono kotoa ʻo e houhau ʻo e ʻOtuá; pea naʻe fakamalaʻiaʻi ʻa e fonuá ʻe he ʻEikí kiate kinautolu, peá ne tāpuakiʻi ia ki heʻetau ngaahi tamaí; ʻio, naʻá ne fakamalaʻiaʻi ia kiate kinautolu koeʻuhi ke nau ʻauha; ka naʻá ne tāpuakiʻi ia ki heʻetau ngaahi tamaí ke nau maʻu ʻa e mālohi ke ʻoua naʻa nau ʻauha.\n\n36 Vakai, kuo fakatupu ʻe he ʻEikí ʻa e māmani koeʻuhi ke nofoʻi ia; pea kuó ne fakatupu ʻa ʻene fānaú ke nau maʻu ia.\n\n37 Pea ʻokú ne fakatupu ha puleʻanga ʻoku māʻoniʻoní, peá ne fakaʻauha ʻa e ngaahi puleʻanga ʻo e kau fai angahalá.\n\n38 Pea ʻokú ne tataki atu ʻa e kau māʻoniʻoní ki he ngaahi fonua mahuʻinga, ka ʻokú ne fakaʻauha ʻa e kau fai angahalá, mo fakamalaʻiaʻi ʻa e fonuá koeʻuhi ko kinautolu.\n\n39 ʻOkú ne pule ʻi ʻolunga ʻi he ngaahi langí, he ko hono ʻafioʻangá ia, pea ko e māmaní ʻa hono tuʻunga toʻukupu kelekelé.\n\n40 Pea ʻokú ne ʻofa ʻiate kinautolu ʻoku nau fie tali ia ke hoko ko honau ʻOtuá. Vakai, naʻá ne ʻofa ʻi heʻetau ngaahi tamaí, ʻo ne fuakava mo kinautolu, ʻio, ʻa ʻĒpalahame, ʻAisake mo Sēkope; pea naʻá ne manatuʻi ʻa e ngaahi fuakava kuó ne faí; ko ia, naʻá ne ʻomi ʻa kinautolu mei he fonua ko ʻIsipité.\n\n41 Pea naʻá ne tauteaʻi ʻa kinautolu ʻi he feituʻu maomaonganoá ʻaki ʻene meʻa kinikinisi; he naʻa nau fakafefeka honau lotó ʻo hangē kuó mo faí; pea naʻe fakatonutonu ʻa kinautolu ʻe he ʻEikí koeʻuhi ko ʻenau angahalá. Naʻá ne fekau atu ʻa e fanga ngata vela ʻoku puna kiate kinautolu; pea hili hono huhu kinautolú, naʻá ne teuteu ʻa e founga ke lava ai ʻo fakamoʻui ʻa kinautolu; pea ko e ngāue pē naʻe ʻanautolu ke faí ko e mamata pē; pea ko e meʻa ʻi hono faingofua ʻo e foungá, pe ko hono faingofuá, naʻe ʻi ai ʻa e tokolahi naʻe mate ai.\n\n42 Pea naʻa nau fakafefeka honau lotó mei he taimi ki he taimi, pea nau angatuʻu kia Mōsesé, kae ʻumaʻā foki ki he ʻOtuá; ka neongo iá, ʻokú mo ʻilo naʻe tataki atu ʻa kinautolu ʻi hono māfimafi taʻe-hano-tataú ki he fonua ʻo e talaʻofá.\n\n43 Pea ko ʻeni, ʻi he hili ʻa e ngaahi meʻá ni kotoa pē, kuo hokosia ʻa e taimi, ʻa ia kuo nau hoko ai ʻo fai angahala, ʻio, ʻo meimei aʻu ki hono kakató; pea heiʻilo naʻa kuo ofi he ʻahó ni ʻa honau fakaʻauhá; he ʻoku ou ʻilo kuo pau ke hokosia ʻa e ʻaho ʻe fakaʻauha ai ʻa kinautolu, tuku kehe ha tokosiʻi pē, ʻa ia ʻe tataki atu ki he pōpulá.\n\n44 Ko ia, naʻe fekau ʻe he ʻEikí ki heʻeku tamai ke ne ʻalu ki he toafá; pea naʻe feinga foki ʻe he kau Siú ke toʻo ʻene moʻuí; ʻio, pea kuó mo feinga foki mo kimoua ke toʻo ʻene moʻuí; ko ia, ko e ongo fakapō ʻa kimoua ʻi homo lotó, pea ʻokú mo hangē pē ko kinautolú.\n\n45 ʻOkú mo vave ki he fai angahalá, kae tuai ki he manatuʻi ʻo e ʻEiki ko homo ʻOtuá. Kuó mo mamata ki ha ʻāngelo, pea naʻe lea ia kiate kimoua; ʻio, kuó mo fanongo ki hono leʻó mei he taimi ki he taimi; pea kuó ne lea kiate kimoua ʻi he kihiʻi leʻo-siʻí, ka naʻe ʻikai te mo lava ʻo ongoʻi, ʻo ʻikai ai te mo ongoʻi ʻa ʻene ngaahi leá; ko ia, kuó ne lea kiate kimoua ʻo hangē ko e ʻuʻulu ʻo e maná, ʻa ia naʻe ngaohi ke ngalulululu ai ʻa e fonuá ʻo hangē ka mafahi ua iá.\n\n46 Pea ʻokú mo ʻilo foki ʻokú ne mafai ke pule ke mole atu ʻa e māmaní ʻi he mālohi ʻo ʻene folofola māfimafí; ʻio, pea ʻokú mo ʻilo ʻokú ne mafai ke fakatokalelei ʻa e ngaahi potu tokakoví, pea fakamafahifahi ʻa e ngaahi potu tokaleleí ʻi heʻene folofolá. ʻOiauē, kapau ko ia, ko e hā nai ʻoku fuʻu fefeka pehē fau ai ʻa homo lotó?\n\n47 Vakai, kuo makafokafo hoku laumālié ʻi he mamahi lahi koeʻuhi ko kimoua, pea ʻoku mamahi hoku lotó; ʻoku ou manavahē naʻa kapusi atu ʻa kimoua ke taʻengata. Vakai, ʻoku ou fonu ʻi he Laumālie ʻo e ʻOtuá, pea ʻoku pehē fau hono lahí ʻoku ʻikai ai ha ivi ʻi hoku sinó.\n\n48 Pea ko ʻeni naʻe hoko ʻo pehē ʻi he hili ʻeku lea ʻaki ʻa e ngaahi lea ní, naʻá na ʻita kiate au, peá na holi ke lī au ki he loto moaná; pea ʻi heʻena ʻunuʻunu mai ke puke au ʻaki hona nimá, naʻá ku lea atu kiate kinaua ʻo pehē: ʻI he huafa ʻo e ʻOtua Māfimafí ʻoku ou fekau kiate kimoua, ke ʻoua naʻá mo ala kiate au, he ʻoku ou fonu ʻi he mālohi ʻo e ʻOtuá, ʻo aʻu ki he vela ʻa hoku kakanó; pea ʻilonga ia ʻe hili hono nimá kiate aú te ne mae ʻo hangē ko ha musie mōmoa; pea te ne hangē ko e meʻa noa pē ki he māfimafi ʻo e ʻOtuá, he ʻe taaʻi ia ʻe he ʻOtuá.\n\n49 Pea naʻe hoko ʻo pehē ko au, Nīfai, naʻá ku tala ange kiate kinaua ke ʻoua naʻá na toe lāunga ki heʻena tamaí; pea ʻoua foki te na fakafisi ke ngāue mo au, he kuo fekau kiate au ʻe he ʻOtuá ke u foʻu ha vaka.\n\n50 Pea naʻá ku pehē ange kiate kinaua: Kapau naʻe fekau kiate au ʻe he ʻOtuá ke u fai ʻa e meʻa kotoa pē, pehē te u lava ʻo fai ia. Ka ʻo ka ne ka fekau kiate au ke u pehē ki he vaí ni, ke ke hoko ko e kelekele, ʻe hoko ia ko e kelekele; pea kapau te u lea ʻaki ia, ʻe fai ia.\n\n51 Pea ko ʻeni, kapau ʻoku ʻi he ʻEikí ʻa e mālohi lahi pehē, pea kuó ne fai ha ngaahi mana lahi pehē ʻi he lotolotonga ʻo e fānau ʻa e tangatá, ko e hā nai ʻoku ʻikai ai te ne fakahinohinoʻi au ke u foʻu ha vaká?\n\n52 Pea naʻe hoko ʻo pehē ko au, Nīfai, naʻá ku lea ʻaki ʻa e ngaahi meʻa lahi ki hoku ongo tokouá, ko ia naʻá na puputuʻu ai, ʻo ʻikai te na lava ke fakakikihi mo au; ʻo ʻikai foki te na loto-toʻa ke hili hona nimá kiate au pe ala ʻaki hona louhiʻi nimá kiate au, ʻio, ʻi ha ngaahi ʻaho lahi. Pea naʻe lahi pehē fau ʻa e ivi ʻo e Laumālie ʻo e ʻOtuá, naʻe ʻikai ai te na loto-toʻa ke fai ʻeni telia naʻá na mae ʻi hoku ʻaó; pea kuo pehē ʻene ueʻi hake ʻa kinauá.\n\n53 Pea naʻe hoko ʻo pehē naʻe folofola mai ʻa e ʻEikí kiate au: Toe mafao atu ho nimá ki ho ongo tokouá, pea ʻe ʻikai te na mae ʻi ho ʻaó, ka te u luluʻi ʻa kinaua, ʻoku folofola ʻe he ʻEikí, pea te u fai ʻeni, koeʻuhi ke na ʻiloʻi ko au ko e ʻEiki, ko hona ʻOtuá.\n\n54 Pea naʻe hoko ʻo pehē naʻá ku mafao atu hoku nimá ki hoku ongo tokouá, pea naʻe ʻikai te na mae ʻi hoku ʻaó; ka naʻe luluʻi ʻa kinaua ʻe he ʻEikí, ʻio, ʻo hangē ko e folofola kuó ne folofolaʻakí.\n\n55 Pea ko ʻeni, naʻá na pehē: ʻOkú ma ʻiloʻi fakapapau ʻoku ʻiate koe ʻa e ʻEikí, he ʻokú ma ʻiloʻi ko e mālohi ia ʻo e ʻEikí ʻa ia kuo luluʻi ʻa kimauá. Pea naʻá na tōmapeʻe hifo ʻi muʻa ʻiate au, ʻo na mei hū kiate au, ka naʻe ʻikai te u fie tuku ʻa kinaua, peá u pehē ange: Ko au ko homo tokoua, ʻio, ko homo tehiná; ko ia, hū ki he ʻEikí ko homo ʻOtuá, pea fakaʻapaʻapa ki hoʻomo tamaí mo hoʻomo faʻeé koeʻuhi ke fuoloa homo ngaahi ʻahó ʻi he fonua, ʻa ia ʻe foaki ʻe he ʻEiki ko homo ʻOtuá kiate kimouá.\n\n", "1-ne 18": "[center][font_size=26]Vahe 18[/font_size][/center]\n\n[i]ʻOku fakaʻosi ʻa e vaká—ʻOku fakamatala ki hono fanauʻi ʻo Sēkope mo Siosefá—ʻOku kamata ʻa e folau ki he fonua ʻo e talaʻofá—ʻOku kau ʻa e ngaahi foha ʻo ʻIsimelí mo honau ngaahi uaifí ʻi he fakafiefia mo e angatuʻú—ʻOku haʻi ʻa Nīfai, pea teke fakaholomui ʻa e vaká ʻe ha afā lahi—ʻOku tukuange ʻa Nīfai, pea ʻoku lolomi ʻa e afaá ʻi heʻene lotú—Ko e tūʻuta ʻa e kakaí ki he fonua ʻo e talaʻofá. Taʻu 591–589 K.M. nai.[/i]\n\n1 Pea naʻe hoko ʻo pehē naʻá na hū ki he ʻEikí, ʻo na ō atu mo au; pea naʻa mau ngaohi ʻa e ngaahi ʻakau ʻi ha founga fakatufunga fakaʻofoʻofa. Pea naʻe fakahā mai ʻe he ʻEikí kiate au mei he taimi ki he taimi ʻa e founga ke u ngaohi ʻaki ʻa e ngaahi ʻakau ʻo e vaká.\n\n2 Pea ko ʻeni ko au, Nīfai, naʻe ʻikai te u ngaohi ʻa e ngaahi ʻakaú ʻo hangē ko e founga kuo poto ai ʻa e tangatá; pea ʻikai foki te u foʻu ʻa e vaka ʻo hangē ko e founga ʻa e tangatá; ka naʻá ku ngaohi ia ʻo fakatatau ki he founga kuo fakahā kiate au ʻe he ʻEikí; ko ia, naʻe ʻikai fakatatau ia mo e founga ʻa e tangatá.\n\n3 Pea ko au Nīfai, naʻá ku ʻalu tuʻo lahi ki he moʻunga, peá u lotu tuʻo lahi ki he ʻEiki; ko ia, naʻe fakahā mai ʻe he ʻEikí kiate au ʻa e ngaahi meʻa lalahi.\n\n4 Pea naʻe hoko ʻo pehē ʻi he hili ʻeku fakaʻosi ʻa e vaká, ʻo fakatatau ki he folofola ʻa e ʻEikí, naʻe vakai ʻe hoku ongo tokouá kuo lelei ia, pea kuo matuʻaki fakaʻofoʻofa ʻaupito ʻa hono faʻú; ko ia, naʻá na toe fakavaivaiʻi ʻa kinaua ʻi he ʻao ʻo e ʻEikí.\n\n5 Pea naʻe hoko ʻo pehē naʻe folofola mai ʻa e leʻo ʻo e ʻEikí ki heʻeku tamaí, ke mau tuʻu hake, pea ō hifo ki he loto vaká.\n\n6 Pea naʻe hoko ʻo pehē ʻi he pongipongi haké, hili ʻemau teuteu ʻa e meʻa kotoa pē, ʻa e ngaahi fuaʻi ʻakau lahi mo e kakanoʻi manu mei he feituʻu maomaonganoá, pea mo e huʻa hone lahi ʻaupito mo e ngaahi meʻakai mo e nāunau ʻo fakatatau ki he meʻa kuo fekau kiate kimautolu ʻe he ʻEikí, pea naʻa mau ō hifo ki he loto vaká mo ʻemau ʻutá kātoa mo ʻemau ngaahi tengaʻi ʻakaú pea mo e meʻa kotoa pē kuo mau ʻomi mo kimautolú, ko e tokotaha taki taha ʻo fakatatau ki hono taʻu; ko ia naʻa mau ō hifo kotoa pē ki loto vaka mo homau ngaahi uaifí mo ʻemau fānaú.\n\n7 Pea ko ʻeni, kuo fanauʻi ʻe heʻeku tamaí ha foha ʻe toko ua ʻi he feituʻu maomaonganoá; naʻe ui ʻa e lahí ko Sēkope, pea ko e siʻí ko Siosefa.\n\n8 Pea naʻe hoko ʻo pehē ʻi he hili ʻemau ō hifo kotoa pē ki he loto vaká, pea kuo mau ʻave mo kimautolu ʻa ʻemau ngaahi meʻakaí mo e nāunaú mo e ngaahi meʻa ʻa ia kuo fekau kiate kimautolú, naʻa mau tuku folau atu ki tahi pea naʻe teketekeʻi atu ʻa kimautolu ʻe he matangí ʻo hanga atu ki he fonua ʻo e talaʻofá.\n\n9 Pea hili homau teketekeʻi atu ʻe he matangí ʻi he ngaahi ʻaho lahi, vakai, naʻe kamata ke fakafiefia ʻa hoku ngaahi tokouá mo e ngaahi foha ʻo ʻIsimelí kae ʻumaʻā foki honau ngaahi uaifí, pea ko ia naʻa nau kamata ke hulohula, mo hiva, mo lea fuʻu taʻe-fakaʻapaʻapa ʻaupito, ʻio, naʻe ngalo ʻiate kinautolu ʻa e mālohi ʻa ia kuo ʻomi ʻa kinautolu ki aí; ʻio, naʻa nau hīkisia ʻi he fuʻu anga taʻe-fakaʻapaʻapa lahi.\n\n10 Pea ko au, Nīfai, naʻe kamata ke u fuʻu ilifia lahi telia naʻa houhau ʻa e ʻEikí kiate kimautolu, pea teʻia ʻa kimautolu koeʻuhi ko ʻemau angahalá, pea ʻe folo hifo ai ʻa kimautolu ʻi he ngaahi loloto ʻo e tahí, ko ia, ko au, Nīfai, naʻá ku kamata ke lea ʻo fuʻu fakamātoato ʻaupito kiate kinautolu; kae vakai naʻa nau ʻita kiate au, ʻo pehē: ʻOku ʻikai te mau loto ke hoko homa tehina ko e pule kiate kimautolu.\n\n11 Pea naʻe hoko ʻo pehē naʻe puke au ʻe Leimana mo Lēmiuela ʻo na haʻi au ʻaki ʻa e ngaahi afo, pea naʻá na fuʻu ngaohikoviʻi ʻaupito au; ka neongo iá, naʻe tuku pē ʻe he ʻEikí ke fai ia koeʻuhi ke ne fakahā atu ai ʻa hono māfimafí, koeʻuhi ke fakahoko ʻa ʻene folofola kuó ne folofola ʻaki ʻo kau ki he kau fai angahalá.\n\n12 Pea naʻe hoko ʻo pehē ʻi he hili ʻena haʻi au ʻo ʻikai ai te u toe lava ʻo ngāué, ko e kāpasa, ʻa ia kuo teuteu ʻe he ʻEikí, naʻe tuku ʻene ngāué.\n\n13 Ko ia, naʻe ʻikai te nau ʻilo pe te nau fakaʻuli ki fē ʻa e vaká, he naʻe tō ʻa e fuʻu matangi, ʻio, ʻa e fuʻu afā lahi mo fakamanavahē; pea naʻe teketekeʻi fakaholomui ʻa kimautolu ʻi he funga ʻo e ngaahi vaí ʻi ha ʻaho ʻe tolu; pea naʻe kamata ke nau fuʻu ilifia ʻaupito telia naʻa nau melemo ʻi he tahí; ka neongo iá, naʻe ʻikai te nau tukuange au.\n\n14 Pea ʻi he ʻaho fā ʻo hono teketekeʻi fakaholomui ʻa kimautolú, naʻe fakaʻau ke fuʻu mālohi ange ʻaupito ʻa e afaá.\n\n15 Pea naʻe hoko ʻo pehē naʻe ʻamanaki ke folo hifo ʻa kimautolu ʻi he ngaahi loloto ʻo e tahí. Pea hili hono teketekeʻi fakaholomui ʻa kimautolu ʻi he ngaahi vaí ʻi he ʻaho ʻe fā, naʻe kamata ke mahino ki hoku ongo tokouá kuo ʻiate kinaua ʻa e ngaahi tautea ʻa e ʻOtuá, pea kuo pau ke na mate ʻo kapau ʻe ʻikai te na fakatomala mei heʻena ngaahi angahalá; ko ia naʻá na haʻu ai kiate au, ʻo vete ange ʻa e ngaahi haʻi ʻa ia naʻe ʻi hoku ongo kauʻinimá, pea vakai kuo fufula ʻo fuʻu lahi hoku ongo nimá; pea kuo fufula ʻo fuʻu lahi foki mo hoku ongo tungaʻivaʻé, pea naʻe mamahi lahi ʻaupito.\n\n16 Ka neongo iá, naʻá ku sio pē ki hoku ʻOtuá, pea naʻá ku fakafetaʻi kiate ia ʻi he ʻahó kotoa; pea naʻe ʻikai te u lāunga ki he ʻEikí koeʻuhi ko hoku ngaahi faingataʻaʻiá.\n\n17 Ko ʻeni kuo lea ʻaki ʻe heʻeku tamai, ko Līhai, ʻa e ngaahi meʻa lahi kiate kinaua, kae ʻumaʻā foki ʻa e ngaahi foha ʻo ʻIsimelí; kae vakai, naʻa nau fai ha ngaahi lea fakamanamana fakamanavahē lahi ki ha taha pē te ne taukapoʻi au; pea ko e meʻa ʻi he fuʻu motuʻa ʻa ʻeku ongo mātuʻá, pea ko e meʻa ʻi heʻena kātakiʻi ʻa e mamahi lahi koeʻuhi ko ʻena fānaú, ko ia naʻe ʻohifo ai ʻa kinaua, ʻio, ki hona mohengá kuó na puke.\n\n18 Pea koeʻuhi ko ʻena mamahi mo e loto-mamahi lahí, pea mo e angahala ʻa hoku ongo tokouá, naʻe fakaofiofi ai ke ʻave atu ʻa kinaua mei he moʻuí ni ke na fetaulaki mo hona ʻOtuá; ʻio, naʻe ofi ke ʻohifo hona louʻulu hinaá ke tokoto ʻi lalo ʻi he efú; ʻio, naʻe ofi ke lī ʻa kinaua ʻi he loto-mamahí ki ha tanuʻanga ʻi he tahí.\n\n19 Pea ko Sēkope pea mo Siosefa foki, naʻá na kei siʻi, he naʻe ʻaonga ke na maʻu ʻa e meʻakai lahi, ko ia naʻá na loto-mamahi ko e tupu mei he ngaahi faingataʻaʻia ʻa ʻena faʻeé; kae ʻumaʻā foki hoku uaifí mo hono ngaahi loʻimatá mo e ngaahi lotú, pea mo ʻeku fānaú foki, ka naʻe ʻikai te nau fakamolū ʻa e loto ʻo hoku ongo tokouá ke na tukuange au.\n\n20 Pea naʻe ʻikai ha meʻa ʻe lava ke fakamolū hona lotó, ka ko e māfimafi pē ʻo e ʻOtuá, ʻa ia naʻe hangē ka fakahoko ai kiate kinaua ʻa e fakaʻauhá; ko ia, ʻi heʻena vakai ʻoku ofi ke folo hifo ʻa kinaua ʻi he ngaahi loloto ʻo e tahí, naʻá na fakatomala ai mei he meʻa kuó na faí; ko ia naʻá na vete ange ai au.\n\n21 Pea naʻe hoko ʻo pehē ʻi he hili ʻena vete ange aú, vakai naʻá ku toʻo hake ʻa e kāpasá, pea naʻe tuhu ia ki he feituʻu naʻá ku loto ki aí. Pea naʻe hoko ʻo pehē naʻá ku lotu ki he ʻEikí; pea hili ʻeku lotú, naʻe malū ʻa e matangí, pea naʻe ʻosi ʻa e afaá, pea naʻe tofu ʻaupito.\n\n22 Pea naʻe hoko ʻo pehē ko au, Nīfai, naʻá ku fakaʻuli ʻa e vaká, ke mau toe folau atu ki he fonua ʻo e talaʻofá.\n\n23 Pea naʻe hoko ʻo pehē ʻi he hili ʻemau folau ʻi he ngaahi ʻaho lahi, naʻa mau tau ki he fonua ʻo e talaʻofá; pea mau hifo atu ki ʻuta, ʻo fokotuʻu homau ngaahi fale fehikitakí; pea naʻa mau ui ia ko e fonua ʻo e talaʻofá.\n\n24 Pea naʻe hoko ʻo pehē naʻa mau kamata ke ngoueʻi ʻa e kelekelé, ʻo mau kamata ke tō ʻa e ngaahi tengaʻi ʻakau; ʻio, naʻa mau tō ʻemau tengaʻi ʻakau kotoa pē ki he kelekelé, ʻa ia kuo mau ʻomi mei he fonua ko Selūsalemá. Pea naʻe hoko ʻo pehē naʻa nau tupu lahi ʻaupito; ko ia naʻe tāpuekina ʻa kimautolu ʻo fuʻu lahi ʻaupito.\n\n25 Pea naʻe hoko ʻo pehē naʻa mau ʻiloʻi ʻi he funga ʻo e fonua ʻo e talaʻofá, lolotonga ʻemau fononga ʻi he feituʻu maomaonganoá, naʻe ʻi ai ʻa e fanga manu ʻo e faʻahinga kotoa pē ʻi he ngaahi vao ʻakaú, ʻa e fanga pulu fefiné mo e fanga pulu tangata fakatouʻosi, mo e ʻasí, mo e hōsí, mo e kosí, mo e kosi kaivaó, pea mo e fanga manu kaivao ʻo e faʻahinga kotoa pē, ʻa ia ʻoku ʻi ai ke fakaʻaongaʻi ʻe he tangatá. Pea naʻa mau ʻiloʻi ʻa e ngaahi faʻahinga kotoa pē ʻo e maka ukamea, ʻa e koulá mo e silivá fakatouʻosi, pea mo e kopá.\n\n", "1-ne 19": "[center][font_size=26]Vahe 19[/font_size][/center]\n\n[i]ʻOku ngaohi ʻe Nīfai ha ngaahi peletí mei he maka ukamea, pea tohi ki ai ʻa e hisitōlia ʻo hono kakaí—ʻE hāʻele mai ʻa e ʻOtua ʻo ʻIsilelí ʻi he hili ha taʻu ʻe onongeau mei he taimi naʻe ʻalu ai ʻa Līhai mei Selūsalemá—ʻOku fakamatala ʻa Nīfai ki Heʻene ngaahi mamahí mo hono kalusefaí—ʻE fehiʻanekina ʻa e kau Siú pea fakamoveteveteʻi ʻo aʻu ki he ngaahi ʻaho fakaʻosí, pea te nau toe tafoki ai ki he ʻEikí. Taʻu 588–570 K.M. nai.[/i]\n\n1 Pea naʻe hoko ʻo pehē naʻe fekau kiate au ʻe he ʻEikí, ko ia naʻá ku ngaohi ai ha ngaahi peletí ʻaki ha maka ukamea ke u lava ʻo tongitongi ki ai ʻa e lekooti ʻo hoku kakaí. Pea naʻá ku tongitongi ki he ngaahi peleti ʻa ia naʻá ku ngaohí ʻa e lekooti ʻa ʻeku tamaí, kae ʻumaʻā mo ʻemau ngaahi fononga ʻi he feituʻu maomaonganoá mo e ngaahi kikite ʻa ʻeku tamaí; kae ʻumaʻā foki haʻaku ngaahi kikite lahi kuó u tongitongi ki ai.\n\n2 Pea naʻe ʻikai te u ʻilo ʻi he taimi naʻá ku ngaohi ai iá, ʻe fekau kiate au ʻe he ʻEikí ke u ngaohi ʻa e ngaahi peleti ko ʻení; ko ia, ko e lekooti ʻo e moʻui ʻa ʻeku tamaí, mo e tohi hohoko ʻo ʻene ngaahi tamaí, pea mo e konga lahi ʻo ʻemau ngaahi ngāue ʻi he feituʻu maomaonganoá kuo tongitongi ia ki he ngaahi peleti ʻa ia kuó u lau ki aí; ko ia, ko e ngaahi meʻa naʻe hoko ki muʻa ʻi heʻeku ngaohi ʻa e ngaahi peleti ko ʻení, ʻoku moʻoni ia, pea ʻoku fakamatala kakato ange ʻi he ngaahi ʻuluaki peletí.\n\n3 Pea hili ʻeku ngaohi ʻa e ngaahi peleti ko ʻení koeʻuhi ko e fekaú, ko au, Nīfai, naʻá ku maʻu ha fekau ke tohi ki he ngaahi peleti ko ʻení ʻa e ngāue fakafaifekau mo e ngaahi kikite, ʻa honau ngaahi konga mahinongofua mo mahuʻinga angé; pea ke tauhi ʻa e ngaahi meʻa ʻa ia kuo tohi ke akoʻi ʻaki ʻa hoku kakaí, ʻa ia ʻoku totonu ke nau maʻu ʻa e fonuá, kae ʻumaʻā foki ha ngaahi taumuʻa fakapotopoto kehe, ʻa ia ko ha ngaahi taumuʻa ʻoku ʻafioʻi ʻe he ʻEikí.\n\n4 Ko ia, ko au, Nīfai, naʻá ku fai ha lekooti ʻi he ngaahi peleti kehé, ʻa ia ʻoku fakamatala, pe ʻoku kau ai ha fakamatala lahi ange ki he ngaahi tau mo e ngaahi fakakikihí mo e ngaahi fakaʻauha ʻo hoku kakaí. Pea kuó u fai ʻeni, peá u fekau ki hoku kakaí ʻa e meʻa ke nau fai hili haʻaku mate; pea ke tukufakaholo ʻa e ngaahi peleti ko ʻení mei he toʻu tangata ʻe taha ki he toʻu tangata ʻe taha, pe mei he palōfita ʻe taha ki he palōfita ʻe taha, kae ʻoua ke maʻu ha ngaahi fekau kehe mei he ʻEikí.\n\n5 Pea ʻe fai ha fakamatala ki heʻeku ngaohi ʻa e ngaahi peleti ko ʻení ʻamui; pea ko ia, vakai, te u fai ʻo hangē ko e meʻa kuó u leaʻakí; pea ʻoku ou fai ʻeni koeʻuhí ke lava ʻo tauhi ʻa e ngaahi meʻa toputapu angé koeʻuhi ke ʻilo ʻe hoku kakaí.\n\n6 Ka neongo iá, ʻoku ʻikai te u tohi ha meʻa ki he ngaahi peletí kā ʻi heʻeku pehē ʻoku toputapu ia. Pea ko ʻeni, kapau ʻoku ʻi ai haʻaku fai hala, naʻa nau fai hala foki ʻi muʻa; pea ʻoku ʻikai ko ʻeku fie fakatonuhiaʻi au koeʻuhi ko ha kau tangata kehe, kā koeʻuhi ko e ngaahi vaivai ʻa ia ʻoku ʻiate au, ʻo fakatatau ki he kakanó, ko ia ʻoku ou fakatonuhiaʻi ai au.\n\n7 He ko e ngaahi meʻa ʻa ia ʻoku pehē ʻe ha kau tangata ʻe niʻihi ʻoku fuʻu mahuʻinga ki he sinó mo e laumālié fakatouʻosi, ʻoku lau ia ʻe ha niʻihi kehe ʻoku taʻeʻaonga ʻo nau molomoloki hifo ia ʻi honau lalo vaʻé. ʻIo, naʻa mo e ʻOtua moʻoni ʻo ʻIsilelí ʻoku molomoloki hifo ia ʻe he tangatá ʻi honau lalo vaʻé; ʻoku ou pehē, ʻoku molomoloki hifo ʻi honau lalo vaʻé ka ʻoku ou fie lea ʻi ha ngaahi lea kehe—ʻoku nau taʻetokaʻi ia, pea ʻikai tokanga ki he leʻo ʻo ʻene ngaahi akonakí.\n\n8 Pea vakai ʻe hāʻele mai ia ʻo hangē ko e ngaahi lea ʻa e ʻāngeló, ʻi hono onongeau ʻo e taʻu hili ʻa e taimi ʻa ia naʻe ʻalu atu ai ʻa ʻeku tamaí mei Selūsalemá.\n\n9 Pea ko e māmaní, ko e meʻa ʻi heʻenau angahalá, te nau fakamāuʻi ia ko e meʻa noa pē; ko ia te nau tauteaʻi ia, pea te ne kātakiʻi ia; pea te nau taaʻi ia, pea te ne kātakiʻi ia. ʻIo, te nau ʻanuhia ia, pea te ne kātakiʻi ia, koeʻuhi ko ʻene ʻaloʻofa mo ʻene kātaki fuoloa ki he fānau ʻa e tangatá.\n\n10 Pea ko e ʻOtua ʻo ʻetau ngaahi tamaí, ʻa ia naʻe taki atu mei ʻIsipite, mei he nofo pōpulá, pea maluʻi foki ʻa kinautolu ʻi he feituʻu maomaonganoá, ʻio, ʻa e ʻOtua ʻo ʻĒpalahame mo ʻAisake mo e ʻOtua ʻo Sēkopé, naʻá ne tukuange ia ko e tangata, ʻo hangē ko e ngaahi lea ʻa e ʻāngeló, ki he nima ʻo ha kau tangata angakovi, ke hiki hake, ʻo hangē ko e ngaahi lea ʻa Seinokí, pea kalusefai ia, ʻo hangē ko e ngaahi lea ʻa Neiumí, pea ke telio ʻi ha fonualoto ʻo hangē ko e ngaahi lea ʻa Seinosí, ʻa ia naʻá ne lea ʻo kau ki he ʻaho ʻe tolu ʻo e fakapoʻulí, ʻa ia ʻe hoko ko e fakaʻilonga ʻo ʻene pekiá kiate kinautolu te nau nofo ʻi he ngaahi motu ʻo e tahí, kae tautautefito kiate kinautolu ʻoku ʻo e fale ʻo ʻIsilelí.\n\n11 He naʻe lea pehē ʻe he palōfitá: Ko e moʻoni ʻe hāʻele ʻa e ʻEiki ko e ʻOtuá ki he fale kotoa ʻo ʻIsilelí ʻi he ʻaho ko iá, ko e niʻihi ʻaki hono leʻó, koeʻuhi ko ʻenau māʻoniʻoní, ʻo nau fonu ai ʻi he fiefia lahi mo fakamoʻui ʻa kinautolu, pea ko e niʻihi kehe ʻaki ʻa e ngaahi mana mo e ngaahi tapa ʻa e ʻuhila ʻo hono māfimafí, pea ʻaki ʻa e afā, mo e afi, mo e ohu afi, pea ʻaki ʻa e ʻao ʻo e fakapoʻuli matolu, pea ʻaki ʻa e mafahifahi ʻi he fonuá, pea mo e ngaahi moʻunga ʻa ia ʻe hiki haké.\n\n12 Pea kuo pau ke hoko ʻa e ngaahi meʻá ni kotoa, ʻoku pehē ʻe he palōfita ko Seinosí. Pea kuo pau ke mafahifahi ʻa e ngaahi maka ʻo e fonuá; pea ko e meʻa ʻi he ngaahi ʻuʻulu ʻa e fonuá, ʻe ʻi ai ha ngaahi tuʻi tokolahi ʻo e ngaahi motu ʻo e tahí ʻe ueʻi ʻe he Laumālie ʻo e ʻOtuá ke nau kaila: ʻOku mamahi ʻa e ʻOtua ʻo natulá.\n\n13 Pea ko e meʻa kiate kinautolu ʻoku ʻi Selūsalemá, ʻoku pehē ʻe he palōfitá, ʻe fakamamahiʻi ʻa kinautolu ʻe he kakai fulipē, koeʻuhi ko ʻenau kalusefai ʻa e ʻOtua ʻo ʻIsilelí, mo ʻenau liliu honau lotó ki ha meʻa kehe, ʻo liʻaki ʻa e ngaahi fakaʻilonga mo e ngaahi meʻa fakaofo pea mo e māfimafi mo e lāngilangi ʻo e ʻOtua ʻo ʻIsilelí.\n\n14 Pea ko e meʻa ʻi heʻenau fakatafoki honau lotó, ʻoku pehē ʻe he palōfitá, pea kuo nau fehiʻa ki he Tokotaha Māʻoniʻoni ʻo ʻIsilelí, ko ia te nau ʻauhē ai ʻi he kakanó, pea ʻauha, pea hoko ko ha fakaʻiseʻisaʻanga mo ha lumaʻanga, pea fehiʻanekina ʻi he puleʻanga kotoa pē.\n\n15 Ka neongo iá, ʻo ka hoko ʻa e ʻaho ko iá, ʻoku pehē ʻe he palōfitá, ʻa ia ʻe ʻikai te nau toe fakatafoki ai honau lotó ʻo fakafili ki he Tokotaha Māʻoniʻoni ʻo ʻIsilelí, te ne toki manatuʻi ʻa e ngaahi fuakava naʻá ne fai ki heʻenau ngaahi tamaí.\n\n16 ʻIo, te ne toki manatuʻi ai ʻa e ngaahi motu ʻo e tahí; ʻio, pea mo e kakai kotoa pē ʻoku ʻo e fale ʻo ʻIsilelí, te u tānaki mai, ʻoku folofola ʻe he ʻEikí, ʻo fakatatau ki he ngaahi lea ʻa e palōfita ko Seinosi, mei he ngaahi vahe ʻe fā ʻo e māmani.\n\n17 ʻIo, pea ʻe mamata ʻa māmani kotoa pē ki he fakamoʻui ʻa e ʻEikí, ʻoku pehē ʻe he palōfitá; ʻe monūʻia ʻa e puleʻanga mo e faʻahinga mo e lea mo e kakai fulipē.\n\n18 Pea ko au, Nīfai, kuó u tohi ʻa e ngaahi meʻá ni ki hoku kakaí, koeʻuhi ke u lava ʻapē ʻo fakalotoʻi ʻa kinautolu ke nau manatu ki he ʻEiki ko honau Huhuʻí.\n\n19 Ko ia, ʻoku ou lea ki he fale kotoa ʻo ʻIsilelí, ʻo kapau te nau maʻu ʻa e ngaahi meʻá ni.\n\n20 He vakai, ʻoku hohaʻa hoku laumālié, ʻa ia ʻoku fakaongosia kiate au, pea ʻoku vaivaia ai ʻa hoku ngaahi hokotanga hui kotoa pē, koeʻuhi ko kinautolu ʻoku ʻi Selūsalemá; he kā ne ʻikai ʻaloʻofa ʻa e ʻEikí, ke fakahā mai kiate au ha meʻa ʻoku kau kiate kinautolu, ʻo hangē foki kuó ne fai ki he kau palōfita ʻi muʻá, pehē kuó u ʻauha mo au foki.\n\n21 Pea ko e moʻoni kuó ne fakahā ki he kau palōfita ʻi muʻá ʻa e ngaahi meʻa kotoa pē naʻe kau kiate kinautolú; kae ʻumaʻā foki ʻene fakahā ki he tokolahi ha meʻa ʻoku kau kiate kimautolu; ko ia, ʻoku ʻaonga ke mau ʻilo kiate kinautolu he kuo tohi ia ʻi he ngaahi peleti ʻo e palasá.\n\n22 Ko ʻeni naʻe hoko ʻo pehē ko au, Nīfai, naʻá ku akonaki ʻaki ki hoku ngaahi tokouá ʻa e ngaahi meʻá ni; pea naʻe hoko ʻo pehē naʻá ku lau ha ngaahi meʻa lahi kiate kinautolu, ʻa ia kuo tongitongi ʻi he ngaahi peleti ʻo e palasá, koeʻuhi ke nau ʻilo ki he ngaahi ngāue ʻa e ʻEikí ʻi he ngaahi fonua kehé, ʻi he kakai ʻi muʻa atú.\n\n23 Pea naʻá ku lau ha ngaahi meʻa lahi kiate kinautolu ʻa ia kuo tohi ʻi he ngaahi tohi ʻa Mōsesé; koeʻuhi ke u lava ʻo fakalotoʻi kakato ange ʻapē ʻa kinautolu ke nau tui ki he ʻEiki ko honau Huhuʻí, ko ia naʻá ku lau kiate kinautolu ʻa e ngaahi meʻa kuo tohi ʻe he palōfita ko ʻĪsaiá, he naʻá ku fakatatau ʻa e ngaahi folofolá kotoa pē kiate kimautolu, koeʻuhi ke ʻaonga ia kiate kimautolu pea mau poto ai.\n\n24 Ko ia, naʻá ku lea kiate kinautolu ʻo pehē: Mou fanongo mai ki he ngaahi lea ʻa e palōfitá, ʻa kimoutolu ʻoku ʻo e toenga ʻo e fale ʻo ʻIsilelí, ʻa ia ko ha vaʻa kuo motuhi atu; mou fanongo ki he ngaahi lea ʻa e palōfitá, ʻa ia kuo tohi ki he fale kotoa ʻo ʻIsilelí, pea mou fakatatauʻi ia kiate kimoutolu koeʻuhi ke mou lava ʻo maʻu ha ʻamanaki lelei ʻo hangē ko homou kāinga ʻa ia kuo motuhi ʻa kimoutolu mei aí; he ko e anga ʻeni ʻo e tohi ʻa e palōfitá.\n\n", "1-ne 20": "[center][font_size=26]Vahe 20[/font_size][/center]\n\n[i]ʻOku fakahā ʻe he ʻEikí hono ngaahi finangaló ki ʻIsileli—Kuo fili ʻa ʻIsileli ʻi he afi kakaha ʻo e faingataʻaʻia, pea ke nau ʻalu atu mei Pāpilone—Fakafehoanaki mo e ʻĪsaia vahe 48. Taʻu 588–570 K.M. nai.[/i]\n\n1 Tokanga pea fanongo mai ki he meʻá ni, ʻE fale ʻo Sēkope, ʻa kimoutolu kuo ui ʻaki ʻa e hingoa ko ʻIsilelí, pea kuo mou haʻu mei he ngaahi vai ʻo Siutá, pe mei he ngaahi vai ʻo e papitaisó, ʻa ia kuo mou fuakava ʻi he huafa ʻo e ʻEikí, pea kuo mou lau ki he ʻOtua ʻo ʻIsilelí, kā kuo ʻikai te nau fuakava ʻi he moʻoní pe ʻi he māʻoniʻoní.\n\n2 Ka neongo iá, ʻoku nau pehē ʻoku nau ʻo e kolo māʻoniʻoní, kā ʻoku ʻikai te nau falala ki he ʻOtua ʻo ʻIsilelí, ʻa ia ko e ʻEiki ʻo e Ngaahi Kau Taú; ʻio, ko e ʻEiki ʻo e Ngaahi Kau Tau ʻa hono huafá.\n\n3 Vakai, kuó u fakahā ʻa e ngaahi meʻa muʻá talu mei he kamataʻangá; pea naʻe ʻalu atu mei hoku ngutú, pea naʻá ku fakahā ia. Naʻá ku fakahā fakafokifā ia.\n\n4 Pea naʻá ku fai ia koeʻuhí he naʻá ku ʻilo ʻokú ke paongataʻa, pea ko ho kiá ʻoku fefeka ʻo hangē ha ukameá, pea ko ho foʻi laʻé ko e palasa;\n\n5 Pea kuo talu mei he kamataʻanga mo ʻeku fakahā kiate koe; ʻi he teʻeki ai hoko iá naʻá ku fakahā ia kiate koe; pea naʻá ku fakahā ia ʻi heʻeku manavasiʻi telia naʻá ke pehē—Kuo fai ia ʻe heʻeku tamapuá, pea ko ʻeku tamapua kuo tongitongí, pea ko ʻeku tamapua ukamea ne haká naʻá ne fekau iá.\n\n6 Kuó ke mamata mo fanongo ki he ngaahi meʻá ni kotoa pē; pea ʻe ʻikai koā te ke fakahā ia? Pea kuó u fakahā atu talu mei he taimí ni ʻa e ngaahi meʻa foʻou, ʻio, ʻa e ngaahi meʻa lilo, pea naʻe ʻikai te ke ʻiloʻi ia.\n\n7 Kuo toki fakatupú ni ia, kae ʻikai mei he kamataʻangá, ʻio ki muʻa ʻi he ʻaho naʻá ke fanongo ki aí, naʻe fakahā ia kiate koe, telia naʻá ke pehē—Vakai naʻá ku ʻiloʻi ia.\n\n8 ʻIo, pea naʻe ʻikai te ke ongoʻi; ʻio, naʻe ʻikai te ke ʻiloʻi; ʻio, naʻe talu mei he taimi ko iá naʻe ʻikai fakaava ʻa ho telingá; he naʻá ku ʻiloʻi te ke ngāue ʻi he fuʻu kākā lahi, pea naʻe ui koe ko e maumau-fono mei he manavá.\n\n9 Ka neongo iá, koeʻuhi ko hoku hingoá ʻe ʻikai te u ʻita, pea koeʻuhi ko hoku fakalāngilangiʻí te u taʻofi ai au meiate koe, ke ʻoua naʻá ku motuhi atu koe.\n\n10 He vakai, kuó u fakamaʻa koe, kuó u fili koe ʻi he afi kakaha ʻo e faingataʻaʻiá.\n\n11 Koeʻuhi ko au, ʻio, koeʻuhi ko au te u fai ai ʻeni, he ʻe ʻikai te u tuku ke ʻuliʻi ʻa hoku hingoá, pea ʻe ʻikai te u tuku hoku nāunaú ki ha tokotaha kehe.\n\n12 Tokanga kiate au, ʻe Sēkope, pea mo ʻIsileli ʻa ia kuó u uí, he ko au ia; ko au ko e ʻuluakí, pea ko au foki ko e kimuí.\n\n13 Kuo ʻai foki ʻe hoku nimá ʻa e tuʻunga ʻo māmaní, pea ko hoku nima toʻomataʻú naʻe fofola ʻa e ngaahi langí. ʻOku ou ui kiate kinautolu pea ʻoku nau tutuʻu fakataha hake.\n\n14 ʻA kimoutolu kotoa pē, mou fakataha mai, pea fanongo; ko hai ʻiate kinautolu kuó ne fakahā ʻa e ngaahi meʻá ni kiate kinautolú? Kuo ʻofa ʻa e ʻEiki kiate ia; ʻio, pea te ne fakahoko ʻa ʻene folofolá ʻa ia kuó ne fakahā ʻiate kinautolú; pea te ne fai ʻene faʻitelihá ki Pāpilone, pea ʻe hoko mai hono toʻukupú ki he kakai Kalitiá.\n\n15 Kae ʻumaʻā, ʻoku folofola ʻe he ʻEikí: Ko au ko e ʻEikí, ʻio, kuó u lea; ʻio, kuó u ui ia ke ne fakahā, kuó u ʻomi ia, pea te ne ngaohi ke tuʻumālie hono halá.\n\n16 Mou haʻu ke ofi kiate au; kuo ʻikai te u lea ʻi he lilo; talu mei he kamataʻangá, mei he taimi naʻe fakahā ai kuó u leá; pea ko e ʻEiki ko e ʻOtuá mo hono Laumālié, kuó na fekauʻi aú.\n\n17 Ko ia ʻoku folofola ʻe he ʻEiki, ko ho Huhuʻí, ko e Tokotaha Māʻoniʻoni ʻo ʻIsilelí; kuó u fekauʻi ia, ko e ʻEiki ko ho ʻOtua ʻa ia ʻokú ne akonakiʻi kiate koe ʻa e meʻa ʻoku ʻaonga kiate koé, ʻa ia ʻokú ne tataki koe ʻi he hala ʻoku totonu ke ke ʻalu aí, ko ia kuó ne fai iá.\n\n18 Pehe ange ʻe au kuó ke tokanga ki heʻeku ngaahi fekaú—pea toki tafe mai hoʻo melinó ʻo hangē ko e vaitafe, pea tatau hoʻo māʻoniʻoni mo e ngaahi peau ʻo e tahí.\n\n19 Ko ho hakó foki kuo hangē ko e ʻoneʻoné; pea ko e fua ʻo ho mānava ʻoku hangē ko e ngaahi foʻi ʻoneʻoné; kuo ʻikai totonu ke motuhi atu pe fakaʻauha ʻa hono hingoá mei hoku ʻaó.\n\n20 Ke ʻalu atu ʻa kimoutolu mei Pāpilone, mou hola mei he kakai Kalitiá, fakahā ʻaki ʻa e leʻo ʻo e hiva, tala ʻa e meʻá ni, talaki atu ke aʻu ki he ngataʻanga ʻo māmaní; mou pehē: Kuo huhuʻi ʻe he ʻEiki ʻa ʻene tamaioʻeiki ko Sēkopé.\n\n21 Pea naʻe ʻikai te nau fieinua; naʻá ne tataki atu ʻa kinautolu ʻi he ngaahi toafá; naʻá ne pule ke tafe atu ʻa e vaí mei he maká maʻanautolu; naʻá ne foaʻi foki ʻa e maká pea naʻe puna mei ai ʻa e ngaahi vaí.\n\n22 Pea neongo ʻene fai ʻení kotoa pē, pea mo ia ʻoku lahi haké, ka ʻoku ʻikai ha melino ki he kakai fai angahalá, ʻoku folofola ʻe he ʻEikí.\n\n", "1-ne 21": "[center][font_size=26]Vahe 21[/font_size][/center]\n\n[i]ʻE hoko ʻa e Mīsaiá ko e maama ki he kau Senitailé pea te ne fakatauʻatāinaʻi ʻa e kau pōpulá—ʻE toe tānaki mai ʻa ʻIsileli ʻi he mālohi ʻi he ngaahi ʻaho fakaʻosí—ʻE hoko ʻa e ngaahi tuʻí ko ʻenau ngaahi tamai tauhi—Fakafehoanaki mo e ʻĪsaia vahe 49. Taʻu 588–570 K.M. nai.[/i]\n\n1 Pea ko e tahá: Tokanga mai, ʻA kimoutolu ʻe fale ʻo ʻIsileli, ʻa kimoutolu kotoa pē kuo motuhi atú, pea kuo kapusi ki tuʻa koeʻuhi ko e fai angahala ʻa e kau taki fakalotu ʻo hoku kakaí; ʻio, ʻa kimoutolu kotoa pē kuo motuhi atú, ʻa ia kuo fakamovetevetea holo ʻi he ngaahi tukui fonua, ʻa ia ʻoku ʻo hoku kakaí, ʻE fale ʻo ʻIsileli. Fanongo, ʻA e ngaahi motú, kiate au, pea tokanga mai ʻa kimoutolu ʻa e kakai mei he mamaʻó; kuo ui au ʻe he ʻEikí mei he manavá; talu ʻeku ʻi he fatu ʻo ʻeku faʻeé mo ʻene folofola ʻaki hoku hingoá.\n\n2 Pea kuó ne ngaohi hoku ngutú ke hangē ko ha heletā māsila; ʻi he malumalu ʻo hono toʻukupu kuó ne fufuuʻi au, mo ngaohi au ko ha ngahau ngingila; kuó ne fufuuʻi au ʻi hono hōfangahaú;\n\n3 Peá ne folofola mai kiate au: Ko ʻeku tamaioʻeiki koe, ʻE ʻIsileli, ʻa ia ʻe fakalāngilangiʻi ai au.\n\n4 Pea naʻá ku pehē ange, Kuó u ngāue taʻeʻaonga, kuó u fakamoleki hoku iví ʻi he meʻa noa mo taʻeʻaonga; ko e moʻoni ʻoku ʻi he ʻEikí ʻa ʻeku fakamāú, pea mo ʻeku ngāué ʻi hoku ʻOtuá.\n\n5 Pea ko ʻeni, ʻoku folofola ʻe he ʻEikí—ʻa ia naʻá ne fakatupu au mei he manavá ke u hoko ko ʻene tamaioʻeiki, ke toe ʻomi ʻa Sēkope kiate ia—neongo ʻoku teʻeki tānaki ʻa ʻIsileli, kā te u ongoongolelei pē ʻi he ʻao ʻo e ʻEikí, pea ʻe hoko ʻa hoku ʻOtuá ko hoku mālohi.\n\n6 Pea naʻá ne folofola: Ko e meʻa maʻamaʻa hoʻo hoko ko ʻeku tamaioʻeiki ke fokotuʻu hake ʻa e ngaahi faʻahinga ʻo Sēkopé, pea fakafoki ʻa e kakai ʻo ʻIsileli kuó u fakahaofí. Te u foaki foki koe ko ha maama ki he kau Senitailé, koeʻuhi ke ke hoko ko ʻeku fai fakamoʻui ki he ngaahi ngataʻanga ʻo e māmaní.\n\n7 Ko ia ʻoku folofola ʻe he ʻEiki, ko e Huhuʻi ʻo ʻIsilelí, ko hono Tokotaha Māʻoniʻoní, kiate ia ʻoku fehiʻa ki ai ʻa e tangatá, kiate ia ʻoku fakaliliʻa ki ai ʻa e ngaahi puleʻangá, ki he tamaioʻeiki ʻa e kau pulé: ʻE mamata ʻa e ngaahi tuʻí pea nau tuʻu hake, ʻe hū foki ʻa e kau pilinisi kiate ia, koeʻuhi ko e ʻEiki, ʻa ia ʻoku faitotonu.\n\n8 Ko ia ʻoku folofola ʻe he ʻEikí: Kuó u fanongo kiate koe ʻi hono taimi totonu, ʻE ngaahi motu ʻo e tahí, pea ʻi ha ʻaho ʻo e fakamoʻuí kuó u tokoni ai kiate koe; pea te u fakatolonga koe, pea foaki kiate koe ʻa ʻeku tamaioʻeiki ke hoko ko ha fuakava ʻo e kakaí, ke nofoʻi ʻa e māmaní, pea fakafoki kiate koe ʻa e ngaahi fonua kuo lalá ke hoko ko ho ngaahi tofiʻa;\n\n9 Koeʻuhi ke ke pehē ki he kau pōpulá: ʻAlu atu; kiate kinautolu ʻoku nofo ʻi he fakapoʻulí: Fakahā ʻa kimoutolu. Te nau kai tauʻatāina ʻi he ngaahi hala, pea ʻe ʻi he ngaahi potu māʻolunga kotoa pē ʻa honau ngaahi ngoue maʻuiʻuí.\n\n10 ʻE ʻikai te nau fiekaia pe fieinua, pea ʻe ʻikai foki teʻia ʻa kinautolu ʻe he velá pe ko e laʻaá; he ko ia ʻokú ne ʻaloʻofa kiate kinautolu te ne tataki ʻa kinautolu, ʻio te ne tataki ʻa kinautolu ʻi he ngaahi veʻe matavaí.\n\n11 Pea te u ngaohi hoku ngaahi moʻungá kotoa pē ko e hala, pea ʻe hakeakiʻi hoku ngaahi hala lalahí.\n\n12 Pea ko ia, ʻE fale ʻo ʻIsileli, vakai, ʻe haʻu ʻa kinautolú ni mei he mamaʻó; pea vakai, ko kinautolu ní mei he tokelau, pea mei he lulungá; pea mo kinautolú ni mei he fonua ʻo Sinimí.\n\n13 Hiva, ʻE ngaahi langi; pea fiefia, ʻE māmani; he ʻe fokotuʻu maʻu ʻa e vaʻe ʻo kinautolu ʻoku ʻi he potu hahaké; pea pā mai ʻi he hiva, ʻE ngaahi moʻunga; koeʻuhi ʻe ʻikai toe teʻia ʻa kinautolu; he kuo fakafiemālieʻi ʻe he ʻEikí ʻa hono kakaí, pea te ne ʻaloʻofa ki hono kakai kuo faingataʻaʻiá.\n\n14 Kae, vakai, kuo pehē ʻe Saione: Kuo liʻaki au ʻe he ʻEikí, pea kuo fakangaloʻi au ʻe hoku ʻEikí—ka te ne fakahā kuo ʻikai.\n\n15 He ʻoku lava koā ʻe ha fefine ʻo fakangalongaloʻi ʻa ʻene tama ʻoku kei huhú, ʻo ʻikai ai te ne maʻu ha ʻofa mamahi ki he tama ʻo hono manavá? ʻIo, te nau faʻa fakangaloʻi, ka ʻe ʻikai te u fakangaloʻi koe, ʻE fale ʻo ʻIsileli.\n\n16 Vakai, kuó u tohi tongi koe ʻi hoku ongo ʻaofi nimá; ʻoku ou manatu maʻu ai pē ki ho ngaahi ʻaá.\n\n17 ʻE fai vave hoʻo fānau ke langa hake ʻa ia kuo fakaʻauhá; pea ko kinautolu naʻe maumauʻi koe te nau ʻalu ʻiate koe.\n\n18 Hiki hake ho matá pea vakai; ko kinautolú ni kotoa pē ʻoku fakataha maí, te nau haʻu kiate koe. Pea hangē ʻoku ou moʻuí, ʻoku folofola ʻe he ʻEikí, te ke fakakofuʻi moʻoni koe ʻaki ʻa kinautolu kotoa pē, ʻo hangē ko ha meʻa teuteu, ʻo ʻai ia ʻo hangē ko ha taʻahine taʻane.\n\n19 He ko ho ngaahi potu maumau mo lalá, pea mo ho fonua kuo fakaʻauhá, ʻe hoko ni ʻo fuʻu siʻisiʻi koeʻuhi ko e tokolahi ʻo e kakai ʻoku nofo aí; pea ko kinautolu naʻe nofo ʻi aí, te nau mamaʻo atu.\n\n20 Ko e fānau te ke maʻu ʻo ka hili ʻa e mole ʻiate koe ʻa e ʻuluakí, te nau toe pehē ʻi ho telinga: kuo fāsiʻi ʻa e potú ni kiate au; foaki mai ha potu lahi ange maʻaku ke u nofo ai.\n\n21 Pea te ke toki pehē ʻi ho lotó: Ko hai kuó ne fakatupu kiate au ʻa kinautolu ní, he kuo mole ʻiate au ʻeku fānaú, pea ʻoku ou paʻa, ko ha pōpula, ʻo feʻaluʻaki fano holo pē? Pea ko hai kuó ne tauhi ʻa kinautolú ni maʻakú? Vakai, naʻe liʻekina toko taha pē au; ka ko kinautolu ní, naʻa nau ʻi fē?\n\n22 Ko ia naʻe folofola ʻe he ʻEiki ko e ʻOtuá: Vakai, te u hiki hake hoku nimá ki he kau Senitailé, pea fokotuʻu ʻeku fuká ki he kakaí; pea te nau ʻomi ho ngaahi fohá ʻi honau nimá, mo ho ngaahi ʻofefiné ʻe fua ʻi honau umá.\n\n23 Pea ʻe hoko ʻa e ngaahi tuʻí ko hoʻo ngaahi tamai tauhi, pea ko honau ngaahi kuiní ko hoʻo ngaahi faʻē tauhi; te nau punou hifo kiate koe ʻaki honau matá ki he kelekelé, pea ʻemo ʻa e efu ʻo ho vaʻé; pea te ke ʻiloʻi ko au ko e ʻEikí; koeʻuhi ʻe ʻikai mā ʻa kinautolu ʻoku tatali kiate aú.\n\n24 He ʻe toʻo ʻa e moʻulaloá mei he mālohí, pe tukuange ʻa e kau pōpula totonú?\n\n25 Ka ʻoku folofola ʻe he ʻEikí, naʻa mo e kau pōpula ʻo e kakai mālohí ʻe ʻave ʻa kinautolu, pea ʻe tukuange ʻa e moʻulaloa ʻo e tokotaha fakamanavaheé; koeʻuhi te u tau mo ia ʻoku tau mo koé, pea te u fakahaofi ʻa hoʻo fānaú.\n\n26 Pea te u fafanga ʻa kinautolu ʻoku fakamamahiʻi koé ʻaki honau kakano ʻonautolú; te nau konā ʻi honau toto ʻonautolú ʻo hangē ha uaine melie; pea ʻe ʻiloʻi ʻe he kakai kotoa pē, ko au ko e ʻEikí, ko ho Fakamoʻui mo ho Huhuʻí, ko e Tokotaha Māfimafi ʻo Sēkopé.\n\n", "1-ne 22": "[center][font_size=26]Vahe 22[/font_size][/center]\n\n[i]ʻE fakamovetevete ʻa ʻIsileli ʻi he funga ʻo e māmaní kotoa—ʻE tauhi mo fafangaʻi ʻe he kau Senitailé ʻa ʻIsileli ʻaki ʻa e ongoongoleleí ʻi he ngaahi ʻaho fakaʻosí—ʻE tānaki mai ʻa ʻIsileli mo fakahaofi, pea ʻe tutu ʻa e kau fai angahalá ʻo hangē ko e veve—ʻE fakaʻauha ʻa e puleʻanga ʻo e tēvoló, pea ʻe haʻi ʻa Sētane. Taʻu 588–570 K.M. nai.[/i]\n\n1 Pea ko ʻeni naʻe hoko ʻo pehē ko au, Nīfai, hili ʻeku lau ʻa e ngaahi meʻá ni ʻa ia naʻe tongitongi ʻi he ngaahi peleti ʻo e palasá, naʻe haʻu kiate au ʻa hoku ngaahi tokouá, ʻo nau pehē mai kiate au: Ko e hā hono ʻuhinga ʻo e ngaahi meʻá ni, ʻa ia kuó ke laú? Vakai, ʻe ʻiloʻi nai ia ʻo fakatatau ki he ngaahi meʻa ʻoku fakalaumālie, ʻa ia ʻe hoko ʻo fakatatau ki he laumālié kae ʻikai ko e kakanó?\n\n2 Pea ko au, Nīfai, naʻá ku pehē ange kiate kinautolu: Vakai naʻe fakahā ia ki he palōfitá ʻe he leʻo ʻo e Laumālié; he ʻoku fakahā ʻi he Laumālié ʻa e ngaahi meʻa kotoa pē ki he kau palōfitá, ʻa ia ʻe hoko ki he fānau ʻa e tangatá ʻo fakatatau ki he kakanó.\n\n3 Ko ia, ko e ngaahi meʻa ʻa ia kuó u laú ko e ngaahi meʻa ia ʻoku kau ki he ngaahi meʻa ʻoku fakamatelie mo fakalaumālie fakatouʻosi; ko e fale ʻo ʻIsilelí ʻe ʻi ai pē ʻa e taimi ʻe fakamovetevete ai, ki he funga kotoa ʻo e māmaní, kae ʻumaʻā foki ki he ngaahi puleʻanga kotoa pē.\n\n4 Pea vakai, ʻoku ʻi ai ʻa e tokolahi kuo ʻikai toe ʻilo ki ai ʻa kinautolu ʻoku ʻi Selūsalemá. ʻIo, ko e konga lahi ange ʻo e ngaahi faʻahinga kotoa pē kuo tataki atu; pea kuo fakamovetevete ki hē mo ē ʻi he ngaahi motu ʻo e tahí; pea ko e feituʻu ʻoku nau ʻi aí ʻoku ʻikai ʻiloʻi ʻe ha toko taha ʻiate kitautolu, ka ʻoku tau ʻiloʻi pē kuo tataki atu ʻa kinautolu.\n\n5 Pea hili honau tataki atú, ko e ngaahi meʻá ni kuo kikiteʻi ʻo kau kiate kinautolu, kae ʻumaʻā foki mo kinautolu kotoa pē ʻa ia ʻe fakamovetevete mo veuveuki ʻamui, koeʻuhi koe Tokotaha Māʻoniʻoni ʻo ʻIsilelí; he te nau fakafefeka honau lotó kiate ia; ko ia, ʻe fakamovetevete ai ʻa kitautolu ki he ngaahi puleʻanga kotoa pē pea ʻe fehiʻanekinaʻi ʻa kinautolu ʻe he kakai kotoa pē.\n\n6 Ka neongo iá, ʻo ka hili honau tauhi ʻe he kau Senitailé, pea kuo hiki hake ʻe he ʻEikí ʻa hono toʻukupú ki he kau Senitailé ʻo fokotuʻu hake ʻa kinautolu ke hoko ko ha fuka, pea kuo fua ʻenau fānaú ʻi honau ngaahi nimá, pea kuo fua honau ngaahi ʻofefiné ʻi honau umá, vakai, ʻoku fakamāmani ʻa e ngaahi meʻá ni ʻa ia kuo lau ki aí; he ʻoku pehē ʻa e ngaahi fuakava ʻa e ʻEikí ki heʻetau ngaahi tamaí; pea ʻoku ʻuhinga ia kiate kitautolu ʻi he ngaahi ʻaho ʻamuí, kae ʻumaʻā foki hotau kāinga kotoa pē ʻa ia ʻoku ʻo e fale ʻo ʻIsilelí.\n\n7 Pea ko hono ʻuhingá ʻe hokosia ʻa e taimi ʻo ka hili ʻa e fakamovetevete mo e veuveuki ʻo e fale kotoa ʻo ʻIsilelí, ʻe hiki hake ai ʻe he ʻEiki ko e ʻOtuá ha puleʻanga mālohi ʻi he kau Senitailé, ʻio, ʻi he funga ʻo e fonua ko ʻení; pea ʻe fakamovetevete ʻe kinautolu ʻa hotau hakó.\n\n8 Pea ʻo ka ʻosi ʻa e fakamovetevete ʻo hotau hakó, ʻe hanga leva ʻe he ʻEiki ko e ʻOtuá ʻo fai ha ngāue fakaofo ʻi he kau Senitailé, ʻa ia ʻe fuʻu mahuʻinga lahi ki hotau hakó; ko ia, ʻoku fakatatau ia ki honau tauhi ʻe he kau Senitailé pea mo honau fua ʻi honau nimá pea ʻi honau umá.\n\n9 Pea ʻe toe mahuʻinga foki ia ki he kau Senitailé; kae ʻikai ki he kau Senitailé pē kā ki he fale kotoa ʻo ʻIsilelí, ke fakahā ʻa e ngaahi fuakava kuo fai ʻe he Tamai ʻo e langí kia ʻĒpalahame, ʻo pehē: ʻE tupu ʻi ho hakó hono tāpuekina ʻa e ngaahi faʻahinga kotoa pē ʻo e māmaní.\n\n10 Pea ʻoku ou fakaʻamu, ʻe hoku ngaahi tokoua, ke mou ʻiloʻi ʻe ʻikai lava ke monūʻia ʻa e ngaahi faʻahinga kotoa pē ʻo e māmani kae ʻoua kuó ne fakahā hono toʻukupú ʻi he ʻao ʻo e ngaahi puleʻanga kotoa pē.\n\n11 Ko ia, ʻe hanga ʻe he ʻEiki ko e ʻOtuá ʻo fakahā ʻa hono toʻukupú ʻi he ʻao ʻo e ngaahi puleʻanga kotoa pē, ʻi hono fakahoko ʻene ngaahi fuakavá mo ʻene ongoongoleleí kiate kinautolu ʻoku ʻo e fale ʻo ʻIsilelí.\n\n12 Ko ia, te ne toe ʻomi ʻa kinautolu mei he nofo pōpulá, pea ʻe tānaki fakataha ʻa kinautolu ki he ngaahi fonua ʻo honau tofiʻá; pea ʻe ʻomi ʻa kinautolu mei he kakapú pea mei he fakapoʻulí; pea te nau ʻiloʻi ko e ʻEikí ʻa honau Fakamoʻuí mo honau Huhuʻí, ko e Tokotaha Māfimafi ʻo ʻIsilelí.\n\n13 Pea ko e toto ʻo e fuʻu siasi lahi mo fakalieliá, ʻa ia ko e feʻauaki ʻo e māmani kotoa pē, ʻe foki mai ki honau ʻulu ʻonautolú; koeʻuhi he te nau fetauʻaki ʻiate kinautolu, pea ʻe tō ʻa e heletā ʻo honau nimá ki honau ʻulu ʻonautolú, pea te nau konā ʻi honau toto pē ʻonautolú.\n\n14 Pea ko e puleʻanga kotoa pē ʻe tauʻi koé, ʻE fale ʻo ʻIsileli, te nau fetauʻaki ʻiate kinautolu, pea te nau tō ki he luo naʻa nau keli ke tauheleʻi ʻa e kakai ʻo e ʻEikí. Pea ko kinautolu kotoa pē ʻe tauʻi ʻa Saioné ʻe fakaʻauha ʻa kinautolu, pea ko e fuʻu feʻauaki lahi ko iá, ʻa ia kuó ne liliu kovi ʻa e ngaahi hāʻeleʻanga totonu ʻo e ʻEikí, ʻio, ʻa e fuʻu siasi lahi mo fakalielia ko iá, ʻe tō ia ki he efú pea ʻe lahi ʻaupito ʻa ʻene toó.\n\n15 He vakai, ʻoku pehē ʻe he palōfitá, ʻoku vave mai ʻa e taimi ʻa ia ʻe ʻikai toe maʻu ai ʻe Sētane ha mālohi ki he loto ʻo e fānau ʻa e tangatá; he ʻoku haʻu vave ʻa e ʻaho ʻe tatau mo e veve ʻa e kakai pōlepole kotoa pē pea mo kinautolu ʻoku fai koví; pea ʻoku haʻu ʻa e ʻaho kuo pau ke tutu ʻa kinautolu.\n\n16 Koeʻuhi ʻoku haʻu vave ʻa e taimi ʻe lilingi hifo ʻa hono kakato ʻo e houhau ʻo e ʻOtuá ki he fānau kotoa pē ʻa e tangatá; koeʻuhí ʻe ʻikai te ne tuku ke fakaʻauha ʻe he kau fai angahalá ʻa e kau māʻoniʻoní.\n\n17 Ko ia, te ne maluʻi ʻa e kau māʻoniʻoní ʻi hono māfimafí, neongo ʻo kapau ʻe pau ke hoko mai ʻa hono kakato ʻo hono houhaú, pea maluʻi ai ʻa e kau māʻoniʻoní, ʻio ke fakaʻauha ai ʻa honau ngaahi filí ʻi he afi. Ko ia, ʻoku ʻikai ʻaonga ke manavahē ʻa e kau māʻoniʻoní; he naʻe pehē ʻe he palōfitá, ʻe fakahaofi ʻa kinautolu neongo pē ʻo kapau ʻe fai ia ʻaki ʻa e afi.\n\n18 Vakai, ʻe hoku ngaahi tokoua, ʻoku ou pehē kiate kimoutolu, kuo pau ke hoko vave mai ʻa e ngaahi meʻá ni; ʻio, naʻa mo e toto, mo e afi, mo e kakapu ʻo e ʻahu kuo pau ke hoko; pea kuo pau ke hoko ia ʻi he funga ʻo e māmani ko ʻení; pea ʻe hoko mai ia ki he faʻahinga ʻo e tangatá ʻo fakatatau ki he kakanó ʻo kapau te nau fakafefeka honau lotó ki he Tokotaha Māʻoniʻoni ʻo ʻIsilelí.\n\n19 He vakai, ʻe ʻikai ʻauha ʻa e kau māʻoniʻoní; he kuo pau ke hoko mai ʻa e taimi ko kinautolu kotoa pē ʻoku tauʻi ʻa Saioné ʻe motuhi atu ʻa kinautolu.\n\n20 Pea kuo pau ʻe teuteu ʻe he ʻEikí ha hala ki hono kakaí, ke fakahoko ai ʻa e ngaahi lea ʻa Mōsesé, ʻa ia naʻá ne lea ʻaki, ʻo pehē: ʻE fokotuʻu hake ha palōfita ʻe he ʻEiki ko homou ʻOtuá kiate kimoutolu, ʻo hangē pē ko aú; ke mou fanongo kiate ia ʻi he ngaahi meʻa kotoa pē te ne lea ʻaki kiate kimoutolú. Pea ʻe hoko ʻo pehē ko kinautolu kotoa pē ʻe ʻikai fanongo ki he palōfita ko iá, ʻe motuhi atu ia mei he kakaí.\n\n21 Pea ko ʻeni ko au, Nīfai, ʻoku ou fakahā kiate kimoutolu, ko e palōfita ko ia ʻa ia naʻe lau ki ai ʻa Mōsesé ko e Tokotaha Māʻoniʻoni ia ʻo ʻIsilelí; ko ia, te ne fai ʻa e fakamāú ʻi he māʻoniʻoni.\n\n22 Pea ʻoku ʻikai ʻaonga ke manavahē ʻa e kau māʻoniʻoní, he ko kinautolu ia ʻa ia ʻe ʻikai veuveukí. Ka ko e puleʻanga ia ʻo e tēvoló, ʻa ia ʻe langa hake ʻi he fānau ʻa e tangatá, ʻa ia ko e puleʻanga kuo fokotuʻu ʻiate kinautolu ʻoku nau ʻi he kakanó—\n\n23 Koeʻuhi ʻe hoko vave mai ʻa e taimi ko e ngaahi siasi kotoa pē kuo fokotuʻu ke fakatupu koloá mo ia kotoa pē kuo fokotuʻu ke maʻu ha mālohi ki he kakanó, mo ia kotoa pē kuo fokotuʻu ke manakoa ʻi he vakai ʻa e māmaní, pea mo kinautolu ʻoku fekumi ki he ngaahi holi kovi ʻo e kakanó mo e ngaahi meʻa ʻo e māmaní, mo nau fai ʻa e ngaahi angahala kehekehe kotoa pē; ʻio, kae tautautefito, kiate kinautolu kotoa pē ʻoku kau ki he puleʻanga ʻo e tēvoló ko ia ia ʻa kinautolu ʻoku totonu ke manavahē mo tetetete mo teketekelili; ko ia ia ʻa kinautolu kuo pau ke tuku hifo ke māʻulalo ʻi he efú; ko ia ia ʻa kinautolu kuo pau ke vela ʻo ʻosi ʻo hangē ko e vevé; pea ʻoku fakatatau ʻeni mo e ngaahi lea ʻa e palōfitá.\n\n24 Pea ʻoku haʻu vave ʻa e taimi kuo pau ke tataki ʻa e kau māʻoniʻoní ʻo hangē ko e fanga ʻuhikiʻi pulu ʻo e fale fafangá, pea kuo pau ke pule ʻa e Tokotaha Māʻoniʻoni ʻo ʻIsilelí ʻi he pule aoniu, mo e māfimafi, mo e mālohi pea mo e fuʻu nāunau lahi.\n\n25 Pea te ne tānaki fakataha mai ʻa ʻene fānaú mei he ngaahi vahe ʻe fā ʻo e māmaní; pea ʻokú ne lau ʻa ʻene fanga sipí, pea ʻoku nau ʻiloʻi ia; pea ʻe ʻi ai ʻa e lotoʻā sipi pē taha mo e tauhi pē taha; pea te ne fafanga ʻa ʻene fanga sipí, pea te nau maʻu ʻiate ia ha ngoue maʻuiʻui.\n\n26 Pea koeʻuhi ko e māʻoniʻoni ʻa hono kakaí, ʻoku ʻikai maʻu ai ʻe Sētane ha mālohi; ko ia, ʻoku ʻikai lava ke vete ange ia ʻi he ngaahi taʻu lahi; koeʻuhi ʻoku ʻikai te ne maʻu ha mālohi ki he loto ʻo e kakaí, he ʻoku nau nonofo ʻi he māʻoniʻoni, pea ʻoku pule ʻa e Tokotaha Māʻoniʻoni ʻo ʻIsilelí.\n\n27 Pea ko ʻeni vakai, ko au, Nīfai, ʻoku ou pehē kiate kimoutolu, kuo pau ke hoko ʻa e ngaahi meʻá ni ʻo fakatatau ki he kakanó.\n\n28 Kae vakai, ko e ngaahi puleʻanga, mo e ngaahi faʻahinga, mo e ngaahi lea, mo e kakai kotoa pē ʻe nofo malu ʻi he Tokotaha Māʻoniʻoni ʻo ʻIsilelí ʻo kapau te nau fakatomala.\n\n29 Pea ko ʻeni ko au, Nīfai, ʻoku ou fakaʻosi; he ʻoku ou manavahē ke toe fakamatala ʻo lahi ange ki he ngaahi meʻá ni.\n\n30 Ko ia, ʻe hoku kāinga, ʻoku ou fakaʻamu ke mou tui ʻoku moʻoni ʻa e ngaahi meʻa ʻa ia kuo tohi ki he ngaahi peleti ʻo e palasá; pea ʻoku nau fakamoʻoni kuo pau ke talangofua ha tangata ki he ngaahi fekau ʻa e ʻOtuá.\n\n31 Ko ia, ʻoku ʻikai ʻaonga ke mou mahalo ʻoku ngata pē ʻiate au mo ʻeku tamaí ʻa e faʻahinga kuo fakamoʻoni pea mo akonaki ʻaki ʻa e ngaahi meʻa ní. Ko ia, kapau te mou talangofua ki he ngaahi fekaú, pea kātaki ki he ngataʻangá, ʻe fakamoʻui ʻa kimoutolu ʻi he ʻaho fakaʻosí. Pea ʻoku pehē pe. ʻĒmeni.\n\n", "2-ne 1": "[center][font_size=26]Ko e Tohi Hono Ua ʻa Nīfaí[/font_size][/center]\n\nKo ha fakamatala ki he pekia ʻa Līhaí. ʻOku angatuʻu ʻa e ngaahi tokoua ʻo Nīfaí kiate ia. ʻOku folofola ʻa e ʻEikí kia Nīfai ke ne ʻalu ki he feituʻu maomaonganoá. Ko ʻene ngaahi fononga ʻi he feituʻu maomaonganoá, mo e ngaahi alā meʻa peheé.\n\n[center][font_size=26]Vahe 1[/font_size][/center]\n\n[i]ʻOku kikite ʻa Līhai ʻo kau ki ha fonua ʻo e tauʻatāina—ʻE fakamoveteveteʻi mo fakaʻauha hono hakó ʻo kapau te nau fakaʻikaiʻi ʻa e Tokotaha Māʻoniʻoni ʻo ʻIsilelí—ʻOkú ne naʻinaʻi ki hono ngaahi fohá ke nau ʻai ʻa e teunga tau ʻo e māʻoniʻoní. Taʻu 588–570 K.M. nai.[/i]\n\n1 Pea ko ʻeni naʻe hoko ʻo pehē ko au, Nīfai, kuó ou fakaʻosi ʻeku akonaki ki hoku ngaahi tokouá, naʻe lea foki mo ʻemau tamai, ko Līhaí, ʻaki ʻa e ngaahi meʻa lahi kiate kinautolu, ʻo fakamanatuʻi kiate kinautolu, ʻa e ngaahi meʻa lalahi kuo fai ʻe he ʻEikí maʻanautolu ʻi hono ʻomai ʻa kinautolu ki tuʻa mei he fonua ko Selūsalemá.\n\n2 Pea naʻá ne lea kiate kinautolu ʻo kau ki heʻenau ngaahi angatuʻu ʻi he funga ʻo e ngaahi vaí, pea mo e ngaahi ʻaloʻofa ʻa e ʻOtuá ʻi hono fakahaofi ʻenau moʻuí, ke ʻoua naʻa folo hifo ʻa kinautolu ʻi he tahí.\n\n3 Pea naʻá ne lea foki kiate kinautolu ʻo kau ki he fonua ʻo e talaʻofa, ʻa ia kuo nau maʻú—mo hono hulu ʻo e ʻaloʻofa ʻa e ʻEikí ʻi he faleʻi kimautolu ke mau lava ʻo hola mei he fonua ko Selūsalemá.\n\n4 Naʻá ne pehē, He vakai, kuó u mamata ki ha meʻa-hā-mai, ʻa ia ʻoku ou ʻiloʻi ai kuo fakaʻauha ʻa Selūsalema; pea kā ne tau nofo ʻi Selūsalema, pehē kuo tau mate mo kitautolu foki.\n\n5 Ka, naʻá ne pehē, neongo ʻa hotau ngaahi faingataʻaʻiá, kuo tau maʻu ha fonua ʻo e talaʻofa, ko ha fonua ʻa ia ʻoku mahuʻinga lahi hake ʻi he ngaahi fonua kehe kotoa pē; ko ha fonua ʻa ia kuo fuakava kiate au ʻe he ʻEiki ko e ʻOtuá ʻe hoko ko ha fonua ko e tofiʻa ʻo hoku hakó. ʻIo, kuo fuakava ʻe he ʻEiki ke tuku ʻa e fonuá ni kiate au, mo ʻeku fānaú ʻo taʻengata, pea mo kinautolu kotoa pē foki ʻe tataki atu mei he ngaahi fonua kehé ʻe he toʻukupu ʻo e ʻEikí.\n\n6 Ko ia, ko au, Līhai, ʻoku ou kikite ʻo fakatatau ki he ngaahi fakahinohino ʻa e Laumālié ʻa ia ʻoku ʻiate aú, ʻe ʻikai haʻu ha taha ki he fonuá ni kā ʻi he ʻomi ʻa kinautolu ʻe he toʻukupu ʻo e ʻEikí.\n\n7 Ko ia, kuo fakatapui ʻa e fonuá ni ki ha taha te ne tataki maí. Pea kapau te nau tauhi kiate ia ʻo fakatatau mo e ngaahi fekau kuó ne foaki maí, ʻe hoko ia ko ha fonua ʻo e tauʻatāina maʻanautolu; ko ia, ʻe ʻikai fakapōpulaʻi ʻa kinautolu ʻo taʻengata; ka ʻo kapau ʻe pehē, ko e tupu ia mei he angahalá; he kapau ʻe lahi ʻa e angahalá, ʻe malaʻia ʻa e fonuá koeʻuhi ko kinautolu, ka ʻe tāpuekina ia ʻo taʻengata maʻá e kau māʻoniʻoní.\n\n8 Pea vakai, ʻoku fakapotopoto ke kei taʻofi ʻa e fonuá ni mei he ʻilo ʻa e ngaahi puleʻanga kehé; he vakai, ʻe hanga ʻe he kakai mei he ngaahi puleʻanga lahi ʻo fakafonu ʻa e fonuá, pea ʻe ʻikai ke ʻi ai ha potu ke hoko ko ha tofiʻa.\n\n9 Ko ia, ko au, Līhai, kuó u maʻu ha talaʻofa, ʻe fakatatau ki he tauhi ʻe kinautolu ʻa ia ʻe ʻomi ʻe he ʻEiki ko e ʻOtuá mei he fonua ko Selūsalemá, ʻa ʻene ngaahi fekaú, ʻa ʻenau tuʻumālie ʻi he funga ʻo e fonuá ni; pea ʻe taʻofi ʻa e fonuá ni mei he ʻilo ʻa e ngaahi puleʻanga kehé kotoa, koeʻuhí ke nau maʻu ʻa e fonuá ni moʻonautolu pē. Pea kapau te nau tauhi ʻa ʻene ngaahi fekaú ʻe tāpuekina ʻa kinautolu ʻi he funga ʻo e fonuá ni, pea ʻe ʻikai ke ʻi ai ha taha ke fakafiuʻi ʻa kinautolu, pe toʻo ʻa e fonua ʻo honau tofiʻá; pea te nau nofo malu ʻo taʻengata.\n\n10 Kae vakai, ʻo ka hokosia ʻa e taimi te nau fakaʻauʻauhifo ai ʻi he taʻetui, hili ʻenau maʻu ʻa e ngaahi tāpuaki lahi pehē mei he toʻukupu ʻo e ʻEikí—ʻo nau maʻu ha ʻilo ki he fakatupu ʻo e māmaní, mo e kakai fulipē, ʻo nau ʻiloʻi ʻa e ngaahi ngāue maʻongoʻonga mo fakaofo ʻa e ʻEikí talu mei he fakatupu ʻo e māmaní; pea kuo tuku kiate kinautolu ʻa e mālohi ke fai ʻa e meʻa kotoa pē ʻi he tui; pea nau maʻu ʻa e ngaahi fekau kotoa pē talu mei he kamataʻangá, pea kuo ʻomi ʻa kinautolu ʻi heʻene angaleleí taʻe-fakangatangata ki he fonua ʻo e talaʻofa mahuʻinga ko ʻení—vakai, ʻoku ou pehē, kapau ʻe hokosia ʻa e ʻaho ʻa ia te nau fakaʻikaiʻi ai ʻa e Tokotaha Māʻoniʻoni ʻo ʻIsileli, ko e Mīsaia moʻoní, mo honau Huhuʻi mo honau ʻOtuá, vakai, ʻe nofo ʻiate kinautolu ʻa e ngaahi tautea ʻaʻana ʻa ia ʻoku angatonú.\n\n11 ʻIo, te ne ʻomi ʻa e ngaahi puleʻanga kehe kiate kinautolu, pea te ne tuku kiate kinautolu ʻa e mālohi, pea te ne toʻo meiate kinautolu ʻa e ngaahi fonua ʻo honau tofiʻá, pea te ne tuku ke fakamoveteveteʻi mo tāmateʻi ʻa kinautolu.\n\n12 ʻIo, ʻi he hokohoko atu ʻa e ngaahi toʻu tangatá ʻe ʻi ai ʻa e ngaahi lilingi toto, mo e ngaahi tautea lalahi ʻiate kinautolu; ko ia, ʻe hoku ongo foha, ʻoku ou fakaʻamu ke mo manatuʻi; ʻio, ʻoku ou fakaʻamu ke mo tokanga ki heʻeku ngaahi leá.\n\n13 Taumaiā ke mo ʻā hake; ʻā hake mei he mohe maʻú, ʻio, mei he mohe ʻo helí, pea tupeʻi atu ʻa e ngaahi sēini fakamanavahē ʻa ia kuo haʻi ʻaki ʻa kimouá, ʻa ia ko e ngaahi sēini kuo haʻi ʻaki ʻa e fānau ʻa e tangatá, ke ʻave pōpula hifo ʻa kinautolu ki he vanu taʻengata ʻo e mamahí mo e malaʻiá.\n\n14 ʻĀ hake! pea tutuʻu hake mei he efú, pea fanongo ki he ngaahi lea ʻa ha mātuʻa kuo vaivai, ʻa ia ʻoku ofi ke mo fakatokoto hifo hono sinó ki he faʻitoka momoko mo longomaté, ʻa ia ʻoku ʻikai lava ke foki mei ai ha tokotaha fononga; ʻoku toe ʻa e ngaahi ʻaho siʻi, pea te u fou ʻi he hala ʻo e māmani kotoa pē.\n\n15 Kae vakai, kuo huhuʻi ʻe he ʻEikí ʻa hoku laumālié mei heli; kuó u mamata ki hono nāunaú, pea ʻoku takatakaiʻi au ʻo taʻengata ʻe he ongo toʻukupu ʻo ʻene ʻofá.\n\n16 Pea ʻoku ou fakaʻamu ke mo manatu ke tauhi ki he ngaahi tuʻutuʻuni mo e ngaahi finangalo ʻo e ʻEikí; vakai, ko e meʻa ʻeni kuo hohaʻa ki ai ʻa hoku laumālié talu mei he kamataʻangá.\n\n17 Kuo mafasia hoku lotó ʻi he mamahi mei he taimi ki he taimi, he kuó u manavahē, koeʻuhi ko e fefeka ʻo homo lotó naʻa hāʻele mai ʻa e ʻEiki ko homo ʻOtuá ʻi hono kotoa ʻo hono houhaú kiate kimoua, pea motuhi atu ai mo fakaʻauha ʻa kimoua ʻo taʻengata.\n\n18 Pē, hoko ha fakamalaʻia kiate kimoua ʻi ha ngaahi toʻu tangata lahi; pea ʻe tauteaʻi ʻa kimoua ʻi he tau, mo e honge, pea ʻe fehiʻanekina, mo tākiekina ʻa kimoua ʻo fakatatau ki he faʻiteliha mo e fakapōpula ʻa e tēvoló.\n\n19 ʻOiauē ʻe hoku ongo foha, ʻamusia ange ʻe au ʻe ʻikai hoko ʻa e ngaahi meʻá ni kiate kimoua, kā ke mo hoko ko ha kakai fili mo ʻofeina ʻe he ʻEikí. Kae vakai, ke fai hono finangaló; he ʻoku māʻoniʻoni ʻa hono ngaahi halá ʻo taʻengata.\n\n20 Pea kuó ne folofola: ʻE fakatatau ki hoʻomou tauhi ʻeku ngaahi fekaú, te mou tuʻumālie ʻi he fonuá; ka kapau ʻe ʻikai te mou tauhi ʻeku ngaahi fekaú, ʻe motuhi atu ʻa kimoutolu mei hoku ʻaó.\n\n21 Pea ko ʻeni koeʻuhi ke maʻu ʻe hoku laumālié ha fiefia ʻiate kimoua, pea koeʻuhi ke ʻalu ʻa hoku lotó mei he maama ko ʻení ʻi he fiefia koeʻuhi ko kimoua, pea koeʻuhi ke ʻoua naʻa ʻohifo au ki he faʻitoká ʻi he loto-mamahi mo e tangi, mo tuʻu hake mei he efú, ʻe hoku ongo foha, pea ʻai ke ngali tangata, pea fakapapauʻi homo lotó ke mo fakakaukau taha mo loto taha, pea uouongataha ʻi he ngaahi meʻa kotoa pē ʻokú mo faí, koeʻuhí ke ʻoua naʻa ʻohifo ʻa kimoua ki he fakapōpulá;\n\n22 Koeʻuhi ke ʻoua ʻe fakamalaʻiaʻi ʻa kimoua ʻaki ha malaʻia fakamamahi; pea ko e tahá foki, ke ʻoua te mo fakatupu ʻa e houhau ʻo ha ʻOtua angatonu, pea fakaʻauha ai ʻa kimoua, ʻio, ʻa e fakaʻauha taʻengata ʻo e laumālié mo e sinó fakatouʻosi.\n\n23 ʻĀ hake, ʻe hoku ongo foha; ʻai ʻa e teunga tau ʻo e māʻoniʻoní. Tupeʻi atu ʻa e ngaahi sēini, ʻa ia kuo haʻi ʻaki ʻa kimouá, pea haʻu ki tuʻa mei he kakapú, pea tuʻu hake mei he efú.\n\n24 ʻOua naʻa toe angatuʻu ki homo tokouá, ʻa ia ʻoku nāunauʻia ʻene ngaahi meʻa-hā-maí, pea kuó ne tauhi ʻa e ngaahi fekaú talu mei he taimi naʻa tau haʻu ai mei Selūsalemá; pea kuó ne hoko ko ha meʻangāue ʻi he toʻukupu ʻo e ʻOtuá, ke ʻomi ʻa kitautolu ki he fonua ʻo e talaʻofá; he kā ne taʻeʻoua ʻa e ngaahi meʻa kotoa kuó ne faí, pehē kuo tau mate ʻi he fiekaia ʻi he feituʻu maomaonganoá; ka neongo iá, kuó mo feinga ke toʻo ʻene moʻuí; ʻio, pea kuó ne kātakiʻi ʻa e mamahi lahi koeʻuhi ko kimoua.\n\n25 Pea ʻoku ou fuʻu manavahē pea tetetete lahi koeʻuhi ko kimoua, telia naʻá ne toe mamahi; he vakai, kuó mo tukuakiʻi ia ʻo pehē naʻá ne feinga ke ne maʻu ʻa e mālohi mo e mafai kiate kimoua; ka ʻoku ou ʻilo kuo ʻikai te ne feinga ke maʻu ha mālohi pe pule kiate kimoua, kā ko ʻene feinga pē ki hono fakalāngilangiʻi ʻo e ʻOtuá, pea mo hoʻomo fiefia taʻengatá.\n\n26 Pea kuó mo lāunga koeʻuhi ko ʻene lea mahinongofua kiate kimouá. ʻOkú mo pehē, kuó ne lea fefeka; ʻokú mo pehē kuó ne ʻita kiate kimoua; kae vakai, ko ʻene lea fefeká ko e fefeka pē ia ʻo e mālohi ʻo e folofola ʻa e ʻOtuá, ʻa ia ʻoku ʻiate iá; pea ko e meʻa naʻá mo ui ko e ʻitá ko e moʻoní pē ia, ʻo fakatatau ki he meʻa ko ia ʻoku ʻi he ʻOtuá, ʻa ia naʻe ʻikai te ne lava ʻo taʻofi, ʻo ne fakahā ʻi he loto-toʻa kiate kimoua ʻa hoʻomo ngaahi angahalá.\n\n27 Pea ʻoku totonu ke ʻiate ia ʻa e mālohi ʻo e ʻOtuá, ʻo aʻu ki heʻene fekauʻi ʻa kimoua kuo pau ke mo talangofua ki ai. Kae vakai, naʻe ʻikai ko ia, kā ko e Laumālie ʻo e ʻEikí ʻa ia naʻe ʻiate iá, ʻa ia naʻe fakaava hono ngutú ke ne lea, ʻo ʻikai ai te ne lava ʻo taʻofi ia.\n\n28 Pea ko ʻeni, ʻe hoku foha, ko Leimana, kae ʻumaʻā foki mo Lēmiuela mo Samu, kae ʻumaʻā foki hoku ngaahi foha ʻa ia ko e ngaahi foha ʻo ʻIsimelí, vakai, kapau te mou tokanga ki he leʻo ʻo Nīfaí, ʻe ʻikai te mou malaʻia. Pea kapau te mou tokanga kiate ia ʻoku ou tuku kiate kimoutolu ha tāpuaki, ʻio, ʻa ʻeku ʻuluaki tāpuakí.\n\n29 Ka kapau ʻe ʻikai te mou tokanga kiate ia, te u toʻo ʻeku ʻuluaki tāpuakí, ʻio, ʻa ʻeku tāpuakí, pea ʻe foaki ia kiate ia.\n\n30 Pea ko ʻeni, ʻe Sōlami, ʻoku ou lea kiate koe: Vakai, ko e tamaioʻeiki koe ʻa Lēpani; ka neongo iá, kuo ʻomi koe mei he fonua ko Selūsalemá, pea ʻoku ou ʻilo ko e kaumeʻa moʻoni koe ʻo hoku foha, ko Nīfaí, ʻo taʻengata.\n\n31 Ko ia, ko e meʻa ʻi hoʻo tui faivelengá ʻe tāpuakiʻi ʻa ho hakó fakataha mo hono hakó, pea te nau nofo tuʻumālie fuoloa ʻi he funga ʻo e fonuá ni; pea ʻe ʻikai ha meʻa, tuku kehe pē ʻa e fai angahala ʻiate kinautolú, te ne maumauʻi pe veuveuki ʻa ʻenau tuʻumālie ʻi he funga ʻo e fonuá ni ʻo taʻengata.\n\n32 Ko ia, kapau te ke tauhi ʻa e ngaahi fekau ʻa e ʻEikí, kuo fakatapui ʻe he ʻEikí ʻa e fonuá ni ke maluʻi ai ʻa ho hakó fakataha mo e hako ʻo hoku fohá.\n\n", "2-ne 2": "[center][font_size=26]Vahe 2[/font_size][/center]\n\n[i]ʻOku fou mai ʻa e huhuʻi ʻi he Mīsaia Māʻoniʻoní—ʻOku mahuʻinga ʻa e tauʻatāina ke filí (faingamālie ʻo e tauʻatāina ke filí) ki he moʻuí mo e hoko ko ha kakai ʻoku lelei angé—Naʻe hinga ʻa ʻĀtamá koeʻuhi ke ʻi ai ʻa e faʻahinga ʻo e tangatá—ʻOku tauʻatāina ʻa e tangatá ke fili ʻa e tauʻatāiná mo e moʻui taʻengatá. Taʻu 588–570 K.M. nai.[/i]\n\n1 Pea ko ʻeni, ʻe Sēkope, ʻoku ou lea kiate koe: Ko koe ʻa hoku ʻuluaki foha ʻi he ngaahi ʻaho ʻo ʻeku mamahi ʻi he feituʻu maomaonganoá. Pea vakai, ʻi hoʻo kei siʻí, naʻá ke fepaki mo e ngaahi faingataʻaʻiá mo e mamahi lahi, koeʻuhi ko e anga-mālohi ʻa ho ngaahi tokouá.\n\n2 Ka neongo iá, ʻe Sēkope, ko hoku ʻuluaki foha ʻi he feituʻu maomaonganoá, ʻokú ke ʻilo ʻa e māfimafi ʻo e ʻOtuá; pea te ne fakatapui ʻa hoʻo ngaahi faingataʻaʻiá ke hoko ko ha tāpuaki kiate koe.\n\n3 Ko ia, ʻe monūʻia ʻa ho laumālié, pea te ke nofo malu mo ho tokoua, ko Nīfaí; pea ʻe fakaʻaongaʻi ho ngaahi ʻahó ʻi he tauhi ki ho ʻOtuá. Ko ia, ʻoku ou ʻilo kuo huhuʻi koe, koeʻuhi ko e māʻoniʻoni ʻa ho Huhuʻí; he kuó ke vakai ʻe hāʻele mai ia ʻi he kakato ʻo e ngaahi kuongá ke ʻomi ʻa e fakamoʻuí ki he faʻahinga ʻo e tangatá.\n\n4 Pea kuó ke mamata ʻi hoʻo kei siʻí ki hono nāunaú; ko ia, kuo tāpuakiʻi koe ʻo hangē foki ko kinautolu te ne ngāue ki ai ʻi he kakanó; he ʻoku tatau ʻa e Laumālié, ʻi he ʻaneafí, mo e ʻaho ní, pea taʻengata. Pea kuo teuteu ʻa e hala talu mei he hinga ʻa e tangatá, pea ʻoku taʻetotongi ʻa e fakamoʻuí.\n\n5 Pea kuo akonakiʻi ʻa e tangatá ʻo feʻunga koeʻuhi ke nau ʻiloʻi ʻa e leleí mei he koví. Pea kuo tuku ʻa e fonó ki he tangatá. Pea ʻoku ʻikai ke fakatonuhiaʻi ha taha fakakakano ʻi he fonó; pe, ʻoku motuhi atu ʻi he fonó ʻa e tangatá. ʻIo, kuo motuhi atu ʻa kinautolu ʻi he fono fakamāmaní; pea ko e tahá foki, ʻi he fono fakalaumālié ʻoku nau ʻauha ʻi hono motuhi atu ʻa kinautolu mei he meʻa ʻoku leleí, pea mamahi ʻo taʻengata.\n\n6 Ko ia, ʻoku fou mai ʻa e huhuʻí ʻo tuʻunga ʻi he Mīsaia Māʻoniʻoní; he ʻoku fonu ia ʻi he ʻaloʻofa mo e moʻoni.\n\n7 Vakai, ʻokú ne ʻoatu ia ke hoko ko ha feilaulau koeʻuhi ko e angahalá, ke fakakakato ʻa e ngaahi tuʻutuʻuni ʻa e fonó, maʻanautolu kotoa pē ʻoku maʻu ʻa e loto-mafesifesí mo e laumālie fakatomalá; pea ʻoku ʻikai lava ʻe ha tokotaha ʻo fakakakato ʻa e ngaahi tuʻutuʻuni ʻa e fonó.\n\n8 Ko ia, ʻoku mahuʻinga lahi ke fakahā ʻa e ngaahi meʻá ni ki he kakai ʻoku nofo ʻi he māmaní, koeʻuhi ke nau ʻiloʻi ʻoku ʻikai ha taha ʻe lava ʻo nofo ʻi he ʻao ʻo e ʻOtuá, kae ngata pē ʻi he ngaahi ngāue māʻoniʻoni, mo e ʻaloʻofa, mo e manavaʻofa ʻa e Mīsaia Māʻoniʻoní, ʻa ia ʻe tuku hifo ʻa ʻene moʻuí ʻo fakatatau ki he kakanó, pea toe toʻo hake ia ʻi he mālohi ʻo e Laumālié, koeʻuhí ke ne fakahoko ʻa e toetuʻu ʻo e maté, ko e ʻuluaki ia ʻa ia ʻe toe tuʻú.\n\n9 Ko ia, ko e ʻuluaki fua ia ki he ʻOtuá, he te ne fai ha taukapo ki he ʻOtuá maʻá e fānau ʻa e tangatá; pea ko kinautolu kotoa pē ʻoku tui kiate iá ʻe fakamoʻui ʻa kinautolu.\n\n10 Pea ko e meʻa ʻi he taukapo naʻe fai maʻá e kakai fulipē, ʻe haʻu ai ʻa e kakai fulipē ki he ʻOtuá; ko ia te nau tuʻu ʻi hono ʻaó ke fakamāuʻi ʻe ia ʻo fakatatau ki he moʻoni mo e māʻoniʻoni ʻoku ʻiate iá. Ko ia, ko e ngaahi tuʻutuʻuni ʻa e fono kuo fokotuʻu ʻe he Tokotaha Māʻoniʻoní, kuo pau ai ke ne fai ha tautea ʻo fakatatau ki he fonó, ʻa ia ko e tautea ʻoku fehangahangai mo e fiefia ʻoku maʻu ʻe ha taha koeʻuhi ko ʻene talangofua ki he fonó, pea ʻoku ngāue foki ʻa e fakaleleí ʻo fakatatau ki he fono ko iá—\n\n11 He ʻoku totonu ke ʻi ai, ʻa e fehangahangai ʻi he meʻa kotoa pē. Ka ne ʻikai ke pehē, ʻe hoku ʻuluaki foha naʻe fanauʻi ʻi he feituʻu maomaonganoá, ʻe ʻikai lava ʻo fakahoko ʻa e angatonú, pe fai angahalá, pe māʻoniʻoní pe mamahí, pe leleí pe koví. Ko ia, ʻe hangē leva ʻa e meʻa kotoa pē ko ha meʻa pē ʻe tahá; ko ia, kapau ʻoku taha pē ha meʻa ʻiate ia pē, kuo pau ke tolonga ia ʻo hangē ʻoku maté, ʻo ʻikai moʻui pe mate, pe ha ʻauʻauha pe taʻe-ʻauʻauha, pe ha fiefia pe mamahi, pea ʻikai ha ʻilo pe taʻemaʻu ha ʻilo.\n\n12 Ko ia, naʻe pau ke fakatupu ia ko ha meʻa taʻeʻaonga; ko ia kuo ʻikai ke ʻi ai ha taumuʻa ʻo hono fakatupú. Ko ia, ʻe hanga ʻe he meʻá ni ʻo fakaʻauha ʻa e poto ʻo e ʻOtuá mo ʻene ngaahi taumuʻa taʻengatá, kae ʻumaʻā foki ʻa e māfimafi, mo e ʻaloʻofa mo e fakamaau totonu ʻa e ʻOtuá.\n\n13 Pea kapau te mou pehē ʻoku ʻikai ha fono, te mou pehē foki ʻoku ʻikai ha angahala. Kapau te mou pehē ʻoku ʻikai ha angahala, te mou pehē foki ʻoku ʻikai ha māʻoniʻoni. Pea kapau ʻoku ʻikai ha māʻoniʻoni, ʻoku ʻikai ha fiefia. Pea kapau ʻoku ʻikai ha māʻoniʻoni pe fiefia tā ʻoku ʻikai ha tautea pe mamahi. Pea kapau ʻoku ʻikai ke ʻi ai ʻa e ngaahi meʻá ni, ʻoku ʻikai ke ʻi ai ha ʻOtua. Pea kapau ʻoku ʻikai ha ʻOtua, ʻoku ʻikai ke ʻi ai ʻa kitautolu, pe ko e māmaní; he kuo ʻikai lava ʻo hoko ha fakatupu ʻo ha ngaahi meʻa, pea naʻe ʻikai ʻi ai ha meʻa ke ngāue pe ngāueʻi; ko ia, kuo pau ke mole atu ʻa e ngaahi meʻa kotoa pē.\n\n14 Pea ko ʻeni, ʻe hoku ngaahi foha, ʻoku ou fakahā kiate kimoutolu ʻa e ngaahi meʻá ni koeʻuhi ke ʻaonga kiate kimoutolu pea mou ako ai; he ʻoku ʻi ai ha ʻOtua, pea kuó ne fakatupu ʻa e ngaahi meʻa kotoa pē, ʻa e langí mo e māmaní fakatouʻosi, pea mo e ngaahi meʻa kotoa pē ʻoku ʻi aí, ʻa e ngaahi meʻa ke ngāue pe ngāueʻí fakatouʻosi.\n\n15 Pea ke fakahoko ai ʻa ʻene ngaahi taumuʻa taʻengatá ki he ikuʻanga fakaʻosi ʻo e faʻahinga ʻo e tangatá, hili ʻene ngaohi ʻa ʻetau ʻuluaki ongo mātuʻá, mo e fanga manu ʻo e fonuá mo e fanga manupuna ʻo e ʻataá, pea ko hono fakakātoá, ko e ngaahi meʻa kotoa pē kuo fakatupú, naʻe totonu ke ʻi ai ha fehangahangai; ʻio ʻa e fua tapu ʻoku fehangahangai mo e ʻakau ʻo e moʻuí; ko e taha naʻe melie mo e taha naʻe mahi.\n\n16 Ko ia, naʻe tuku ʻe he ʻEiki ko e ʻOtuá ki he tangatá ʻa e tauʻatāina ke ne fili maʻana. Ko ia, ʻe ʻikai lava ke fili ʻa e tangatá ʻo kapau ʻe ʻikai fakataueleʻi ia ʻe he meʻa ʻe taha, pe ko e meʻa kehe.\n\n17 Pea ko au, Līhai, hangē ko e ngaahi meʻa kuó u laú, ʻoku tonu ke u pehē kuo tō mei he langí ha ʻāngelo ʻa e ʻOtua, ʻo hangē ko ia kuo tohí; ko ia naʻá ne hoko ko ha tēvolo, he kuó ne feinga ke fai ʻa e ngaahi meʻa ʻoku kovi ʻi he ʻao ʻo e ʻOtuá.\n\n18 Pea ko e meʻa ʻi heʻene tō mei he langí, ʻo ne hoko ʻo mamahi ʻo taʻengatá, ko ia kuó ne feinga ai ke mamahi foki mo e kotoa ʻo e faʻahinga ʻo e tangatá. Ko ia, naʻá ne pehē kia ʻIvi, ʻio ʻa e ngata motuʻa, ʻa ia ko e tēvoló, ʻa ia ko e tamai ʻa e ngaahi loi kotoa pē, ko ia naʻá ne pehē: Kai ʻa e fua tapú, pea ʻe ʻikai te ke mate, kā te ke hangē ko e ʻOtuá, ʻo ʻiloʻi ʻa e leleí mo e koví.\n\n19 Pea ʻi he hili ʻa e kai ʻe ʻĀtama mo ʻIvi ʻa e fua tapú, naʻe kapusi ʻa kinaua mei he ngoue ʻo ʻĪtení, ke ngoueʻi ʻa e kelekelé.\n\n20 Pea kuó na fakatupu ha fānau; ʻio, ʻa e fāmili ʻo e māmaní kotoa.\n\n21 Pea naʻe fakalōloaʻi ʻa e ngaahi ʻaho ʻo e fānau ʻa e tangatá, ʻo fakatatau ki he finangalo ʻo e ʻOtuá, koeʻuhi ke nau lava ʻo fakatomala lolotonga ʻenau moʻui ʻi he kakanó; ko ia, naʻe hoko ʻa ʻenau moʻuí ko ha taimi ʻo e siviʻi, pea naʻe fakalōloaʻi ʻa ʻenau moʻuí koeʻuhi ke nau maʻu ai ha faingamālie ke nau tauhi ʻa e ngaahi fekau naʻe foaki ʻe he ʻEiki ko e ʻOtuá ki he fānau ʻa e tangatá. He naʻá ne tuku ʻa e ngaahi fekau ke fakatomala ʻa e kakai fulipē; he naʻá ne fakahā ki he kakai fulipē kuo nau mole ko e tupu ʻi he maumau-fono ʻa ʻenau ongo mātuʻá.\n\n22 Pea ko ʻeni, vakai, kā ne ʻikai maumau-fono ʻa ʻĀtama pehē kuo ʻikai te ne hinga, kā kuó ne nofo ʻi he ngoue ʻo ʻĪtení. Pea ko e ngaahi meʻa kotoa pē kuo fakatupú te nau ʻi he anga pē ko ia naʻa nau ʻi ai ʻi he hili honau fakatupú; pea kuo pau ke nau ʻi he anga pē ko iá ʻo taʻengata, pea ʻikai hano ngataʻanga.\n\n23 Pea kuo ʻikai te na maʻu ha fānau; ko ia, te na nofo ai ʻi ha anga-taʻehalaia, ʻo ʻikai maʻu ha fiefia, he naʻe ʻikai te na ʻiloʻi ha mamahi; ʻo ʻikai fai ha lelei, he naʻe ʻikai te na ʻiloʻi ha angahala.\n\n24 Kae vakai, kuo fai ʻa e ngaahi meʻa kotoa pē ʻi he poto ʻo ia ʻokú ne ʻafioʻi ʻa e ngaahi meʻa kotoa pē.\n\n25 Naʻe hinga ʻa ʻĀtamá koeʻuhi ke ʻi ai ʻa e faʻahinga ʻo e tangatá; pea ʻoku ʻi ai ʻa e faʻahinga ʻo e tangatá koeʻuhi ke nau maʻu ʻa e fiefiá.\n\n26 Pea ʻe hāʻele mai ʻa e Mīsaiá ʻi he kakato ʻo e ngaahi kuongá, koeʻuhi ke ne huhuʻi ʻa e fānau ʻa e faʻahinga ʻo e tangatá mei he hingá. Pea ko e meʻa ʻi hono huhuʻi ʻa kinautolu mei he hingá kuo nau hoko ai ʻo tauʻatāina ʻo taʻengata, ʻo nau ʻiloʻi ʻa e leleí mei he koví; ke fili maʻanautolu pē kae ʻikai fakamālohiʻi ke ngāue ʻi ha faʻahinga founga, tuku kehe pē ʻi hono tauteaʻi ʻe he fonó ʻi he fuʻu ʻaho lahi mo fakaʻosi ko ia ʻe fakamāuʻi ai ʻe he ʻOtuá ʻa e kakai kotoa pē, ʻo fakatatau ki he ngaahi fekau kuo foaki mai ʻe he ʻOtuá.\n\n27 Ko ia, ʻoku tauʻatāina ʻa e tangatá ʻo fakatatau ki he kakanó; pea kuo foaki ʻa e ngaahi meʻa kotoa pē kiate kinautolu ʻa ia ʻoku ʻaonga ki he tangatá. Pea ʻoku nau tauʻatāina ke fili ʻa e tauʻatāiná mo e moʻui taʻengatá, tuʻunga ʻi he fakalaloa lahi ʻo e faʻahinga kotoa ʻo e tangatá, pe fili ʻa e pōpulá mo e maté, ʻi heʻenau pōpula mo moʻulaloa ki he mālohi ʻo e tēvoló; he ʻokú ne feinga ke mamahi ʻa e tangata kotoa pē ʻo hangē pē ko iá.\n\n28 Pea ko ʻeni, ʻe hoku ngaahi foha, ʻoku ou loto ke mou sio ki he Fakalaloa lahí, pea tokanga ki heʻene ngaahi fekau mahuʻingá; pea tui faivelenga ki heʻene ngaahi folofolá, pea fili ʻa e moʻui taʻengatá, ʻo fakatatau ki he finangalo ʻo hono Laumālie Māʻoniʻoní;\n\n29 Kae ʻikai fili ʻa e mate taʻengatá ʻa ia ʻoku fakatatau mo hoʻomou ngaahi holi fakakakanó pea mo e kovi ʻa ia ʻoku ʻi aí, ʻa ia ʻokú ne foaki ki he laumālie ʻo e tēvoló ʻa e mālohi ke fakapōpulaʻi ʻa kimoutolu, koeʻuhí ke taki hifo ʻa kimoutolu ki heli, koeʻuhí ke ne puleʻi ʻa kimoutolu ʻi hono puleʻanga ʻoʻoná.\n\n30 Kuó u lea ʻaki ʻa e ngaahi lea siʻi ko ʻení kiate kimoutolu kotoa pē, ʻe hoku ngaahi foha, ʻi he ngaahi ʻaho fakaʻosi ʻo hoku siviʻí; pea kuó u fili ʻa e meʻa leleí, ʻo fakatatau mo e ngaahi lea ʻa e palōfitá. Pea ʻoku ʻikai haʻaku taumuʻa kehe ki heʻeku fakahā atu ʻení, kā koeʻuhi pē ko e lelei taʻengata ʻa homou laumālié. ʻĒmeni.\n\n", "2-ne 3": "[center][font_size=26]Vahe 3[/font_size][/center]\n\n[i]ʻOku mamata ʻa Siosefa ʻi ʻIsipité ki he kau Nīfaí ʻi ha meʻa-hā-mai—ʻOkú ne kikite ʻo kau kia Siosefa Sāmita, ʻa ia ko e tangata kikite ʻi he ngaahi ʻaho fakaʻosí; mo Mōsese, ʻa ia te ne fakahaofi ʻa ʻIsilelí; pea mo hono ʻomi ʻo e Tohi ʻa Molomoná. Taʻu 588–570 K.M. nai.[/i]\n\n1 Pea ko ʻeni ʻoku ou lea kiate koe, ʻe Siosefa, ko hoku foha naʻe fanauʻi fakamuimuí. Naʻe fāʻeleʻi koe ʻi he feituʻu maomaonganoa ʻa ia naʻá ku kātekina ai ʻa e ngaahi faingataʻaʻiá; ʻio, ʻi he ngaahi ʻaho ʻo ʻeku mamahi lahi tahá naʻe fanauʻi ai koe ʻe hoʻo faʻeé.\n\n2 Pea ʻofa ke fakatapui foki ʻe he ʻEikí moʻó u ʻa e fonuá ni, ʻa ia ko ha fonua fungani mahuʻinga, ke hoko ko ho tofiʻa mo e tofiʻa ʻo ho hakó fakataha mo ho ngaahi tokouá, koeʻuhi ke ke nofo malu ai ʻo taʻengata, ʻo kapau te ke tauhi ʻa e ngaahi fekau ʻa e Tokotaha Māʻoniʻoni ʻo ʻIsilelí.\n\n3 Pea ko ʻeni, ʻe Siosefa, ko hoku foha naʻe fanauʻi fakamuimuí, ʻa ia kuó u ʻomi mei he feituʻu maomaonganoa ʻa ia naʻá ku kātekina ai ʻa e ngaahi faingataʻaʻiá, ʻofa ke tāpuakiʻi koe ʻe he ʻEikí ʻo taʻengata, he ʻe ʻikai fakaʻauha ʻo ʻosiʻosingamālie ʻa ho hakó.\n\n4 He vakai, ko e fua ʻo hoku manava koe; pea ko e hako au ʻo Siosefa ʻa ia naʻe ʻave pōpula ki ʻIsipité. Pea naʻe mahuʻinga ʻa e ngaahi fuakava naʻe fai ʻe he ʻEikí kia Siosefá.\n\n5 Ko ia, naʻe mamata moʻoni mai ʻa Siosefa ki hotau ʻahó. Pea naʻá ne maʻu ha talaʻofa mei he ʻEikí, ʻe fakatupu ʻe he ʻEiki ko e ʻOtuá mei he fua ʻo hono manavá ha vaʻa māʻoniʻoni ʻo e fale ʻo ʻIsilelí; ʻikai ko e Mīsaiá, ka ko ha vaʻa ʻe fesiʻi, ka neongo iá, ʻe manatuʻi ʻi he ngaahi fuakava ʻa e ʻEikí ke fakahā ʻa e Mīsaiá kiate kinautolu ʻi he ngaahi ʻaho fakaʻosí, ʻi he laumālie ʻo e mālohi, pea ʻe taki mai ai ʻa kinautolu mei he poʻulí ki he māmá—ʻio mei he poʻuli matolú, pea mei he nofo pōpulá ki he tauʻatāiná.\n\n6 He ko e moʻoni naʻe fakamoʻoni ʻe Siosefa, ʻo pehē: ʻE fokotuʻu hake ʻe he ʻEiki ko hoku ʻOtuá, ha tangata kikite, ʻa ia ʻe hoko ko ha tangata kikite mahuʻinga ki he fua ʻo hoku manavá.\n\n7 ʻIo, ko e moʻoni naʻe pehē ʻe Siosefa: Ko ia naʻe folofola peheni ʻe he ʻEikí kiate au: Te u fokotuʻu hake ha tangata kikite mahuʻinga mei he fua ʻo ho manavá; pea ʻe fakaʻapaʻapaʻi lahi ia ʻi he fua ʻo ho manavá. Pea te u tuku kiate ia ʻa e fekau ke ne fai ha ngāue maʻá e fua ʻo ho manavá, ʻa ia ko hono kāingá, ʻa ia ʻe fuʻu mahuʻinga lahi kiate kinautolu, pea ʻi he ngāue ko iá te nau maʻu ai ha ʻilo ki he ngaahi fuakava ʻa ia kuó u fai mo hoʻo ngaahi tamaí.\n\n8 Pea te u tuku kiate ia ha fekau ke ʻoua naʻá ne fai ha ngāue kehe, kā ko e ngāue pē te u fekau kiate iá. Pea te u hakeakiʻi ia ke ne māʻolunga ʻi hoku ʻaó; he te ne fai ʻa ʻeku ngāué.\n\n9 Pea ʻe lahi ia ʻo tatau mo Mōsese, ʻa ia kuó u pehē te u fokotuʻu hake maʻá u, ke ne fakahaofi ʻa hoku kakaí, ʻE fale ʻo ʻIsileli.\n\n10 Pea te u fokotuʻu hake ʻa Mōsese, ke ne fakahaofi ʻa ho kakaí mei he fonua ʻo ʻIsipité.\n\n11 Kā te u fokotuʻu hake ha tangata kikite mei ho hakó; pea te u foaki kiate ia ʻa e mālohi ke ne ʻomi ʻa ʻeku ngaahi leá ki he fua ʻo ho manavá—pea ʻe ʻikai te ne akoʻi ʻeku ngaahi leá pē, ʻoku folofola ʻe he ʻEikí, kā te ne ngaohi foki ʻa kinautolu ke nau tui ki heʻeku lea, ʻa ia kuo ʻosi tuku kiate kinautolú.\n\n12 Ko ia, ʻe tohi ʻe he fua ʻo ho manavá; pea ʻe tohi ʻe he fua ʻo e manava ʻo Siutá; pea ko e meʻa ʻa ia ʻe tohi ʻe he fua ʻo ho manavá, pea mo ia ʻa ia ʻe tohi ʻe he fua ʻo e manava ʻo Siutá, ʻe fakatahaʻi ia, ke veuveuki ʻa e ngaahi tokāteline halá, pea fakangata ʻa e ngaahi fakakikihí, pea fokotuʻu ʻa e melinó ʻi he fua ʻo ho manavá, pea fakahā kiate kinautolu ʻa e ʻilo ki heʻenau ngaahi tamaí ʻi he ngaahi ʻaho fakaʻosí, kae ʻumaʻā mo e ʻilo ki heʻeku ngaahi fuakavá, ʻoku folofola ʻe he ʻEikí.\n\n13 Pea ʻe fakamālohi ia ʻi he vaivaí, ʻi he ʻaho ko ia ʻe kamata ai ʻa ʻeku ngāué ʻi hoku kakai kotoa pē, pea ʻe toe fokotuʻu ai ʻa koe, ʻE fale ʻo ʻIsileli, ʻoku folofola ʻe he ʻEikí.\n\n14 Pea naʻe kikite pehē ʻe Siosefa, ʻo pehē: Vakai, ʻe tāpuakiʻi ʻa e tangata kikite ko iá ʻe he ʻEikí; pea ʻilonga ʻa kinautolu ʻe feinga ke fakaʻauha iá ʻe veuveuki ʻa kinautolu; he ko e talaʻofa ko ʻeni ʻa ia kuó u maʻu mei he ʻEikí, ki he fua ʻo hoku manavá, ʻe fakahoko ia. Vakai, ʻoku ou ʻiloʻi pau ʻe fakahoko ʻa e talaʻofa ko ʻení;\n\n15 Pea ko hono hingoá ʻe tatau mo au; pea ʻe tatau ia mo e hingoa ʻo ʻene tamaí. Pea te ne tatau pē mo au; koeʻuhi ko e meʻa ʻe fakahoko ʻe he ʻEikí ʻi hono nimá, ʻi he mālohi ʻo e ʻEikí, ʻe ʻomi ai ʻa hoku kakaí ki he fakamoʻuí.\n\n16 ʻIo, naʻe kikite pehē ʻe Siosefa: ʻOku ou ʻiloʻi pau ʻe hoko ʻa e meʻá ni, ʻo hangē foki ko ʻeku ʻilo pau ki he talaʻofa ʻe tupu hake ʻa Mōsesé; he kuo folofola ʻaki ʻe he ʻEikí kiate au, Te u fakatolonga ho hakó ʻo taʻengata.\n\n17 Pea kuo folofola ʻe he ʻEikí: Te u fokotuʻu hake ha Mōsese; pea te u tuku kiate ia ʻa e mālohi ʻi hono tokotokó; pea te u foaki kiate ia ʻa e mālohi ke ne tohi ha ngaahi lao ʻoku leleí. Kā ʻe ʻikai te u tuku ke poto ʻi he leá, koeʻuhi ke ne lea ʻo lahi, koeʻuhi ʻe ʻikai te u ngaohi ia ke hoko ko ha tokotaha lea mālohi. Kā te u tohi ʻeku fonó maʻana, ʻaki ʻa e tuhu ʻo hoku nima ʻoʻokú; pea te u foaki ha tangata lea maʻana.\n\n18 Pea naʻe folofola ʻe he ʻEikí kiate au foki: Te u fokotuʻu hake ha tangata kikite mei he fua ʻo ho manavá; pea te u foaki ha tangata lea maʻana. Pea ko au, vakai, te u tuku kiate ia ha mālohi ke ne tohi ki he fua ʻo ho manavá ʻa e tohi ʻo e fua ʻo ho manavá; pea ko e tangata lea mei he fua ʻo ho manavá te ne fakahā iá.\n\n19 Pea ko e ngaahi lea te ne tohí ko e ngaahi lea ia kuó u pehē ʻoku mahuʻinga ke ʻalu atu ki he fua ʻo ho manavá. Pea ʻe hangē ia kuo kalanga mai ʻa e fua ʻo ho manavá mei he efú kiate kinautolu; he ʻoku ou ʻiloʻi ʻa ʻenau tuí.\n\n20 Pea te nau kalanga mei he efú; ʻio, ʻaki ʻa e fakatomala ki honau kāingá, ʻio ʻo ka ʻosi atu ha ngaahi taʻu lahi meiate kinautolu. Pea ʻe hoko ʻo pehē ʻe ʻalu atu ʻa ʻenau kalangá, koeʻuhi ko e mahinongofua ʻo ʻenau ngaahi leá.\n\n21 Ko e meʻa ʻi heʻenau tuí ʻe ʻalu atu ʻi hoku ngutú ʻa ʻenau ngaahi leá ki honau kāinga ʻa ia ko e fua ʻo ho manavá; pea te u liliu ʻa e vaivai ʻo ʻenau ngaahi leá ke mālohi ʻi heʻenau tuí, pea te u manatuʻi ai ʻa ʻeku fuakava naʻá ku fai ki hoʻo ngaahi kuí.\n\n22 Pea ko ʻeni, vakai, ʻe hoku foha ko Siosefa, ko e anga ʻeni ʻo e kikite naʻe fai ʻe heʻeku kui ʻo e kuonga muʻá.\n\n23 Ko ia, ko e meʻa ʻi he fuakava ko ʻení kuo tāpuakiʻi ai koe; koeʻuhi ʻe ʻikai fakaʻauha ho hakó, he te nau tokanga ki he ngaahi lea ʻo e tohí.\n\n24 Pea ʻe tupu hake ʻiate kinautolu ha tokotaha ʻe mālohi, ʻa ia te ne fai ha ngāue lelei lahi, ʻi he lea, pea ʻi he ngāue fakatouʻosi, ʻo hoko ko ha meʻangāue ʻi he toʻukupu ʻo e ʻOtuá, ʻi he tui lahi, ke fai ha ngaahi meʻa fakaofo lalahi, mo fai ʻa e meʻa ko ia ʻoku hakeakiʻi mo māʻolunga ʻi he ʻao ʻo e ʻOtuá, pea ʻe fakafoki ai ha ngaahi meʻa lahi ki he fale ʻo ʻIsilelí, pea ki he hako ʻo ho ngaahi taʻoketé.\n\n25 Pea ko ʻeni, ʻokú ke monūʻia koe, ʻe Siosefa. Vakai, ʻokú ke kei siʻi; ko ia tokanga ki he ngaahi lea ʻa ho tokoua, ko Nīfaí, pea ʻe fakahoko ʻa e ngaahi meʻa kotoa pē kuó u leaʻaki ʻo kau kiate koé. Manatuʻi ʻa e ngaahi lea ʻa hoʻo tamai ʻoku ofi ke ne pekiá. ʻĒmeni.\n\n", "2-ne 4": "[center][font_size=26]Vahe 4[/font_size][/center]\n\n[i]ʻOku naʻinaʻi mo tāpuakiʻi ʻe Līhai ʻa hono hakó—ʻOkú ne pekia pea tanu ia—ʻOku fiefia ʻa Nīfai koeʻuhi ko e angalelei ʻa e ʻOtuá—ʻOku falala ʻa Nīfai ki he ʻEikí ʻo taʻengata. Taʻu 588–570 K.M. nai.[/i]\n\n1 Pea ko ʻeni, ko au, Nīfai, ʻoku ou lea ʻo kau ki he ngaahi kikite kuo lea ki ai ʻa ʻeku tamaí, ʻo kau kia Siosefa, ʻa ia naʻe ʻave ki ʻIsipité.\n\n2 He vakai, naʻá ne kikite moʻoni ʻo kau ki hono hako kotoa pē. Pea ʻoku ʻikai ke lahi ha ngaahi kikite ʻoku mahuʻinga ange ʻi he ngaahi kikite naʻá ne tohí. Pea naʻá ne kikite ʻo kau kiate kitautolu, pea mo hotau hako ʻamuí; pea kuo tohi ia ʻi he ngaahi peleti ʻo e palasá.\n\n3 Ko ia, ʻi he fakaʻosi ʻe heʻeku tamaí ʻene lea ki he ngaahi kikite ʻa Siosefá, naʻá ne tānaki fakataha mai ʻa e fānau ʻa Leimaná, ʻa hono ngaahi fohá, mo hono ngaahi ʻofefiné, ʻo ne pehē kiate kinautolu: Vakai, ʻe hoku ngaahi foha mo hoku ngaahi ʻofefine, ʻa ia ko e ngaahi foha mo e ngaahi ʻofefine ʻo hoku ʻuluaki fohá, ʻoku ou loto ke mou fakafanongo ki heʻeku ngaahi leá.\n\n4 He kuo folofola ʻe he ʻEiki ko e ʻOtuá: ʻE fakatatau ki hoʻomou tauhi ʻeku ngaahi fekaú, ʻa hoʻomou tuʻumālie ʻi he fonuá; pea kapau ʻe ʻikai te mou tauhi ʻeku ngaahi fekaú ʻe motuhi atu ʻa kimoutolu mei hoku ʻaó.\n\n5 Kae vakai, ʻe hoku ngaahi foha mo hoku ngaahi ʻofefine, ʻoku ʻikai te u faʻa lava ke ʻalu hifo ki hoku faʻitoká kae ʻoua kuó u tuku ha tāpuaki kiate kimoutolu; he vakai, ʻoku ou ʻiloʻi kapau ʻoku akonekina ʻa kimoutolu ʻi he hala ʻoku totonu ke mou fou aí ʻe ʻikai te mou afe mei ai.\n\n6 Ko ia, kapau kuo fakamalaʻiaʻi ʻa kimoutolu, vakai, ʻoku ou tuku ʻeku tāpuakí kiate kimoutolu, koeʻuhí ke lava ʻo toʻo atu meiate kimoutolu ʻa e fakamalaʻiá pea ʻekeʻi ia mei he ʻulu ʻo hoʻomou ongo mātuʻá.\n\n7 Ko ia, ko e meʻa ʻi heʻeku tāpuakí ʻe ʻikai ke tuku ʻe he ʻEiki ko e ʻOtuá ke mou mate; ko ia te ne ʻaloʻofa kiate kimoutolu pea ki homou hakó ʻo taʻengata.\n\n8 Pea naʻe hoko ʻo pehē ʻi he fakaʻosi ʻe heʻeku tamaí ʻene lea ki he ngaahi foha mo e ngaahi ʻofefine ʻo Leimaná, naʻá ne kole ke ʻomi ʻa e ngaahi foha mo e ngaahi ʻofefine ʻo Lēmiuelá kiate ia.\n\n9 Pea naʻe lea ia kiate kinautolu, ʻo pehē: Vakai, ʻe hoku ngaahi foha mo e ngaahi ʻofefine, ʻa ia ko e ngaahi foha mo e ngaahi ʻofefine ʻo hoku foha hono uá; vakai ʻoku ou tuku kiate kimoutolu ʻa e tāpuaki tatau mo ia kuó u tuku ki he ngaahi foha mo e ngaahi ʻofefine ʻo Leimaná, ko ia ʻe ʻikai fakaʻauha ʻa kimoutolu ke ʻosiʻosingamālie, kā ʻe tāpuekina homou hakó ʻi he ikuʻangá.\n\n10 Pea naʻe hoko ʻo pehē ʻi he hili ʻa e fakaʻosi ʻe heʻeku tamaí ʻene lea kiate kinautolú, vakai, naʻá ne lea ki he ngaahi foha ʻo ʻIsimelí, ʻio, pea ki hono fāmilí kotoa.\n\n11 Pea hili ʻa e fakaʻosi ʻene lea kiate kinautolú, naʻá ne lea kia Samu, ʻo pehe: ʻOkú ke monūʻia koe, mo ho hakó, he te ke maʻu ʻa e fonuá ʻo hangē pē ko ho tokoua ko Nīfaí. Pea ʻe lau ho hakó fakataha mo hono hakó; pea te ke hangē pē ko ho tokouá, pea ko ho hakó ʻe tatau mo hono hakó; pea ʻe tāpuakiʻi koe ʻi ho ngaahi ʻahó kotoa.\n\n12 Pea naʻe hoko ʻo pehē ʻi he hili ʻa e lea ʻeku tamai ko Līhaí kiate kinautolu kotoa pē naʻe ʻiate iá, ʻo fakatatau mo e meʻa naʻá ne ongoʻi ʻi hono lotó pea mo e Laumālie ʻo e ʻEikí ʻa ia naʻe ʻiate iá, naʻá ne fakaʻau ʻo motuʻa. Pea naʻe hoko ʻo pehē naʻá ne pekia, pea naʻe tanu ia.\n\n13 Pea naʻe hoko ʻo pehē naʻe teʻeki ʻosi ha ngaahi ʻaho lahi mei heʻene pekiá, naʻe ʻita ʻa Leimana mo Lēmiuela mo e ngaahi foha ʻo ʻIsimelí kiate au koeʻuhi ko hono valokiʻi kinautolu ʻe he ʻEikí.\n\n14 He ko au, Nīfai, naʻe ueʻi au ke u lea kiate kinautolu ʻo fakatatau mo ʻene folofolá; he kuó u leaʻaki ha ngaahi meʻa lahi kiate kinautolu, pea mo ʻeku tamaí foki, ʻi he teʻeki ai ke ne pekiá; pea ko e konga lahi ʻo e ngaahi lea ko iá kuo tohi ʻi he ngaahi peleti kehe kuó u ngaohí; pea ko e konga ʻoku kau ki he hisitōliá kuo tohi ia ʻi heʻeku ngaahi peleti kehé.\n\n15 Pea ʻoku ou tohi ʻi he ngaahi peletí ko ʻení ʻa e ngaahi meʻa ʻa hoku laumālié, mo e ngaahi folofola lahi kuo tongitongi ʻi he ngaahi peleti ʻo e palasá. He ʻoku fiefia ʻa hoku laumālié ʻi he ngaahi folofolá, pea ʻoku fakalaulauloto ki ai ʻa hoku lotó, pea ʻoku tohi ia ʻe hoku lotó ke ako mei ai pea ʻaonga ki heʻeku fānaú.\n\n16 Vakai, ʻoku fiefia hoku laumālié ʻi he ngaahi meʻa ʻa e ʻEikí; pea ʻoku fakalaulauloto maʻu pē ʻa hoku lotó ki he ngaahi meʻa kuó u mamata mo fanongo ki aí.\n\n17 Pea neongo ʻa e fuʻu angalelei lahi ʻa e ʻEikí, ʻi he fakahā mai kiate au ʻa ʻene ngaahi ngāue maʻongoʻonga mo fakaofó, ka ʻoku kaila ʻa hoku lotó: ʻOiauē ko e tangata loto-mamahi ko au! ʻIo, ʻoku mamahi ʻa hoku lotó koeʻuhi ko hoku kakanó; ʻoku mamahi ʻa hoku laumālié koeʻuhi ko ʻeku ngaahi angahalá.\n\n18 ʻOku kāpui au, ʻi he ngaahi ʻahiʻahí mo e ngaahi angahala ʻa ia ʻoku faingofua ʻaupito ʻeku moʻua ki aí.\n\n19 Pea ʻo kau ka holi ke fiefia, ʻoku tangi ʻa hoku lotó koeʻuhi ko ʻeku ngaahi angahalá; ka neongo iá, ʻoku ou ʻiloʻi ʻa ia ʻoku ou falala ki aí.\n\n20 Kuo hoko ʻa hoku ʻOtuá ko hoku poupou; kuó ne tataki au ʻi heʻeku ngaahi mamahi ʻi he feituʻu maomaonganoá; pea kuó ne maluʻi au ʻi he ngaahi vai ʻo e fuʻu moana lolotó.\n\n21 Kuó ne fakafonu au ʻaki ʻa ʻene ʻofá ʻo aʻu ki heʻene makupusi kotoa hoku sinó.\n\n22 Kuó ne ikunaʻi kātoa ʻa hoku ngaahi filí, ʻo aʻu ki heʻene ngaohi ʻa kinautolu ke nau tetetete ʻi hoku ʻaó.\n\n23 Vakai, kuó ne fanongo ki heʻeku tangi ʻi he ʻahó, pea kuó ne foaki kiate au ʻa e ʻilo ʻi he ngaahi meʻa-hā-mai ʻi he poʻulí.\n\n24 Pea ʻi he ʻahó kuó u fakaʻau ʻo loto-toʻa ʻi heʻeku ngaahi lotu lahi kiate iá; ʻio, kuó u hiki hake hoku leʻó ki he langí ʻi he lotu; pea naʻe ʻalu hifo ʻa e kau ʻāngeló ʻo tauhi au.\n\n25 Pea kuo ʻave hoku sinó ʻi he ngaahi kapakau ʻo hono Laumālié ki ha ngaahi moʻunga māʻolunga ʻaupito. Pea kuo mamata ʻa hoku ongo matá ki ha ngaahi fuʻu meʻa lalahi, ʻio, ʻo lalahi ange ʻi he meʻa ʻoku feʻunga ke mātaʻia ʻe he tangatá; ko ia naʻe fekauʻi au ke ʻoua naʻá ku tohi ia.\n\n26 Ko ia, kapau kuó u mamata ki ha ngaahi meʻa lalahi pehē, kapau kuo ʻaʻahi ʻa e ʻEikí ʻi heʻene āfeitaulalo lahi pehē faú ki he fānau ʻa e tangatá ʻi heʻene ʻaloʻofa lahi peheé, ko e hā ʻe tangi ai ʻa hoku lotó pea nofo ai ʻa hoku laumālié ʻi he teleʻa ʻo e mamahí, pea vaivai ʻa hoku sinó, pea mole mo hoku iví, koeʻuhi ko hoku ngaahi faingataʻaʻiá?\n\n27 Pea ko e hā te u tuku ai au ke u moʻulaloa ki he angahalá koeʻuhi ko hoku kakanó? ʻIo, ko e hā te u tukulolo ai ki he ngaahi ʻahiʻahí, koeʻuhi kae lava ʻe he tokotaha angakoví ʻo maʻu ha mālohi kiate au ʻo maumauʻi ʻa ʻeku melinó, pea fakamamahiʻi ʻa hoku laumālié? Ko e hā ʻoku ou ʻita ai koeʻuhi ko hoku filí?\n\n28 ʻĀ hake, ʻe hoku laumālie! ʻOua te ke toe vaivai koeʻuhi ko e angahalá. Fiefia, ʻe hoku loto, pea ʻoua naʻa toe tuku ki he fili ʻo hoku laumālié ke ne ʻahiʻahiʻi au.\n\n29 ʻOua ʻe toe ʻita koeʻuhi ko hoku ngaahi filí. ʻOua naʻá ke vaivai koeʻuhi ko hoku ngaahi faingataʻaʻiá.\n\n30 Fiefia, ʻe hoku loto, pea lotu ki he ʻEikí, ʻo pehē: ʻE ʻEiki, te u fakalāngilangiʻi koe ʻo taʻengata; ʻio, ʻe fiefia ʻa hoku laumālié ʻiate koe, ko hoku ʻOtuá, mo e maka ʻo hoku fakamoʻuí.\n\n31 ʻE ʻEiki, te ke huhuʻi koā ʻa hoku laumālié? Te ke fakahaofi au mei he nima ʻo hoku ngaahi filí? Te ke ngaohi au ke u tetetete ʻi he hā mai ʻa e angahalá.\n\n32 ʻOfa ke tāpuni maʻu ai pē ʻa e ngaahi matapā ʻo helí ʻi hoku ʻaó, koeʻuhi ʻoku mafesifesi hoku lotó pea ʻoku fakatomala hoku laumālié! ʻE ʻEiki, ʻoua muʻa te ke tāpuniʻi ʻa e ngaahi matapā ʻo hoʻo māʻoniʻoní ʻi hoku ʻaó, ke u lava ʻo ʻaʻeva ʻi he hala ʻo e teleʻa māʻulalo, pea ke u nofo maʻu ʻi he hala ʻilongofuá!\n\n33 ʻE ʻEiki, ke ke takatakai au ʻaki ʻa e pulupulu ʻo hoʻo māʻoniʻoní! ʻE ʻEiki, ke ke tofa ha hala ke u hao ai mei hoku ngaahi filí! Ke ke fakahinohinoʻi mai ʻa e hala ke u fou aí! ʻOua naʻá ke ʻai ha maka-tūkiaʻanga ʻi hoku halá—ka ke ke fakaʻataʻatā hoku halá ʻi muʻa ʻiate au, pea ʻoua ʻe tāpuniʻi hoku halá, ka ko e ngaahi hala pē ʻo hoku filí.\n\n34 ʻE ʻEiki, kuó u falala kiate koe, pea te u falala kiate koe ʻo taʻengata. ʻE ʻikai te u falala ki he nima ʻo e kakanó; he ʻoku ou ʻiloʻi ʻoku malaʻia ia ʻokú ne falala ki he nima ʻo e kakanó. ʻIo, ʻoku malaʻia ia ʻokú ne tuku ʻene falalá ki he tangatá pe ʻokú ne ngaohi ʻa e kakanó ke hoko ko hono nimá.\n\n35 ʻIo, ʻoku ou ʻilo ʻe foaki lahi ʻe he ʻOtuá kiate ia ʻoku kolé. ʻIo, ʻe foaki ʻe hoku ʻOtuá kiate au, ʻo kapau ʻe ʻikai te u kole taʻetotonu; ko ia te u hiki hake hoku leʻó kiate koe; ʻio, te u tangi kiate koe, ko hoku ʻOtuá, ko e maka ʻo ʻeku māʻoniʻoní. Vakai, ʻe hiki hake maʻu ai pē ʻa hoku leʻó kiate koe, ko hoku maká pea mo hoku ʻOtua Taʻengatá. ʻĒmeni.\n\n", "2-ne 5": "[center][font_size=26]Vahe 5[/font_size][/center]\n\n[i]ʻOku ʻalu atu ʻa e kau Nīfaí mei he kau Leimaná, pea nau tauhi ʻa e fono ʻa Mōsesé, mo langa ha temipale—Naʻe motuhi atu ʻa e kau Leimaná ʻi heʻenau taʻetuí mei he ʻao ʻo e ʻEikí pea nau hoko ko ha fakamamahi ki he kau Nīfaí. Taʻu 588–559 K.M. nai.[/i]\n\n1 Vakai, naʻe hoko ʻo pehē, ko au, Nīfai, naʻá ku lotu lahi ki he ʻEiki ko hoku ʻOtuá, koeʻuhi ko e ʻita ʻa hoku ongo tokouá.\n\n2 Kae vakai, naʻe ʻāsili ʻo lahi ange ʻa ʻena ʻita kiate aú, ʻo tupu ai haʻana feinga ke toʻo ʻeku moʻuí.\n\n3 ʻIo, naʻá na lāunga koeʻuhi ko au, ʻo pehē: ʻOku ʻamanaki ʻe homa tehiná ke pule kiate kimaua; pea kuo hoko ʻa e fuʻu faingataʻa lahi kiate kimaua koeʻuhi ko ia; ko ia, ta tāmateʻi ʻeni ia, koeʻuhi ke ʻoua naʻa toe fakamamahiʻi ʻa kimaua ʻi he ngaahi meʻa ʻokú ne fakahā maí. He vakai, ʻe ʻikai te ma tuku ke ne hoko ko homa pule; he ʻoku ʻomaua, ʻa ia ko hono ongo tokouá, ke ma pule ki he kakaí ni.\n\n4 Ko ʻeni ʻoku ʻikai te u tohi ʻi he ngaahi peletí ni ʻa e ngaahi lea kotoa pē naʻá na lāunga ai koeʻuhi ko aú. Ka ʻoku feʻunga kiate au ke pehē, naʻá na feinga ke toʻo ʻeku moʻuí.\n\n5 Pea naʻe hoko ʻo pehē naʻe folofola mai ʻa e ʻEikí ʻo fakatokanga kiate au, Nīfai, ke u hiki meiate kinautolu, ʻo hola ki he feituʻu maomaonganoá pea ʻave mo kinautolu kotoa pē ʻe fie ʻalu mo aú.\n\n6 Ko ia, naʻe hoko ʻo pehē ko au, Nīfai, naʻá ku ʻave hoku fāmilí, mo Sōlami foki mo hono fāmilí, mo Samu, ko hoku taʻoketé mo hono fāmilí, mo Sēkope mo Siosefa, ko hoku ongo tehiná, kae ʻumaʻā hoku ngaahi tuofāfiné, pea mo kinautolu kotoa pē naʻe loto ke nau ʻalu mo aú. Pea ko kinautolu kotoa pē ʻa ia naʻe loto ke nau ʻalu mo aú ko kinautolu ia ʻa ia naʻa nau tui ki he ngaahi fakatokanga mo e ngaahi fakahā ʻa e ʻOtuá; ko ia, naʻa nau tokanga ki heʻeku ngaahi leá\n\n7 Pea naʻa mau ʻave homau ngaahi fale fehikitakí mo e ngaahi meʻa kotoa pē naʻa mau lava ʻo ʻavé, pea mau fononga ʻi he feituʻu maomaonganoá ʻi ha ngaahi ʻaho lahi. Pea hili ʻemau fononga ʻi ha ngaahi ʻaho lahí naʻa mau fokotuʻu homau ngaahi fale fehikitakí.\n\n8 Pea naʻe loto ʻa hoku kakaí ke mau ui ʻa e hingoa ʻo e potu ko iá ko Nīfai; ko ia, naʻa mau ui ia ko Nīfai.\n\n9 Pea ko kinautolu kotoa pē ʻa ia naʻe ʻiate aú naʻa nau loto ke ui ʻa kinautolu ko e kakai ʻo Nīfaí.\n\n10 Pea naʻa mau tokanga ke tauhi ki he ngaahi tuʻutuʻuni mo e ngaahi fono pea mo e ngaahi fekau ʻa e ʻEikí ʻi he meʻa kotoa pē, ʻo fakatatau ki he fono ʻa Mōsesé.\n\n11 Pea naʻe ʻiate kimautolu ʻa e ʻEikí; pea naʻa mau fuʻu tuʻumālie lahi; he naʻa mau tō ʻa e tengaʻi ʻakau, ʻo mau toe utu ʻi he mahu. Pea mau kamata ke tauhi ʻa e ngaahi takanga monumanu īkí, mo e ngaahi takanga monumanu lalahí, pea mo e fanga manu ʻo e faʻahinga kotoa pē.\n\n12 Pea ko au, Nīfai, kuó u ʻomi foki mo e ngaahi lekooti ʻa ia kuo tongitongi ʻi he ngaahi peleti ʻo e palasá; kae ʻumaʻā mo e meʻa-fuopotopotó, pe ko e kāpasá, ʻa ia naʻe teuteuʻi maʻa ʻeku tamaí ʻe he toʻukupu ʻo e ʻEikí, ʻo fakatatau ki he meʻa kuo tohi ʻo kau ki ai ʻi muʻá.\n\n13 Pea naʻe hoko ʻo pehē naʻa mau fakaʻau ʻo tuʻumālie ʻaupito, mo tupu ʻo tokolahi ʻi he fonuá.\n\n14 Pea ko au, Nīfai, naʻá ku toʻo ʻa e heletā ʻa Lēpaní, ʻo ngaohi ʻo fakatatau ki hono sīpingá ha ngaahi heletā lahi, telia naʻa haʻu kiate kimautolu ʻa e kakai kuo ui ʻeni ko e kau Leimaná ʻo fakaʻauha ʻa kimautolu; he naʻá ku ʻiloʻi ʻenau fehiʻa kiate au mo ʻeku fānaú pea mo kinautolu kuo ui ko hoku kakaí.\n\n15 Pea naʻá ku akoʻi ʻa hoku kakaí ke langa ha ngaahi fale, pea ngāue fakatufunga ʻi he ngaahi faʻahinga kotoa pē ʻaki ʻa e ʻakau, mo e ukamea, mo e kopa, mo e palasa, mo e sitila, mo e koula, mo e siliva, pea mo e ngaahi ukamea mahuʻinga, ʻa ia naʻe fuʻu lahi ʻaupito.\n\n16 Pea ko au, Nīfai, naʻá ku langa ha temipale; peá u langa ia ʻo hangē ko e sīpinga ʻo e temipale ʻo Solomoné ka naʻe ʻikai langa ʻaki ia ha ngaahi meʻa mahuʻinga lahi pehē fau; he naʻe ʻikai ke maʻu ia ʻi he fonuá, ko ia, naʻe ʻikai lava ke ngaohi ia ʻo tatau mo e temipale ʻo Solomoné. Ka ko e anga ʻo hono langá naʻe tatau ia mo e temipale ʻo Solomoné; pea ko hono ngaohí naʻe fuʻu lelei ʻaupito.\n\n17 Pea naʻe hoko ʻo pehē ko au, Nīfai, naʻá ku pule ke faʻa ngāue ʻa hoku kakaí, ʻo ngāue ʻaki honau nimá.\n\n18 Pea naʻe hoko ʻo pehē naʻa nau loto ke u hoko ko honau tuʻi. Ka ko au Nīfai, naʻe ʻikai te u loto ke nau maʻu ha tuʻi; ka neongo iá, naʻá ku fai maʻanautolu ʻo fakatatau ki he meʻa naʻá ku lavá.\n\n19 Pea vakai, kuo fakahoko ʻa e ngaahi folofola ʻa e ʻEikí ki hoku ongo tokouá, ʻa ia naʻá ne folofola ʻaki ʻo kau kiate kinauá, ʻo pehē te u hoko ko hona pule mo hona faiakó. Ko ia, kuó u hoko ko hona pule mo hona faiako, ʻo fakatatau ki he ngaahi fekau ʻa e ʻEikí, ʻo aʻu ki he taimi naʻá na feinga ai ke toʻo ʻeku moʻuí.\n\n20 Ko ia, naʻe fakahoko ʻa e folofola ʻa e ʻEikí ʻa ia naʻá ne folofola ʻaki kiate au, ʻo pehē: Kapau ʻe ʻikai te na tokanga ki hoʻo ngaahi leá ʻe motuhi atu ʻa kinaua mei he ʻao ʻo e ʻEikí. Pea vakai, naʻe motuhi atu ʻa kinaua mei hono ʻaó.\n\n21 Pea kuó ne pule ke hoko mai kiate kinautolu ʻa e malaʻia, ʻio, ko ha malaʻia fakamamahi, koeʻuhi ko ʻenau angahalá. He vakai, kuo nau fakafefeka honau lotó kiate ia, pea kuo nau hoko ai ʻo tatau mo e maka-afi; ko ia, ko e meʻa ʻi heʻenau hinehina, mo hoihoifua ʻaupito mo matamataleleí, pea koeʻuhi ke ʻoua naʻa nau hoko ʻo manakoa ʻe hoku kakaí, naʻe pule ai ʻe he ʻEiki ko e ʻOtuá ke liliu ʻo lanu fakapoʻupoʻuli honau kilí.\n\n22 Pea ko ia naʻe folofola peheni ʻe he ʻEiki ko e ʻOtuá; Te u pule ke nau hoko ko e fakamamahi ki ho kakaí, ʻo kapau ʻe ʻikai te nau fakatomala mei heʻenau ngaahi angahalá.\n\n23 Pea ʻe malaʻia ʻa e hako ʻo ia ʻe femaliʻaki mo honau hakó; koeʻuhi ʻe fakamalaʻiaʻi ʻa kinautolu ʻaki ʻa e malaʻia tatau pē mo ia. Pea naʻe folofola ʻaki ia ʻe he ʻEikí, pea naʻe hoko ia.\n\n24 Pea ko e meʻa ʻi he malaʻia ʻa ia naʻe ʻiate kinautolú, naʻa nau hoko ai ko ha kakai fakapikopiko, ʻo nau fonu ʻi he anga-pauʻu mo e kākā, pea nau tuli ʻi he feituʻu maomaonganoá ʻa e fanga manu fekaí.\n\n25 Pea naʻe folofola mai ʻa e ʻEiki ko e ʻOtuá kiate au: Te nau hoko ko e fakamamahi ki ho hakó, koeʻuhi ke ueʻi hake ʻa kinautolu ke nau manatuʻi au; pea kapau ʻe ʻikai te nau manatuʻi au, mo tokanga ki heʻeku ngaahi folofolá, te nau fakamamahiʻi ʻa kinautolu ʻo aʻu ki honau fakaʻauha.\n\n26 Pea naʻe hoko ʻo pehē ko au, Nīfai, naʻá ku fakanofo ʻa Sēkope mo Siosefa, ke na hoko ko ha ongo taulaʻeiki mo e ongo akonaki ki he fonua kotoa ʻo hoku kakaí.\n\n27 Pea naʻe hoko ʻo pehē naʻa mau nofo ʻi he fiefia.\n\n28 Pea kuo ʻosi atu ʻa e taʻu ʻe tolungofulu mei he taimi naʻa mau ʻalu ai mei Selūsalemá.\n\n29 Pea ko au, Nīfai, kuó u tauhi ʻa e ngaahi lekooti ʻo hoku kakaí ʻi heʻeku ngaahi peleti ʻa ia kuó u ngaohí, ʻo aʻu mai ki he ʻahó ni.\n\n30 Pea naʻe hoko ʻo pehē naʻe folofola mai ʻa e ʻEiki ko e ʻOtuá kiate au: Ngaohi ha ngaahi peleti kehe; peá ke tohi ki ai ha ngaahi meʻa lahi kehe ʻa ia ʻoku ou hōifua ki ai, koeʻuhi ke ʻaonga ki ho kakaí.\n\n31 Ko ia, ko au, Nīfai, koeʻuhi ke u talangofua ki he ngaahi fekau ʻa e ʻEikí, naʻá ku ʻalu ʻo ngaohi ʻa e ngaahi peleti ko ʻeni ʻa ia kuó u tohi ki ai ʻa e ngaahi meʻa ní.\n\n32 Peá u tohi ʻa e meʻa ʻoku hōifua ki ai ʻa e ʻOtuá. Pea kapau ʻoku leleiʻia ʻa hoku kakaí ʻi he ngaahi meʻa ʻa e ʻOtuá, te nau saiʻia ʻi heʻeku ngaahi tongitongi ʻa ia ʻoku ʻi he ngaahi peleti ko ʻení.\n\n33 Pea kapau ʻoku fie ʻilo ʻa hoku kakaí ki he ngaahi meʻa fakaikiiki ange ʻo e hisitōlia ʻo hoku kakaí kuo pau ke nau fakatotolo ʻi heʻeku ngaahi peleti ʻe tahá.\n\n34 Pea ʻoku feʻunga kiate au ke u pehē, kuo ʻosi atu ʻa e taʻu ʻe fāngofulu, pea kuo mau ʻosi kau ʻi ha ngaahi tau mo ha ngaahi fekeʻikeʻi mo homau kāingá.\n\n", "2-ne 6": "[center][font_size=26]Vahe 6[/font_size][/center]\n\n[i]ʻOku toe fakamatala ʻa Sēkope ki he hisitōlia ʻo e kau Siú: Ko e nofo pōpula mo e foki mei Pāpiloné; ko e ngāue fakafaifekau mo e kalusefai ʻo e Tokotaha Māʻoniʻoni ʻo ʻIsilelí; ko e tokoni naʻa nau maʻu mei he kau Senitailé; mo hono toe fakafoki ʻo e kau Siú ʻi he ngaahi ʻaho fakaʻosí ʻi he taimi te nau tui ai ki he Mīsaiá. Taʻu 559–545 K.M. nai.[/i]\n\n1 Ko e ngaahi lea ʻa Sēkope, ko e tokoua ʻo Nīfaí, ʻa ia naʻá ne lea ʻaki ki he kau Nīfaí:\n\n2 Vakai, ʻe hoku kāinga ʻofeina, ko au, Sēkope, ko e meʻa ʻi he ui au ʻe he ʻOtuá mo fakanofo ʻo fakatatau ki he founga ʻo hono lakanga toputapú, pea ʻi he fakanofo au ʻe hoku tokoua ko Nīfaí, ʻa ia ʻoku mou falala ki ai ko ha tuʻi pe maluʻí, pea ʻoku mou falala ki ai ke maʻu ha maluʻí, vakai ʻoku mou ʻilo kuó u lea kiate kimoutolu ʻaki ha ngaahi meʻa lahi ʻaupito.\n\n3 Ka neongo iá, ʻoku ou toe lea kiate kimoutolu; he ʻoku ou tokanga ki he lelei ʻa homou laumālié. ʻIo, ʻoku hulu ʻa ʻeku tokanga kiate kimoutolú; pea ʻoku mou ʻilo foki kuo pehē maʻu ai pē ia. He kuó u naʻinaʻi kiate kimoutolu ʻi he fuʻu faivelenga kakato, pea kuó u akoʻi kiate kimoutolu ʻa e ngaahi lea ʻa ʻeku tamaí; pea kuó u lea kiate kimoutolu ʻo kau ki he ngaahi meʻa kotoa pē ʻa ia kuo tohi talu mei he fakatupu ʻo e māmaní.\n\n4 Pea ko ʻeni, vakai, ʻoku ou fie lea kiate kimoutolu ʻo kau ki he ngaahi meʻa ʻoku ʻi ai, mo e ngaahi meʻa ʻe hoko mai; ko ia, te u lau kiate kimoutolu ʻa e ngaahi lea ʻa ʻĪsaiá. Pea ko e ngaahi lea ia naʻe fakaʻamu hoku tokouá ke u lea ʻaki kiate kimoutolu. Pea ʻoku ou lea kiate kimoutolu koeʻuhi ko hoʻomou leleí, koeʻuhi ke mou ʻiloʻi pea fakalāngilangiʻi ʻa e huafa ʻo homou ʻOtuá.\n\n5 Pea ko ʻeni, ko e ngaahi folofola te u laú ko e ngaahi lea ia ʻa ʻĪsaia ʻo kau ki he fale kotoa ʻo ʻIsilelí; ko ia, ʻe lava ʻo fakatatau ia kiate kimoutolu, he ʻoku mou ʻo e fale ʻo ʻIsilelí. Pea ʻoku lahi ʻa e ngaahi meʻa kuo lea ʻaki ʻe ʻĪsaia ʻa ia ʻe lava ʻo fakatatau kiate kimoutolu, he ʻoku mou ʻo e fale ʻo ʻIsilelí.\n\n6 Pea ko ʻeni, ko e ngaahi folofolá ʻeni: ʻOku folofola pehē ʻe he ʻEiki ko e ʻOtuá: Vakai, te u hiki hake hoku nimá ki he kau Senitailé, pea fokotuʻu ʻeku fuká ki he kakaí; pea te nau ʻomi ho ngaahi fohá ʻi honau nimá, mo ho ngaahi ʻofefiné ʻe fua ʻi honau umá.\n\n7 Pea ʻe hoko ʻa e ngaahi tuʻí ko ha ngaahi tamai tauhi kiate koe, pea ko honau ngaahi kuiní ko ha ngaahi faʻē tauhi kiate koe; te nau punou hifo kiate koe ʻo hanga honau matá ki he kelekelé, pea ʻemo ʻa e efu mei ho vaʻé; pea te ke ʻiloʻi ko au ko e ʻEikí; koeʻuhi ʻe ʻikai mā ʻa kinautolu ʻoku tatali kiate aú.\n\n8 Pea ko ʻeni ko au, Sēkope, ʻoku ou fie lea siʻi ʻo kau ki he ngaahi folofolá ni. He vakai, kuo fakahā mai ʻe he ʻEikí kiate au ko kinautolu naʻe ʻi Selūsalemá, ʻa ia naʻa tau haʻu mei aí, kuo tāmateʻi pe ʻave pōpula ʻa kinautolu.\n\n9 Ka neongo iá, kuo fakahā mai ʻe he ʻEikí kiate au te nau toe foki mai. Pea kuó ne toe fakahā foki kiate au, ʻe fakahā ʻe he ʻEiki ko e ʻOtuá, ko e Tokotaha Māʻoniʻoni ʻo ʻIsilelí ia ʻe ia ʻi he kakanó kiate kinautolu; pea hili ʻene fakahā ia ʻe iá te nau tauteaʻi ia pea kalusefai ia, ʻo hangē ko e ngaahi lea ʻa e ʻāngelo ʻa ia naʻe lea ʻaki ia kiate aú.\n\n10 Pea hili ʻenau fakafefeka honau lotó, ʻo fakakekeva honau kiá ki he Tokotaha Māʻoniʻoni ʻo ʻIsilelí, vakai, ʻe hoko kiate kinautolu ʻa e ngaahi tautea ʻa e Tokotaha Māʻoniʻoni ʻo ʻIsilelí. Pea ʻoku haʻu ʻa e ʻaho ʻe tauteaʻi mo fakamamahiʻi ai ʻa kinautolu.\n\n11 Ko ia, ʻo ka hili honau tulifano holó, he naʻe pehē ʻe he ʻāngeló, ʻe ʻi ai ʻa e tokolahi te nau faingataʻaʻia ʻi he kakanó, ka ʻe ʻikai tuku ke nau mate, koeʻuhi ko e ngaahi lotu ʻa e kakai tui faivelengá; ʻe fakamoveteveteʻi ʻa kinautolu, pea teʻia, mo fehiʻanekina; ka neongo iá ʻe ʻaloʻofa ʻa e ʻEikí kiate kinautolu, pea ʻo ka nau ka maʻu ʻa e ʻilo ki honau Huhuʻí, ʻe toe tānaki fakataha ʻa kinautolu ki he ngaahi fonua ʻo honau tofiʻá.\n\n12 Pea ʻoku monūʻia ʻa e kau Senitailé, ʻa kinautolu naʻe tohi ʻa e palōfitá ʻo kau ki aí; he vakai, kapau te nau fakatomala ʻo ʻikai tauʻi ʻa Saione, pea ʻikai te nau kau mo e fuʻu siasi lahi mo fakalielia ko iá, ʻe fakamoʻui ʻa kinautolu; koeʻuhi ʻe fakahoko ʻe he ʻEiki ko e ʻOtuá ʻa ʻene ngaahi fuakava kuó ne fai ki heʻene fānaú; pea ko hono ʻuhinga ʻeni kuo tohi ai ʻe he palōfitá ʻa e ngaahi meʻá ni.\n\n13 Ko ia, ko kinautolu ʻoku tauʻi ʻa Saione mo e kakai ʻo e fuakava ʻo e ʻEikí te nau ʻemo ʻa e efú mei honau vaʻé; pea ʻe ʻikai mā ʻa e kakai ʻo e ʻEikí. He ko e kakai ʻo e ʻEikí ʻa kinautolu ʻoku tatali kiate iá; he ʻoku nau kei tatali ki he hāʻele mai ʻa e Mīsaiá.\n\n14 Pea vakai, hangē ko e ngaahi lea ʻa e palōfitá, ʻe toe kamata ʻe he Mīsaiá ko hono tuʻo ua ke toe fakafoki mai ʻa kinautolu; ko ia, te ne fakahā ia ʻe ia kiate kinautolu ʻi he māfimafi mo e nāunau lahi, ʻi hono fakaʻauha honau ngaahi filí, ʻo ka hokosia ʻa e ʻaho te nau tui ai kiate iá; pea ʻe ʻikai te ne fakaʻauha ha tokotaha ʻa ia ʻoku tui kiate ia.\n\n15 Pea ko kinautolu ʻoku ʻikai tui kiate iá ʻe fakaʻauha ʻa kinautolu, ʻaki ʻa e afi, pea mo e afā fakatouʻosi, pea ʻi he ngaahi mofuike mo e ngaahi lilingi toto, pea ʻi he mahaki fakaʻauha, pea ʻi he honge. Pea te nau ʻiloʻi ko e ʻEiki ko e ʻOtuá ia, ko e Tokotaha Māʻoniʻoni ʻo ʻIsilelí.\n\n16 He ʻe toʻo ʻa e moʻulaloá mei he mālohí, pe fakahaofi ʻa e kau pōpula totonú?\n\n17 Ka ʻoku folofola peheni ʻe he ʻEikí: Naʻa mo e kau pōpula ʻa e mālohí ʻe ʻave ia, pea ʻe fakahaofi ʻa e moʻulaloa ʻo e tokotaha fakamanavaheé; koeʻuhi ʻe fakahaofi ʻe he ʻOtua Māfimafí ʻa hono kakai ʻo e fuakavá. He ʻoku folofola peheni ʻe he ʻEikí: Te u tau mo kinautolu ʻoku tauʻi koé—\n\n18 Pea te u fafanga ʻa kinautolu ʻoku nau ngaohikoviʻi koé, ʻaki honau kakano ʻonautolú; pea te nau konā ʻi honau toto ʻonautolú ʻo hangē ha uaine melié; pea ʻe ʻiloʻi ʻe he kakai kotoa pē ko au ko e ʻEikí ko ho Fakamoʻui mo ho Huhuʻí, ko e Tokotaha Māfimafi ʻo Sēkopé.\n\n", "2-ne 7": "[center][font_size=26]Vahe 7[/font_size][/center]\n\n[i]ʻOku lea ʻa ʻĪsaia ʻo kau ki he Mīsaiá—ʻE folofola ʻa e Mīsaiá ʻo hangē ha tokotaha potó—Pea te ne tuku hono tuʻá kiate kinautolu te nau kauʻimaea iá—ʻE ʻikai ikunaʻi ia—Fakafehoanaki mo e ʻĪsaia vahe 50. Taʻu 559–545 K.M. nai.[/i]\n\n1 ʻIo, he ʻoku folofola peheni ʻe he ʻEikí: Kuó u veteʻi koe, pe kuó u liʻaki koe ke taʻengata? He ʻoku folofola peheni ʻe he ʻEikí: ʻOku ʻi fē ʻa e tohi ʻo e vete ʻo hoʻo faʻeé? Kuó u tukuange koe kia hai, pe ko hai ʻiate kinautolu naʻá ku moʻua ki ai kuó u fakatau atu ʻa kimoutolu ki aí? ʻIo, kuó u fakatau ʻa kimoutolu kia hai? Vakai, kuo mou fakatau ʻa kimoutolu koeʻuhi ko hoʻomou ngaahi angahalá, pea ko e meʻa ʻi hoʻomou ngaahi maumau-fonó, ko ia kuo tukuange ai ʻa hoʻomou faʻeé.\n\n2 Ko ia, ʻi heʻeku haʻú, naʻe ʻikai ke ʻi ai ha tangata; ʻi heʻeku uí, ʻio, naʻe ʻikai ha taha ke tali mai. ʻE fale ʻo ʻIsileli, kuo vaivai koā ʻa hoku nimá ʻo ʻikai ai te u lava ʻo huhuʻi koé, pea ʻoku ʻikai koā haku mālohi ke u fakahaofi koe? Vakai, ʻi heʻeku folofola ʻi he valokí ʻoku ou fakamōmoa ʻa e tahí, ʻoku ou liliu ʻa honau ngaahi vaitafé ke hoko ko ha feituʻu maomaonganoa pea mo honau fanga iká ke namukū koeʻuhi kuo maha hono ngaahi vaí, pea ʻoku nau mate ko e tupu mei he fieinuá.\n\n3 ʻOku ou fakakofuʻi ʻa e ngaahi langí ʻaki ʻa e fakapoʻuli pea ʻoku ou ngaohi ʻa e tauangaʻá ko honau kofu.\n\n4 Kuo foaki kiate au ʻe he ʻEiki ko e ʻOtuá ʻa e ʻelelo ʻo e potó, koeʻuhi ke u ʻiloʻi ʻa e founga ke u lea ʻaki ha lea ʻi he faʻahitaʻu totonu kiate koe, ʻE fale ʻo ʻIsileli. ʻO ka mou ka helaʻia, ʻokú ne ʻā hake ʻi he pongipongi kotoa pē. ʻOkú ne fakaongo hoku telingá ke u fanongo ʻo hangē ko e potó.\n\n5 Kuo fakaava ʻe he ʻEiki ko e ʻOtuá ʻa hoku telingá, pea naʻe ʻikai te u angatuʻu, pe tafoki meiate ia.\n\n6 Naʻá ku tuku atu hoku tuʻá ki he tokotaha kauʻimaeá, mo hoku kouʻahé kiate kinautolu naʻa nau fusi hoku kavá. Naʻe ʻikai te u fufuuʻi hoku matá mei he manukiʻi mo ʻanuhia aú.\n\n7 He ʻe tokoniʻi au ʻe he ʻEiki ko e ʻOtuá, ko ia ʻe ʻikai veuveuki au. Ko ia, kuó u ngaohi hoku matá ke hangē ko ha maka-afí, pea ʻoku ou ʻiloʻi ʻe ʻikai te u mā.\n\n8 Pea ʻoku ofi mai ʻa e ʻEikí, pea ʻokú ne fakatonuhiaʻi au. Ko hai ʻe fakakikihi mo au? Tuku ke ma tutuʻu fakataha. Ko hai ʻa hoku filí? Tuku ke ne ʻunuʻunu mai kiate au, pea te u lea pea te u taaʻi ʻaki ia ʻa e mālohi ʻo hoku ngutú.\n\n9 Koeʻuhi ʻe tokoniʻi au ʻe he ʻEiki ko e ʻOtuá. Pea ko kinautolu kotoa pē ʻe fakahalaʻi aú, vakai, te nau fakaʻau kotoa pē ʻo motuʻa ʻo hangē ko ha kofú, pea ʻe keina ʻa kinautolu ʻe he ané.\n\n10 Ko hai ʻiate kimoutolu ʻoku manavahē ki he ʻEikí, ʻa ia ʻoku talangofua ki he leʻo ʻo ʻene tamaioʻeikí, ʻa ia ʻoku ʻeveʻeva ʻi he poʻulí, pea ʻoku ʻikai maʻu ha māmá?\n\n11 Vakai ʻa kimoutolu kotoa pē ʻoku tafunaki ʻa e afí, pea kāpui ʻaki ʻa kimoutolu ʻa e ngaahi kalofiamá, mou ʻeveʻeva ʻi he maama ʻo hoʻomou afí pea ʻi he ngaahi kalofiama ʻa ia kuo mou tafunakí. Ko e meʻa ia te mou maʻu mei hoku nimá—te mou tokoto hifo ʻi he mamahi.\n\n", "2-ne 8": "[center][font_size=26]Vahe 8[/font_size][/center]\n\n[i]ʻE fakafiemālieʻi ʻe he ʻEikí ʻa Saione ʻi he ngaahi ʻaho fakaʻosí mo tānaki ʻa ʻIsileli—ʻE haʻu ʻa kinautolu kuo huhuʻí ki Saione ʻi he fiefia lahi—Fakafehoanaki mo e ʻĪsaia vahe 51 mo e 52:1–2. Taʻu 559–545 K.M. nai.[/i]\n\n1 Tokanga kiate au, ʻa kimoutolu ʻoku muimui ki he māʻoniʻoní. Sio ki he maka kuo tā ʻa kimoutolu mei aí, pea ki he luo ʻa ia kuo keli ʻa kimoutolu mei aí.\n\n2 Sio kia ʻĒpalahame, ko hoʻomou tamaí, pea kia Sela, ʻa ia naʻá ne fanauʻi ʻa kimoutolú; he naʻá ku ui ia toko taha pē, pea tāpuakiʻi ia.\n\n3 He ʻe fakafiemālieʻi ʻe he ʻEikí ʻa Saione, te ne fakafiemālieʻi ʻa hono ngaahi potu lala kotoa pē; pea te ne ngaohi ʻa hono feituʻu maomaonganoá ke hangē ko ʻĪtení, pea mo hono toafá ke hangē ko e ngoue ʻa e ʻEikí. ʻE ʻilo ʻi ai ʻa e fiefiá mo e nēkeneká, ko e fakafetaʻí pea mo e leʻo ʻo e hivá.\n\n4 Tokanga kiate au, ʻe hoku kakai; pea fakafanongo kiate au, ʻE hoku puleʻanga; he ʻe ʻalu atu ha fono meiate au, pea te u fokotuʻu ʻeku fakamāú ke hoko maʻu pē ko ha maama ki he kakaí.\n\n5 ʻOku ofi mai ʻa ʻeku māʻoniʻoní; kuo ʻalu atu ʻa ʻeku fakamoʻuí, pea ʻe fakamāuʻi ʻe hoku nimá ʻa e kakaí. ʻE tatali ʻa e ngaahi motú kiate au, pea te nau falala ki hoku nimá.\n\n6 Hanga hake homou matá ki he ngaahi langí, pea sio ki he māmani ʻi laló; koeʻuhi ʻe mole atu ʻa e ngaahi langí ʻo hangē ko e ʻohuafi, pea ʻe fakaʻau ʻo motuʻa ʻa e māmaní ʻo hangē ko ha kofu; pea ko kinautolu ʻoku nau nofo ʻi aí te nau mate ʻi he anga tatau. Kā ko ʻeku fakamoʻuí ʻe taʻengata ia, pea ʻe ʻikai fakangata ʻa ʻeku māʻoniʻoní.\n\n7 Tokanga kiate au, ʻa kimoutolu ʻoku ʻiloʻi ʻa e māʻoniʻoní, ko e kakai kuó u tohi ʻi honau lotó ʻa ʻeku fonó, ʻoua te mou manavahē ki he manuki ʻa e tangatá, pea ʻoua te mou ilifia ki heʻenau ngaahi lauʻikoví.\n\n8 Koeʻuhi ʻe kai ʻe he ané ʻa kinautolu ʻo ʻosi ʻo hangē ko ha kofu, pea ʻe kai ʻa kinautolu ʻe he ʻuanga ʻo hangē ko e fulufuluʻi sipi. Kā ko ʻeku māʻoniʻoní ʻe tuʻu taʻengata ia, pea ko ʻeku fakamoʻuí mei he toʻu tangata ki he toʻu tangata.\n\n9 ʻĀ hake, ʻĀ hake! ʻAi ho mālohí, ʻE toʻukupu ʻo e ʻEikí; ʻā hake ʻo hangē ko e ngaahi ʻaho ʻi muʻá. ʻIkai ko koe ia kuo tuʻusi ʻa Lēhapí, pea hokaʻi ʻa e fuʻu talākoné?\n\n10 ʻIkai ko koe ia kuo fakamōmoa ʻa e tahí, ʻa e ngaahi vai ʻo e fuʻu moaná lolotó; pea kuó ke ngaohi ʻa e ngaahi potu loloto ʻo e tahí ko ha hala ke ʻalu atu ai ʻa e kakai kuó ke fakahaofí?\n\n11 Ko ia, ʻe toe foki mai ʻa e kakai kuo huhuʻi ʻe he ʻEikí, pea haʻu mo e hiva ki Saione; pea ʻe ʻi honau ʻulú ʻa e fiefia taʻengata mo e māʻoniʻoni; pea te nau maʻu ʻa e fiefia mo e nēkeneka; ʻe hola meiate kinautolu ʻa e mamahí mo e tangí.\n\n12 Ko au ia; ʻio, ko au ia ʻoku fakafiemālieʻi koé. Vakai, ko hai koe, ke ke manavahē ki he tangata, ʻa ia ʻe maté, pea ki he foha ʻo e tangatá, ʻa ia ʻe ngaohi ke hangē ko e mohukú.\n\n13 Pea kuó ke fakangaloʻi ʻa e ʻEiki ko ho tupuʻangá, ʻa ia kuó ne fofola ʻa e ngaahi langí, pea fokotuʻu mo e ngaahi tuʻunga ʻo e māmaní, pea kuó ke manavahē maʻu ai pē ʻi he ʻaho kotoa pē, koeʻuhi ko e ʻita ʻa e tokotaha fakamālohí, ʻo hangē kuó ne teuteu ke fakaʻauha koé? Pea ko e fē ʻa e ʻita ʻa e tokotaha fakamālohi\n\n14 ʻOku fakatoʻotoʻo ʻa e pōpula koeʻuhi ke tukuange vave ia, pea ʻikai te ne mate ʻi he luo, pea ʻoua naʻa ʻosi ʻene maá.\n\n15 Ka ko au ko e ʻEiki ko ho ʻOtuá, ʻa ia naʻá ku ngaohi ʻa e ngaahi peau ʻo e tahí ke ʻuʻulu; ko e ʻEiki ʻo e Ngaahi Kau Taú ʻa hoku hingoá.\n\n16 Pea kuó u ʻai ʻa ʻeku ngaahi leá ki ho ngutú, pea kuó u ʻufiʻufi koe ʻi he malumalu ʻo hoku nimá, koeʻuhi ke u fokotuʻu ʻa e ngaahi langí pea fokotuʻu mo e ngaahi tuʻunga ʻo e māmaní, pea lea ki Saione: Vakai, ko hoku kakai koe.\n\n17 ʻĀ hake, ʻā hake, tuʻu hake, ʻE Selūsalema, ʻa koe kuo inu mei he toʻukupu ʻo e ʻEikí ʻa e ipu ʻo hono houhaú—kuó ke inu ʻa e meʻa kuo toka ʻi he ipu ʻo e tautea fakamamahi ʻa ia kuo tatau.\n\n18 Pea ʻoku ʻikai ha taha ke fakahinohinoʻi ia ʻi he ngaahi foha kotoa pē kuó ne fanauʻí; pea ʻoku ʻikai ha taha ke ne tataki ia ʻaki hono nimá, ʻi he ngaahi foha kotoa pe kuó ne tauhí.\n\n19 ʻOku haʻu kiate koe ʻa e ongo fohá ni, ʻa ia ʻe ʻofa mamahi kiate koe—ko ho maumauʻí mo e fakaʻauhá mo e hongé pea mo e heletaá—pea te u fakafiemālieʻi koe ʻia hai?\n\n20 Kuo pongia ʻa ho ngaahi fohá, tuku kehe pē ʻa kinauá ni; ʻokú na tokoto ʻi he kamataʻanga ʻo e ngaahi hala kotoa pē; ʻo hangē ko ha pulu tangata hehengi ʻi ha kupenga; ʻokú na fonu ʻi he houhau ʻo e ʻEikí, ʻa e valoki ʻa ho ʻOtuá.\n\n21 Ko ia, fanongo ki he meʻá ni, ʻa koe kuo fakamamahiʻi mo konā kae ʻikai ʻi he uainé.\n\n22 ʻOku folofola peheni ʻa ho ʻEikí, ʻoku taukapoʻi ʻe he ʻEiki mo ho ʻOtuá ʻa hono kakaí; vakai, kuó u toʻo atu mei ho nimá ʻa e ipu ʻo e tautea fakamamahí, ʻa e toka ʻi he ipu ʻo hoku houhaú; ʻe ʻikai te ke toe inu ia.\n\n23 Kā te u ʻai ia ki he nima ʻo kinautolu ʻoku fakamamahiʻi koé; ʻa ia kuo nau pehē ki ho laumālié: Punou hifo, ka mau laka atu—pea kuó ke tuku ʻa ho sinó ʻo hangē ko e kelekele, pea hangē ko e hala kiate kinautolu naʻe ʻalu atu.\n\n24 ʻĀ hake, ʻā hake, ʻai ho mālohí, ʻE Saione; ʻai ho ngaahi kofu matamataleleí, ʻE Selūsalema, ko e kolo māʻoniʻoní; koeʻuhi ʻe ngata mei heni ʻe ʻikai toe hū kiate koe ʻa e taʻekamú mo e taʻemaʻá.\n\n25 Tupeʻi atu ʻa e efú meiate koe; tuʻu hake, nofo hifo, ʻE Selūsalema; vete koe mei he ngaahi haʻi ʻo ho kiá, ʻE ʻofefine pōpula ʻo Saione.\n\n", "2-ne 9": "[center][font_size=26]Vahe 9[/font_size][/center]\n\n[i]ʻE toe tānaki mai ʻa e kau Siú ʻi honau ngaahi fonua kotoa ʻo e talaʻofá—ʻOku hoko ʻa e Fakaleleí ko e totongi huhuʻi ʻo e tangatá mei he Hingá—ʻE tuʻu hake ʻa e sino ʻo e kau pekiá mei he faʻitoká, pea mo honau laumālié mei heli mo palataisi—ʻE fakamāuʻi ʻa kinautolu—ʻOku hanga ʻe he Fakaleleí ʻo fakahaofi mei he maté, mo heli, mo e tēvoló, mo e fakamamahi taʻengatá—ʻE fakamoʻui ʻa e kau māʻoniʻoní ʻi he puleʻanga ʻo e ʻOtuá—ʻOku fakahā ʻa e ngaahi tautea ki he ngaahi angahalá—ʻOku hoko ʻa e Tokotaha Māʻoniʻoni ʻo ʻIsilelí ko e tauhi ʻo e matapaá. Taʻu 559–545 K.M. nai.[/i]\n\n1 Pea ko ʻeni, ʻe hoku kāinga ʻofeina, kuó u lau ʻa e ngaahi meʻá ni koeʻuhi ke mou ʻilo ki he ngaahi fuakava ʻa e ʻEikí ʻa ia kuó ne fuakava ʻaki mo e fale kotoa ʻo ʻIsilelí—\n\n2 ʻA ia kuó ne folofola ʻaki ki he kau Siú ʻi he ngutu ʻo ʻene kau palōfita māʻoniʻoní, talu mei he kamataʻangá, mei he toʻu tangata ki he toʻu tangata, kae ʻoua ke hokosia ʻa e taimi ʻe toe fakafoki ai ʻa kinautolu ki he siasi moʻoni mo e lotoʻā sipi ʻa e ʻOtuá; ʻo ka tānaki fakataha mai ʻa kinautolu ki ʻapi ki he ngaahi fonua ʻo honau tofiʻá, pea toe fokotuʻu ʻa kinautolu ʻi honau ngaahi fonua kotoa pē ʻo e talaʻofá.\n\n3 Vakai, ʻe hoku kāinga ʻofeina, ʻoku ou lea ʻaki ʻa e ngaahi meʻá ni kiate kimoutolu koeʻuhi ke mou fiefia, pea hanga hake ʻa homou matá ʻo taʻengata, koeʻuhi ko e ngaahi tāpuaki ʻa ia ʻe foaki ʻe he ʻEiki ko e ʻOtuá, ki hoʻomou fānaú.\n\n4 He ʻoku ou ʻiloʻi kuo mou fakatotolo ʻo fuʻu lahi ʻaupito, ʻio ʻa homou tokolahi, ke ʻilo ki he ngaahi meʻa ʻe hoko mai ʻi he kahaʻú; ko ia ʻoku ou ʻilo ʻoku mou ʻiloʻi kuo pau ke ʻauha ʻa hotau sinó ʻo mate, ka neongo iá, te tau mamata ʻi hotau sinó ki he ʻOtuá.\n\n5 ʻIo, ʻoku ou ʻilo ʻoku mou ʻiloʻi te ne fakahā ia ʻe ia ʻi he sinó kiate kinautolu ʻi Selūsalemá, ʻa ia naʻa tau haʻu mei aí; he ʻoku taau ke hoko ia ʻiate kinautolu; he ʻoku taau mo e Tupuʻanga lahí ke ne tuku ia ke ne moʻulaloa ki he tangatá ʻi he kakanó, pea pekia maʻá e kakai fulipē, koeʻuhi ke lava ʻo moʻulaloa ʻa e kakai kotoa pē kiate ia.\n\n6 He ʻoku hangē kuo hoko ʻa e maté ki he faʻahinga kotoa ʻo e tangatá, koeʻuhi ke fakahoko ʻa e palani ʻofa ʻo e Tupuʻanga lahí, pehē ʻoku tonu ke ʻi ai ha mālohi ʻo e toetuʻú, pea ʻoku totonu ke hoko mai ʻa e toetuʻú ki he faʻahinga ʻo e tangatá koeʻuhi ko e hingá; pea naʻe hoko ʻa e hingá koeʻuhi ko e maumau-fonó; pea ko e meʻa ʻi he hinga ʻa e tangatá naʻe motuhi atu ai ʻa kinautolu mei he ʻao ʻo e ʻEikí.\n\n7 Ko ia, ʻoku ʻaonga ke ʻi ai ha fakalelei taʻe-fakangatangata—pea kapau ʻe ʻikai hoko ia ko ha fakalelei taʻe-fakangatangatá, ʻe ʻikai lava ʻe he ʻauʻauhá ni ʻo ʻai ʻa e taʻe-faʻa-ʻauʻauhá. Ko ia, ko e ʻuluaki fakamaau ko ia naʻe hoko ki he tangatá naʻe mei taʻengata hono fuoloá. Pea kapau naʻe pehē, naʻe pau ke tokoto hifo ʻa e kakanó ni ke popo, pea ʻauʻaunga ki he kelekele ʻa ia naʻe tupu mei aí, ʻo ʻikai toe tuʻu.\n\n8 ʻOiauē, ʻa e poto ʻo e ʻOtuá, mo ʻene ʻaloʻofá mo e angaleleí! He vakai, kapau ʻe ʻikai toe tuʻu ʻa e kakanó, kuo pau ke moʻulaloa ʻa hotau laumālié ki he ʻāngelo ʻa ia naʻe tō mei he ʻao ʻo e ʻOtua Taʻengatá, ʻo ne hoko ko e tēvoló, ʻo ʻikai toe tuʻu.\n\n9 Pea naʻe pau ke tatau ʻa hotau laumālié mo ia, ʻo tau hoko ko e kau tēvolo, ko e kau ʻāngelo ki ha tēvolo, ʻe taʻofi ʻi tuʻa mei he ʻao ʻo hotau ʻOtuá, ke nofo mo e tamai ʻo e ngaahi loí, ʻi he mamahi, ʻo hangē pē ko iá; ʻio, ʻa e tokotaha ko ia naʻá ne kākaaʻi ʻa ʻetau ʻuluaki ongo mātuʻá, ʻa ia naʻá ne liliu ia ʻo hangē nai ko ha ʻāngelo ʻo e māmá, ʻo ne ueʻi ʻa e fānau ʻa e tangatá ki he ngaahi kautaha fufū ʻo e fakapō mo e ngaahi faʻahinga kotoa pē ʻo e ngaahi ngāue fufū ʻo e fakapoʻulí.\n\n10 ʻOiauē hono ʻikai lahi ʻa e angalelei ʻa hotau ʻOtuá, ʻa ia ʻokú ne tofa ʻa e hala ke tau hao ai mei he nima ʻo e fuʻu meʻa fakamanavahē ko iá; ʻio, ʻa e fuʻu meʻa fakamanavahē ko ia, ʻa ia ko e maté mo helí, ʻa ia ʻoku ou ui ko e mate ʻa e sinó, mo e mate foki ʻa e laumālié.\n\n11 Pea koeʻuhi ko e founga ki hotau fakahaofi kuo tofa ʻe hotau ʻOtua, ko e Tokotaha Māʻoniʻoni ʻo ʻIsilelí, ko e mate ko ia, ʻa ia kuó u lau ki aí, ʻa ia ʻoku fakamatelié; ʻe tuku hake ʻe ia ʻa hono kakai maté, pea ko e mate ko iá ʻa e faʻitoká.\n\n12 Pea ko e mate ko ia ʻa ia kuó u lau ki aí, ʻa ia ko e mate fakalaumālié, ʻe tuku hake ʻe ia ʻa hono kakai maté; ko e mate fakalaumālie ko iá ko heli; ko ia, kuo pau ke tukuange ʻe he maté mo heli ʻa hona kakai maté, pea kuo pau ke tuku hake ʻe heli ʻa hono ngaahi laumālie pōpulá, pea kuo pau ke tuku hake ʻe he ngaahi faʻitoká ʻa hono ngaahi sino pōpulá, pea ʻe toe fakatahaʻi ʻa e sinó mo e laumālie ʻo e tangatá; pea ʻe hoko ia ʻi he mālohi ʻo e toetuʻu ʻa e Tokotaha Māʻoniʻoni ʻo ʻIsilelí.\n\n13 ʻOiauē hono ʻikai ke maʻongoʻonga ʻa e palani ʻa hotau ʻOtuá! Ka ʻi he tafaʻaki ʻe tahá, kuo pau ke tuku hake ʻe he palataisi ʻo e ʻOtuá ʻa e laumālie ʻo e kau māʻoniʻoní, pea tuku hake ʻe he faʻitoká ʻa e sino ʻo e kau māʻoniʻoní; pea ʻe toe fakatahaʻi ʻa e laumālié mo e sinó, pea hoko ʻa e tangata kotoa pē ʻo haohaoa, mo taʻe-faʻa-mate, pea nau hoko ko ha ngaahi laumālie moʻui, ʻo maʻu ha ʻilo haohaoa ʻo hangē ko kitautolu ʻi he kakanó, kā ʻe haohaoa ange ʻa ʻetau ʻiló.\n\n14 Ko ia, te tau maʻu ha ʻilo haohaoa ki heʻetau ngaahi angahala kotoa pē, mo ʻetau taʻemaʻá, pea mo ʻetau telefuá; pea ʻe maʻu ʻe he kau māʻoniʻoní ha ʻilo haohaoa ki heʻenau fiefia aí mo ʻenau māʻoniʻoní, kuo fakakofuʻi ʻa kinautolu ʻaki ʻa e anga-haohaoá, ʻio, ʻaki ʻa e pulupulu ʻo e māʻoniʻoní.\n\n15 Pea ʻe hoko ʻo pehē ʻo ka hili ʻa e ʻalu atu ʻa e faʻahinga kotoa ʻo e tangatá mei he ʻuluaki mate ko ʻení ki he moʻuí, ko e meʻa ʻi heʻenau hoko ʻo taʻe-faʻa-maté, kuo pau ke nau ʻalu atu ki he ʻao ʻo e ʻafioʻanga fakamaau ʻo e Tokotaha Māʻoniʻoni ʻo ʻIsilelí; pea ʻe toki hoko ʻa e fakamāú, pea kuo pau ke toki fakamāuʻi ʻa kinautolu ʻo hoa mo e fakamaau māʻoniʻoni ʻa e ʻOtuá.\n\n16 Pea hangē ʻoku moʻui ʻa e ʻEikí, he kuo folofola ʻaki ia ʻe he ʻEiki ko e ʻOtuá, pea ko ʻene folofola taʻengatá ia, ʻa ia ʻoku ʻikai ngata, ʻe māʻoniʻoni ai pē ʻa kinautolu ʻoku māʻoniʻoní, pea ʻe uli ai pē ʻa kinautolu ʻoku ʻulí, ko ia, ko kinautolu ʻoku taʻemaʻá ko e tēvoló ia mo ʻene kau ʻāngeló; pea te nau ʻalu atu ki he afi taʻengatá, ʻa ia kuo teuteu maʻanautolu; pea ko ʻenau mamahí ʻoku hangē ko ha ano ʻo e afi mo e maka-vela, ʻa ia ʻoku ʻalu hake ʻa hono uló ʻo taʻengata, pea taʻengata, pea ʻoku ʻikai hano ngataʻanga.\n\n17 ʻOiauē, ʻa e maʻongoʻonga mo e fakamaau totonu ʻa hotau ʻOtuá! He ʻokú ne fakahoko ʻa ʻene ngaahi folofola kotoa pē, pea kuo nau ʻalu atu mei hono fofongá, pea kuo pau ke fakahoko ʻa ʻene fonó.\n\n18 Kae vakai, ko e kau angatonú, ʻa ia ko e kau māʻoniʻoni ʻa e Tokotaha Māʻoniʻoni ʻo ʻIsilelí, ʻa kinautolu kuo tui ki he Tokotaha Māʻoniʻoni ʻo ʻIsilelí, ʻa kinautolu ʻa ia kuo nau kātekina ʻa e ngaahi kolosi ʻo e māmaní pea ʻikai te nau mā aí, te nau maʻu ʻa e puleʻanga ʻo e ʻOtuá, ʻa ia naʻe teuteu moʻonautolu talu mei hono ʻai ʻa e tuʻunga ʻo e māmaní, pea ʻe kakato ʻa ʻenau fiefiá ʻo taʻengata.\n\n19 ʻOiauē hono ʻikai ke lahi ʻa e ʻaloʻofa ʻa hotau ʻOtua, ko e Tokotaha Māʻoniʻoni ʻo ʻIsilelí! He kuó ne fakahaofi ʻa ʻene kau māʻoniʻoní mei he fuʻu meʻa fakamanavahē ʻa ia ko e tēvoló, mo e maté, mo heli, mo e ano ʻo e afí mo e maka-velá, ʻa ia ko e fakamamahi taʻengatá.\n\n20 ʻOiauē hono ʻikai ke lahi ʻa e māʻoniʻoni ʻa hotau ʻOtuá! He ʻokú ne ʻafioʻi ʻa e meʻa kotoa pē, pea ʻoku ʻikai ha meʻa ʻoku ʻikai te ne taʻe-ʻafioʻi.\n\n21 Pea ʻokú ne hāʻele mai ki he māmaní koeʻuhi ke ne fakamoʻui ʻa e kakai fulipē ʻo kapau te nau tokanga ki hono leʻó; he vakai, ʻokú ne kātakiʻi ʻa e ngaahi mamahi ʻa e kakai kotoa pē, ʻio, ʻa e ngaahi mamahi ʻa e kakai moʻui kotoa pē, ʻa e kakai tangata, mo e kakai fefine fakatouʻosi, pea mo e fānau, ʻa ia ʻoku kau ʻi he fāmili ʻo ʻĀtamá.\n\n22 Pea ʻokú ne kātakiʻi ʻeni koeʻuhi ke hoko ʻa e toetuʻú ki he kakai fulipē, koeʻuhi ke tuʻu ʻa e kakai fulipē ʻi hono ʻaó ʻi he fuʻu ʻaho lahi mo fakamanavahē ko ia ʻo e fakamāú.\n\n23 Pea ʻokú ne fekau ki he kakai fulipē kuo pau ke nau fakatomala, mo papitaiso ʻi hono huafá, ʻo maʻu ʻa e tui haohaoa ki he Tokotaha Māʻoniʻoni ʻo ʻIsilelí, pe ʻe ʻikai lava ʻo fakamoʻui ʻa kinautolu ʻi he puleʻanga ʻo e ʻOtuá.\n\n24 Pea kapau ʻe ʻikai te nau fakatomala pea tui ki hono huafá, ʻo papitaiso ʻi hono huafá, pea kātaki ki he ngataʻangá, kuo pau ke nau malaʻia; he kuo folofola peheni ʻe he ʻEiki ko e ʻOtua, ko e Tokotaha Māʻoniʻoni ʻo ʻIsilelí.\n\n25 Ko ia, kuó ne foaki mai ha fono; pea ʻo ka ʻikai ha fono kuo foaki mai ʻoku ʻikai ke ʻi ai ha tautea; pea ʻo ka ʻikai ha tautea ʻoku ʻikai ke ʻi ai ha fakahalaiaʻi; pea ʻo ka ʻikai ha fakahalaiaʻi ʻoku fakamolemoleʻi ʻa kinautolu ʻe he ʻaloʻofa ʻa e Tokotaha Māʻoniʻoni ʻo ʻIsilelí, koeʻuhi ko e fakaleleí; he ʻoku fakahaofi ʻa kinautolu ʻe hono māfimafí.\n\n26 He ʻoku totongi kakato ʻe he fakaleleí ki he ngaahi tautea ʻo ʻene fakamaau totonú kiate kinautolu kotoa pē kuo ʻikai tuku kiate kinautolu ʻa e fonó, pea ʻoku fakahaofi ʻa kinautolu mei he fuʻu meʻa fakamanavahē ko iá, ʻa ia ko e maté mo heli, mo e tēvoló, pea mo e ano ʻo e afi mo e maka-velá, ʻa ia ko e fakamamahi taʻengatá; pea ʻoku fakafoki ʻa kinautolu ki he ʻOtua ko ia naʻá ne foaki ʻa e mānavá kiate kinautolú, ʻa ia ko e Tokotaha Māʻoniʻoni ʻo ʻIsilelí.\n\n27 Kae malaʻia ki he tokotaha ko ia ʻa ia kuo tuku ki ai ʻa e fonó, ʻio, ʻa ia kuó ne maʻu ʻa e ngaahi fekau kotoa pē ʻa e ʻOtuá, ʻo hangē ko kitautolú, ka ʻokú ne talangataʻa ki ai, mo maumauʻi ʻa e ngaahi ʻaho ʻo hono ʻahiʻahiʻí, he ʻoku fakamanavahē ʻa e tuʻunga ʻokú ne ʻi aí.\n\n28 ʻOiauē ʻa e palani olopoto ʻa e tokotaha angakoví! ʻOiauē ʻa e laukau mo e vaivai mo e vale ʻa e kakaí! ʻO ka nau ka akonekina, ʻoku nau pehē ʻoku nau poto, pea ʻoku ʻikai te nau tokanga ki he akonaki ʻa e ʻOtuá, he ʻoku nau leʻei ia ki he tafaʻakí, ʻo mahalo ʻoku nau ʻiloʻi ʻiate kinautolu pē; ko ia, ko e vale pē ʻa honau potó pea ʻoku ʻikai ʻaonga ia kiate kinautolu. Pea kuo pau ke nau mate.\n\n29 Ka ʻoku lelei ke akonekina, ʻo kapau te nau tokanga ki he ngaahi akonaki ʻa e ʻOtuá.\n\n30 Ka ʻe malaʻia ʻa e koloaʻiá, ʻa ia ʻoku koloaʻia ʻi he ngaahi meʻa ʻo e māmaní. He ko e meʻa ʻi heʻenau koloaʻiá, ʻoku nau fehiʻa ai ki he masivá, pea nau fakatangaʻi ʻa e angamaluú, pea kuo tuku honau lotó ki heʻenau ngaahi koloá; ko ia, ʻoku hoko ʻenau koloá ko honau ʻotua. Pea vakai, ʻe ʻauha ʻenau koloá fakataha mo kinautolu foki.\n\n31 Pea ʻe malaʻia ʻa e tuli ʻoku ʻikai fie fanongó; he te nau mate.\n\n32 ʻE malaʻia ʻa e kui ʻoku ʻikai fie mamatá; he te nau mate foki.\n\n33 ʻE malaʻia ʻa kinautolu kuo ʻikai kamu honau lotó, koeʻuhi ʻe tauteaʻi ʻa kinautolu ʻe he ʻilo ki heʻenau ngaahi angahalá ʻi he ʻaho fakaʻosí.\n\n34 ʻE malaʻia ia ʻoku loí, he ʻe kapusi hifo ia ki heli.\n\n35 ʻE malaʻia ʻa e tokotaha fakapō ko ia ʻoku fakapō tavalé, he kuo pau ke ne mate.\n\n36 ʻE malaʻia ʻa kinautolu ʻoku fai ʻa e ngaahi feʻauakí, he ʻe kapusi hifo ʻa kinautolu ki heli.\n\n37 ʻIo, ʻe malaʻia ʻa kinautolu ʻoku hū ki he ngaahi tamapuá, he ʻoku fiefia ʻa e tēvoló ʻo e ngaahi tēvolo kotoa pē ʻiate kinautolu.\n\n38 Pea, ko hono fakakātoá, ʻe malaʻia ʻa kinautolu kotoa pē ʻoku mate ʻi heʻenau ngaahi angahalá; he te nau foki ki he ʻOtuá, pea mamata ki hono fofongá, pea nofo maʻu ʻi heʻenau ngaahi angahalá.\n\n39 ʻOiauē, ʻe hoku kāinga ʻofeina, mou manatu ki hono fakamanavahē ʻo e talangataʻa ki he ʻOtua Māʻoniʻoni ko iá, pea mo hono fakamanavahē ʻo e tukulolo ki he ngaahi fakatauele ʻa e tokotaha olopoto ko iá. Manatu, ko e fakakaukau fakakakanó ko e maté ia, pea ko e fakakaukau fakalaumālié ko e moʻui taʻengatá ia.\n\n40 ʻOiauē, ʻe hoku kāinga ʻofeina, mou fanongo ki heʻeku ngaahi leá. Manatu ki he māfimafi ʻo e Tokotaha Māʻoniʻoni ʻo ʻIsilelí. ʻOua naʻa mou pehē kuó u lea ʻaki ʻa e ngaahi meʻa fefeka kiate kimoutolu; he kapau te mou fai pehē, te mou angatuʻu ki he moʻoní; he kuó u lea ʻaki ʻa e ngaahi folofola pē ʻa homou tupuʻangá. ʻOku ou ʻiloʻi ʻoku fefeka ʻa e ngaahi folofola ʻo e moʻoní kiate kinautolu kotoa pē ʻoku taʻemaʻá; ka ʻoku ʻikai manavahē ki ai ʻa e kau māʻoniʻoní, he ʻoku nau ʻofa ki he moʻoní, pea ʻoku ʻikai te nau puputuʻu.\n\n41 ʻOiauē, ʻe hoku kāinga ʻofeina, mou tali pea haʻu ki he ʻEiki, ko e Tokotaha Māʻoniʻoní. Manatu ko hono ngaahi halá ʻoku māʻoniʻoni. Vakai, ʻoku lausiʻi ʻa e hala ki he tangatá, ka ʻoku tuʻu hangatonu atu ia ki muʻa ʻiate ia, pea ko e tauhi ʻo e matapaá ʻa e Tokotaha Māʻoniʻoni ʻo ʻIsilelí; pea ʻoku ʻikai te ne nō ha taha kehe ke ne tauhi ia; he ʻoku ʻikai ke ʻi ai ha hala kehe kā ʻi he matapaá pē; he ʻoku ʻikai lava ke kākaaʻi ia, he ko e ʻEiki ko e ʻOtuá ʻa hono huafá.\n\n42 Pea ʻilonga ia ʻoku tukitukí, te ne fakaava kiate ia; pea ko e kakai potó, mo e kau akonekiná, pea mo kinautolu ʻoku koloaʻiá, ʻa kinautolu ʻoku pōlepole koeʻuhi ko honau potó mo ʻenau ʻiló, pea mo ʻenau ngaahi koloá—ʻio, ko ia ia ʻa kinautolu ʻokú ne fehiʻa ki aí; pea kapau ʻe ʻikai te nau siʻaki ke mamaʻo ʻa e ngaahi meʻá ni, pea lau ʻa kinautolu ko e kau vale ʻi he ʻao ʻo e ʻOtuá, pea fakavaivai ʻi he fuʻu loto-fakatōkilalo lahi, ʻe ʻikai te ne fakaava kiate kinautolu.\n\n43 Ka ko e ngaahi meʻa ʻa e kau ʻiloʻiló mo e kau anga-fakapotopotó ʻe fufuuʻi meiate kinautolu ʻo taʻengata—ʻio, ʻa e fiefia ko ia kuo teuteu maʻá e kau māʻoniʻoní.\n\n44 ʻOiauē, ʻe hoku kāinga ʻofeina, manatu ki heʻeku ngaahi leá. Vakai, ʻoku ou vete ʻa hoku ngaahi kofú, pea tupeʻi ia ʻi homou ʻaó; ʻoku ou lotu ki he ʻOtua ʻo hoku fakamoʻuí ke ne ʻafio mai kiate au ʻaki hono fofonga ʻoku ʻafioʻi ʻa e meʻa kotoa pē; ko ia, te mou ʻiloʻi ʻi he ʻaho fakaʻosí, ʻo ka fakamāuʻi ʻa e kakai fulipē koeʻuhi ko ʻenau ngaahi ngāué, naʻe ʻafioʻi ʻe he ʻOtua ʻo ʻIsileli naʻá ku ʻosi tupeʻi atu hoʻomou ngaahi angahalá mei hoku laumālié, pea ʻoku ou tuʻu haohaoa ʻi hono ʻaó, pea ʻoku ou maʻa mei homou totó.\n\n45 ʻOiauē, ʻe hoku kāinga ʻofeina, tafoki mei hoʻomou ngaahi angahalá, tupeʻi atu ʻa e ngaahi sēini ʻa ia ʻokú ne fie haʻi maʻu ʻa kimoutolú; haʻu ki he ʻOtua ʻa ia ko e maka ʻo homou fakamoʻuí.\n\n46 Teuteu homou laumālié ki he ʻaho nāunauʻia ko ia ʻe fakahoko ai ʻa e fakamaau totonu ki he kau māʻoniʻoní, ʻio, ʻa e ʻaho ʻo e fakamāú, koeʻuhi ke ʻoua naʻa mou kalo ʻi he manavahē lahi fakaʻulia; koeʻuhi ke ʻoua naʻa mou manatuʻi fakaʻāuliliki ʻa hoʻomou halaia fakamanavaheé, pea ngaohi ai ʻa kimoutolu ke mou kaila: ʻOku māʻoniʻoni, ʻoku māʻoniʻoni ʻa hoʻo ngaahi fakamāú, ʻE ʻEiki ko e ʻOtua Māfimafí—ka ʻoku ou ʻiloʻi ʻa ʻeku angahalá; naʻá ku maumauʻi ʻa hoʻo fonó, pea ʻoku ʻaʻaku pe ʻa ʻeku ngaahi maumau-fonó; pea kuo maʻu au ʻe he tēvoló, pea ko e moʻulaloa au ki heʻene fakamamahi fakamanavaheé.\n\n47 Kae vakai, ʻe hoku kāinga, ʻoku ʻaonga koā ke u fafangu ʻa kimoutolu ke mou ʻilo ki hono moʻoni fakamanavahē ʻo e ngaahi meʻa ní? Te u fakamamahiʻi koā ʻa homou laumālié kapau naʻe maʻa ʻa hoʻomou fakakaukaú? Te u lea koā ʻo mahinongofua kiate kimoutolu ʻo fakatatau mo hono mahinongofua ʻo e moʻoní kapau naʻa mou ʻataʻatā mei he angahalá?\n\n48 Vakai, kapau naʻa mou māʻoniʻoni te u lea kiate kimoutolu ʻo kau ki he māʻoniʻoní; ka ko e meʻa ʻi he ʻikai te mou māʻoniʻoní, pea ʻoku mou lau au ko e faiako pē, ko ia ʻoku ʻaonga ke u akoʻi ʻa kimoutolu ki he ngaahi nunuʻa ʻo e angahalá.\n\n49 Vakai, ʻoku fakaliliʻa ʻa hoku laumālié ki he angahalá, pea ʻoku nēkeneka ʻa hoku lotó ʻi he māʻoniʻoní; pea te u fakaongoongoleleiʻi ʻa e huafa toputapu ʻo hoku ʻOtuá.\n\n50 Haʻu, ʻe hoku kāinga, ʻa kimoutolu kotoa pē ʻoku fieinuá, mou ō mai ki he ngaahi vaí; pea ko ia ia ʻoku ʻikai maʻu ha paʻangá, haʻu ʻo fakatau mo kai; ʻio, haʻu ʻo fakatau ʻa e uaine, mo e huʻakau taʻe ʻi ai ha paʻanga pea taʻe ʻi ai ha totongi.\n\n51 Ko ia, ʻoua naʻa ʻoatu ha paʻanga ki he meʻa ʻa ia ʻoku taʻeʻaongá, pe ko hoʻomou ngāué ke fetongi ʻaki ʻa e meʻa ʻa ia ʻoku ʻikai fakafiemālié. Tokanga lahi kiate au, pea manatuʻi ʻa e ngaahi lea ʻa ia kuó u leaʻakí; pea haʻu ki he Tokotaha Māʻoniʻoni ʻo ʻIsilelí, pea keinanga ʻi he ngaahi meʻa ʻa ia ʻoku ʻikai ke ʻauha, pea ʻoku ʻikai lava ʻo maumaú, pea tuku ke fiefia ʻa ho laumālié ʻi he mahu.\n\n52 Vakai, ʻe hoku kāinga ʻofeina, manatuʻi ʻa e ngaahi folofola ʻa homou ʻOtuá; lotu maʻu ai pe kiate ia ʻi he ʻaho, pea ʻoatu ʻa e fakafetaʻi ki hono huafa māʻoniʻoní ʻi he pō. Tuku ke nēkeneka ʻa homou lotó.\n\n53 Pea vakai ki hono lahi ʻo e ngaahi fuakava ʻa e ʻEikí, pea mo hono lahi ʻo ʻene ngaahi ʻaloʻofa ki he fānau ʻa e tangatá; pea ko e meʻa ʻi heʻene māfimafí mo ʻene manavaʻofá mo e ʻaloʻofá, kuó ne talaʻofa ai kiate kitautolu ʻe ʻikai ke fakaʻauha fakaesino ke ʻosi ʻaupito ʻa hotau hakó ʻo fakatatau ki he kakanó, ka te ne fakatolonga ʻa kinautolu; pea te nau hoko ʻi he ngaahi toʻu tangata ʻamuí ko ha vaʻa māʻoniʻoni ki he fale ʻo ʻIsilelí.\n\n54 Pea ko ʻeni, ʻe hoku kāinga, ʻoku ou toe fie lea kiate kimoutolu; ka ʻi he ʻapongipongí te u fakahā kiate kimoutolu ʻa hono toenga ʻo ʻeku ngaahi leá. ʻĒmeni.\n\n", "2-ne 10": "[center][font_size=26]Vahe 10[/font_size][/center]\n\n[i]ʻE kalusefai ʻe he kau Siú ʻa honau ʻOtuá—ʻE fakamovetevete ʻa kinautolu kae ʻoua kuo kamata ke nau tui kiate ia—ʻE hoko ʻa ʻAmelika ko e fonua ʻo e tauʻatāina ʻe ʻikai pule ai ha tuʻi—Fakalelei ʻa kimoutolu ki he ʻOtuá pea maʻu ʻa e fakamoʻuí ʻi heʻene ʻaloʻofá. Taʻu 559–545 K.M. nai.[/i]\n\n1 Pea ko ʻeni ko au, Sēkope, ʻoku ou toe lea kiate kimoutolu, ʻe hoku kāinga ʻofeina, ki he vaʻa māʻoniʻoni ʻa ia kuó u lau ki aí.\n\n2 He vakai, ko e ngaahi talaʻofa kuo tau maʻú ko e ngaahi talaʻofa ia kiate kitautolu ʻo fakatatau ki he kakanó; ko ia, hangē ko ia kuo fakahā mai kiate aú ʻe ʻauha ʻi he kakanó ʻa e tokolahi ʻo hotau hakó ko e tupu mei he taʻetuí, ka neongo iá, ʻe ʻaloʻofa pē ʻa e ʻOtuá ki he tokolahi; pea ʻe toe fakafoki mai ʻa ʻetau fānaú, koeʻuhi ke nau maʻu ʻa e meʻa ko ia ʻe ʻomi ai kiate kinautolu ʻa e ʻilo moʻoni ki honau Huhuʻí.\n\n3 Ko ia, hangē ko ʻeku tala kiate kimoutolú, ʻoku taau mo Kalaisi—he naʻe tala mai kiate au ʻanepō ʻe he ʻāngeló ko hono huafá ia—ke ne hāʻele mai ki he kau Siú, ʻiate kinautolu ʻa ia ko e konga angakovi taha ʻo e kakai ʻo e māmaní; pea te nau kalusefai ia—he naʻe ʻafioʻi ʻe hotau ʻOtuá kuo pau ke hoko ia, pea ʻoku ʻikai mo ha puleʻanga kehe ʻi he māmaní te nau kalusefai ʻa honau ʻOtuá.\n\n4 He ka ne fai ʻa e ngaahi mana lalahí ʻi ha ngaahi puleʻanga kehe, pehē te nau fakatomala, pea ʻiloʻi ko honau ʻOtua ia.\n\n5 Ka ko e meʻa ʻi he ngaahi ngāue fakataulaʻeiki kākā mo e ngaahi angahalá ʻa kinautolu ʻoku ʻi Selūsalemá te nau fakakekeva honau kiá ʻo fakaʻikaiʻi ia, pea ʻe kalusefai ai.\n\n6 Ko ia, ko e meʻa ʻi heʻenau ngaahi angahalá, ʻe hoko mai kiate kinautolu ʻa e ngaahi fakaʻauha, mo e ngaahi honge mo e ngaahi mahaki fakaʻauha mo e ngaahi lilingi toto; pea ʻilonga ʻa kinautolu ʻe ʻikai ʻauhá ʻe fakamovetevete ʻa kinautolu ʻi he ngaahi puleʻanga kotoa pē.\n\n7 Kae vakai, ʻoku folofola ʻe he ʻEiki ko e ʻOtuá: ʻO ka hokosia ʻa e ʻaho ʻa ia te nau tui ai kiate au, ko au ko Kalaisi, kuó u fuakava mo ʻenau ngaahi tamaí ke toki fakafoki mai ʻa kinautolu ʻi he kakanó, ʻi he māmaní, ki he ngaahi fonua ʻo honau tofiʻá.\n\n8 Pea ʻe hoko ʻo pehē ʻe tānaki mai ʻa kinautolu hili ʻenau nofo movetevete fuoloá, mei he ngaahi motu ʻo e tahí, pea mei he tapa ʻe fā ʻo e māmaní; pea ʻe lahi ʻi hoku ʻaó ʻa e ngaahi puleʻanga ʻo e kau Senitailé, ʻoku folofola ʻe he ʻOtuá, ko e meʻa ʻi heʻenau ʻave ʻa kinautolu ki he ngaahi fonua ʻo honau tofiʻá.\n\n9 ʻIo, ʻe hoko ʻa e ngaahi tuʻi ʻo e kau Senitailé ʻo hangē ha ngaahi tamai tauhi kiate kinautolu, pea ʻe hoko ʻa honau ngaahi kuiní ʻo hangē ha ngaahi faʻē tauhi kiate kinautolu; ko ia, ʻoku mahuʻinga ʻa e ngaahi talaʻofa ʻa e ʻEikí ki he kau Senitailé, he kuó ne folofola ʻaki ia, pea ko hai ʻoku lava ʻo fakakikihiʻi ia?\n\n10 Kae vakai, naʻe folofola ʻe he ʻOtuá, ʻe hoko ʻa e fonuá ni ko ha fonua ʻo ho tofiʻa, pea ʻe monūʻia ʻa e kau Senitailé ʻi he funga ʻo e fonuá.\n\n11 Pea ʻe hoko ʻa e fonuá ni ko ha fonua ʻo e tauʻatāina ki he kau Senitailé, pea ʻe ʻikai ke ʻi ai ha ngaahi tuʻi ʻi he funga ʻo e fonuá, ʻa ia ʻe fokotuʻu hake ki he kau Senitailé.\n\n12 Pea te u ngaohi ʻa e fonuá ni ke mālohi ki he ngaahi puleʻanga kehe kotoa pē.\n\n13 Pea ʻilonga ia ʻoku tauʻi ʻa Saioné te ne ʻauha, ʻoku folofola ʻe he ʻOtuá.\n\n14 He ʻilonga ia ʻe fokotuʻu hake ha tuʻi kiate aú te ne ʻauha, he ko au ko e ʻEikí, ko e tuʻi ʻo e langí, te u hoko ko honau tuʻí, pea te u hoko ko e maama kiate kinautolu ʻo taʻengata ʻa ia ʻoku nau fanongo ki heʻeku ngaahi leá.\n\n15 Ko ia, koeʻuhi ko ʻeni, ke fakahoko ʻa ʻeku ngaahi fuakava ʻa ia kuó u fai ki he fānau ʻa e tangatá, ʻa ia te u fai maʻanautolu lolotonga ʻa ʻenau ʻi he kakanó, ko ia ʻoku totonu ai ke u fakaʻauha ʻa e ngaahi ngāue fufū ʻo e fakapoʻulí, mo e ngaahi fakapoó, pea mo e ngaahi meʻa fakalieliá.\n\n16 Ko ia, ʻilonga ia ʻoku tauʻi ʻa Saioné, ʻa e Siú mo e Senitailé fakatouʻosi, ʻa e pōpulá mo e tauʻatāiná fakatouʻosi, ʻa e tangatá mo e fefiné fakatouʻosi, ʻe ʻauha ia; he ko kinautolu ko e kau feʻauaki ia ʻo e māmaní kotoa pē; he ʻilonga ʻa kinautolu ʻoku ʻikai kau mo aú ʻoku nau fakafili kiate au, ʻoku folofola ʻe hotau ʻOtuá.\n\n17 He te u fakahoko ʻeku ngaahi talaʻofa ʻa ia kuó u fai ki he fānau ʻa e tangatá, ʻa ia te u fai maʻanautolu lolotonga ʻa ʻenau ʻi he kakanó—\n\n18 Ko ia, ʻe hoku kāinga ʻofeina, ʻoku folofola peheni ʻe hotau ʻOtuá: Te u fakamamahiʻi ho hakó ʻi he nima ʻo e kau Senitailé; ka neongo iá, te u fakamolū ʻa e loto ʻo e kau Senitailé, koeʻuhi ke nau hangē ko ha tamai kiate kinautolu; ko ia, ʻe tāpuakiʻi ai ʻa e kau Senitailé, pea lau fakataha ʻa kinautolu mo e fale ʻo ʻIsilelí.\n\n19 Ko ia, te u fakatapui ʻa e fonuá ni maʻa ho hakó, mo kinautolu ʻe kau fakataha mo ho hakó, ʻo taʻengata, ke hoko ko e fonua ʻo honau tofiʻá; he ko ha fonua kuo fili ia, ʻoku folofola ʻe he ʻOtuá, ʻo mahuʻinga ange ʻi he ngaahi fonua kehe kotoa pē; ko ia ʻoku ou loto ke hū kiate au ʻa e kakai fulipē ʻa ia ʻe nofo ʻi he fonuá, ʻoku folofola ʻe he ʻOtuá.\n\n20 Pea ko ʻeni, ʻe hoku kāinga ʻofeina, ko e meʻa ʻi he foaki mai kiate kitautolu ʻe hotau ʻOtua ʻaloʻofá ʻa e fuʻu ʻilo lahi pehē ki he ngaahi meʻa ní, ko ia tau manatu kiate ia, pea liʻaki ʻa ʻetau ngaahi angahalá, pea ʻikai punou hifo hotau ʻulú, he kuo ʻikai ke liʻaki ʻa kitautolu; neongo iá kuo kapusi atu ʻa kitautolu mei he fonua ʻo hotau tofiʻá; kā kuo tataki ʻa kitautolu ki ha fonua lelei ange, he kuo ngaohi ʻe he ʻEikí ʻa e tahí ko hotau hala, pea ʻoku tau ʻi ha motu ʻo e tahí.\n\n21 Kā ʻoku lalahi ʻa e ngaahi talaʻofa ʻa e ʻEikí kiate kinautolu ʻa ia ʻoku nau ʻi he ngaahi motu ʻo e tahí; ko ia, koeʻuhi ʻoku lau ia ki he ngaahi motu, ʻoku pau ʻoku toe ʻi ai mo ha ngaahi motu kehe, pea ʻoku nofoʻi foki ia ʻe hotau kāinga.\n\n22 He vakai, kuo tataki atu ʻe he ʻEiki ko e ʻOtuá mei he taimi ki he taimi ha niʻihi mei he fale ʻo ʻIsilelí ʻo fakatatau ki hono finangaló mo ʻene faʻitelihá. Pea ko ʻeni, vakai, ʻoku manatuʻi ʻe he ʻEikí ʻa kinautolu kotoa pē kuo fakamavahe atú, ko ia ʻokú ne manatuʻi mo kitautolu foki.\n\n23 Ko ia, fakafiefiaʻi homou lotó, pea manatu ʻoku mou tauʻatāina ke ngāue maʻamoutolu pē—ke fili ʻa e hala ʻo e mate taʻengatá pe ko e hala ʻo e moʻui taʻengatá.\n\n24 Ko ia, ʻe hoku kāinga ʻofeina, fakalelei ʻa kimoutolu ki he finangalo ʻo e ʻOtuá, kae ʻikai ki he loto ʻo e tēvoló pea mo e kakanó; pea manatu, ʻo ka ʻosi hoʻomou fakalelei ʻa kimoutolu ki he finangalo ʻo e ʻOtuá, ʻoku ngata pea fou ʻi he ʻaloʻofa pē ʻa e ʻOtuá ʻa homou fakamoʻuí.\n\n25 Ko ia, ʻofa ke fokotuʻu hake ʻa kimoutolu ʻe he ʻOtuá mei he maté ʻi he mālohi ʻo e toetuʻú, kae ʻumaʻā mei he mate taʻengatá ʻi he mālohi ʻo e fakaleleí, koeʻuhi ke maʻu ʻa kimoutolu ʻi he puleʻanga taʻengata ʻo e ʻOtuá, koeʻuhi ke mou fakaongoongoleleiʻi ia tuʻunga ʻi he ʻaloʻofa fakalangí. ʻĒmeni.\n\n", "2-ne 11": "[center][font_size=26]Vahe 11[/font_size][/center]\n\n[i]Naʻe mamata ʻa Sēkope ki hono Huhuʻí—ʻOku hoko ʻa e fono ʻa Mōsesé ko hano fakataipe ʻo Kalaisi pea ʻokú ne fakamoʻoniʻi ʻe hāʻele mai. Taʻu 559–545 K.M. nai.[/i]\n\n1 Pea ko ʻeni, naʻe toe lea ʻaki ʻe Sēkope ha ngaahi meʻa lahi ange ki hoku kakaí ʻi he taimi ko iá; ka neongo iá ko e ngaahi meʻa pē ʻeni kuó u tuʻutuʻuni ke tohí, he ko e ngaahi meʻa ʻa ia kuó u tohí ʻoku feʻunga kiate au.\n\n2 Pea ko ʻeni, ko au, Nīfai, ʻoku ou tohi mo ha toe ngaahi lea kehe ʻa ʻĪsaia, he ʻoku fiefia hoku laumālié ʻi heʻene ngaahi leá. He te u fakatatau ʻene ngaahi leá ki hoku kakaí, pea te u ʻoatu ia ki heʻeku fānau kotoa pē, he naʻá ne mamata moʻoni ki hoku Huhuʻí, ʻo hangē ko ʻeku mamata kiate iá.\n\n3 Pea ko hoku tokoua, ko Sēkopé, kuó ne mamata foki kiate ia ʻo hangē ko ʻeku mamata kiate iá; ko ia, te u ʻoatu ʻena ngaahi leá ki heʻeku fānau ke fakamoʻoniʻi kiate kinautolu ʻoku moʻoni ʻa ʻeku ngaahi leá. Ko ia, ʻi he ngaahi lea ʻa e toko tolú, ʻoku folofola ʻe he ʻEikí, te u fakamoʻoniʻi ʻeku ngaahi leá. Ka neongo iá, ʻoku fekau atu ʻe he ʻOtuá mo e kau fakamoʻoni tokolahi ange, pea ʻokú ne fakamoʻoniʻi ʻa ʻene ngaahi folofola kotoa pē.\n\n4 Vakai, ʻoku fiefia ʻa hoku laumālié ʻi he fakamoʻoniʻi ki hoku kakaí ʻa hono moʻoni ʻo e hāʻele mai ʻa Kalaisí; he ko hono ʻuhinga ʻeni kuo tuku mai ai ʻa e fono ʻa Mōsesé; mo e ngaahi meʻa kotoa pē ʻa ia kuo ʻomai ʻe he ʻOtuá talu mei he kamataʻanga ʻo e māmaní, ki he tangatá, ko e fakataipe ia kiate ia.\n\n5 Pea ʻoku fiefia foki ʻa hoku laumālié ʻi he ngaahi fuakava ʻa e ʻEikí ʻa ia kuó ne fai ki heʻetau ngaahi tamaí; ʻio, ʻoku fiefia ʻa hoku laumālié ʻi heʻene ʻaloʻofá, pea ʻi heʻene fakamaau totonú, mo e māfimafí, mo e ʻaloʻofa ʻi he palani lahi mo taʻengata ʻo e fakahaofi mei he maté.\n\n6 Pea ʻoku fiefia ʻa hoku laumālié ʻi he fakamoʻoniʻi ki hoku kakaí kapau ʻe ʻikai ke hāʻele mai ʻa Kalaisi kuo pau ke ʻauha ʻa e kakai fulipē.\n\n7 He kapau ʻoku ʻikai ke ʻi ai ha Kalaisi ʻoku ʻikai ke ʻi ai mo ha ʻOtua; pea kapau ʻoku ʻikai ke ʻi ai ha ʻOtua ʻoku ʻikai ke ʻi ai mo kitautolu, he kuo ʻikai lava ke hoko ha fakatupu. Ka ʻoku ʻi ai ha ʻOtua, pea ko Kalaisi ia, pea ʻe hāʻele mai ia ʻi he taimi ʻokú ne finangalo ki aí.\n\n8 Pea ko ʻeni, ʻoku ou tohi ha niʻihi ʻo e ngaahi lea ʻa ʻĪsaiá, koeʻuhi ka ai ha niʻihi ʻo hoku kakaí ʻa ia ʻe mamata ki he ngaahi leá ni te nau hiki hake honau lotó pea fiefia koeʻuhi ko e faʻahinga ʻo e tangatá. Ko ʻeni ko e ngaahi leá ʻeni, pea te mou lava ʻo fakatatau ia kiate kimoutolu, pea ki he kakai kotoa pē.\n\n", "2-ne 12": "[center][font_size=26]Vahe 12[/font_size][/center]\n\n[i]ʻOku mamata ʻa ʻĪsaia ki he temipale ʻi he ngaahi ʻaho fakaʻosí, ko e tānaki ʻo ʻIsilelí, mo e fakamaau mo e melino ʻo e nofo tuʻí—ʻE fakavaivaiʻi ʻa e kakai ʻulu-pupulá mo e fai angahalá ʻi he Hāʻele ʻAnga Uá—Fakafehoanaki mo e ʻĪsaia vahe 2. Taʻu 559–545 K.M. nai.[/i]\n\n1 Ko e folofola, naʻe mamata ki ai ʻa ʻĪsaia, ko e foha ʻo ʻĀmosí, ʻo kau ki Siuta mo Selūsalemá.\n\n2 Pea ʻe hoko ʻo pehē ʻi he ngaahi ʻaho fakaʻosí, ʻo ka fokotuʻu maʻu ʻa e moʻunga ʻo e fale ʻo e ʻEikí ʻi he tumutumu ʻo e ngaahi moʻungá, pea ʻe hakeakiʻi ia ke māʻolunga ʻi he ngaahi moʻungá, pea ʻe tafe ki ai ʻa e ngaahi puleʻanga kotoa pē.\n\n3 Pea ʻe ʻalu ʻa e kakai tokolahi mo nau pehē, Mou haʻu, pea tau ō hake ki he moʻunga ʻo e ʻEikí, ki he fale ʻo e ʻOtua ʻo Sēkopé; pea te ne akonakiʻi ʻa kitautolu ʻi hono ngaahi halá, pea te tau ʻaʻeva ʻi hono ngaahi halá; he ʻe ʻalu atu mei Saione ʻa e fonó pea mo e folofola ʻa e ʻEikí mei Selūsalema.\n\n4 Pea te ne fakamaau ʻi he lotolotonga ʻo e ngaahi puleʻangá, pea valokiʻi ʻa e kakai tokolahi; pea te nau tuki ʻa ʻenau ngaahi heletaá ke hoko ko e ngaahi mataʻi huo toho, pea mo honau ngaahi taó ko e ngaahi hele ʻauhani—ʻe ʻikai toe hiki hake ʻe ha puleʻanga ʻa e heletā ki ha puleʻanga, pea ʻe ʻikai foki te nau toe ako ki he tau.\n\n5 ʻE fale ʻo Sēkope, mou haʻu pea tau ʻaʻeva ʻi he maama ʻo e ʻEikí; ʻio, mou haʻu, he kuo mou hē kotoa pē, ko e tangata taki taha ʻi hono ngaahi hala angakovi ʻoʻona.\n\n6 Ko ia, ʻE ʻEiki, kuó ke liʻaki ʻa ho kakaí, ʻa e fale ʻo Sēkopé, koeʻuhi kuo fakafonu ʻa kinautolu mei he potu hahaké, ʻo nau tokanga ki he kau kikite loí ʻo hangē ko e kau Filisitiá, pea nau leleiʻia ʻi he fānau ʻa e kau muli.\n\n7 ʻOku fonu foki ʻa honau fonuá ʻi he siliva mo e koula, pea ʻoku ʻikai hano ngataʻanga foki ʻo ʻenau ngaahi koloá; ʻoku fonu foki ʻa honau fonuá ʻi he fanga hoosi, pea ʻoku ʻikai foki hano ngataʻanga ʻo ʻenau ngaahi salioté.\n\n8 ʻOku fonu foki ʻa honau fonuá ʻi he ngaahi tamapua; ʻoku nau hū ki he ngāue ʻa honau nima ʻonautolú, ʻa e ngaahi meʻa ko ia kuo ngaohi ʻe honau louhiʻi nimá.\n\n9 Pea ʻoku ʻikai ke punou hifo ʻa e tangata meʻavalé, pea ko e tangata māʻolungá ʻoku ʻikai fakavaivaiʻi ia, ko ia, ʻoua naʻa fakamolemoleʻi ia.\n\n10 ʻA kimoutolu ʻa e kau fai angahala, mou hū ki he ngaahi ʻanaʻi maká, pea fufuuʻi ʻa kimoutolu ʻi he efú, koeʻuhi ʻe hanga ʻe he manavahē ki he ʻEikí mo e nāunau ʻo hono māfimafí ʻo teʻia koe.\n\n11 Pea ʻe hoko ʻo pehē ʻe fakavaivaiʻi ʻa e fofonga laukau ʻo e tangatá, pea ko e pōlepole ʻa e tangatá ʻe tuku hifo ki lalo, pea ko e ʻEikí pē ʻe hakeakiʻi ʻi he ʻaho ko iá.\n\n12 He ʻe hoko vave mai ʻa e ʻaho ʻo e ʻEiki ʻo e Ngaahi Kau Taú ki he ngaahi puleʻanga kotoa pē, ʻio, ki he puleʻanga kotoa; ʻio, ki he kau pōlepolé mo māʻolungá, mo e kau ʻulu māʻolungá, pea tuku hifo ia ki lalo.\n\n13 ʻIo, pea ʻe hoko mai ʻa e ʻaho ʻo e ʻEikí ki he ngaahi sita kotoa pē ʻo Lepanoní, he ʻoku nau māʻolunga mo hīkisiá; pea ki he ngaahi ʻoke kotoa pē ʻo Pēsaní;\n\n14 Pea ki he ngaahi moʻunga māʻolunga kotoa pē, pea ki he ngaahi tafungofunga kotoa pē, pea ki he ngaahi puleʻanga kotoa pē ʻoku hīkisiá, pea ki he faʻahinga kakai kotoa pē;\n\n15 Pea ki he ngaahi taua māʻolunga kotoa pē, pea ki he ngaahi ʻā ʻo e ngaahi kolo kotoa pē;\n\n16 Pea ki he ngaahi vaka kotoa pē ʻo e tahí, pea ki he ngaahi vaka kotoa pē ʻo Tāsisí, pea ki he ngaahi fakatātā matamatalelei kotoa pē.\n\n17 Pea ʻe fakavaivaiʻi hifo ʻa e loto-māʻolunga ʻa e tangatá, pea ʻe fakavaivaiʻi mo e fielahi ʻa e kakaí; pea ko e ʻEikí pē ʻe hakeakiʻi ʻi he ʻaho ko iá.\n\n18 Pea te ne fakaʻauha ʻaupito ʻa e ngaahi tamapuá.\n\n19 Pea te nau hū ki he ngaahi ʻanaʻi maká, mo e ngaahi luo ʻi he kelekelé, he ʻe tō kiate kinautolu ʻa e manavahē ki he ʻEikí pea ʻe hanga ʻe he nāunau ʻo hono māfimafí ʻo teʻia kinautolu, ʻo ka ne ka tuʻu hake ke luluʻi lahi ʻaupito ʻa e māmaní.\n\n20 ʻI he ʻaho ko ia ʻe lī ʻe ha tangata ʻene ngaahi tamapua ʻo e silivá, mo ʻene ngaahi tamapua ʻo e koula ʻa ia kuó ne ngaohi maʻana ke hū ki ai, ki he fanga kumaá mo e fanga peká;\n\n21 ʻE ʻalu ʻa e kakaí ki he ngaahi mafahifahi ʻi he maká, pea ki he tumutumu ʻo e ngaahi maka māsilá, he ʻe hoko kiate kinautolu ʻa e manavahē ki he ʻEikí, pea ʻe hanga ʻe he nāunau ʻo hono māfimafí ʻo teʻia ʻa kinautolu, ʻo ka ne ka tuʻu hake ke luluʻi lahi ʻaupito ʻa e māmaní.\n\n22 Tuku hoʻomou falala ki he tangatá, ʻa ia ʻoku ʻi hono avaʻi ihú ʻa ʻene mānavá; he ko e hā hano mahuʻinga?\n\n", "2-ne 13": "[center][font_size=26]Vahe 13[/font_size][/center]\n\n[i]ʻE tauteaʻi ʻa Siuta mo Selūsalema koeʻuhi ko ʻena talangataʻá—ʻOku taukapoʻi ʻe he ʻEikí mo fakamāuʻi ʻa hono kakaí—ʻOku fakamalaʻiaʻi ʻa e ngaahi ʻofefine ʻo Saioné pea fakamamahiʻi koeʻuhi ko honau ngaahi anga-fakamāmaní—Fakafehoanaki mo e ʻĪsaia vahe 3. Taʻu 559–545 K.M. nai.[/i]\n\n1 He vakai, ko e ʻEikí, ʻa ia ko e ʻEiki ʻo e Ngaahi Kau Taú, ʻokú ne toʻo atu mei Selūsalema, pea mei Siuta, ʻa e poupoú mo e tokotokó, ʻa e tokoni kotoa pē ʻo e meʻakai, mo e tokoni kotoa pē ʻo e vaí—\n\n2 ʻA e tangata mālohí, mo e tangata taú, ʻa e fakamāú, mo e palōfitá, mo e tangata potó, pea mo e mātuʻá;\n\n3 ʻA e ʻeikitau ʻo e toko nimangofulú, pea mo e tangata anga-fakaʻeiʻeikí, mo e tangata faleʻí, mo e tangata fie mana kākaá, pea mo e tangata lea mālié.\n\n4 Pea te u tuku ʻa e tamaikí kiate kinautolu ke hoko ko honau kau pilinisi, pea ʻe pule kiate kinautolu ʻa e fānau valevalé.\n\n5 Pea ʻe fengaohikoviʻiʻaki ʻa e kakaí ʻiate kinautolu, pea mo e tangata taki taha ʻe hono kaungāʻapí; pea fai taʻe-fakaʻapaʻapa lahi ʻe he tamasiʻi ki he mātuʻá, mo e tangata taʻe-fakaʻapaʻapá ki he tangata anga-fakaʻeiʻeikí.\n\n6 ʻO ka puke ʻe ha tangata ʻa hono tokouá ʻi he fale ʻo ʻene tamaí, ʻo ne pehē: ʻOkú ke maʻu ha kofu, ke ke hoko ko homau pule, pea ʻoua naʻa tuku he hoko ʻa e fakaʻauhá ni ʻi ho nimá—\n\n7 ʻI he ʻaho ko iá te ne fuakava, ʻo pehē: ʻE ʻikai te u hoko ko e fai fakamoʻui; he ʻoku ʻikai ha mā pe ha kofu ʻi hoku falé; ʻoua naʻa fokotuʻu au ko e pule ʻo e kakaí.\n\n8 He kuo maumau ʻa Selūsalema, pea kuo tō mo Siuta, he ko ʻenau ngaahi leá mo ʻenau ngaahi angafaí ʻoku fakafili ia ki he ʻEikí, ke fakatupu-houhau ki he fofonga ʻo hono nāunaú.\n\n9 ʻOku hanga ʻe he anga ʻo honau fofongá ʻo talatalaakiʻi ʻa kinautolu, pea fakahā ai ʻoku tatau ʻa ʻenau angahalá mo Sōtoma, pea ʻoku ʻikai te nau lava ʻo fufuuʻi ia. Malaʻia ki honau laumālié; he kuo nau fakatupu ʻa e kovi kiate kinautolu pē.\n\n10 Mou pehē ki he kau māʻoniʻoní te nau hao; he te nau kai ʻa e fua ʻo ʻenau ngaahi ngāué.\n\n11 Malaʻia ki he kau fai angahalá, he te nau ʻauha; koeʻuhi ʻe tō kiate kinautolu ʻa e totongi ʻo ʻenau ngaahi ngāué!\n\n12 Pea ko hoku kakaí, ko e fānaú ʻa honau kau pule fakamālohí, pea ʻoku pule kiate kinautolu ʻa e kau fefiné. ʻE hoku kakai, ʻoku fakahalaʻi koe ʻe kinautolu ʻoku tataki koé pea ʻoku nau maumauʻi ʻa e anga ho ngaahi halá.\n\n13 ʻOku tuʻu hake ʻa e ʻEikí ke taukapoʻi, pea ʻoku tuʻu ia ke fakamāuʻi ʻa e kakaí.\n\n14 ʻE fakamāuʻi fakataha koe ʻe he ʻEiki mo e mātuʻa ʻo hono kakaí pea mo honau kau pilinisí; he kuo mou kai ʻo ʻosi ʻa e ngoue vainé mo e ngaahi meʻa kuo mou kaihaʻasi mei he masivá ʻi homou ngaahi falé.\n\n15 Ko e hā homou lotó? ʻOku mou fuʻu haha lahi ʻa hoku kakaí, ʻo laiki ʻa e mata ʻo e masivá, ʻoku folofola ʻe he ʻEiki ko e ʻOtua ʻo e Ngaahi Kau Taú.\n\n16 Pea ʻikai ia ko ia pē, ka ʻoku folofola ʻe he ʻEikí: Koeʻuhi ʻoku fuʻu pōlepole ʻa e ngaahi ʻofefine ʻo Saioné, pea nau ʻaʻeva fakamāfutofuta mo e mata holi-kovi, ʻo ʻalu fakatekiteki mo fie hā, pea mo e ngaahi ukamea ʻi honau vaʻé ʻoku tatangi heʻenau ʻalú—\n\n17 Ko ia, ʻe taaʻi ʻe he ʻEiki ʻa e tumuʻaki ʻo e ngaahi ʻofefine ʻo Saione ʻaki ʻa e pala, pea ʻe fakatelefuaʻi ʻa kinautolu ʻe he ʻEikí.\n\n18 ʻI he ʻaho ko iá ʻe toʻo ʻe he ʻEikí meiate kinautolu ʻa e fakaʻofoʻofa lahi ʻo honau ngaahi teunga tatangí mo e meʻa-faʻu siueli ʻo e ʻulú, mo honau ngaahi kahoa fuopotopoto ʻoku hangē ko e māhiná;\n\n19 ʻA e ngaahi kahoá mo e ngaahi vesá, pea mo e ngaahi pūloú;\n\n20 ʻA e ngaahi tataá mo e ngaahi teuteu ki he vaʻé, pea mo e ngaahi meʻa-haʻi ʻulú, mo e ngaahi ʻaiʻanga kakalá pea mo e ngaahi hau ki honau telingá;\n\n21 ʻA e ngaahi mamá mo e teuteu ki he ihú;\n\n22 Mo honau ngaahi kofu ngingilá, pea mo e ngaahi kofu tuʻá, pea mo e ngaahi pulupulú, pea mo e ngaahi kato paʻangá;\n\n23 ʻA e ngaahi teunga aatá, pea mo e līneni tuʻovalevalé, pea mo e ngaahi puloú, pea mo e ngaahi holoholo pūloú.\n\n24 Pea ʻe hoko ʻo pehē, ʻe fetongi ʻa e namu kakalá ʻaki ʻa e namukū; pea ko e noʻó ʻaki ʻa e pulupulu noa pē; pea ko e ʻulu lau leleí ʻaki ʻa e tula; pea fetongi ʻa e ngaahi teunga fakaʻofoʻofá ʻaki ʻa e tauangaʻa; ko e hoihoifuá ʻaki ʻa e fohia.\n\n25 ʻE tō ʻa ho kau tangatá ʻi he heletā mo hoʻo kau mālohí ʻi he tau.\n\n26 Pea ʻe tangilāulau mo tangi ʻa hono ngaahi matapaá; pea te ne lala, pea nofo hifo ki he kelekelé.\n\n", "2-ne 14": "[center][font_size=26]Vahe 14[/font_size][/center]\n\n[i]ʻE huhuʻi mo fufulu ʻa Saione mo hono ngaahi ʻofefiné lolotonga ʻa e nofo-tuʻí—Fakafehoanaki mo e ʻĪsaia vahe 4. Taʻu 559–545 K.M. nai.[/i]\n\n1 Pea ʻi he ʻaho ko iá ʻe piki ʻa e fefine ʻe toko fitú ki he tangata ʻe toko taha, ʻo nau pehē: Te mau kai ʻa ʻemau mā ʻamautolu pē, pea kofu ʻaki ʻa homau ngaahi kofu ʻomautolu pē; kae kehe ke ui ʻa kimautolu ʻi ho hingoá koeʻuhi ke toʻo atu ai ʻa homau manukiá.\n\n2 ʻI he ʻaho ko iá ʻe fakaʻofoʻofa mo nāunauʻia ʻa e vaʻa ʻo e ʻEikí; ʻe lelei lahi mo matamatalelei ʻa e fua ʻo e fonuá kiate kinautolu ʻo e fale ʻo ʻIsileli kuo hao mei he fakaʻauhá.\n\n3 Pea ʻe hoko ʻo pehē, ko kinautolu ʻoku toe ʻi Saioné, pea mo ia ʻoku ʻi Selūsalemá, ʻe ui ʻa kinautolu ko e māʻoniʻoni, ʻa kinautolu kotoa pē kuo tohi ʻi he kakai moʻui ʻo Selūsalemá—\n\n4 ʻO ka ʻosi fufulu ʻe he ʻEikí ʻa e ʻuli ʻo e ngaahi ʻofefine ʻo Saioné, pea fakamaʻa mo e halaia ʻo Selūsalemá mei he lotolotonga ʻo iá ʻaki ʻa ʻene fakamaau mālohí pea ʻi he laumālie ʻo e vela.\n\n5 Pea ʻe fakatupu ʻe he ʻEikí ʻi he nofoʻanga kotoa ʻo e moʻunga ʻo Saioné, pea mo kinautolu kotoa pē ʻoku haʻu ki aí, ʻa e ʻao ʻo e ʻahuʻi afi ʻi he ʻaho, pea mo e maama ʻo e afi ulo ngingila ʻi he pō; koeʻuhi ʻe hoko ʻa e meʻa kotoa pē ʻo e nāunau ʻo Saioné ko e maluʻi.\n\n6 Pea ʻe ʻi ai ha tāpanekale ko e fakamalumaluʻanga mei he vela ʻo e ʻahó, pea ko ha hūfangaʻanga, mo ha maluʻanga mei he afaá pea mei he ʻuhá.\n\n", "2-ne 15": "[center][font_size=26]Vahe 15[/font_size][/center]\n\n[i]Ko e ngoue vaine (ʻIsileli) ʻa e ʻEikí ʻe lala ia, pea ʻe fakamovetevete ʻa hono kakaí—ʻE hoko mai ha ngaahi faingataʻa kiate kinautolu ʻi honau tuʻunga angatuʻu mo fakamoveteveteá—ʻE hiki hake ʻe he ʻEikí ha fuka pea tānaki mai ʻa ʻIsileli—Fakafehoanaki mo e ʻĪsaia vahe 5. Taʻu 559–545 K.M. nai.[/i]\n\n1 Pea te u hiva ki hoku ʻofaʻangá ʻaki ʻa e hiva ʻo hoku kaumeʻá, ʻo kau ki heʻene ngoue vainé. ʻOku maʻu ʻe hoku kaumeʻa ʻofá ʻa e ngoue vaine ʻi ha moʻunga kelekele moʻui ʻaupito.\n\n2 Pea naʻá ne ʻaaʻi ia mo fetuku mei ai ʻa e ngaahi maká, peá ne tō ʻi ai ʻa e vaine lelei tahá, mo ne langa ha fale leʻo ʻi hono lotolotongá, mo fokotuʻu foki ʻi ai ha tataʻoʻanga uaine; peá ne tatali ke tupu mei ai ʻa e ngaahi kālepi, ka naʻe tupu mai ko e kālepi vao.\n\n3 Pea ko ʻeni, ʻe kakai ʻo Selūsalema, mo e kau tangata ʻo Siutá, ʻoku ou kole ke mou fakamaau ʻiate au pea mo ʻeku ngoue vainé.\n\n4 Ko e hā mo ha meʻa kuo lava nai ke mei fai ki heʻeku ngoue vainé ʻa ia ʻoku teʻeki ke u fai ki ai? Kā ʻi heʻeku tatali ke tupu mei ai ʻa e ngaahi kālepí, naʻe tupu mai ia ko e kālepi vao?\n\n5 Pea ko ʻeni fanongo; kau fakahā kiate kimoutolu ʻa ia te u fai ki heʻeku ngoue vainé—te u toʻo mei ai ʻa hono ʻaá, pea ʻe keina ia ʻo ʻosi; pea te u holoki ʻa hono ʻaá, pea ʻe molomoloki hifo ia;\n\n6 Pea te u fakaʻauha ia; ʻe ʻikai ʻauhani pe ngoueʻi ia; kā ʻe tupu ai ʻa e ngaahi ʻakau talatala mo e talatalaʻāmoa; pea te u fekau foki ki he ngaahi ʻaó ke ʻoua naʻa nau ʻuha ki ai.\n\n7 He ko e ngoue vaine ʻa e ʻEiki ʻo e Ngaahi Kau Taú ʻa e fale ʻo ʻIsilelí, pea ko e kau tangata ʻo Siutá ʻa ʻene ngaahi ʻakau leleí; pea naʻá ne ʻamanaki ki he fakamaau totonu, kae vakai, ko e fakamālohi; ki he māʻoniʻoní, kae vakai ko e tangi.\n\n8 Malaʻia ʻa kinautolu ʻoku nau fakahoko ʻa e fale ki he fale, kae ʻoua kuo ʻikai toe ha potu, ʻo tuku toko taha pē ʻa kinautolu ʻi he lotolotonga ʻo e fonuá.\n\n9 Naʻe folofola ʻa e ʻEiki ʻo e Ngaahi Kau Taú, ʻi hoku telingá, ko e moʻoni ʻe lala ʻa e ngaahi fale lahi, pea ʻi ha ngaahi kolo lalahi mo matamataleleí ʻe ʻikai ha kakai.\n\n10 ʻIo, ko e ʻeka ʻe hongofulu ʻo e ngoue vainé ʻe maʻu mei ai ʻa e pate pē ʻe taha, pea ʻe tupu mei he homa ʻe taha ʻo e tengaʻi ʻakaú ʻa e ʻefa pē ʻe taha.\n\n11 ʻE malaʻia ʻa kinautolu ko ia ʻoku tuʻu hengihengi hake, ke kumi ki he kava mālohí, pea fai atu ʻo aʻu ki he poó, kae ʻoua kuo nau konā ʻi he uainé!\n\n12 Pea ʻoku nau ʻomi ʻenau haʻapé, mo e violá, mo e timipalé mo e fulutá, mo e uainé ki heʻenau ngaahi kātoangá; ka ʻoku ʻikai te nau tokanga ki he ngāue ʻa e ʻEikí, pe fakakaukau ki he ngāue ʻa hono toʻukupú.\n\n13 Ko ia, kuo ʻalu ai ʻa hoku kakaí ki he pōpula, koeʻuhí he ʻoku ʻikai te nau maʻu ʻa e ʻilo; pea kuo mate ʻi he fiekaia ʻa honau kau tangata ongoongoá, pea kuo mate ʻi he fieinua ʻa honau tokolahi.\n\n14 Ko ia, kuo teuteu ʻa heli ke maʻu ha kakai tokolahi ange; pea ko honau nāunaú, mo honau tokolahí, mo ʻenau laukaú, pea mo ia ʻoku fiefiá, ʻe ʻalu hifo ki ai.\n\n15 Pea ʻe ʻohifo ki lalo ʻa e tangata lāuvalé, pea ʻe fakavaivaiʻi mo e tangata mālohí, pea ko e fofonga ʻo e fie māʻolungá ʻe fakavaivaiʻi ia.\n\n16 Kā ʻe hakeakiʻi ʻa e ʻEiki ʻo e Ngaahi Kau Taú koeʻuhi ko ʻene fakamāú, pea ko e ʻOtua ʻa ia ʻoku māʻoniʻoní ʻe fakahaohaoaʻi ia koeʻuhi ko ʻene māʻoniʻoní.\n\n17 Pea ʻe toki kai ʻa e fanga lami ʻo hangē ko ia kuo nau anga ki aí, pea ʻe kai ʻe he kakai mulí ʻa e ngaahi potu lala ʻo e kakai koloaʻiá.\n\n18 Malaʻia ʻa kinautolu ʻoku tohoakiʻi mai ʻa e angahalá ʻaki ʻa e ngaahi afo ʻo e fielahí, mo e angahalá ʻo hangē ko ha maea tohó.\n\n19 ʻA kinautolu ʻoku pehē: Tuku ke ne fai vave, fakatoʻotoʻo ʻa ʻene ngāué, koeʻuhi ke tau mamata ki ai; pea tuku ʻa e ngaahi fakamaau ʻa e Tokotaha Māʻoniʻoni ʻo ʻIsilelí ke ʻunuʻunu mai, pea haʻu, koeʻuhi ke tau ʻiloʻi ia.\n\n20 Malaʻia ʻa kinautolu ʻoku ui ʻa e koví ko e leleí, mo e leleí ko e kovi, mo pehē ko e poʻuli ʻa e māmá, mo e māmá ko e poʻuli, mo fokotuʻu ʻa e koná ko e melie, mo e melié ko e kona!\n\n21 Malaʻia ʻa kinautolu ʻoku nau poto ʻi honau mata ʻonautolú mo nau fakapotopoto ʻi honau mata ʻonautolú.\n\n22 Malaʻia ʻa kinautolu ʻoku fai mālohi ʻi he inu uainé, mo e kau tangata mālohi ʻoku nau felīngiaki ʻa e kava mālohí;\n\n23 ʻA kinautolu ʻoku fakatonuhiaʻi ʻa e angahalá koeʻuhi ko e totongí, mo toʻo atu ʻa e māʻoniʻoni ʻa e māʻoniʻoní meiate ia!\n\n24 Ko ia, hangē ʻoku keina ʻe he afí ʻa e mohuku mōmoá, pea tutu ʻo ʻosi ʻe he ulo ʻo e afí ʻa e kafukafú, ʻe popo ʻa honau aká, pea ʻe mōmoa ʻo puna hake ʻa honau fisí ʻo hangē ko e efu; koeʻuhi kuo nau liʻaki ʻa e fono ʻa e ʻEiki ʻo e Ngaahi Kau Taú, mo nau fehiʻa ki he folofola ʻa e Tokotaha Māʻoniʻoni ʻo ʻIsilelí.\n\n25 Ko ia, kuo tupu hake ʻa e houhau ʻo e ʻEikí ki hono kakaí, pea mafao atu ʻa hono toʻukupú ke tauteaʻi ʻa kinautolu, pea kuó ne taaʻi ʻa kinautolu; pea tetetete ʻa e ngaahi moʻungá, pea haehae ʻa honau ngaahi sino maté ʻi he lotolotonga ʻo e ngaahi halá. Neongo ʻeni kotoa ʻoku teʻeki lolou hono houhaú, ka ʻoku kei mafao atu hono toʻukupú.\n\n26 Pea te ne hiki hake ha fuka ki he ngaahi puleʻanga mei he mamaʻó, pea te ne sisī kiate kinautolu mei he ngataʻanga ʻo māmaní; pea vakai, te nau haʻu vave mo fakatoʻotoʻo; ʻe ʻikai hela pe humu ha taha ʻiate kinautolu.\n\n27 ʻE ʻikai ha taha ʻiate kinautolu ʻe tulemohe pe mohe; pea ʻe ʻikai vete ʻa e nonoʻo ʻo honau kongalotó, pea ʻe motuhi ʻa e nonoʻo ʻo honau topuvaʻé;\n\n28 ʻE māsila ʻa ʻenau ngaahi ngahaú, pea ʻe fusi ʻa ʻenau ngaahi kaufana kotoa pē, pea ʻe fefeka ʻa e pesipesi ʻo ʻenau fanga hōsí ʻo tatau mo e maka-afi, pea ʻe teka ʻa ʻenau ngaahi veʻe teká ʻo tatau mo ha ʻahiohio, ko ʻenau ngungulú ʻo hangē ha laioné.\n\n29 Te nau ngungulu ʻo hangē ko ha fanga laione mui; ʻio, te nau ngungulu, pea puke ʻa e meʻa kuo poó, pea ʻave ʻa ia kuo nau poó ki ha potu ʻoku haó, ʻa ia ʻe ʻikai ha tokotaha ʻe faʻa fakahaofi ia mei ai.\n\n30 Pea ʻi he ʻaho ko iá te nau ngungulu kiate kinautolu ʻo hangē ko e ʻuʻulu ʻa e tahí; pea kapau te nau sio ki he fonuá, vakai, ko e fakapoʻuli mo e mamahi, pea ʻe fakapoʻuli ʻa e maama ʻi he ngaahi langí.\n\n", "2-ne 16": "[center][font_size=26]Vahe 16[/font_size][/center]\n\n[i]ʻOku mamata ʻa ʻĪsaia ki he ʻEikí—ʻOku fakamolemoleʻi ʻa e ngaahi angahala ʻa ʻĪsaiá—ʻOku ui ia ke ne kikite—ʻOkú ne kikite ʻo kau ki hono fakaʻikaiʻi ʻe he kau Siú ʻa e ngaahi akonaki ʻa Kalaisí—ʻE foki mai ha toenga—Fakafehoanaki mo e ʻĪsaia vahe 6. Taʻu 559–545 K.M. nai.[/i]\n\n1 ʻI he taʻu naʻe hala ai ʻa e tuʻi ko ʻŪsaiá, naʻá ku mamata foki ki he ʻEikí ʻoku ʻafio ʻi ha nofoʻa fakaʻeiʻeiki, ʻoku māʻolunga, pea naʻe fakafonu ʻe hono pulupulú ʻa e temipalé.\n\n2 Naʻe tuʻu ʻi ʻolunga ai ʻa e ongo selafimi; naʻe taki ono hona kapakaú; pea naʻá na fakapūlou hona matá ʻaki ʻa e ua, peá na ʻufiʻufi hona vaʻé ʻaki ʻa e ua, peá na puna ʻaki ʻa e ua.\n\n3 Pea naʻe kalanga ʻa e taha ki he tahá ʻo pehē: ʻOku māʻoniʻoni, ʻoku māʻoniʻoni, ʻoku māʻoniʻoni, ʻa e ʻEiki ʻo e Ngaahi Kau Taú; ʻoku fonu ʻa māmani kotoa pē ʻi hono nāunaú.\n\n4 Pea naʻe ngaueue ʻa e ngaahi pou ʻo e matapaá ʻi he leʻo ʻo ia naʻe kalangá, pea naʻe fakafonu ʻa e falé ʻi he ʻohu afi.\n\n5 Pea naʻá ku toki pehē: ʻE malaʻia kiate au! he ʻe motuhi atu au; koeʻuhi ko ha tangata loungutu taʻemaʻa au; pea ʻoku ou nofo ʻi he lotolotonga ʻo ha kakai loungutu taʻemaʻa; he kuo mamata ʻa hoku ongo matá ki he Tuʻi, ko e ʻEiki ʻo e Ngaahi Kau Taú.\n\n6 Pea naʻe toki puna mai ha toko taha ʻo e ongo selafimí kiate au, naʻe ʻi hono nimá ha malalaʻi afi moʻui, ʻa ia kuó ne toʻo ʻaki ʻa e hikofi mei he funga ʻesi-feilaulaú;\n\n7 Pea naʻá ne ʻai ia ki hoku loto ngutú, mo ne pehē: Vakai, kuo tau ʻeni ki ho loungutú; pea kuo toʻo atu ʻa hoʻo hiá, pea fakamaʻa ʻa hoʻo angahalá.\n\n8 Pea naʻá ku fanongo foki ki he leʻo ʻo e ʻEikí, naʻe folofola: Ko hai te u fekau atú, pea ko hai ʻe hoko ko ʻetau talafekaú? Pea naʻá ku toki pehē ange: Ko au ʻeni; fekau au.\n\n9 Pea naʻá ne folofola: ʻAlu, pea tala ki he kakaí ni—ʻOku mou fanongo moʻoni, ka ʻoku ʻikai te mou ongoʻi, pea ʻoku mou mamata pau, ka naʻe ʻikai te nau ʻiloʻi.\n\n10 Ngaohi ʻa e loto ʻo e kakaí ni ke fefeka, pea ngaohi ke ʻoua te nau fanongo lelei, pe fakakuihi ʻa honau matá—telia naʻa nau mamata ʻaki honau matá, pea fanongo ʻaki honau telingá, pea ʻiloʻi ʻaki honau lotó, ʻo ului pea fakamoʻui.\n\n11 Naʻá ku toki pehē ange: ʻE ʻEiki, ʻe fēfē hono fuoloá? Pea naʻá ne folofola mai: Kae ʻoua ke lala ʻa e ngaahi koló ʻo ʻikai ha kakai ke nofoʻi, pea mo e ngaahi falé ʻo ʻikai nofoʻi ʻe ha taha, pea lala ʻaupito ʻa e fonuá;\n\n12 Pea kuo ʻave ʻe he ʻEikí ʻa e kakai ke mamaʻo ʻaupito, koeʻuhi ʻe lala ʻaupito ʻa e loto fonuá.\n\n13 Ka ʻe ʻi ai ʻa e vahehongofulu ʻe taha ʻo e kakaí, pea te nau foki mai, pea ʻe keina ʻa kinautolu, ʻo hangē ko e fuʻu ʻakau ko e teilí, pea hangē ko e fuʻu ʻakau ko e ʻoké ʻa ia ʻoku kei ʻi ai hono huhuʻá ʻi he taimi ʻoku nau fakatōlau aí; ko ia ʻe hoko pehē hono fakatolonga ʻo e hako māʻoniʻoní.\n\n", "2-ne 17": "[center][font_size=26]Vahe 17[/font_size][/center]\n\n[i]ʻOku tuʻu tau ʻa ʻIfalemi mo Sīlia ki Siuta—ʻE ʻaloʻi mai ʻa Kalaisi ʻi he tāupoʻou—Fakafehoanaki mo e ʻĪsaia vahe 7. Taʻu 599–545 K.M. nai.[/i]\n\n1 Pea naʻe hoko ʻo pehē ʻi he ngaahi ʻaho ʻo ʻĀhasi, ko e foha ʻo Sōtame, ko e foha ʻo ʻŪsaia, ko e tuʻi ʻo Siutá, naʻe ʻalu hake ʻa Lēsini, ko e tuʻi ʻo Sīliá mo Peka ko e foha ʻo Lemalia, ko e tuʻi ʻo ʻIsilelí, ki Selūsalema ke tauʻi ia, ka naʻe ʻikai te ne lava ʻo ikunaʻi ia.\n\n2 Pea naʻe fakahā ki he fale ʻo Tēvitá, ʻo pehē: ʻOku kau fakataha ʻa Sīlia mo ʻIfalemi. Pea naʻe tetetete ʻa hono lotó ʻi he manavahē, mo e loto ʻo hono kakaí, ʻo hangē ko hono luluʻi ʻe he matangí ʻa e ngaahi ʻakau ʻo e vaó.\n\n3 Naʻe toki folofola ʻa e ʻEikí kia ʻĪsaia: ʻAlu atu ʻeni ʻo fakafetaulaki kia ʻĀhasi, ʻa koe mo Siasasupe ko ho fohá, ʻi he ngataʻanga ʻo e tafeʻanga ʻo e vai taupotu ki ʻolunga ʻi he hala ʻo e ngoue ʻa e tangata fakamaʻa kofú;\n\n4 Peá ke pehē atu kiate ia: Tokanga, pea ke fakalongolongo; ʻoua ʻe manavahē, pea ʻoua foki ʻe loto-vaivai koeʻuhi ko e ongo tūhulú ni ʻoku kohú he kuo mei mate ia, koeʻuhi ko e ʻita lahi ʻa Lēsini ki Sīliá, pea ki he foha ʻo Lemaliá.\n\n5 He kuo fealeaʻaki ʻa Sīlia mo ʻIfalemi pea mo e foha ʻo Lemaliá ke faikovi kiate koe, ʻo pehē:\n\n6 Tau ō hake ʻo tauʻi ʻa Siuta, pea fakamamahiʻi ia, pea tau vahevahe ʻa e koló ʻiate kitautolu, pea fokotuʻu ha tuʻi ʻoku tau loto ki ai ʻi hono lotolotongá, ʻio, ʻa e foha ʻo Tapealé.\n\n7 ʻOku folofola peheni ʻe he ʻEiki ko e ʻOtuá: ʻE ʻikai pehē ia, pea ʻe ʻikai foki fakahoko ia.\n\n8 He ko e ʻulu ʻo Sīliá ko Tāmasikusi, pea ko e ʻulu ʻo Tāmasikusi ko Lēsini; he ʻe teʻeki kakato ʻa e taʻu ʻe onongofulu mā nima ʻe maumauʻi ʻa ʻIfalemi pea ʻe ʻikai kei hoko ia ko ha kakai.\n\n9 Pea ko e ʻulu ʻo ʻIfalemí ko Samēlia, pea ko e ʻulu ʻo Samēliá ʻa e foha ʻo Lemaliá. Kapau ʻoku ʻikai te mou tui, ko e moʻoni ʻe ʻikai fokotuʻu ʻa kimoutolu.\n\n10 Pea ʻikai ia ko ia pē, naʻe toe folofola ʻa e ʻEikí kia ʻĀhasi, ʻo pehē:\n\n11 Kole ha fakaʻilonga kiate koe mei he ʻEiki ko ho ʻOtuá; kole kiate ia ke ne fai ha meʻa ʻi he māmaní pe ʻi he langí ʻi ʻolunga.\n\n12 Ka naʻe pehē ʻe ʻĀhasi: ʻE ʻikai te u kole, pea ʻe ʻikai foki te u ʻahiʻahiʻi ʻa e ʻEikí.\n\n13 Pea naʻá ne pehē: Mou fanongo mai ʻeni, ʻE fale ʻo Tēvita; ko ha meʻa siʻisiʻi koā kiate kimoutolu hoʻomou fakaʻitaʻi ʻa e tangatá, ko ia te mou fakatupu-houhau ai ki hoku ʻOtuá foki?\n\n14 Ko ia, ko e ʻEikí tonu te ne tuku kiate kimoutolu ha fakaʻilonga—Vakai, ʻe tuʻituʻia ha tāupoʻou, pea fāʻeleʻi ha tama, pea ui ʻa hono huafá ko ʻĪmanuela.\n\n15 Te ne kai ʻa e patá mo e huʻa honé, koeʻuhi ke ne ʻiloʻi ke fakafisinga ʻa e koví, kae fili ʻa e leleí.\n\n16 Koeʻuhi ʻi he teʻeki ke ʻiloʻi ʻe he tamasiʻí ke fakafisinga ʻa e koví kae fili ʻa e leleí, ko e fonua ʻokú ke fehiʻa ki aí ʻe liʻaki ʻe hono ongo tuʻí fakatouʻosi.\n\n17 ʻE ʻomi ʻe he ʻEikí kiate koe, pea ki ho kakaí, pea ki he fale ʻo hoʻo tamaí, ha ngaahi ʻaho ʻa ia ʻoku teʻeki ai ke hoko, talu ʻa e ʻaho naʻe ʻalu ai ʻa ʻIfalemi mei Siuta, ko e tuʻi ʻo ʻAsiliá.\n\n18 Pea ʻe hoko ʻo pehē ʻi he ʻaho ko iá ʻe sisī atu ʻa e ʻEikí ki he lango ʻa ia ʻoku ʻi he potu taupotu ʻo ʻIsipité, pea ki he pī ʻa ia ʻoku ʻi he fonua ko ʻĀsiliá.\n\n19 Pea te nau haʻu, pea ʻe nofo ʻa kinautolu kotoa pē ʻi he ngaahi teleʻa liʻakí, pea ʻi he ngaahi ʻanaʻi maká, pea ʻi he ngaahi ʻakau talatala kotoa pē, pea ʻi he ngaahi ʻakau kotoa pē.\n\n20 ʻI he ʻaho pē ko iá ʻe tele ʻe he ʻEikí ʻaki ʻa e tele ʻa ia kuo nō; ʻe kinautolu ki kō atu mei he vaitafé, ʻe he tuʻi ʻo ʻAsilia, ʻa e ʻulu, pea mo e fulufulu ʻo e vaʻé; pea ʻe fakaʻosi ʻe ia mo e kavá foki.\n\n21 Pea ʻe hoko ʻo pehē ʻi he ʻaho ko iá, ʻe fafangaʻi ʻe ha tangata ha pulu mui fefine mo e sipi ʻe ua;\n\n22 Pea ʻe hoko ʻo pehē, te ne kai ʻa e patá koeʻuhi ko e lahi fau ʻo e huʻakau ʻe maʻu mei aí; he ʻe kai ʻa e patá mo e huʻa honé ʻe kinautolu kotoa pē ʻoku toe ʻi he fonuá.\n\n23 Pea ʻe hoko ʻo pehē ʻi he ʻaho ko iá, ko e potu kotoa pē naʻe ʻi ai ʻa e vaine ʻe afe ʻo tatau mo e konga siliva ʻe afe, ʻe tupu ʻi ai ʻa e ʻakau talatala mo e talatalaʻāmoa pē ʻe maʻu ʻi aí.\n\n24 ʻE haʻu ki ai ʻa e kau tangata mo e ngaahi ngahau mo e ngaahi kaufana, he ʻe hoko ʻa e fonuá kotoa pē ko ha potu ʻo e ngaahi ʻakau talatala mo e talatalaʻāmoa.\n\n25 Pea ko e ngaahi tafungofunga kotoa pē ʻe keli ʻaki ʻa e huo, ʻe ʻikai haʻu ha taha ki ai koeʻuhi ko e manavahē ki he ngaahi ʻakau talatalá mo e talatalaʻāmoá; pea ʻe hoko ia ko ha potu ke tukuange ai ʻa e fanga pulú, pea faʻiteliha ai ʻa e fanga pulu īkí.\n\n", "2-ne 18": "[center][font_size=26]Vahe 18[/font_size][/center]\n\n[i]ʻE hoko ʻa Kalaisi ko e maka-tūkiaʻanga mo ha maka ke humu ai—Fekumi ki he ʻEikí, kae ʻikai ki he kau taula faʻahikehe ʻoku mapu ʻo hangē ha manupuná—Falala ki he fonó pea ki he fakamoʻoní ke maʻu mei ai ʻa e fakahinohinó—Fakafehoanaki mo e ʻĪsaia vahe 8. Taʻu 559–545 K.M. nai.[/i]\n\n1 Pea ʻikai ia ko ia pē, ka naʻe pehē mai ʻa e folofola ʻa e ʻEikí kiate au: Toʻo kiate koe ha takainga lahi, pea tohi ki ai ʻaki ha peni ʻa e tangatá, ʻo kau kia Maha-sala-hase-pase.\n\n2 Pea naʻá ku toʻo kiate au ha kau fakamoʻoni falalaʻanga ke tohi, ko ʻŪlaia ko e taulaʻeikí, mo Sakalia ko e foha ʻo Sepelikaiá.\n\n3 Pea naʻá ku ʻalu ki he palōfita fefiné; pea naʻe tuʻituʻia ia, ʻo ne fanauʻi ha tama. Pea naʻe toki folofola ʻe he ʻEikí kiate au: Ui hono hingoá ko Maha-sala-hase-pase.\n\n4 He vakai, ʻe teʻeki motuʻa feʻunga ʻa e tamasiʻí ke ne pehē, Ko ʻeku tamai, mo ʻeku faʻē, ka kuo ʻave atu ʻa e ngaahi koloa ʻo Tāmasikusí mo e ngaahi koloa vete ʻo Samēliá mei he ʻao ʻo e tuʻi ʻo ʻAsiliá.\n\n5 Naʻe folofola foki ʻa e ʻEikí kiate au, ʻo pehē:\n\n6 Ko e meʻa ʻi he liʻaki ʻe he kakaí ni ʻa e ngaahi vai tafetafe mālie ʻo Sailoá, pea nau fiefia ʻia Lēsini mo e foha ʻo Lemaliá;\n\n7 Ko ia ai, vakai, ʻoku ʻomi ʻe he ʻEikí kiate kinautolu ʻa e ngaahi vai ʻo e vaitafe, ʻoku mālohi pea lahi, ʻio, ʻa e tuʻi ʻo ʻAsiliá mo e kotoa ʻo hono nāunaú; pea te ne fono hake ʻi hono ngaahi tafenga vai kotoa pē, pea fā ʻi hono ngaahi kauvai kotoa pē.\n\n8 Pea te ne fou atu ʻi Siuta; te ne fā pea mafola, te ne aʻu hake ki he kiá; pea ko e fālahi ʻo hono kapakaú ʻe fakafonu ʻa e maokupu ʻo ho fonuá, ʻE ʻĪmanuela.\n\n9 Mou kau fakataha, ʻa kimoutolu ʻa e kakai, pea ʻe laiki ʻa kimoutolu ke momo-iiki; pea fanongo mai, ʻa kimoutolu ʻi he ngaahi fonua mamaʻo kotoa pē; teuteuʻi ʻa kimoutolu, pea ʻe fakamomoiiki ʻa kimoutolu; teuteu ʻa kimoutolu ki he tau, pea ʻe fakamomoiiki ʻa kimoutolu.\n\n10 Alea fakataha, pea ʻe ʻikai hano ʻaonga kiate kimoutolu; alea fakataha, pea ʻe ʻikai fakahoko ia; he ʻoku ʻiate kitautolu ʻa e ʻOtuá.\n\n11 He naʻe folofola peheni ʻe he ʻEikí kiate au ʻi ha fakatokanga mamafa, mo ne enginakiʻi au ke ʻoua naʻá ku ʻalu ʻi he hala ʻo e kakai ko ʻení, ʻo ne folofola:\n\n12 ʻOua naʻá ke pehē, ko ha kautaha, kiate kinautolu kotoa pē ʻa ia ʻe pehē ki ai ʻe he kakaí ni, ko ha kautaha; pe manavahē ki he meʻa ʻoku nau manavahē ki aí, pea ʻoua te ke ilifia.\n\n13 ʻApasia ki he ʻEiki ʻo e Ngaahi Kau Taú, pea tuku ke ne hoko ko ho manavahēʻangá, pea tuku ke ne hoko ko ho ilifiaʻangá.\n\n14 Pea ʻe hoko ia ko ha hūfangaʻanga kiate koe; kā ko ha maka ke tūkiaʻanga, mo ha maka ke humu ai ʻa e ongo fale ʻo ʻIsilelí, koeʻuhi ke hoko ko ha tauhele mo ha tauheleʻanga ki he kakai ʻo Selūsalemá.\n\n15 Pea ko e tokolahi ʻo kinautolu te nau tūkia ʻo tō, pea laiki, pea tauheleʻi, pea maʻu ʻi he tauhelé.\n\n16 Nonoʻo fakataha ʻa e fakamoʻoní, fakamaʻu ʻa e fonó ʻi heʻeku kau ākongá.\n\n17 Pea te u tatali ki he ʻEikí, ʻa ia ʻokú ne fufuuʻi ʻa hono fofongá mei he fale ʻo Sēkopé, pea te u kumi kiate ia.\n\n18 Vakai, ko au mo e fānau ʻa ia kuo foaki kiate au ʻe he ʻEikí ke hoko ko ha ngaahi fakaʻilonga pea mo ha ngaahi meʻa fakaofo ʻi ʻIsileli mei he ʻEiki ʻo e Ngaahi Kau Taú, ʻa ia ʻoku ʻafio ʻi he Moʻunga ko Saioné.\n\n19 Pea ʻo ka nau ka pehē atu kiate kimoutolu: Alea mo kinautolu ʻa ia ʻoku maʻu ha ngaahi laumālie ʻulí, pea ki ha kau taula faʻahikehe ʻa ia ʻoku mapu ʻo hangē ha manupuná mo femuhumuhuʻi—ʻikai ʻoku totonu ke fekumi ʻe ha kakai ki honau ʻOtuá, ʻa e ʻOtua ko ia ʻo e meʻa moʻui kotoa pē, kapau ʻoku nau fie fanongo mei he maté?\n\n20 Fakatatau ʻenau ngaahi leá ki he fonó pea ki he fakamoʻoní; pea kapau ʻoku ʻikai te nau lea ʻo fakatatau mo e folofolá ni, ʻoku tupu ia ʻi he ʻikai ha maama ʻiate kinautolu.\n\n21 Pea te nau ʻalu atu ʻi he fonuá ʻi he mamahi mo e fiekaia; pea ʻe hoko ʻo pehē ʻo ka nau ka fiekaia, te nau ʻita lahi ʻaupito, pea lea kovi ki honau tuʻí mo honau ʻOtuá, pea sio ki ʻolunga.\n\n22 Pea te nau sio ki he fonuá pea vakai ki he mamahi pē, mo e fakapoʻuli, mo e fakamamahi lahi, pea ʻe kapusi fakamālohi ʻa kinautolu ki he fakapoʻulí.\n\n", "2-ne 19": "[center][font_size=26]Vahe 19[/font_size][/center]\n\n[i]ʻOku lea ʻa ʻĪsaia ʻo kau ki he Mīsaiá—ʻE mamata ʻa e kakai ʻi he fakapoʻulí ki ha maama lahi—ʻE ʻaloʻi mai ha tama kiate kitautolu—ʻE hoko ia ko e Pilinisi ʻo e Melinó pea te ne pule ʻi he taloni ʻo Tēvitá—Fakafehoanaki mo e ʻĪsaia vahe 9. Taʻu 559–545 K.M. nai.[/i]\n\n1 Ka neongo iá, ʻe ʻikai matolu tatau ʻa e fakapoʻulí mo hono fakamamahiʻi iá, ʻi hono fuofua fakamamahiʻi siʻi kae ʻikai fakaʻauha kakato ʻa e fonua ʻo Sepuloní, mo e fonua ʻo Nafitalaí; pea toki fakamamahiʻi lahi ange ki mui, ʻi he Tahi Kulokulá ki kō atu ʻi Soatani ʻi Kāleli ʻo e ngaahi puleʻangá.\n\n2 Ko e kakai ʻa ia naʻe ʻaʻeva ʻi he poʻulí kuo nau mamata ki he maama lahi; ʻa kinautolu ʻoku nofo ʻi he fonua ʻo e malumalu ʻo e mate kuo ulo kiate kinautolu ʻa e māmá.\n\n3 Kuó ke fakatokolahi ʻa e puleʻangá, pea fakalahi ʻa e fiefiá—ʻoku nau fakafiefia ʻi ho ʻaó ʻo hangē ko e fiefia ʻi he taimi utu taʻú, pea hangē ko e fakafiefia ʻa e kau tangatá ʻo nau ka vahevahe ʻa e koloa veté.\n\n4 He kuó ke fesiʻi ʻa e haʻamo ʻo ʻene kavengá, pea mo e ʻakau fakalava ki hono umá, ʻa e meʻa tā ʻa hono tokotaha fakamamahí.\n\n5 He ko e tau kotoa pē ʻa e tangata taú ko e longoaʻa fakatupu puputuʻu ia, mo honau ngaahi kofu kuo pani totó; ka ʻe tutu ia pea hoko ko e fefie ki he afí.\n\n6 He kuo fanauʻi kiate kitautolu ha tama, kuo foaki kiate kitautolu ha foha; pea ʻe ʻi hono umá ʻa e pule; pea ʻe ui ʻa hono huafá ko Fakaofo, ko Akonaki, ko e ʻOtua Māfimafi, ko e Tamai Taʻengata, ko e Pilinisi ʻo e Melino.\n\n7 Pea ko e tupulaki ʻa hono puleʻangá mo e melinó ʻoku ʻikai hano ngataʻanga, pea ʻafio ʻi he ʻafioʻanga ʻo Tēvitá, pea ʻi hono puleʻangá ke fakamaau ia, mo fokotuʻu ia ʻi he fakamaau mo e fakamaau totonu ʻo kamata mei he taimi ko iá, ʻio ʻo taʻengata. Ko e māfimafi ʻo e ʻEiki ʻo e Ngaahi Kau Taú te ne fakahoko iá.\n\n8 Naʻe fekau atu ʻe he ʻEikí ʻa ʻene folofolá kia Sēkope, pea kuo tō ia ki ʻIsileli.\n\n9 Pea ʻe ʻiloʻi ʻe he kakai kotoa pē, ʻio ʻe ʻIfalemi mo e kakai ʻo Samēliá, ʻa kinautolu ʻoku pehē ʻi he hīkisia mo e fielahi ʻo e lotó:\n\n10 Kuo tō ki lalo ʻa e ngaahi maka kuo langa ʻaki hotau ngaahi koló, ka te mau langa ʻaki ha ngaahi maka kuo tā; kuo tuʻusi ki lalo ʻa e ngaahi ʻakau ko e sukaminó, ka te mau fetongi ʻaki ia ʻa e ʻakau ko e sitá.\n\n11 Ko ia, ʻe fokotuʻu hake ʻe he ʻEikí ʻa e ngaahi fili ʻo Lēsiní kiate ia, pea fakakau fakataha ʻa hono ngaahi filí;\n\n12 ʻA e kakai ʻo Sīliá ʻi muʻa pea mo e kau Filisitiá ʻi mui; pea te nau keina ʻa ʻIsileli ʻaki ʻa e ngutu kuo fakamanga. Neongo kotoa ʻení ʻoku teʻeki ai ke lolou ʻa hono houhaú, ka ʻoku kei mafao atu ʻa hono toʻukupú.\n\n13 He ʻoku ʻikai tafoki ʻa e kakaí kiate ia ʻokú ne taaʻi ʻa kinautolú, pea ʻoku ʻikai foki te nau kumi ki he ʻEiki ʻo e Ngaahi Kau Taú.\n\n14 Ko ia ʻe motuhi atu ʻe he ʻEikí mei ʻIsileli ʻa e ʻulú mo e ikú, ʻa e vaʻá mo e kahó ʻi he ʻaho pē taha.\n\n15 Ko e motuʻá ko e ʻulú ia; pea ko e palōfita ʻa ia ʻoku ako ʻaki ʻa e loí, ko e ikú ia.\n\n16 He ko e kau takimuʻa ʻo e kakaí ni ʻoku nau fakatupu ʻenau faihalá; pea ko e kakai ko ia kuo nau tatakí ko kinautolu kuo fakaʻauhá.\n\n17 Ko ia, ʻoku ʻikai hōifua ʻa e ʻEikí ki honau kau talavoú, pe ʻaloʻofa ki heʻenau fānau ʻoku tamai maté mo e kau uitoú; he ko e mālualoi mo e kau fai koví ʻa kinautolu taki taha, pea ʻoku lea ʻaki ʻa e valé ʻe he ngutu kotoa pē. Neongo ʻeni kotoa ʻoku teʻeki ai ke lolou ʻa hono houhaú, ka ʻoku kei mafao atu ʻa hono toʻukupú.\n\n18 He ʻoku vela ʻa e fai angahalá ʻo hangē ko e afi; ʻe keina ʻe ia ʻa e ngaahi ʻakau talatalá mo e talatalaʻāmoá, pea tutu ʻe ia ke vela ʻa e ngaahi pupunga ʻakau matolu ʻo e ngaahi vaó, pea te nau ʻalu hake ʻo hangē ko e puna hake ʻa e ʻahu.\n\n19 Ko e meʻa ʻi he houhau ʻo e ʻEiki ʻo e Ngaahi Kau Taú kuo fakapoʻuli ai ʻa e fonuá, pea ʻe hangē ʻa e kakaí ko e fefie ki he afi; ʻe ʻikai fakamoʻui ʻe ha tangata ʻa hono tokouá.\n\n20 Pea te ne kaihaʻasi ʻi he nima toʻomataʻú kae kei fiekaia pē; pea te ne kai ʻi he toʻohemá, ka ʻe ʻikai te nau mākona; pea ʻe kai ʻe he tangata taki taha ʻa e kakano ʻo hono nima ʻoʻoná—\n\n21 Ko Manase mo ʻIfalemi; pea ko ʻIfalemi mo Manase; te na kau fakataha ke tauʻi ʻa Siutá. Neongo iá ʻoku teʻeki ai ke lolou ʻa hono houhaú, ka ʻoku kei mafao atu ʻa hono toʻukupú.\n\n", "2-ne 20": "[center][font_size=26]Vahe 20[/font_size][/center]\n\n[i]ʻOku hoko hono fakaʻauha ʻo ʻAsiliá ko e fakataipe ʻo hono fakaʻauha ʻo e kau angahalá ʻi he Hāʻele ʻAnga Uá—ʻE toe siʻi pē ʻa e kakaí hili ʻa e toe hāʻele mai ʻa e ʻEikí—ʻE foki mai ʻa e toenga ʻo Sēkopé ʻi he ʻaho ko iá—Fakafehoanaki mo e ʻĪsaia vahe 10. Taʻu 559–545 K.M. nai.[/i]\n\n1 Malaʻia ʻa kinautolu ʻoku fokotuʻu ha ngaahi lao ʻoku taʻe-māʻoniʻoní, pea ʻoku nau tohi ʻa e lao fakamamahi ʻa ia kuo nau faʻú;\n\n2 Koeʻuhi ke nau taʻofi ai ʻa e fakamaau totonú meiate kinautolu ʻoku faingataʻaʻiá, pea faʻao ʻa e totonú mei hoku kakai ʻoku masivá, koeʻuhi ke nau kaihaʻa mei he kau uitoú, pea koeʻuhi ke nau kaihaʻa mei he tamai maté!\n\n3 Pea ko e hā te mou fai ʻi he ʻaho ʻo e tauteá, pea ʻi he fakaʻauha ʻe haʻu mei he mamaʻó? Ko hai te mou hola ki ai ke maʻu ha tokoní? pea te mou fufuuʻi ʻi fē ʻa hoʻomou ngaahi koloa mahuʻingá?\n\n4 Kapau ʻe ʻikai te nau maʻu au te nau punou hifo fakataha mo e kau pōpulá, pea te nau tō fakataha mo e kakai ʻe tāmateʻí. Kā neongo kotoa ʻeni ʻoku teʻeki ai lolou ʻa hono houhaú, ka ʻoku kei mafao atu ʻa hono toʻukupú.\n\n5 ʻE tangata ʻAsilia, ko e meʻa tā ʻo ʻeku ʻitá, pea ko e tokotoko ʻi honau nimá ʻa ʻenau ʻitá.\n\n6 Te u fekauʻi atu ia ke tauʻi ha puleʻanga mālualoi, pea te u tuku kiate ia ha fekau koeʻuhi ko e kakai ʻoku ou ʻita ki aí ke ʻave ʻenau koloá meiate kinautolu, pea toʻo ʻenau ngaahi koloa mahuʻingá, pea molomoloki hifo ʻa kinautolu ʻo hangē ko e pelepela ʻo e ngaahi halá.\n\n7 Neongo iá ʻoku ʻikai ke pehē ʻa hono lotó, pea ʻoku ʻikai fakakaukau pehē ʻa hono lotó; ka ʻoku ʻi hono lotó ke fakaʻauha pea motuhi atu ha ngaahi puleʻanga ka ʻoku ʻikai tokosiʻi.\n\n8 He ʻokú ne pehē: ʻIkai ʻe hoko hoku kau pilinisí ko e ngaahi tuʻi?\n\n9 ʻIkai ʻoku hangē ʻa Kalinó ko Kalikemisí? ʻIkai ʻoku hangē ʻa Hāmoti ko ʻĀpatí? ʻIkai ʻoku hangē ʻa Samēlia ko Tāmasikusí?\n\n10 ʻO hangē kuo fokotuʻu ʻe hoku nimá ʻa e ngaahi puleʻanga ʻo e ngaahi tamapuá, pea lelei ange ʻenau ngaahi tamapuá ʻi he ngaahi tamapua ʻo Selūsalema mo Samēliá;\n\n11 ʻE ʻikai koā, te u fai ʻa e meʻa naʻá ku fai ki Samēlia mo ʻene ngaahi tamapuá, peá u fai pehē foki ki Selūsalema mo ʻene ngaahi tamapuá?\n\n12 Ko ia ʻe hoko ʻo pehē ʻo ka ʻosi ʻa hono fai ʻe he ʻEiki ʻa ʻene ngāue kotoa ʻi he Moʻunga ko Saioné pea ʻi Selūsalema, te u tauteaʻi ʻa e fua ʻo e loto-fefeka ʻa e tuʻi ʻo ʻAsiliá, pea mo e hīkisia ʻo hono fofonga fie māʻolungá.\n\n13 Koeʻuhi kuó ne pehē: ʻI he mālohi ʻo hoku nimá pea ʻi hoku potó kuó u fai ai ʻa e ngaahi meʻá ni; he ʻoku ou poto; pea kuó u hiki ʻa e ngaahi ngataʻanga fonua ʻo e kakaí, pea kaihaʻasi mo ʻenau ngaahi koloá, pea kuó u fakamoʻulaloaʻi ʻa e kakai ʻo e fonuá ʻo hangē ha tangata toʻá;\n\n14 Pea kuo ʻiloʻi ʻe hoku nimá ʻa e ngaahi koloa ʻa e kakaí ʻo hangē ha pununga ʻoku toé pea hangē ʻoku tānaki ʻe ha taha ʻa e ngaahi fuaʻi manu kuo moʻutukuá ʻoku pehē ʻeku tānaki ʻa māmaní kotoa; pea kuo ʻikai ha taha ʻe ngaueʻi hono kapakaú, pe fakamanga ʻa e ngutú, pe fakasiosio.\n\n15 ʻE pōlepole koā ʻa e tokí kiate ia ʻokú ne ngāue ʻaki iá? ʻE pōlepole koā ʻa e kilí ʻo pehē ʻoku ʻikai te ne fie maʻu ʻa e tokotaha ʻokú ne fetohoʻaki iá? Talaʻehai ʻe lava ʻe he vaʻakaú ʻo tā ha meʻa kapau ʻoku ʻikai ha nima ke ne hiki hake ia, pe ʻe lava ʻe he tokotokó ʻo ʻalu ʻiate ia pē ʻo hangē ʻoku ʻikai ko ha vaʻakau iá!\n\n16 Ko ia ʻe fekauʻi atu ʻe he ʻEiki, ko e ʻEiki ʻo e Ngaahi Kau Taú, ki he sisinó, ʻa e tutué; pea ʻi hono nāunaú te ne tafunaki ha vela ʻoku hangē ko e vela ʻo ha afí.\n\n17 Pea ko e maama ʻo ʻIsilelí ʻe hoko ko ha afi, pea ko hono Tokotaha Māʻoniʻoní ko ha ulo ʻo e afi, pea ʻe vela ia pea keina hono ngaahi ʻakau talatalá mo e talatalaʻāmoá ʻi he ʻaho pē ʻe taha;\n\n18 Pea ʻe vela ʻo ʻosi ʻa e nāunau ʻo hono vao ʻakaú, pea mo ʻene ngoue fuá, ʻa e laumālié mo e sinó fakatouʻosi; pea te nau hangē ko e pongia ʻa ha tangata toʻo fuká.\n\n19 Pea ʻe siʻi ʻa hono toe ʻo e ngaahi ʻakau ʻo hono vaó, pea ʻe lava ʻe ha kiʻi tamasiʻi siʻi ʻo tohi ia.\n\n20 Pea ʻe hoko ʻo pehē ʻi he ʻaho ko iá, ko e toenga ʻo ʻIsilelí, pea mo kinautolu kuo hao ʻi he fale ʻo Sēkopé, ʻe ʻikai te nau toe fakafalala kiate ia ʻa ia naʻe tauteaʻi ʻa kinautolú, kā ko hono moʻoní, te nau falala ki he ʻEiki, ko e Tokotaha Māʻoniʻoni ʻo ʻIsilelí.\n\n21 ʻE foki mai ʻa e toengá, ʻio, ʻa e toenga ʻo Sēkopé, ki he ʻOtua māfimafí.\n\n22 He neongo ʻe tatau ʻa ho kakai ko ʻIsilelí mo e ʻoneʻone ʻo e tahí, kā ʻe foki mai pē ha toenga ʻo kinautolu; ka ko e fakaʻauha kuo tuʻutuʻuni ʻe fonu mahuohua ia ʻi he māʻoniʻoni.\n\n23 He kuo finangalo ʻa e ʻEiki ko e ʻOtua ʻo e Ngaahi Kau Taú, te ne fai ha fakaʻauha ʻa ia kuo tuʻutuʻuni ki he fonuá kotoa.\n\n24 Ko ia, ʻoku folofola peheni ʻe he ʻEiki ko e ʻOtua ʻo e Ngaahi Kau Taú: ʻE hoku kakai ʻa ia ʻoku nofo ʻi Saioné, ʻoua ʻe manavahē ki he tangata ʻAsiliá; te ne taaʻi koe ʻaki ʻa e meʻa tā, pe hiki hake ʻa hono tokotokó kiate koe, ʻo hangē ko ia naʻe fai ʻi ʻIsipité.\n\n25 Ka ʻoku toetoe siʻi pē, pea ʻe ngata ʻa hoku ʻitá, pea mo ʻeku ʻitá ʻi honau fakaʻauhá.\n\n26 Pea ʻe fakatupu ʻe he ʻEiki ʻo e Ngaahi Kau Taú ha tautea kiate ia ʻo hangē ko e fakaʻauha ʻo Mitiani ʻi he maka ko ʻŌlepí; pea hangē ko ʻene hiki hake hono tokotokó ki he tahí ʻe pehē ʻa ʻene hiki hake ia ʻo hangē ko ia naʻe fai ʻi ʻIsipité.\n\n27 Pea ʻe hoko ʻo pehē ʻi he ʻaho ko iá, ʻe toʻo ʻa ʻene kavengá mei ho umá, pea mo ʻene haʻamongá mei ho kiá, pea ʻe fakaʻauha ʻa e haʻamongá koeʻuhi ko e pani koe.\n\n28 Kuo haʻu ia ki ʻAioti, kuo ʻalu atu ia ki Mikiloni; kuó ne tuku ʻa ʻene ngaahi salioté ʻi Mikimasi.\n\n29 Kuo nau laka atu ʻi he hala he moʻungá; kuo nau kamata ʻa ʻenau nofó ʻi Kepa; ʻoku manavahē ʻa Lamata; kuo hola ʻa Kipea ʻo Saulá.\n\n30 Hiki hake ho leʻó, ʻE ʻofefine ʻo Kalimi; ʻai ke ongo atu ki Laisi, ʻE siʻi ʻAnatoti masiva.\n\n31 Kuo hola ʻa Matemena; ʻoku fakataha mai ʻa e kakai ʻo Kapimé ke nau feholaki.\n\n32 Ka te ne nofo ʻi Nopi ʻi he ʻaho ko iá; te ne luluʻi hono nimá ki he moʻunga ʻo e ʻofefine ʻo Saioné, ʻa e moʻunga ʻo Selūsalemá.\n\n33 Vakai, ko e ʻEiki, ko e ʻEiki ʻo e Ngaahi Kau Taú, te ne tuʻusi ʻa e vaʻá ʻaki ʻa e manavahē; pea ko e kakai ʻoku māʻolungá ʻe tā hifo; pea ko e fielahí ʻe fakavaivaiʻi.\n\n34 Pea te ne tuʻusi ki lalo ʻa e ngaahi pupunga ʻakau matolu ʻo e ngaahi vaó ʻaki ʻa e ukamea, pea ʻe tō ʻa Lepanoni ʻi ha tokotaha māfimafi.\n\n", "2-ne 21": "[center][font_size=26]Vahe 21[/font_size][/center]\n\n[i]ʻE fakamaau ʻa e tefito ʻo Sesé (Kalaisi) ʻi he māʻoniʻoni—ʻE ʻufiʻufi ʻe he ʻilo ʻo e ʻOtuá ʻa e māmaní ʻi he Nofo-tuʻí—ʻE fokotuʻu hake ʻe he ʻEikí ha fuka pea tānaki fakataha ʻa ʻIsileli—Fakafehoanaki mo e ʻĪsaia vahe 11. Taʻu 559–545 K.M. nai.[/i]\n\n1 Pea ʻe tupu hake ha tokotoko mei he tefito ʻo Sesé, pea ʻe tupu ha vaʻa mei hono ngaahi aká.\n\n2 Pea ʻe nofo ʻiate ia ʻa e Laumālie ʻo e ʻEikí, ʻa e laumālie ʻo e ʻiló mo e faʻa ʻiló, ʻa e laumālie ʻo e akonakí mo e mālohí, ʻa e laumālie ʻo e potó pea mo e manavahē ki he ʻEikí;\n\n3 Pea te ne ngaohi ia ke ne ʻiloʻilo ʻi he manavahē ki he ʻEikí; pea ʻe ʻikai te ne fakamaau ʻo fakatatau ki he meʻa ʻokú ne vakai ki aí, pe valoki ʻo fakatatau ki heʻene fanongó.\n\n4 Kā ʻi he māʻoniʻoni te ne fakamāuʻi ʻa e masivá, pea fakamaau taʻe-filifilimānako maʻá e kau angamalū ʻo e māmaní; pea te ne taaʻi ʻa māmani ʻaki ʻa e meʻa tā ʻo hono fofongá, pea te ne tāmateʻi ʻa e kau fai angahalá ʻaki ʻa e mānava ʻo hono loungutú.\n\n5 Pea ʻe hoko ʻa e māʻoniʻoní ko e noʻo ʻo hono kongalotó, pea mo e tui faivelengá ko e nonoʻo ʻo hono noʻotanga-valá.\n\n6 Pea ʻe toki nofo fakataha ʻa e ulofí mo e lamí; pea ʻe tokoto fakataha ʻa e lēpatí mo e ʻuhikiʻi kosí, pea ko e ʻuhikiʻi pulú, mo e laione muí, mo e pulu sisinó, fakataha; pea ʻe tataki ʻa kinautolu ʻe ha tamasiʻi siʻi.\n\n7 Pea ʻe kai fakataha ʻa e pulu fefiné mo e peá; pea tākoto fakataha ʻa hona ʻuhikí; pea ʻe kai ʻe he laioné ʻa e kauʻi mohuku mōmoá ʻo hangē ko e pulú.\n\n8 Pea ko e tamasiʻi ʻoku kei huhú te ne vaʻinga ʻi he luo ʻo e ngata koná, pea ko e tamasiʻi kuo mavaé te ne ʻai ʻa hono nimá ki he ʻana ʻo e ngata huhu koná.\n\n9 ʻE ʻikai te nau fakamamahiʻi pe fakaʻauha ʻi hono kotoa ʻo hoku moʻunga toputapú; he ʻe fonu ʻa māmani ʻi he ʻilo ʻo e ʻEikí ʻo hangē ko hono fakafonu ʻe he ngaahi vaí ʻa e tahí.\n\n10 Pea ʻi he ʻaho ko iá ʻe ʻi ai ha aka ʻo Sese, ʻa ia ʻe tuʻu ko e fuka ʻo e kakaí; ʻe kumi ki ai ʻe he kau Senitailé; pea ʻe nāunauʻia ʻa hono mālōlōʻangá.\n\n11 Pea ʻe hoko ʻo pehē ʻi he ʻaho ko iá ʻe toe ʻai ʻe he ʻEikí ʻa hono toʻukupú ko hono tuʻo ua ke toe fakahaofi ʻa e toenga ʻo hono kakai, ʻa ia ʻe fakatoe, mei ʻAsiliá, pea mei ʻIsipité, pea mei Pātolosí, pea mei Kusá, pea mei ʻIlamí, pea mei Sainá, pea mei Hamaté, pe mei he ngaahi motu ʻo e tahí.\n\n12 Pea te ne fokotuʻu ha fuka maʻá e ngaahi puleʻangá, pea fakatahaʻi mai ʻa e kau liʻekina ʻo ʻIsilelí; pea te ne tānaki ʻa e kakai kuo fakamoveteveteʻi ʻo Siuta mei he ngaahi tuliki ʻe fā ʻo e māmaní.\n\n13 ʻE mole atu foki ʻa e meheka ʻa ʻIfalemí, pea ko e ngaahi fili ʻo Siutá ʻe motuhi atu ia; ʻe ʻikai meheka ʻa ʻIfalemi kia Siutá, pea ʻe ʻikai fakamamahiʻi ʻe Siuta ʻa ʻIfalemi.\n\n14 Kā te na puna atu ki he ngaahi uma ʻo e kau Filisitia ki he hihifó; pea te na vete fakataha ʻa kinautolu ʻo e hahaké; pea te na hili hona nimá ki ʻĪtomi mo Mōape; pea ʻe talangofua ʻa e fānau ʻa ʻĀmoní kiate kinaua.\n\n15 Pea ʻe fakaʻauha ʻo ʻosi ʻe he ʻEikí ʻa e vaʻa ʻo e tahi ʻIsipité; pea ʻi heʻene fuʻu matangi mālohí te ne luluʻi ʻa hono toʻukupú ki ʻolunga ʻi he vaitafé, pea taaʻi ia ʻi he ngaahi vaitafe iiki ʻe fitú, pea tuku ʻa e tangatá ke fononga ai kae ʻikai viviku hono vaʻé.\n\n16 Pea ʻe ʻi ai ha hala lalahi moʻó e toenga ʻo hono kakaí ʻa ia ʻe fakatoe, mei ʻAsiliá, ʻo hangē ko ia naʻe hoko ki ʻIsileli ʻi he ʻaho naʻá ne ʻalu atu ai mei he fonua ʻo ʻIsipité.\n\n", "2-ne 22": "[center][font_size=26]Vahe 22[/font_size][/center]\n\n[i]ʻE fakafetaʻi ʻa e kakai kotoa pē ki he ʻEikí ʻi he nofo tuʻí—Te ne ʻafio ʻi honau lotolotongá—Fakafehoanaki mo e ʻĪsaia vahe 12. Taʻu 559–545 K.M. nai.[/i]\n\n1 Pea ʻi he ʻaho ko iá te ke pehē: ʻE ʻEiki, te u fakafetaʻi kiate koe; neongo naʻá ke houhau kiate au kā kuo lolou atu ʻa ho houhaú, pea kuo fakafiemālieʻi au.\n\n2 Vakai, ko e ʻOtuá ʻa hoku fakamoʻuí; te u falala, kae ʻikai manavahē; he ko e ʻEiki ko Sihová ʻa hoku mālohí ia mo ʻeku hivá; kuó ne hoko foki ko hoku fakamoʻuí.\n\n3 Ko ia, te mou ʻutu fiefia ʻa e vai mei he ngaahi vai ʻo e fakamoʻuí.\n\n4 Pea ʻi he ʻaho ko iá te mou pehē: Fakafetaʻi ki he ʻEikí, ui ki hono huafá, tala ʻa ʻene ngaahi ngāué ʻi he lotolotonga ʻo e kakaí, pea fakahā ʻa e lāngilangi ʻo hono huafá.\n\n5 Hiva ki he ʻEikí; he kuó ne fai ha ngaahi meʻa lelei lahi; he kuo ʻiloʻi ia ʻi he māmaní kotoa.\n\n6 Kalanga pea mavava, ʻa kimoutolu ʻa e kakai ʻoku nofo ʻi Saioné; he ʻoku māfimafi ʻa e Tokotaha Māʻoniʻoni ʻo ʻIsileli ʻa ia ʻoku ʻi homou lotolotongá.\n\n", "2-ne 23": "[center][font_size=26]Vahe 23[/font_size][/center]\n\n[i]ʻOku hoko hono fakaʻauha ʻo Pāpiloné ko e fakataipe ʻo e fakaʻauha ʻe hoko ʻi he Hāʻele ʻAnga Ua Maí—Ko ha ʻaho ia ʻo e houhau mo e sāuni—ʻE tō ʻa Pāpilone (ko e māmaní) ʻo taʻengata—Fakafehoanaki mo e ʻĪsaia vahe 13. Taʻu 559–545 K.M. nai.[/i]\n\n1 Ko e kavenga ʻa Pāpiloné, ʻa ia naʻe mamata ki ai ʻa ʻĪsaia ko e foha ʻo ʻĀmosí.\n\n2 Mou fusi hake ha fuka ʻi he funga ʻo ha moʻunga māʻolunga, hiki hake ʻa e leʻó ʻo kalanga kiate kinautolu, taʻalo kiate kinautolu, koeʻuhi ke nau hū ʻi he ngaahi matapā ʻo e ngaahi houʻeikí.\n\n3 Kuó u fekauʻi ʻa hoku kakai kuo fakamāʻoniʻoniʻí, kuó u ui foki ʻa ʻeku kau mālohí, he ko ʻeku ʻitá ʻoku ʻikai kiate kinautolu ʻoku fiefia ʻi heʻeku pule kiate kinautolú.\n\n4 Ko e longoaʻa ʻo e fuʻu tokolahi ʻi he ngaahi moʻungá ʻoku hangē ko e longoaʻa ʻa ha kakai tokolahí, ko ha longoaʻa fakamoveuveu ʻo e ngaahi puleʻanga ʻo e ngaahi kakai kuo tānaki fakataha, kuo tānaki fakataha, ʻe he ʻEiki ʻo e Ngaahi Kau Taú ʻa e ngaahi kau tau ʻo e taú.\n\n5 ʻOku nau haʻu mei ha fonua mamaʻo, mei he ngataʻanga ʻo e langí, ʻio, ʻa e ʻEikí, mo e ngaahi mahafu ʻo hono houhaú, ke fakaʻauha ʻa e fonuá hono kotoa.\n\n6 Ngala ʻa kimoutolu, he ʻoku ofi ʻa e ʻaho ʻo e ʻEikí; ʻe hoko mai ia ʻo hangē ha fakaʻauha mei he Māfimafí.\n\n7 Ko ia ʻe vaivai ai ʻa e nima kotoa pē, pea ʻe vaivai ʻa e loto ʻo e tangata kotoa pē.\n\n8 Pea te nau manavahē; ʻe puke ʻa kinautolu ʻe he ngaahi langá mo e ngaahi mamahí; te nau feofoʻaki ʻiate kinautolu; ʻe tatau ʻa honau matá mo e ngaahi ulo ʻo e afi.\n\n9 Vakai, ʻoku haʻu ʻa e ʻaho ʻo e ʻEikí, ʻoku anga taʻeʻofa ʻi he tuputāmaki pea mo e houhau lahi, ke fakaʻauha ʻa e fonuá; pea te ne fakaʻauha ʻa e kau fai angahala ʻoku ʻi aí.\n\n10 He ko e ngaahi fetuʻu ʻo e langí mo e ngaahi pupunga fetuʻu ʻi aí ʻe ʻikai te nau tuku mai ʻa honau māmá; ʻe fakapoʻuli ʻa e laʻaá ʻi hono halá, pea ʻe ʻikai fakaulo atu ʻe he māhiná ʻa hono māmá.\n\n11 Pea te u tauteaʻi ʻa māmani koeʻuhi ko e koví, pea mo e kau fai angahalá koeʻuhi ko ʻenau hiá; te u fakangata ʻa e fie ʻeiki ʻo e kau pōlepolé, pea te u tuku ki lalo ʻa e angahiki ʻo e kakai fakamanavaheé.\n\n12 Te u ngaohi ʻa e tangatá ke mahuʻinga hake ʻi he koula lelei; ʻio, ʻe mahuʻinga hake ha tangata ʻi he koula ʻo ʻŌfeli.\n\n13 Ko ia, te u luluʻi ʻa e ngaahi langí, pea ʻe hiki ʻa māmani mei hono potú, ʻi he houhau ʻo e ʻEiki ʻo e Ngaahi Kau Taú, pea ʻi he ʻaho ʻo hono houhau kakahá.\n\n14 Pea ʻe hoko ia ʻo tatau mo e ʻanitelope ʻoku tuli, pea hangē ha sipi ʻa ia ʻoku ʻikai maʻu ʻe ha tangata; pea ko kinautolu ʻe tafoki ʻa e tangata taki taha ki hono kakaí, pea hola taki taha ki hono fonua ʻoʻoná.\n\n15 Ko kinautolu kotoa pē ʻoku pōlepolé ʻe hokaʻi ke ʻasi ʻaki ʻa e heletā; ʻio, pea ko kinautolu kotoa pē ʻoku kau mo e kau fai angahalá ʻe tō ʻi he heletā.\n\n16 Ko ʻenau fānaú, ʻe laiki foki ʻi honau ʻaó; ʻe vete ʻa honau ngaahi falé, pea ʻe tohotohoʻi ʻa honau ngaahi uaifí.\n\n17 Vakai, te u fakaʻitaʻi ʻa e kau Mītiá kiate kinautolu, ʻa ia ʻe ʻikai te nau tokanga ki he silivá mo e koulá, pea ʻe ʻikai foki te nau fiefia ai.\n\n18 ʻE hanga ʻe heʻenau ngaahi kaufaná ʻo laiki foki ʻa e kau talavoú; pea ʻe ʻikai te nau maʻu ha momoʻi ʻofa ki he fua ʻo e mānavá; ʻe ʻikai fakamoʻui ʻe honau matá ʻa e fānaú.\n\n19 Pea ko Pāpilone, ko e nāunauʻia taha ʻi he ngaahi puleʻangá, ko e kolo fakaʻofoʻofa ne hoko ko e pōlepoleʻanga ʻo e kau Kalitiá, ʻe hangē ia ko e hanga ʻe he ʻOtuá ʻo fakaʻauha ʻa e kolo ko Sōtoma mo Komolá.\n\n20 ʻE ʻikai toe nofoʻi ia, pea ʻe ʻikai ke nofoʻia ia mei he toʻu tangata ki he toʻu tangata; pea ʻe ʻikai fokotuʻu ʻe he tangata ʻAlepeá ha fale fehikitaki ʻi ai; pea ʻe ʻikai mālōlō ai ʻa e kau tauhi-sipí mo ʻenau tākanga sipí.\n\n21 Ka ʻe tākoto ʻi ai ʻa e fanga manu kaivao ʻo e feituʻu maomaonganoá; pea ʻe fonu ʻa honau ngaahi falé ʻi he fanga manu ʻoku tangi pea ʻe nofo ai ʻa e fanga lulú, pea ʻe meʻe ai ʻa e fanga sataiá.\n\n22 Pea ʻe tangi ʻa e fanga manu kaivao ʻo e ngaahi ʻotu motú ʻi honau ngaahi fale liʻekiná, pea mo e fanga talākoné ʻi honau ngaahi fale fakatuʻi leleí; pea kuo ofi ke hokosia ʻa hono taimí, pea ʻe ʻikai fakatuotuai ʻa hono ʻahó. Koeʻuhi te u fakaʻauha vave ia; ʻio, koeʻuhi he te u ʻaloʻofa ki hoku kakaí, ka ʻe ʻauha ʻa e kau fai angahalá.\n\n", "2-ne 24": "[center][font_size=26]Vahe 24[/font_size][/center]\n\n[i]ʻE tānaki ʻa ʻIsileli pea fiefia ʻi heʻenau mālōlō ʻi he Nofo-tuʻí—Naʻe kapusi hifo ʻa Lusifā mei he langí koeʻuhi ko ʻene angatuʻú—ʻE ikunaʻi ʻe ʻIsileli ʻa Pāpilone (ko e māmaní)—Fakafehoanaki mo e ʻĪsaia vahe 14. Taʻu 559–545 K.M. nai.[/i]\n\n1 He ʻe ʻaloʻofa ʻa e ʻEikí kia Sēkope, pea te ne toe fili ʻa ʻIsileli, mo fokotuʻu ʻa kinautolu ʻi honau fonua ʻonautolú; pea ʻe fakataha mo kinautolu ʻa e kakai mulí, pea te nau pīkitai ki he fale ʻo Sēkopé.\n\n2 Pea ʻe ʻave ʻa kinautolu ʻe he kakaí pea ʻomi kinautolu ki honau feituʻú; ʻio, mei he ngaahi ngataʻanga ʻo e māmaní; pea te nau foki ki honau ngaahi fonua ʻo e talaʻofá. Pea ʻe maʻu ʻe he fale ʻo ʻIsilelí ʻa kinautolu, pea te nau ngāue ʻi he fonua ʻo e ʻEikí ko e kau tamaioʻeiki mo e kau kaunanga; pea te nau fakapōpulaʻi ʻa kinautolu naʻa nau pōpula ki aí; pea te nau puleʻi ʻa honau kau fakamālohí.\n\n3 Pea ʻe hoko ʻo pehē ʻi he ʻaho ko iá ʻe tuku kiate koe ʻe he ʻEikí ha mālōlō, mei ho mamahí, pea mei hoʻo manavaheé, pea mei he nofo pōpula faingataʻa ʻa ia naʻe fakamālohiʻi koe ke ke ngāue aí.\n\n4 Pea ʻe hoko ʻo pehē ʻi he ʻaho ko ia, te ke lea ʻaki ai ʻa e lea fakatātā ko ʻení ki he tuʻi ʻo Pāpiloné, ʻo pehē: Vakai kuo ngata ʻa e tokotaha fakamālohí, kuo ngata ʻa e kolo koulá!\n\n5 Kuo fesiʻi ʻe he ʻEikí ʻa e tokotoko ʻo e kau fai angahalá, mo e ngaahi tokotoko fakatuʻi ʻo e kau pulé.\n\n6 Ko ia naʻá ne taaʻi ʻa e kakaí ʻi he tuputāmaki ʻaki ʻa e tā taʻetuku, ko ia ʻa ia naʻá ne puleʻi ʻa e ngaahi puleʻangá ʻi he houhaú, kuo fakatangaʻi ia, pea ʻoku ʻikai taʻofi ʻe ha taha.\n\n7 ʻOku mālōlō ʻa māmani kotoa pē, pea fakalongolongo; ʻoku nau kalanga ʻi he hiva fiefia.\n\n8 ʻIo, ʻoku fiefia ʻa e ngaahi ʻakau ko e feá ʻiate koe, mo e ngaahi ʻakau ko e sita foki ʻo Lepanoní, ʻo nau pehē: Talu ʻa ho tuku hifó, kuo ʻikai ke haʻu ha tangata taʻanga ʻo tuʻusi hifo ʻa kimautolu.\n\n9 ʻOku ngāue ʻa heli mei lalo ke fakafetaulaki kiate koe ʻi hoʻo haʻú; ʻokú ne ueʻi hake ʻa e pekia kiate koe, ʻio naʻa mo e kau tuʻu-ki-muʻa ʻo e māmaní; kuó ne fokotuʻu hake mei honau ngaahi taloní ʻa e ngaahi tuʻi kotoa pē ʻo e ngaahi puleʻangá.\n\n10 ʻE lea ʻa kinautolu kotoa pē ʻo pehē kiate koe: ʻOkú ke hoko ʻo vaivai mo koe ʻo hangē ko kimautolú? ʻOkú ke hoko ʻo tatau mo kimautolu?\n\n11 Kuo ʻohifo ʻa ho laukaú ki he faʻitoká; kuo ʻikai ongona ʻa e leʻo ʻo hoʻo ngaahi violá; kuo fofola ʻi lalo ʻiate koe ʻa e ʻuangá, pea ʻufiʻufi koe ʻe he fanga ʻuangá.\n\n12 Hono ʻikai lahi hoʻo tō hifo mei he langí, ʻE Lusifā, ko e foha ʻo e pongipongí! Kuo tuʻusi koe ki lalo ki he kelekelé, ʻa koe naʻá ke fakavaivaiʻi ʻa e ngaahi puleʻangá!\n\n13 He kuó ke pehē ʻi ho lotó: Te u ʻalu hake ki he langí, te u fokotuʻu ke māʻolunga hake ʻa hoku nofoʻanga fakatuʻí ʻi he ngaahi fetuʻu ʻo e ʻOtuá; te u nofo foki ʻi he moʻunga ʻoku fakataha ki aí, ʻi he tokelau mamaʻó.\n\n14 Te u ʻalu hake ʻo māʻolunga ange ʻi he ngaahi ʻaó; te u tatau mo e Fungani Māʻolungá.\n\n15 Kā ʻe ʻohifo koe ki lalo ki heli, ki he ngaahi potu māʻulalo ʻo e luó.\n\n16 Ko kinautolu ʻe mamata kiate koé te nau sio fakamamaʻu kiate koe, pea fakakaukau kiate koe, ʻo pehē: Ko e tangata koā ʻeni ʻa ia naʻá ne ngaohi ke tetetete ʻa e māmaní, ʻa ia naʻe luluʻi ʻa e ngaahi puleʻangá?\n\n17 Peá ne ngaohi ʻa e māmaní ke hangē ko ha feituʻu maomaonganoá, mo fakaʻauha hono ngaahi koló, ʻo ʻikai fakaava ʻa e fale ʻo ʻene kau pōpulá?\n\n18 Ko e ngaahi tuʻi kotoa pē ʻo e ngaahi puleʻangá, ʻio, ʻa kinautolu kotoa pē, ʻoku nau tākoto hifo ʻi he nāunau, ʻa kinautolu kotoa pē taki taha ʻi hono fale ʻoʻoná.\n\n19 Kā kuo lī koe ki tuʻa mei ho fonualoto ʻo hangē ko ha vaʻa fakalielia, pea mo e toenga ʻo kinautolu kuo tāmateʻí, kuo hokaʻi ke ʻasi ʻaki ʻa e heletā, pea kuo ʻalu hifo ki he ngaahi maka ʻo e luó; ʻo hangē ko ha ʻangaʻanga kuo molomoloki ʻi he lalo vaʻé.\n\n20 ʻE ʻikai tanu koe fakataha mo kinautolu, koeʻuhí he kuó ke fakaʻauha ʻa ho fonuá pea tāmateʻi mo ho kakaí; pea ko e hako ʻo e kau faikoví ʻe ʻikai ongoongoa.\n\n21 Teuteuʻi ʻa e fakapō ki heʻene fānaú koeʻuhi ko e ngaahi angahala ʻa ʻenau ngaahi tamaí, koeʻuhi ke ʻoua naʻa nau aʻu ki he taloní, pe maʻu ʻa e fonuá, pe ʻufiʻufi ʻa e funga ʻo e māmaní ʻaki ʻa e ngaahi kolo.\n\n22 Koeʻuhi he te u tuʻu hake kiate kinautolu, ʻoku folofola ʻe he ʻEiki ʻo e Ngaahi Kau Taú, pea motuhi atu mei Pāpilone ʻa e hingoá, mo e toengá, mo e fohá, pea mo e ʻilamutú, ʻoku folofola ʻe he ʻEikí!\n\n23 Te u ngaohi foki ia ko ha tofiʻa ʻo e pītaní, mo e ngaahi tokaʻanga vai; pea te u tafi ia ʻaki ʻa e meʻa tafi ʻo e fakaʻauhá, ʻoku folofola ʻe he ʻEiki ʻo e Ngaahi Kau Taú.\n\n24 Kuo fuakava ʻe he ʻEiki ʻo e Ngaahi Kau Taú, ʻo pehē: Ko e moʻoni ʻe hoko ʻo tatau mo ʻeku fakakaukaú; pea hangē ko hoku lotó, ʻe pehē ia—\n\n25 Te u ʻomi ʻa e tangata ʻAsiliá ki hoku fonuá, pea molomoloki hifo ia ʻi hoku ngaahi moʻunga; pea ʻe toki mahuʻi meiate kinautolu ʻa ʻene haʻamongá, pea toʻo atu mo ʻene kavengá mei honau umá.\n\n26 Ko meʻa ʻeni kuó u loto ke fai ki he māmaní kotoa; pea ko e nima ʻeni kuo mafao atu ki he ngaahi puleʻanga kotoa pē.\n\n27 He kuo finangalo ʻa e ʻEiki ʻo e Ngaahi Kau Taú, pea ko hai te ne fakataʻeʻaongaʻi hono finangaló? Pea kuo mafao atu ʻa hono toʻukupú, pea ko hai te ne taʻofi ia?\n\n28 ʻI he taʻu naʻe pekia ai ʻa e tuʻi ko ʻĀhasi naʻe fakahā ai ʻa e tala mamafa ko ʻení.\n\n29 ʻOua naʻá ke fiefia, ʻa kimoutolu, Pālesitina kotoa, koeʻuhi kuo fesiʻi ʻa e meʻa tā ʻo ia naʻá ne taaʻi koé; koeʻuhi ʻe tupu hake mei he tefito ʻo e ngatá ha ngata kona, pea ko hono hakó ko ha ngata vela ʻoku puna.\n\n30 Pea ʻe kai ʻa e ʻuluaki fānau ʻo e kau masivá, pea ʻe tokoto taʻe-tuʻutāmaki ʻa e kakai faingataʻaʻiá; pea te u tāmateʻi ʻa ho aká ʻaki ʻa e honge, pea te ne tāmateʻi ʻa e toenga ʻo ho kakaí.\n\n31 Ngala, ʻE matapā; tangi, ʻe kolo; ʻa koe Pālesitina kotoa, kuo veteki koe; koeʻuhi he ʻe haʻu mei he tokelaú ha ʻahu, pea ʻe ʻikai tuʻu toko taha pē ha taha ʻi hono taimi kuo kotofá.\n\n32 Ko e hā leva ha tali ʻa e kau talafekau mei he ngaahi puleʻangá? Kuo fokotuʻu ʻe he ʻEikí ʻa Saione, pea ʻe falala ki ai ʻa e kau masiva ʻo hono kakaí.\n\n", "2-ne 25": "[center][font_size=26]Vahe 25[/font_size][/center]\n\n[i]ʻOku fiefia ʻa Nīfai ʻi he lea mahinongofuá—ʻE mahino ʻa e ngaahi kikite ʻa ʻĪsaiá ʻi he ngaahi ʻaho fakaʻosí—ʻE foki ʻa e kau Siú mei Pāpilone, pea te nau kalusefai ʻa e Mīsaiá, pea ʻe fakamovetevetea mo tauteaʻi ʻa kinautolu—ʻE toe fakafoki ʻa kinautolu ʻi heʻenau tui ki he Mīsaiá—Te ne ʻuluaki hāʻele mai ʻi he taʻu ʻe onongeau hili ʻa e ʻalu atu ʻa Līhai mei Selūsalemá—ʻOku tauhi ʻe he kau Nīfaí ʻa e fono ʻa Mōsesé pea nau tui kia Kalaisi, ʻa ia ko e Tokotaha Māʻoniʻoni ʻo ʻIsilelí. Taʻu 559–545 K.M. nai.[/i]\n\n1 Ko ʻeni ko au, Nīfai, ʻoku ou fakamatala ʻo kau ki he ngaahi folofola ʻa ia kuó u tohí, ʻa ia kuo lea ʻaki ʻi he ngutu ʻo ʻĪsaiá. He vakai, naʻe lea ʻaki ʻe ʻĪsaia ha ngaahi meʻa lahi ʻa ia naʻe faingataʻa ke mahino ki he tokolahi ʻo hoku kakaí, koeʻuhí he naʻe ʻikai te nau ʻilo ki he anga ʻo e kikite ʻi he kau Siú.\n\n2 He ko au, Nīfai, kuo ʻikai te u akoʻi kiate kinautolu ha ngaahi meʻa lahi ʻo kau ki he anga ʻo e kau Siú; he ko ʻenau ngaahi ngāué ko e ngaahi ngāue ia ʻo e fakapoʻulí, pea ko ʻenau ngaahi ngāué ko e ngaahi ngāue fakalielia.\n\n3 Ko ia, ʻoku ou tohi ki hoku kakaí, ʻa kinautolu kotoa pē te nau maʻu ʻamui ʻa e ngaahi meʻá ni ʻa ia ʻoku ou tohí, koeʻuhi ke nau ʻilo ʻa e ngaahi tautea ʻa e ʻOtuá, ʻa ia ʻe hoko ki he ngaahi puleʻanga kotoa pē, ʻo fakatatau ki he folofola kuó ne folofolaʻakí.\n\n4 Ko ia, tokanga mai, ʻe hoku kakai, ʻa ia ʻoku ʻo e fale ʻo ʻIsilelí, pea fakafanongo ki heʻeku ngaahi leá; neongo ʻoku taʻemahino kiate kimoutolu ʻa e ngaahi lea ʻa ʻĪsaiá, ka ʻoku mahinongofua ia kiate kinautolu kotoa pē ʻoku fonu ʻi he laumālie ʻo e kikité. Ka ʻoku ou fai kiate kimoutolu ha kikite, ʻo fakatatau ki he laumālie ʻa ia ʻoku ʻiate aú; ko ia te u kikite ʻo fakatatau mo e mahinongofua ʻa ia kuo ʻiate au talu mei he taimi naʻá ku haʻu ai mei Selūsalema mo ʻeku tamaí; he vakai, ʻoku fiefia ʻa hoku lotó ʻi he lea mahinongofua ki hoku kakaí, koeʻuhi ke nau ako ai.\n\n5 ʻIo, pea ʻoku fiefia ʻa hoku laumālié ʻi he ngaahi lea ʻa ʻĪsaiá, he naʻá ku haʻu mei Selūsalema, pea kuo mamata ʻa hoku ongo matá ki he ngaahi meʻa ʻa e kau Siú, pea ʻoku ou ʻilo ʻoku mahino ki he kau Siú ʻa e ngaahi lea ʻa e kau palōfitá, pea ʻoku ʻikai mo ha kakai kehe ʻoku mahino kiate kinautolu ʻa e ngaahi meʻa ʻa ia naʻe lea ʻaki ki he kau Siú, ki heʻeku fānaú, ʻo hangē pē ko kinautolú, kae ʻoua kuo akonekina ʻa kinautolu ʻi he anga ʻo e ngaahi meʻa ʻa e kau Siú.\n\n6 Kae vakai, ko au, Nīfai, kuo ʻikai te u akoʻi ʻa ʻeku fānaú ʻi he anga ʻo e meʻa ʻa e kau Siú; kae vakai, ko au, naʻá ku nofo ʻi Selūsalema, ko ia ʻoku ou ʻilo ai ki he ngaahi potu takatakai ki aí; pea kuó u lea ki heʻeku fānaú ʻo kau ki he ngaahi tautea ʻa e ʻOtuá, ʻa ia kuo tō ki he kau Siú, ʻo hangē ko e ngaahi meʻa kotoa pē kuo lea ʻaki ʻe ʻĪsaiá, pea ʻoku ʻikai te u tohi ia.\n\n7 Kae vakai, ʻoku ou hoko atu ke fai ʻa ʻeku kikite ʻaʻaku, ʻo fakatatau ki heʻeku lea mahinongofuá; ʻa ia ʻoku ou ʻilo ʻoku ʻikai lava ke hala ai ha tangata; ka neongo iá, ʻi he ngaahi ʻaho ʻa ia ʻe fakahoko ai ʻa e ngaahi kikite ʻa ʻĪsaiá, ʻe ʻiloʻi fakapapau ai ʻe he kakaí, ʻi he ngaahi taimi ʻe fakahoko ai iá.\n\n8 Ko ia, ʻoku mahuʻinga ia ki he fānau ʻa e tangatá, pea ko ia ʻoku mahalo ʻoku ʻikai ʻaonga iá, ʻoku kau tonu kiate kinautolu ʻa ʻeku leá, pea ʻe fai ʻa e ngaahi leá pē ki hoku kakai ʻoʻokú; he ʻoku ou ʻilo ʻe ʻaonga lahi ia kiate kinautolu ʻi he ngaahi ʻaho fakaʻosí; he ʻe mahino kiate kinautolu ʻi he ʻaho ko iá; ko ia, kuó u tohi ai ia ke ʻaonga kiate kinautolu.\n\n9 Pea hangē ko hono fakaʻauha ʻa e toʻu tangata ʻe taha ʻi he kau Siú ko e tupu mei he angahalá, kuo pehē pē ʻa honau fakaʻauha mei he toʻu tangata ki he toʻu tangata ʻo fakatatau mo ʻenau ngaahi fai hiá; pea kuo teʻeki ai fakaʻauha ha niʻihi ʻiate kinautolu kā ʻi he tomuʻa fakahā ia kiate kinautolu ʻe he kau palōfita ʻa e ʻEikí.\n\n10 Ko ia, kuo fakahā kiate kinautolu ʻo kau ki he fakaʻauha ʻa ia ʻe hoko kiate kinautolú, ʻo ka hili pē ʻa e ʻalu ʻa ʻeku tamaí mei Selūsalemá; ka neongo iá, naʻa nau fakafefeka honau lotó; pea kuo fakaʻauha ʻa kinautolu ʻo hangē ko ʻeku kikité, tuku kehe pē ʻa kinautolu kuo ʻave pōpula ki Pāpiloné.\n\n11 Pea ko ʻeni, ʻoku ou lea ʻaki ʻeni koeʻuhi ko e laumālie ʻa ia ʻoku ʻiate aú. Pea neongo kuo ʻave ʻa kinautolu kā te nau toe foki mai, ʻo maʻu ʻa e fonua ko Selūsalemá; ko ia, ʻe toe fakafoki ʻa kinautolu ki he fonua ʻo honau tofiʻá.\n\n12 Kae, vakai, ʻe ʻiate kinautolu ʻa e ngaahi tau, mo e ngaahi ongoongo ʻo e ngaahi tau; pea ʻo ka hokosia ʻa e ʻaho ʻa ia ʻe fakahā ai ʻe he ʻAlo pē Taha naʻe Fakatupu ʻo e Tamaí, ʻio, ʻa ia ko e Tamai ʻo e langí pea mo e māmaní, pea fakahā ia kiate kinautolu ʻi he kakanó, vakai, te nau liʻaki ia, ko e tupu mei heʻenau ngaahi angahalá, mo e fefeka ʻo honau lotó, pea mo e kekeva ʻo honau kiá.\n\n13 Vakai, te nau kalusefai ia; pea hili hono telio ia ʻi ha fonualoto ʻi ha ʻaho ʻe tolu, te ne toe tuʻu mei he pekiá, mo e fakamoʻui ʻi hono kapakaú; pea ko kinautolu kotoa pē ʻe tui ki hono huafá ʻe fakamoʻui ʻi he puleʻanga ʻo e ʻOtuá. Ko ia, ʻoku fiefia ʻa hoku laumālié ke kikite ʻo kau kiate ia, he kuó u mamata ki hono ʻahó, pea ʻoku fakalāngilangiʻi ʻe hoku lotó ʻa hono huafa māʻoniʻoní.\n\n14 Pea vakai ʻe hoko ʻo pehē ʻo ka hili ʻa e toe tuʻu ʻa e Mīsaiá mei he pekiá, mo ʻene fakahā ia ʻe ia ki hono kakaí, ʻa kinautolu kotoa pē ʻe tui ki hono huafá, vakai, ʻe toe fakaʻauha ʻa Selūsalema; he ko e malaʻia kiate kinautolu ʻoku tauʻi ʻa e ʻOtuá pea mo e kakai ʻo hono siasí.\n\n15 Ko ia, ʻe fakamovetevete ʻa e kau Siú ʻi he ngaahi puleʻanga kotoa pē; ʻio, pea ʻe fakaʻauha foki mo Pāpilone; ko ia, ʻe fakamovetevete ʻa e kau Siú ʻe ha ngaahi puleʻanga kehe.\n\n16 Pea hili honau fakamoveteveté, pea mo e tauteaʻi ʻa kinautolu ʻe he ʻEiki ko e ʻOtuá ʻaki ʻa e ngaahi puleʻanga kehe ʻi he ngaahi toʻu tangata lahi, ʻio, ʻo fai mai mei he toʻu tangata ki he toʻu tangata kae ʻoua ke fakalotoʻi ʻa kinautolu ke tui kia Kalaisi, ko e ʻAlo ʻo e ʻOtuá, pea ki he fakalelei, ʻa ia ʻoku taʻe-fakangatangata ki he faʻahinga kotoa ʻo e tangatá—pea ʻo ka hokosia ʻa e ʻaho ko ia ʻa ia te nau tui ai kia Kalaisí, pea hū ki he Tamaí ʻi hono huafá, ʻaki ʻa e loto-maʻa mo e ngaahi nima maʻa, ʻo ʻikai toe ʻamanaki ki ha Mīsaia kehé, pehē ʻe hokosia ʻi he taimi ko iá, ʻa e ʻaho ʻa ia kuo pau ke ʻaonga ke nau tui ai ki he ngaahi meʻá ni.\n\n17 Pea ʻe toe ʻai ʻe he ʻEikí ʻa hono toʻukupú ko hono tuʻo ua ke fakafoki ʻa hono kakaí mei honau tuʻunga mole mo tō ki laló. Ko ia, te ne hanga ʻo fai ha ngāue fakaofo mo fakaʻulia ʻi he fānau ʻa e tangatá.\n\n18 Ko ia, te ne ʻomi ʻa ʻene ngaahi folofolá kiate kinautolu, ʻa ia ko e ngaahi folofola ʻe fakamāuʻi ʻaki ʻa kinautolu ʻi he ʻaho fakaʻosí, koeʻuhi ʻe foaki ia kiate kinautolu koeʻuhí ke fakalotoʻi ʻa kinautolu ke nau tui ki he Mīsaia moʻoni, ʻa ia naʻa nau liʻaki; ki hono fakalotoʻi ʻo kinautolu ʻoku ʻikai ʻaonga ke nau toe ʻamanaki atu ki ha Mīsaia ʻe hāʻele mai; koeʻuhi ʻe ʻikai haʻu mo ha taha, tuku kehe pē ha Mīsaia loi ʻa ia te ne kākaaʻi ʻa e kakaí; he ʻoku taha pē ʻa e Mīsaia ʻa ia kuo lau ki ai ʻa e kau palōfitá, pea ko e Mīsaia ko iá ʻa ia ʻe liʻaki ʻe he kau Siú.\n\n19 He ʻoku hangē ko e ngaahi lea ʻa e kau palōfitá, ʻe hāʻele mai ʻa e Mīsaiá ʻi he taʻu ʻe onongeau mei he taimi naʻe ʻalu ai ʻa ʻeku tamaí mei Selūsalemá; pea hangē ko e ngaahi lea ʻa e kau palōfitá pea mo e lea ʻa e ʻāngelo ʻa e ʻOtuá, ko hono huafá ko Sīsū Kalaisi, ko e ʻAlo ʻo e ʻOtuá.\n\n20 Pea ko ʻeni, ʻe hoku kāinga, kuó u lea ʻo mahinongofua koeʻuhí ke ʻoua naʻa mou maʻu hala. Pea hangē ʻoku moʻui ʻa e ʻEiki ko e ʻOtua ʻa ia naʻá ne ʻomi ʻa ʻIsileli mei he fonua ko ʻIsipité, ʻo ne tuku kia Mōsese ʻa e mālohi ke ne fakamoʻui ʻa e ngaahi puleʻangá ʻi he hili hono uʻu ʻa kinautolu ʻe he fanga ngata koná, ʻo kapau te nau hanga atu honau matá ki he ngata ʻa ia naʻá ne hiki hake ʻi honau ʻaó, peá ne foaki foki kiate ia ʻa e mālohi ke ne taaʻi ʻa e maká pea haʻu mei ai ʻa e vaí; ʻio, vakai ʻoku ou pehē kiate kimoutolu, koeʻuhi ʻoku moʻoni ʻa e ngaahi meʻá ni, pea hangē ʻoku moʻui ʻa e ʻEiki, ko e ʻOtuá, pehē kuo ʻikai ke tuku mai mo ha toe huafa kehe ʻi he lalo langí, kā ko e Sīsū Kalaisi ko ʻeni, ʻa ia kuó u lau ki ai, ʻa ia ʻe lava ʻo fakamoʻui ai ʻa e tangatá.\n\n21 Ko ia, ko hono ʻuhinga ʻeni kuo talaʻofa ai ʻe he ʻEiki ko e ʻOtuá kiate au ʻe tauhi mo maluʻi ʻa e ngaahi meʻá ni ʻa ia ʻoku ou tohí, pe ʻe tukufakaholo mai ia ʻi hoku hakó, mei he toʻu tangata ki he toʻu tangata, koeʻuhi ke lava ʻo fakahoko ʻa e talaʻofa kia Siosefa, ʻe ʻikai ʻauha ʻa hono hakó lolotonga ʻa e kei tuʻu ʻa māmaní.\n\n22 Ko ia, ʻe ʻalu atu ʻa e ngaahi meʻá ni mei he toʻu tangata ki he toʻu tangata lolotonga ʻa e kei tuʻu ʻa māmaní; pea te nau ʻalu atu ʻo fakatatau ki he finangalo mo e faʻiteliha ʻa e ʻOtuá; pea ko e ngaahi puleʻanga ʻa ia ʻe maʻu iá ʻe fakamāuʻi ʻa kinautolu ʻo fakatatau ki he ngaahi lea ʻa ia kuo tohí.\n\n23 He ʻoku mau ngāue faivelenga ke tohi, ke fakalotoʻi ʻa ʻemau fānaú, mo homau kāingá foki, ke nau tui kia Kalaisi, mo fakalelei ki he ʻOtuá; he ʻoku mau ʻilo ʻoku ʻi he ʻaloʻofá ʻa homau fakamoʻuí, ʻo ka hili ʻemau fai ʻa e meʻa kotoa pē ʻe ala faí.\n\n24 Pea neongo ʻoku mau tui kia Kalaisi, ʻoku mau tauhi ʻa e fono ʻa Mōsesé, pea ʻamanaki atu ʻi he tui moʻoni kia Kalaisi, kae ʻoua ke fakahoko ʻa e fonó.\n\n25 He ko hono ʻuhinga ʻeni naʻe tuku mai ai ʻa e fonó; ko ia kuo hoko ʻo mate ai ʻa e fonó kiate kimautolu, pea ʻoku fakamoʻui ʻa kimautolu ʻia Kalaisi koeʻuhi ko ʻemau tuí; kā ʻoku mau tauhi ʻa e fonó koeʻuhi ko e ngaahi fekaú.\n\n26 Pea ʻoku mau lea ʻia Kalaisi, ʻoku mau fiefia ʻia Kalaisi, ʻoku mau malanga ʻaki ʻa Kalaisi, ʻoku mau kikite ʻia Kalaisi, pea ʻoku mau tohi ʻo fakatatau mo ʻemau ngaahi kikité, ke ʻilo ʻe heʻemau fānaú ki he tupuʻanga ʻa ia te nau lava ke sio ki ai ke maʻu ai ha fakamolemole ʻo ʻenau ngaahi angahalá.\n\n27 Ko ia, ʻoku mau lea ʻo kau ki he fonó koeʻuhí ke ʻilo ʻe heʻemau fānaú ki he mate ʻa e fonó; pea ʻi he ʻilo ki he mate ʻo e fonó te nau lava ʻo ʻamanaki ki he moʻui ko ia ʻoku ʻia Kalaisí, pea ʻiloʻi ʻa e ʻuhinga naʻe tuku mai ai ʻa e fonó. Pea hili hono fakahoko ʻo e fonó ʻia Kalaisí, ʻe ʻikai ʻaonga ke nau fakafefeka honau lotó kiate ia ʻi he taimi ʻoku totonu ke liʻaki ai ʻa e fonó.\n\n28 Pea ko ʻeni vakai, ʻe hoku kakai, ko ha kakai kia-kekeva ʻa kimoutolu; ko ia, kuó u lea ʻo mahinongofua kiate kimoutolu, koeʻuhi ke ʻoua naʻa taʻemahino kiate kimoutolu. Pea ko e ngaahi lea ʻa ia kuó u leaʻakí ʻe tuʻu ia ko ha fakamoʻoni ke talatalaakiʻi ʻa kimoutolu; he ʻoku feʻunga ia ke akoʻi ki ha tangata ʻa e hala totonú; he ko e hala totonú ke tui kia Kalaisi pea ʻikai fakaʻikaiʻi ia; he ʻi hoʻomou fakaʻikaiʻi iá ʻoku mou fakaʻikaiʻi ai mo e kau palōfitá pea mo e fonó.\n\n29 Pea ko ʻeni vakai, ʻoku ou pehē kiate kimoutolu ko e hala totonú ke tui kia Kalaisi, pea ʻikai fakaʻikaiʻi ia; pea ko Kalaisi ʻa e Tokotaha Māʻoniʻoni ʻo ʻIsilelí; ko ia, kuo pau ke mou punou hifo ʻi hono ʻaó, pea hū kiate ia ʻaki ʻa e kotoa ʻo homou mālohí, ʻatamaí, mo e iví, pea mo homou laumālié kotoa; pea kapau te mou fai ʻeni ʻe ʻikai ʻaupito kapusi ki tuʻa ʻa kimoutolu.\n\n30 Pea fakatatau ki hono ʻaonga ke faí, ʻoku totonu ke mou tauhi ʻa e ngaahi ngāue mo e ngaahi ouau ʻa e ʻOtuá kae ʻoua kuo fakahoko ʻa e fono ʻa ia naʻe tuku kia Mōsesé.\n\n", "2-ne 26": "[center][font_size=26]Vahe 26[/font_size][/center]\n\n[i]ʻE ngāue mai ʻa Kalaisi ki he kau Nīfaí—ʻOku tomuʻa mamata ʻa Nīfai ki hono fakaʻauha ʻo hono kakaí—Te nau lea hake mei he efú—ʻE fokotuʻu hake ʻe he kau Senitailé ha ngaahi siasi loi mo e ngaahi kautaha fufū—ʻOku taʻofi ʻe he ʻEikí ʻa e ngāue fakataulaʻeiki kākaá. Taʻu 559–545 K.M. nai.[/i]\n\n1 Pea hili ʻa e toe tuʻu ʻa Kalaisi mei he pekiá te ne fakahā ia ʻe ia kiate kimoutolu, ko ʻeku fānau, mo hoku kāinga ʻofeina; pea ko e ngaahi folofola te ne folofola ʻaki kiate kimoutolú ʻe hoko ia ko e fono ʻa ia te mou fai ki ai.\n\n2 He vakai, ʻoku ou pehē kiate kimoutolu kuó u vakai ʻe ʻosi atu ʻa e ngaahi toʻu tangata lahi, pea ʻe ʻi ai ʻa e ngaahi tau lalahi mo e ngaahi fakakikihi ʻi hoku kakaí.\n\n3 Pea hili ʻa e hāʻele mai ʻa e Mīsaiá ʻe tuku ha ngaahi fakaʻilonga ki hoku kakaí ki hono ʻaloʻí, kae ʻumaʻā mo ʻene pekiá mo e toetuʻú; pea ʻe lahi mo fakamanavahē ʻa e ʻaho ko iá ki he kau fai angahalá, he te nau ʻauha; pea ʻoku tupunga ʻa ʻenau ʻauhá mei heʻenau kapusi ki tuʻa ʻa e kau palōfitá, mo e kau māʻoniʻoní, pea tolomakaʻi ʻa kinautolu, mo tāmateʻi ʻa kinautolu; ko ia ʻe aʻu hake ki he ʻOtuá mei he kelekelé ʻa e tangi ʻa e toto ʻo e kau māʻoniʻoní ʻo talatalaakiʻi ʻa kinautolu.\n\n4 Ko ia, ko kinautolu kotoa pē ʻoku pōlepolé, mo kinautolu ʻoku fai angahalá, ʻoku haʻu ʻa e ʻaho ʻe vela ai ʻo ʻosi ʻa kinautolu, ʻoku folofola ʻe he ʻEiki ʻo e Ngaahi Kau Taú, he te nau tatau mo e veve.\n\n5 Pea ko kinautolu ʻoku tāmateʻi ʻa e kau palōfitá mo e kau māʻoniʻoní, ʻe folo hifo ʻa kinautolu ʻi he ngaahi potu loloto ʻo e kelekelé, ʻoku folofola ʻe he ʻEiki ʻo e Ngaahi Kau Taú; pea ʻe ʻufiʻufi ʻa kinautolu ʻe he ngaahi moʻungá, pea ʻe ʻave ʻa kinautolu ʻi he ngaahi ʻahiohió, pea ʻe holo hifo kiate kinautolu ʻa e ngaahi falé ʻo laiki ʻa kinautolu ke momo-iiki pea momosi ʻa kinautolu ke efu.\n\n6 Pea ʻe tauteaʻi ʻa kinautolu ʻaki ʻa e ngaahi mana, mo e ngaahi tapa ʻa e ʻuhila, mo e ngaahi mofuike, mo e ngaahi faʻahinga fakaʻauha kotoa pē, koeʻuhi ʻe tutu ʻa e afi ʻo e houhau ʻo e ʻEikí kiate kinautolu, pea te nau tatau mo e veve, pea ʻoku haʻu ʻa e ʻaho ʻe vela ai ʻo ʻosi ʻa kinautolu, ʻoku folofola ʻe he ʻEiki ʻo e Ngaahi Kau Taú.\n\n7 ʻOiauē ʻa e mamahi, mo e toʻe ʻa hoku laumālié koeʻuhi ko e mole ʻa e faʻahinga kuo tāmateʻi ʻi hoku kakaí! He ko au, Nīfai, kuó u mamata ki ai, pea ʻoku meimei fakaʻauha ai au ʻi he mamahi ʻi he ʻao ʻo e ʻEikí; ka kuo pau ke u tangi ki hoku ʻOtuá: ʻOku totonu ʻa ho ngaahi halá.\n\n8 Kae vakai, ko e kau māʻoniʻoni ʻa ia ʻoku tokanga ki he ngaahi lea ʻa e kau palōfitá, pea ʻikai fakaʻauha ʻa kinautolu, ka nau sio maʻu pē kia Kalaisi ʻi he tui moʻoni koeʻuhi ko e ngaahi fakaʻilonga kuo fakahaá, neongo ʻa e ngaahi fakatanga kotoa pē—vakai, ko kinautolu ia ʻe ʻikai ke ʻauhá.\n\n9 Ka ko e ʻAlo ʻo e Māʻoniʻoní ʻe hā mai kiate kinautolu; pea te ne fakamoʻui ʻa kinautolu, pea te nau maʻu ʻa e melino ʻiate ia, kae ʻoua kuo ʻosi atu ʻa e toʻu tangata ʻe tolu, pea ʻosi atu mo e tokolahi ʻo e toʻu tangata hono faá ʻi he māʻoniʻoni.\n\n10 Pea ʻo ka ʻosi atu ʻa e ngaahi meʻá ni ʻe hoko vave mai ʻa e fakaʻauha ki hoku kakaí; he neongo ʻa e ngaahi mamahi ʻa hoku laumālié, kā kuó u mamata ki ai; ko ia, ʻoku ou ʻilo ʻe hoko ia; pea te nau fakatau atu ʻa kinautolu koeʻuhi ko ha meʻa noa pē; he ko e totongi ʻo ʻenau loto-hīkisiá mo ʻenau valé te nau utu ʻa e ʻauha; koeʻuhi ko ʻenau tukulolo ki he tēvoló mo ʻenau fili ʻa e ngaahi ngāue ʻo e fakapoʻulí kae ʻikai ko e māmá, ko ia kuo pau te nau ō hifo ai ki heli.\n\n11 Koeʻuhi ʻe ʻikai fāinga maʻu ai pē ʻa e Laumālie ʻo e ʻEikí mo e tangatá. Pea ʻo ka tuku ʻe he Laumālié ʻene feingaʻi ʻa e tangatá ʻe hoko vave mai leva ʻa e fakaʻauhá, pea ʻoku mamahi hoku laumālié ʻi he meʻá ni.\n\n12 Pea hangē ko ʻeku lau ki hono fakalotoʻi ʻo e kau Siú ko Sīsū ʻa e Kalaisi moʻoní, ʻoku ʻaonga foki ke fakalotoʻi mo e Senitailé ko Sīsū ʻa e Kalaisi, ko e ʻOtua Taʻengatá;\n\n13 Pea ʻokú ne fakahā ia ʻe ia kiate kinautolu kotoa pē ʻoku tui kiate iá, ʻi he mālohi ʻo e Laumālie Māʻoniʻoní; ʻio, ki he puleʻanga, mo e faʻahinga, mo e lea, mo e kakai fulipē, ʻo ne fai ʻa e ngaahi mana lalahi, mo e ngaahi fakaʻilonga, mo e ngaahi meʻa fakaofo, ʻi he lotolotonga ʻo e fānau ʻa e tangatá ʻo fakatatau ki heʻenau tuí.\n\n14 Kae vakai, ʻoku ou kikite kiate kimoutolu ʻo kau ki he ngaahi ʻaho fakaʻosí; ʻo kau ki he ngaahi ʻaho ko ia ʻe hanga ai ʻe he ʻEiki ko e ʻOtuá ʻo fakahoko mai ai ʻa e ngaahi meʻá ni ki he fānau ʻa e tangatá.\n\n15 ʻO ka hili ʻa e fakaʻauʻau hifo ʻa hoku hakó mo e hako ʻo hoku ngaahi tokouá ʻi he taʻetuí, pea kuo teʻia ʻa kinautolu ʻe he kau Senitailé; ʻio, ʻi he hili hono ʻākilotoa takatakaiʻi kinautolu ʻe he ʻEiki ko e ʻOtuá, pea hili hono ʻākoloʻi ʻa kinautolu ʻaki ʻa e moʻungá, pea langa mo e ngaahi kolotau ke maluʻi kinautolú; pea hili honau tā hifo ke māʻulalo ʻi he efú, ʻo ʻikai te nau kei moʻuí, kā ʻe tohi pē ʻa e ngaahi lea ʻa e kau māʻoniʻoní, pea ʻe ʻafioʻi ʻa e ngaahi lotu ʻa e kau tui faivelengá, pea ko kinautolu kotoa kuo fakaʻauʻau hifo ʻi he taʻetuí ʻe ʻikai ke fakangaloʻi ia.\n\n16 He ko kinautolu ʻe ʻauhá te nau lea mai kiate kinautolu mei he kelekelé, pea ʻe ongo hake ʻa ʻenau leá mei he loto efú, pea ʻe tatau ʻa honau leʻó mo ha taha ʻoku maʻu ha laumālie ʻuli; koeʻuhi ʻe tuku kiate ia ʻe he ʻEiki ko e ʻOtuá, ʻa e mālohi ke ne fafana ʻo kau kiate kinautolu, ʻo hangē ko e fai ia mei he kelekelé; pea ʻe fafana mai ʻa ʻenau leá mei he efú.\n\n17 He ʻoku folofola pehe ʻe he ʻEiki ko e ʻOtuá: Te nau tohi ʻa e ngaahi meʻa ʻe fai ʻiate kinautolú, pea ʻe tohi mo fakamaʻu ia ʻi ha tohi, pea ʻe ʻikai maʻu ia ʻe kinautolu kuo fakaʻauʻau hifo ʻi he taʻetuí, he ʻoku nau feinga ke fakaʻauha ʻa e ngaahi meʻa ʻa e ʻOtuá.\n\n18 Ko ia, ko e meʻa kiate kinautolu kuo fakaʻauhá naʻe fakaʻauha vave ʻa kinautolu; pea ko e fuʻu tokolahi ʻo honau ngaahi fili fakailifiá te nau hangē ko e kafukafu ʻa ia ʻoku mole atu—ʻio, ʻoku folofola peheni ʻe he ʻEiki ko e ʻOtuá: ʻE hoko ia ʻi he kemo, pea fakafokifā—\n\n19 Pea ʻe hoko ʻo pehē, ko kinautolu kuo fakaʻauʻau hifo ʻi he taʻetuí, ʻe teʻia ʻa kinautolu ʻi he nima ʻo e kau Senitailé.\n\n20 Pea kuo fielahi ʻa e kau Senitailé ʻi he hīkisia honau matá ʻo pehē ʻoku nau lelei ange he kakai kehé, pea kuo nau tūkia, koeʻuhi ko hono lahi ʻo honau maka-tūkiaʻangá, pea kuo nau fokotuʻu ʻa e ngaahi siasi lahi; ka neongo iá ʻoku nau manuki ki he mālohi mo e ngaahi mana ʻa e ʻOtuá, pea nau vikia pē ʻa honau poto ʻonautolú mo ʻenau ʻiló, koeʻuhi pē ke nau maʻu ha totongi, pea fakatupu ha mamahi ʻa e masivá.\n\n21 Pea ʻoku lahi ʻa e ngaahi siasi kuo fokotuʻu ʻa ia ʻoku fakalanga ʻa e femehekaʻakí mo e fekeʻikeʻí mo e tāufehiʻá.\n\n22 Pea kuo ʻi ai foki mo e ngaahi kautaha fufū, ʻio ʻo hangē ko e ngaahi kuonga ʻi muʻá, ʻo tatau mo e ngaahi kautaha fufū ʻa e tēvoló, he ko e tupuʻanga ia ʻo e ngaahi meʻá ni kotoa; ʻio, ko e tupuʻanga ʻo e fakapoó mo e ngaahi ngāue ʻo e fakapoʻulí; ʻio, pea ʻokú ne tataki ʻa kinautolu ʻi honau kiá ʻaki ʻa e filo vavae, kae ʻoua kuó ne haʻihaʻi ʻa kinautolu ʻaki ʻa ʻene ngaahi afo mālohí ke taʻengata.\n\n23 He vakai, ʻe hoku kāinga ʻofeina, ʻoku ou pehē kiate kimoutolu ʻoku ʻikai ngāue ʻa e ʻEiki ko e ʻOtuá ʻi he fakapoʻuli.\n\n24 ʻOku ʻikai te ne fai ha meʻa ʻo kapau ʻe ʻikai ʻaonga ia ki he kakai ʻo e māmaní; he ʻokú ne ʻofa ki he māmaní, ʻio, ʻo aʻu ki heʻene tuku hifo ʻa ʻene moʻui ʻaʻaná koeʻuhi ke ne tohoaki kiate ia ʻa e kakai fulipē. Ko ia, ʻoku ʻikai te ne fekau ki ha tokotaha ke ʻoua te ne maʻu ʻa ʻene fakamoʻuí.\n\n25 Vakai, ʻokú ne tangi koā ki ha taha, ʻo pehē: ʻAlu ʻiate au? Vakai, ʻoku ou pehē kiate kimoutolu, ʻOku ʻikai; ka ʻokú ne folofola: Mou haʻu kiate au, ʻa kimoutolu kotoa pē ʻa e ngaahi ngataʻanga ʻo e māmaní, fakatau mai ʻa e huʻa huhu mo e huʻa hone taʻe-ha-paʻanga pea taʻe-ha-totongi.\n\n26 Vakai, kuó ne fekau koā ki ha niʻihi ke nau ʻalu ki tuʻa mei he ngaahi fale lotú, pe mei he ngaahi fale ʻo e lotú? Vakai, ʻoku ou pehē kiate kimoutolu, Kuo ʻikai.\n\n27 Kuó ne fekau koā ki ha niʻihi ke ʻoua naʻa nau maʻu ʻa ʻene fakamoʻuí? Vakai, ʻoku ou pehē kiate kimoutolu, Kuo ʻikai; ka kuó ne foaki taʻetotongi ia ki he kakai fulipē; pea kuó ne fekau ki hono kakaí ke nau fakalotoʻi ʻa e kakai kotoa pē ke fakatomala.\n\n28 Vakai, kuo fekau koā ʻe he ʻEikí ki ha niʻihi ke ʻoua naʻa nau maʻu mei heʻene angaleleí? Vakai, ʻoku ou pehē kiate kimoutolu, Kuo ʻikai; ka ʻoku maʻu ʻa e faingamālie ʻa e kakai fulipē, ʻo tatau ʻa e tangata taki taha, pea ʻoku ʻikai taʻofi ha taha.\n\n29 ʻOkú ne tuʻutuʻuni ke ʻoua naʻa ʻi ai ha ngāue fakataulaʻeiki kākā, he vakai, ko e ngāue fakataulaʻeikí kākaá ʻa hono malanga ʻaki mo hono fokotuʻu ʻe ha kau tangata ʻa kinautolu ko ha maama ki māmani, koeʻuhi ke nau maʻu ha totongi mo e fakamālō ʻa e māmaní; ka ʻoku ʻikai te nau feinga ki he lelei ʻa Saioné.\n\n30 Vakai, kuo tapui ʻe he ʻEikí ʻa e meʻá ni; ko ia, kuo fai ai ʻe he ʻEiki ko e ʻOtuá ha fekau ke maʻu ʻe he kakai kotoa pē ʻa e manavaʻofá, pea ko e manavaʻofa ko iá ʻa e ʻofá. Pea kapau ʻe ʻikai te nau maʻu ʻa e manavaʻofá, ko e meʻa noa pē ʻa kinautolu. Ko ia, kapau ʻoku nau maʻu ʻa e manavaʻofá ʻe ʻikai te nau tuku ʻa e tangata ngāue ʻi Saioné ke mate.\n\n31 Kā ko e tangata ngāue ʻi Saioné te ne ngāue maʻa Saione; he kapau te nau ngāue koeʻuhi ko e paʻangá te nau malaʻia.\n\n32 Pea ʻikai ia ko ia pē, kā kuo toe fekau ʻe he ʻEiki ko e ʻOtuá ke ʻoua naʻa fakapō ʻe ha tangata; ke ʻoua naʻa nau loi; ke ʻoua naʻa nau kaihaʻa; ke ʻoua naʻa nau takuanoa ʻa e huafa ʻo e ʻEiki ko honau ʻOtuá; ke ʻoua naʻa nau meheka; ke ʻoua naʻa ʻiate kinautolu ʻa e fakafāsifasí; ke ʻoua naʻa nau fakakikihi ʻiate kinautolu; ke ʻoua naʻa nau fai ʻa e ngaahi feʻauakí; pea ke ʻoua naʻa nau fai ha taha ʻo e ngaahi meʻá ni; he ko ia ia ʻoku fai iá, te ne malaʻia.\n\n33 He ʻoku ʻikai ke tupu mei he ʻEikí ha taha ʻo e ngaahi angahalá ni; he ʻokú ne fai ʻa ia ʻoku leleí ʻi he fānau ʻa e tangatá; pea ʻoku ʻikai te ne fai ha meʻa ʻo kapau ʻoku ʻikai mahinongofua ia ki he fānau ʻa e tangatá; pea ʻokú ne fakaafeʻi ʻa kinautolu kotoa pē ke nau haʻu kiate ia ʻo maʻu ʻi heʻene angaleleí; pea ʻoku ʻikai te ne taʻofi ha tokotaha ʻoku haʻu kiate ia, pe ko ha ʻuliʻuli pe hinehina, pe ko ha pōpula pe tauʻatāina, pe ko ha tangata pe fefine; pea ʻokú ne manatuʻi ʻa e kau hītení; pea ʻoku tatau ʻa e kakai fulipē ʻi he ʻao ʻo e ʻOtuá, ʻa e Siú mo e Senitailé fakatouʻosi.\n\n", "2-ne 27": "[center][font_size=26]Vahe 27[/font_size][/center]\n\n[i]ʻE ʻufiʻufi ʻe he fakapoʻulí mo e hē mei he moʻoní ʻa e funga ʻo e māmaní ʻi he ngaahi ʻaho fakaʻosí—ʻE ʻomai ʻa e Tohi ʻa Molomoná—ʻE ʻi ai ha kau fakamoʻoni ʻe toko tolu te nau fakamoʻoni ki he tohí—ʻE pehē ʻe he tangata potó ʻoku ʻikai te ne lava ʻo lau ha tohi kuo fakamaʻu—ʻE fakahoko ʻe he ʻEikí ha ngāue fakaofo mo fakaʻulia—Fakafehoanaki mo e ʻĪsaia vahe 29. Taʻu 559–545 K.M. nai.[/i]\n\n1 Kae vakai, ʻi he ngaahi ʻaho fakaʻosí, pe ʻi he ngaahi ʻaho ʻo e kau Senitailé—ʻio, vakai ko e ngaahi puleʻanga kotoa ʻo e kau Senitailé mo e kau Siú foki, ʻa kinautolu ʻa ia ʻe haʻu ki he funga ʻo e fonua ní pea mo kinautolu foki ʻa ia te nau ʻi ha ngaahi fonua kehé, ʻio, ʻi he funga ʻo e ngaahi fonua kotoa pē ʻo e māmaní, vakai, te nau konā ʻi he angahalá mo e ngaahi faʻahinga anga-fakalielia kotoa pē—\n\n2 Pea ʻo ka hokosia ʻa e ʻaho ko iá, ʻe tauteaʻi ʻa kinautolu ʻe he ʻEiki ʻo e Ngaahi Kau Taú, ʻaki ʻa e mana mo e mofuike pea mo e ʻuʻulu lahi, mo e matangi, mo e afā, pea mo e ulo ʻo e afi fakaʻauhá.\n\n3 Pea ko e ngaahi puleʻanga kotoa pē ʻa ia ʻoku tauʻi ʻa Saione, mo fakamamahiʻi iá, ʻe hangē ko ha misi ʻo ha meʻa hā mai ʻi he pō; ʻio, ʻe hoko kiate kinautolu, ʻo hangē ʻoku hoko ki ha tangata fiekaia ʻa ia ʻoku misi, pea vakai ʻokú ne kai ka ʻokú ne ʻā hake pea ʻoku ʻikai ke mākona ʻa hono laumālié; pe tatau mo e tangata ʻoku fieinua ʻa ia ʻoku misi, pea vakai ʻokú ne inu ka ʻokú ne ʻā hake pea vakai ʻokú ne vaivaia, pea ʻoku ʻikai fiemālie ʻa hono laumālié; ʻio, ʻe pehē pē ʻa e fuʻu tokolahi ʻo e ngaahi puleʻanga kotoa pē ʻa ia ʻoku tauʻi ʻa e Moʻunga ko Saioné.\n\n4 He vakai, ko kimoutolu kotoa pē ʻoku fai angahalá, taʻofi ʻa kimoutolu pea mou fifili, he te mou kaila, mo tangi; ʻio, te mou konā kae ʻikai ʻi he uaine, te mou tāsipa kae ʻikai ʻi he inu mālohi.\n\n5 He vakai, kuo lilingi hifo kiate kimoutolu ʻe he ʻEikí ʻa e laumālie ʻo e mohe maʻu. He vakai, kuo mou kuikui ʻa homou matá, pea kuo mou liʻaki ʻa e kau palōfitá; pea ko homou kau pulé, mo e kau tangata kikité, kuó ne fufuuʻi koeʻuhi ko hoʻomou angahalá.\n\n6 Pea ʻe hoko ʻo pehē ʻe ʻomi ʻe he ʻEiki ko e ʻOtuá kiate kimoutolu ʻa e ngaahi lea ʻo ha tohi, pea ko e ngaahi lea ia ʻanautolu kuo mohé.\n\n7 Pea vakai kuo fakamaʻu ʻa e tohí; pea ʻe ʻi he tohí ha fakahā mei he ʻOtuá, mei he kamataʻanga ʻo māmaní ʻo aʻu ki hono ngataʻangá.\n\n8 Ko ia, koeʻuhi ko e ngaahi meʻa kuo fakamaʻú, ʻe ʻikai fakahā ʻa e ngaahi meʻa kuo fakamaʻú ʻi he ʻaho ʻo e fai angahala mo e ngaahi anga-fakalielia ʻa e kakaí. Ko ia ʻe taʻofi meiate kinautolu ʻa e tohí.\n\n9 Ka ʻe ʻoange ʻa e tohí ki ha tangata, pea te ne ʻave ʻa e ngaahi lea ʻo e tohí, ʻa ia ko e ngaahi lea ʻanautolu kuo mohe ʻi he efú, pea te ne ʻoange ʻa e ngaahi lea ko iá ki ha tokotaha kehe;\n\n10 Kā ko e ngaahi lea kuo fakamaʻú ʻe ʻikai te ne fakahā ia, pea ʻe ʻikai te ne fakahā foki ʻa e tohí. Koeʻuhi ʻe fakamaʻu ʻa e tohí ʻi he māfimafi ʻo e ʻOtuá, pea ko e fakahā naʻe fakamaʻú ʻe tauhi ia ʻi he tohí ʻo aʻu ki he taimi ʻoku finangalo ki ai ʻa e ʻEikí, koeʻuhi ke fakahā mai ai ia; he vakai, ʻoku fakahā ai ʻa e ngaahi meʻa kotoa pē talu mei hono ʻai ʻa e tuʻunga ʻo e māmaní ʻo aʻu ki hono ngataʻangá.\n\n11 Pea ʻoku haʻu ʻa e ʻaho ʻe lau ʻa e ngaahi lea ʻo e tohi kuo fakamaʻú mei he tumuʻaki ʻo e ngaahi falé; pea ʻe lau ia ʻi he mālohi ʻo Kalaisí; pea ʻe fakahā ʻa e ngaahi meʻa kotoa pē ki he fānau ʻa e tangatá, ʻa e ngaahi meʻa kotoa pē ʻa ia kuo hoko ʻi he fānau ʻa e tangatá, pea mo e ngaahi meʻa ʻe hoko ʻo aʻu ki he ngataʻanga ʻo e māmaní.\n\n12 Ko ia, ʻi he ʻaho ko iá ʻo ka ʻoange ai ʻa e tohí ki he tangata ʻa ia kuó u lau ki aí, ʻe fufuuʻi ʻa e tohí mei he mata ʻo e māmaní, koeʻuhi ke ʻoua naʻa mamata ki ai ʻa e mata ʻo ha tokotaha tuku kehe pē ʻo ka mamata ki ai ha kau fakamoʻoni ʻe toko tolu, ʻi he māfimafi ʻo e ʻOtuá, tuku kehe ia naʻe ʻoange ki ai ʻa e tohí; pea te nau fakamoʻoni ki hono moʻoni ʻo e tohí pea mo e ngaahi meʻa ʻoku ʻi aí.\n\n13 Pea ʻe ʻikai mamata ki ai mo ha tokotaha kehe, kā ko ha tokosiʻi pē ʻo fakatatau mo e finangalo ʻo e ʻOtuá, ke fakamoʻoniʻi ki he fānau ʻa e tangatá ʻa ʻene folofolá; he kuo folofola ʻe he ʻEiki ko e ʻOtuá ʻe lea ʻa e ngaahi lea ʻa e kau tui faivelengá ʻo hangē ko ha lea mai ia mei he pekiá.\n\n14 Ko ia, ʻe fai leva ʻe he ʻEiki ko e ʻOtuá ke ʻomai ʻa e ngaahi lea ʻo e tohí; pea ʻi he ngutu ʻo e kau fakamoʻoni tokolahi ʻo fakatatau mo ia ʻokú ne ʻafioʻi ʻoku leleí te ne fakamoʻoniʻi ʻa ʻene folofolá; pea ʻe malaʻia ia ʻoku liʻaki ʻa e folofola ʻa e ʻOtuá!\n\n15 Kae vakai, ʻe hoko ʻo pehē ʻe folofola ʻa e ʻEiki ko e ʻOtuá kiate ia te ne ʻoange ki ai ʻa e tohí: ʻAve ʻa e ngaahi leá ni ʻa ia kuo ʻikai fakamaʻú pea ʻoange ia ki ha tokotaha kehe, koeʻuhí ke ne fakahā ia ki ha tangata poto, ʻo pehē: ʻOku ou kole ke ke lau ʻeni. Pea ʻe pehē ʻe he tangata potó: ʻOmi ki heni ʻa e tohí, pea te u lau ia.\n\n16 Pea ko ʻeni, koeʻuhi ko e holi ki he fakamālō ʻa e māmaní pea ke maʻu ha totongí te nau lea ʻaki ʻeni, kae ʻikai koeʻuhi ko e nāunau ʻo e ʻOtuá.\n\n17 Pea ʻe pehē ʻe he tangatá. ʻOku ʻikai te u lava ʻo ʻomi ʻa e tohí, he kuo fakamaʻu ia.\n\n18 ʻE toki pehē ʻe he tangata potó: ʻOku ʻikai te u lava ʻo lau ia.\n\n19 Ko ia ʻe hoko ʻo pehē, ʻe toe ʻoange ʻe he ʻEiki ko e ʻOtuá ʻa e tohí mo hono ngaahi leá kiate ia ʻoku ʻikai ke poto; pea ʻe pehē ʻe he tangata ʻoku ʻikai potó: ʻOku ʻikai te u poto.\n\n20 ʻE toki folofola kiate ia ʻa e ʻEiki ko e ʻOtuá: ʻE ʻikai lau ia ʻe he kau potó, he kuo nau liʻaki ia, pea ʻoku ou mafai ke fai ʻa ʻeku ngāue pē ʻaʻakú; ko ia ke ke lau ʻa e ngaahi lea ʻa ia te u foaki kiate koé.\n\n21 ʻOua naʻa ala ki he ngaahi meʻa ʻa ia kuo fakamaʻú, he te u fakahā mai ia ʻi he taimi ʻoku ou loto ki aí; he te u fakahā ki he fānau ʻa e tangatá ʻoku ou mafai ke fai ʻa ʻeku ngāue pē ʻaʻakú.\n\n22 Ko ia, ʻo ka ʻosi ʻa hoʻo lau ʻa e ngaahi lea ʻa ia kuó u fekau kiate koé, mo maʻu ʻa e kau fakamoʻoni ʻa ia kuó u talaʻofa kiate koé, pea te ke toe fakamaʻu leva ʻa e tohí, pea fufuuʻi hake ia kiate au, koeʻuhi ke u lava ʻo fakatolonga ʻa e ngaahi lea kuo ʻikai te ke laú, kae ʻoua ke u pehē ʻoku lelei ʻi hoku poto ʻoʻokú ke fakahā ʻa e ngaahi meʻa kotoa pē ki he fānau ʻa e tangatá.\n\n23 He vakai, ko e ʻOtua au; pea ko e ʻOtua au ʻo e ngaahi mana; pea te u fakahā ki he māmani ʻoku ou tatau ʻi he ʻaneafí, ʻaho nī, pea taʻengatá; pea ʻoku ʻikai te u ngāue ʻi he fānau ʻa e tangatá kae fakatatau pē ki heʻenau tuí.\n\n24 Pea ʻe hoko ʻo pehē foki ʻe folofola ʻa e ʻEikí kiate ia ʻa ia ʻe lau ʻa e ngaahi lea ʻe tuku kiate iá:\n\n25 Ko e meʻa ʻi he ʻunuʻunu mai ʻa e kakaí ni kiate au ʻaki honau ngutú, pea fakaʻapaʻapa kiate au ʻaki honau loungutú, ka ʻoku mamaʻo ʻaupito honau lotó meiate au, pea ko ʻenau manavahē kiate aú ʻoku tupu ia ʻi he ngaahi akonaki ʻa e tangata pē—\n\n26 Ko ia, te u hanga ke fai ha ngāue fakaofo ʻi he kakaí ni, ʻio, ko ha ngāue fakaofo mo fakaʻulia, he ko e poto ʻo ʻenau kau tangata potó mo e kau tangata akonekiná ʻe ʻauha ia, pea ʻe fufuuʻi ʻa e ʻilo ʻa ʻenau kau tangata fakapotopotó.\n\n27 Pea ʻe malaʻia ʻa kinautolu ʻoku feinga lahi ke fufuuʻi ʻa ʻenau akonakí mei he ʻEikí! Pea ʻoku fai ʻi he fakapoʻuli ʻa ʻenau ngaahi ngāué; pea ʻoku nau pehē: Ko hai ʻoku mamata kiate kitautolu? pea ko hai ʻokú ne ʻiloʻi ʻa kitautolu? Pea nau pehē foki: Ko e moʻoni ko hoʻomou fulihi ʻa e ngaahi meʻá ʻe tatau ia mo e ʻumea ʻa e tangata ngaohi ipú. Kae vakai, te u fakahā kiate kinautolu, ʻoku folofola ʻe he ʻEiki ʻo e Ngaahi Kau Taú, ʻoku ou ʻiloʻi ʻa ʻenau ngaahi ngāue kotoa pē. He ʻe lea koā ʻe he meʻa kuo ngaohi ʻo kau kiate ia naʻá ne ngaohi iá, naʻe ʻikai te ne ngaohi au? Pe pehē ʻe he meʻa naʻe langá, ʻoku ʻikai te u ʻilo ki he meʻa naʻá ne faí?\n\n28 Kae vakai, ʻoku folofola ʻe he ʻEiki ʻo e Ngaahi Kau Taú: Te u fakahā ki he fānau ʻa e tangatá ʻoku toetoe siʻi pea ʻe liliu ʻa Lepanoni ke hoko ko ha ngoue fua moʻui; pea ʻe lau ʻa e ngoue fua moʻuí ʻo hangē ha vao ʻakau.\n\n29 Pea ʻi he ʻaho ko iá ʻe fanongo ʻa e tulí ki he ngaahi lea ʻo e tohí, pea ʻe mamata ʻa e mata ʻo e kuí mei he kakapú, pea mei he poʻulí.\n\n30 Pea ko e kakai angamaluú foki ʻe fakatokolahi, pea ko ʻenau fiefiá ʻe ʻi he ʻEikí, pea ko e kau masiva ʻi he kakaí ʻe fiefia ʻi he Tokotaha Māʻoniʻoni ʻo ʻIsilelí.\n\n31 He hangē ʻoku moʻui ʻa e ʻEikí ʻe pehē ʻenau sio ki hono tuku hifo ʻo e tokotaha fakamanavaheé ko ha meʻa noa pē, pea ʻoku fakaʻauha ʻa e kakai ʻoku manuki ki he ngaahi meʻa ʻa e ʻOtuá, pea ko kinautolu kotoa pē ʻoku lama ke angahalá ʻoku motuhi atu ʻa kinautolu;\n\n32 Pea ko kinautolu ʻoku fakahalaiaʻi ha tangata koeʻuhi ko ha kupuʻi lea, pea tau ha tauhele kiate ia ʻoku valoki ʻi he matapaá, mo fakasītuʻaʻi ʻa e angatonú, ʻo lau ko ha meʻa noa pē.\n\n33 Ko ia, ʻoku folofola peheni ʻe he ʻEikí, ʻa ia naʻá ne huhuʻi ʻa ʻĒpalahamé, ʻo kau ki he fale ʻo Sēkopé: ʻE ʻikai mā ʻeni ʻa Sēkope, pea ʻikai foki liliu ʻo tea ʻa hono fofongá.\n\n34 Ka ʻo ka ne ka mamata ki heʻene fānaú, ʻa ia ko e ngāue ʻa hoku nimá, ʻi hono lotolotongá, te nau fakatoputapuʻi ʻa hoku hingoá, pea fakatoputapuʻi ʻa e Tokotaha Māʻoniʻoni ʻo Sēkopé, pea manavahē ki he ʻOtua ʻo ʻIsilelí.\n\n35 Ko kinautolu foki naʻe fehalaaki ʻi he ngaahi meʻa fakalaumālié te nau maʻu ʻa e ʻiló, pea ko kinautolu naʻe lāungá te nau ako ʻo ʻilo ʻa e tokāteliné.\n\n", "2-ne 28": "[center][font_size=26]Vahe 28[/font_size][/center]\n\n[i]ʻE fokotuʻu ha ngaahi siasi loi ʻi he ngaahi ʻaho fakaʻosí—Te nau akoʻi ʻa e ngaahi tokāteline hala, taʻeʻaonga, mo ngali vale—ʻE lahi ʻa e hē mei he moʻoní ko e tupu mei he kau akonaki loí—ʻE fakatupu ʻe he tēvoló ha ʻita lahi ʻi he loto ʻo e kakaí—Te ne akoʻi ʻa e ngaahi faʻahinga kotoa pē ʻo e ngaahi tokāteline halá. Taʻu 559–545 K.M. nai.[/i]\n\n1 Pea ko ʻeni, vakai, ʻe hoku kāinga, kuó u lea kiate kimoutolu ʻo fakatatau ki he fekau kuo fai kiate au ʻe he Laumālié; ko ia, ʻoku ou ʻiloʻi kuo pau ke hoko ia.\n\n2 Pea ko e ngaahi meʻa ʻa ia ʻe hiki mei he tohí ʻe ʻaonga lahi ia ki he fānau ʻa e tangatá, kae lahi ange ki hotau hakó, ʻa ia ko ha toenga ʻo e fale ʻo ʻIsilelí.\n\n3 He ʻe hoko ʻo pehē ʻi he ʻaho ko iá ko e ngaahi siasi ʻa ia kuo fokotuʻu, kae ʻikai ki he ʻEikí, ʻo ka nau ka fepehēʻaki ʻiate kinautolu: Vakai, ko au, ʻoku ou ʻo e ʻEikí; pea ʻe pehē ʻe he niʻihi kehé: Ko au, ʻoku ou ʻo e ʻEikí; pea ʻe lea pehē ʻe kinautolu kotoa pē kuo nau langa hake ha ngaahi siasi, kae ʻikai ki he ʻEikí—\n\n4 Pea te nau fakakikihi ʻiate kinautolu; pea ʻe fefakakikihiʻaki ʻa honau kau taulaʻeikí, pea te nau akonaki ʻaki ʻa honau potó, ʻo fakaʻikaiʻi ʻa e Laumālie Māʻoniʻoní, ʻa ia ʻokú ne fakaleaʻi ʻa e tangatá.\n\n5 Pea ʻoku nau fakaʻikaiʻi ʻa e māfimafi ʻo e ʻOtuá, ʻa e Tokotaha Māʻoniʻoni ʻo ʻIsilelí; pea ʻoku nau pehē ki he kakaí: Tokanga mai kiate kimautolu, pea mou fanongo ki heʻemau ngaahi akonakí; he vakai ʻoku ʻikai ha ʻOtua he ʻahó ni, he kuo fai ʻe he ʻEikí mo e Huhuʻí ʻa ʻene ngāué, pea kuó ne tuku hono mālohí ki he tangatá;\n\n6 Vakai, mou tokanga ki heʻeku akonakí; pea kapau te nau pehē kuo fai ha mana ʻe he toʻukupu ʻo e ʻEikí, ʻoua naʻa tui ki ai; he ko e ʻaho ní ʻoku ʻikai ko ha ʻOtua ia ʻo e ngaahi mana; he kuó ne fai ʻa ʻene ngāué.\n\n7 ʻIo, pea ʻe ʻi ai ʻa e tokolahi te nau pehē: Tau kai mo inu mo fiefia, he te tau mate ʻapongipongi; pea te tau lelei pē kitautolu.\n\n8 Pea ʻe ʻi ai foki mo e tokolahi ʻa ia ʻe pehē: Kai, mo inu, mo fiefia; ka neongo iá, manavahē ki he ʻOtuá—te ne fakatonuhiaʻi pē ʻa e fai ʻo e kiʻi angahala siʻí; ʻio, fai ha kiʻi loi, tauheleʻi ha tokotaha koeʻuhi ko ʻene ngaahi leá, keli ha luo ki ho kaungāʻapí; he ʻoku ʻikai ha kovi ʻi he meʻá ni; pea fai ʻa e ngaahi meʻá ni kotoa pē, he te tau mate ʻapongipongi; pea kapau te tau halaia, ʻe taaʻi ʻa kitautolu ʻe he ʻOtuá ʻaki ha ngaahi tā siʻisiʻi, pea ka hili iá ʻe fakamoʻui ʻa kitautolu ʻi he puleʻanga ʻo e ʻOtuá.\n\n9 ʻIo, pea ʻe ʻi ai ʻa e tokolahi ʻe pehē, ʻenau akoʻi ʻa e ngaahi tokāteline hala mo taʻeʻaonga mo valé, pea nau fakafuofuolahi ʻi honau lotó, pea ʻahiʻahi lahi ke fūfūnaki ʻa ʻenau ngaahi akonakí mei he ʻEikí; pea ʻoku fai ʻi he fakapoʻulí ʻa ʻenau ngaahi ngāué.\n\n10 Pea ko e toto ʻo e kau māʻoniʻoní ʻe tangi mei he kelekelé ʻo talatalaakiʻi ʻa kinautolu.\n\n11 ʻIo, kuo nau hē kotoa pē mei he halá; kuo nau hoko ʻo kovi.\n\n12 Pea ko e tupu ʻi he loto-hīkisia, pea koeʻuhi ko e kau akonaki loi mo e ngaahi tokāteline halá, kuo fakakoviʻi ʻa honau ngaahi siasí, pea kuo fielahi ʻa honau ngaahi siasí; pea ko e tupu ʻi he loto-hīkisiá kuo nau ʻulu-pupula ai.\n\n13 ʻOku nau kaihaʻa mei he kau masivá koeʻuhi ko honau ngaahi fale lotu masaní; ʻoku nau kaihaʻa mei he masivá koeʻuhi ko honau ngaahi kofu leleí; pea ʻoku nau fakatangaʻi ʻa e angamaluú mo e angavaivaí, koeʻuhi ʻoku tupu ʻi heʻenau loto-hīkisiá ʻa ʻenau ʻulu-pupulá.\n\n14 ʻOku nau kia-kekeva mo ʻulu-māʻolunga; ʻio, pea ko e tupu ʻi he loto-hīkisiá mo e fai angahalá mo e ngaahi anga-fakalieliá mo e ngaahi feʻauakí, kuo nau hē ai kotoa tuku kehe pē ha tokosiʻi, ʻa ia ko e kau muimui anga-fakatōkilalo ʻo Kalaisí; kae kehe, ʻoku tākiekina ʻa kinautolu, pea ʻi he ngaahi meʻa lahi ʻoku nau fai hala koeʻuhi ʻoku akoʻi ʻa kinautolu ʻaki ʻa e ngaahi akonaki ʻa e tangatá.\n\n15 ʻOiauē ʻa e kau potó, mo e kau akonekiná, mo e kau maʻu meʻá, ʻa ia ʻoku ʻulu-pupula ʻi he hīkisia ʻa honau lotó, pea mo kinautolu kotoa pē ʻoku malanga ʻaki ʻa e ngaahi tokāteline halá, pea mo kinautolu kotoa pē ʻoku fai ʻa e ngaahi feʻauakí, mo fakakoviʻi ʻa e hāʻeleʻanga totonu ʻo e ʻEikí; malaʻia, malaʻia, malaʻia kiate kinautolu, ʻoku folofola ʻe he ʻEiki ko e ʻOtua Māfimafí, koeʻuhí ʻe kapusi hifo ʻa kinautolu ki heli!\n\n16 Malaʻia kiate kinautolu ʻoku tafoki mei he angatonú ʻo hangē ko ha meʻa taʻeʻaongá, pea nau angatuʻu ki he meʻa ʻoku leleí, ʻo pehē ʻoku taʻeʻaonga ʻia! He ʻe hoko ʻa e ʻaho ʻe tautea fakavavevave ai ʻe he ʻEiki ko e ʻOtuá ʻa e kakai ʻo e māmaní; pea ʻi he ʻaho ko ia ʻe kakato ai ʻa ʻenau angahalá te nau ʻauha.\n\n17 Kae vakai, kapau ʻe fakatomala ʻa e kakai ʻo e māmaní mei heʻenau fai angahalá mo e ngaahi anga-fakalieliá, ʻe ʻikai fakaʻauha ʻa kinautolu, ʻoku folofola ʻe he ʻEiki ʻo e Ngaahi Kau Taú.\n\n18 Kae vakai, ko e fuʻu siasi lahi mo fakalieliá, ʻa ia ko e feʻauaki ʻo e māmani kotoa pē, kuo pau ke tō ia ki he kelekelé, pea kuo pau ke lahi ʻa ʻene toó.\n\n19 He ko e puleʻanga ʻo e tēvoló kuo pau ke ngalulululu, pea ko kinautolu ʻoku kau ki aí ʻoku totonu ke ueʻi hake ʻa kinautolu ke nau fakatomala, pe ʻe puke ʻa kinautolu ʻe he tēvoló ʻaki ʻa ʻene ngaahi sēini taʻengatá, pea ʻe ueʻi hake ʻa kinautolu ke ʻita, ʻo nau ʻauha;\n\n20 He vakai, ʻi he ʻaho ko iá te ne tekelili ʻi he loto ʻo e fānau ʻa e tangatá, pea ueʻi hake ʻa kinautolu ke nau ʻita ki he meʻa ʻoku leleí.\n\n21 Pea te ne fakafiemālieʻi ʻa e loto ʻo e niʻihi kehé, pea kākaaʻi fakaoloolo ʻa kinautolu ke nau fiemālie fakakakano pea nau pehē: ʻOku lelei ʻa e meʻa kotoa pē ʻi Saione; ʻio, ʻoku tuʻumālie ʻa Saione, ʻoku lelei ʻa e meʻa kotoa pē—pea ʻoku kākaaʻi peheʻi ʻe he tēvoló ʻa honau laumālié, pea tataki fakaoloolo hifo ʻa kinautolu ki heli.\n\n22 Pea vakai, ʻokú ne tohoakiʻi atu ʻa e niʻihi kehé ʻi heʻene fakahekehekeʻi ʻa e niʻihi kehé, mo tala kiate kinautolu ʻoku ʻikai ha heli; pea ʻokú ne pehē kiate kinautolu: ʻOku ʻikai ko e tēvolo au, he ʻoku ʻikai ha taha pehē—pea ʻoku pehē ʻene fanafana ʻi honau telingá, kae ʻoua kuó ne puke ʻa kinautolu ʻaki ʻa ʻene ngaahi sēini fakamanavahē ʻa ia ʻoku ʻikai te nau lava ʻo vete ange ʻa kinautolu mei aí.\n\n23 ʻIo, kuo puke ʻa kinautolu ʻaki ʻa e maté, mo heli; pea ko e pekiá, mo heli mo e tēvoló, mo kinautolu kotoa pē kuo puke ʻi he ngaahi haʻi fakamanavaheé, kuo pau ke nau tutuʻu ʻi he ʻao ʻo e ʻafioʻanga ʻo e ʻOtuá, pea fakamāuʻi ʻa kinautolu ʻo fakatatau ki heʻenau ngaahi ngāué, pea kuo pau ke nau ʻalu mei ai ki he potu kuo teuteuʻi moʻonautolu, ʻio ʻa e ano ʻo e afi mo e maka-vela, ʻa ia ko e fakamamahi taʻengatá.\n\n24 Ko ia, malaʻia ia ʻokú ne nofo fakafiefiemālie pē ʻi Saioné!\n\n25 Malaʻia ia ʻokú ne kaila: ʻOku lelei ʻa e meʻa kotoa pē!\n\n26 ʻIo, malaʻia ia ʻokú ne tokanga ʻo talangofua ki he ngaahi akonaki ʻa e tangatá, pea fakaʻikaiʻi ʻa e mālohi ʻo e ʻOtuá, mo e meʻa-foaki ʻo e Laumālie Māʻoniʻoní!\n\n27 ʻIo, malaʻia ia ʻoku pehē: Kuo mau maʻu, pea ʻoku ʻikai te mau toe fie maʻu ha toe meʻa!\n\n28 Pea ko hono fakaʻosí, ʻe malaʻia ʻa kinautolu kotoa pē ʻoku tetetete mo ʻita koeʻuhi ko e moʻoni ʻa e ʻOtuá! He vakai, ko ia ia kuo langa ʻi he maká, ʻokú ne tali ia ʻi he fiefia; pea ko ia ia kuo langa ʻi he tuʻunga ʻo e ʻoneʻoné ʻokú ne tetetete telia naʻá ne tō.\n\n29 Malaʻia ia ʻa ia ʻe pehē: Kuo mau maʻu ʻa e folofola ʻa e ʻOtuá, pea ʻoku ʻikai te mau toe fie maʻu ha folofola ʻa e ʻOtuá, he kuo mau maʻu ʻo feʻunga!\n\n30 He vakai, ʻoku folofola peheni ʻe he ʻEiki ko e ʻOtuá: Te u foaki ki he fānau ʻa e tangatá ʻa e ʻotu lea ki he ʻotu lea, ʻa e akonaki ki he akonaki, ko e siʻi ʻi heni pea siʻi ʻi hena; pea ʻoku monūʻia ʻa kinautolu ʻoku fanongo ʻo tokanga ki heʻeku ngaahi akonakí, pea fanongo ki heʻeku akonakí, he te nau maʻu ai ʻa e ʻiló; he ko ia ʻokú ne talí te u foaki ʻo lahi ange kiate ia; pea ʻilonga ʻa kinautolu ʻoku pehē, Kuo mau maʻu ʻo feʻungá, ʻe toʻo meiate kinautolu ʻa e meʻa ʻoku nau maʻú.\n\n31 ʻOku malaʻia ia ʻokú ne falala ki he tangatá, pe ngaohi ʻa e kakanó ke hoko ko hono nima, pe tokanga ki he ngaahi akonaki ʻa e tangatá, tuku kehe pē ʻo kapau ʻe fai ʻa ʻenau ngaahi akonakí ʻi he mālohi ʻo e Laumālie Māʻoniʻoní.\n\n32 ʻE malaʻia ʻa e kau Senitailé, ʻoku folofola ʻe he ʻEiki ko e ʻOtua ʻo e Ngaahi Kau Taú! He neongo te u mafao atu ʻa hoku nimá kiate kinautolu ʻi he ʻaho ki he ʻaho, ka te nau fakaʻikaiʻi au; ka neongo iá, te u ʻaloʻofa kiate kinautolu, ʻoku folofola ʻe he ʻEiki ko e ʻOtuá, ʻo kapau te nau fakatomala, pea haʻu kiate au; he ʻoku mafao atu ʻa hoku nimá ʻi hono kotoa ʻo e ʻahó, ʻoku folofola ʻe he ʻEiki ko e ʻOtua ʻo e Ngaahi Kau Taú.\n\n", "2-ne 29": "[center][font_size=26]Vahe 29[/font_size][/center]\n\n[i]ʻE fakaʻikaiʻi ʻe he kau Senitaile tokolahi ʻa e Tohi ʻa Molomoná—Te nau pehē, ʻOku ʻikai te mau fie maʻu ha ngaahi Tohi Tapu kehe—ʻOku folofola ʻa e ʻEikí ki he ngaahi puleʻanga lahi—Te ne fakamāuʻi ʻa e māmaní mei he ngaahi tohi ʻa ia ʻe tohí. Taʻu 559–545 K.M. nai.[/i]\n\n1 Kae vakai, ʻe ʻi ai ʻa e tokolahi—ʻi he ʻaho ʻo ka u ka kamata ke fai ha ngāue fakaofo ʻiate kinautolu, koeʻuhi ke u manatuʻi ʻa ʻeku ngaahi fuakava ʻa ia kuó u fai ki he fānau ʻa e tangatá, koeʻuhi ke u toe ʻai ʻa hoku nimá ko hono liunga ua ke toe fakafoki mai ʻa hoku kakai, ʻa ia ʻoku ʻo e fale ʻo ʻIsilelí;\n\n2 Pea ko e tahá, koeʻuhi ke u manatuʻi ʻa e ngaahi talaʻofa ʻa ia kuó u fai kiate koé, ʻe Nīfai, pea ki hoʻo tamaí foki, ke u manatuʻi ʻa homo hakó; pea ʻalu atu ʻi hoku ngutú ki homo hakó ʻa e ngaahi lea ʻa homo hakó; pea ʻe tuku atu ʻa ʻeku ngaahi leá ʻo aʻu ki he ngaahi ngataʻanga ʻo e māmaní, ke hoko ko ha fuka ki hoku kakaí, ʻa ia ʻoku ʻo e fale ʻo ʻIsilelí;\n\n3 Pea koeʻuhi ʻe tuku atu ʻa ʻeku ngaahi leá—ʻe pehē ʻe he tokolahi ʻo e kau Senitailé: Ko ha Tohi Tapu! Ko ha Tohi Tapu! Kuo mau maʻu ha Tohi Tapu, pea ʻoku ʻikai lava ke toe ʻi ai mo ha Tohi Tapu kehe.\n\n4 Ka ʻoku folofola peheni ʻe he ʻEiki ko e ʻOtuá: ʻA e kau vale, te nau maʻu ha Tohi Tapu; pea ʻe ʻalu atu ia mei he kau Siú, ʻa ia ko hoku kakai naʻá ku fuakava mo ia ʻi muʻa atú. Pea hono ʻikai lahi ʻenau fakamālō ki he kau Siú koeʻuhi ko e Tohi Tapu ʻa ia kuo nau maʻu meiate kinautolú? ʻIo, ʻoku ʻuhinga ki he hā ʻa e kau Senitailé? ʻOku nau manatuʻi koā ʻa e ngaahi faingataʻa, mo e ngaahi ngāue, mo e ngaahi mamahi ʻa e kau Siú, pea mo ʻenau faivelenga kiate aú, pea ʻi hono ʻomi ʻo e fakamoʻuí ki he kau Senitailé?\n\n5 ʻOiauē ʻa kimoutolu ʻa e kau Senitailé, kuo mou manatuʻi koā ʻa e kau Siú, ʻa hoku kakai ʻo e fuakava ʻi muʻa atú? ʻIkai; kā kuo mou kapeʻi ʻa kinautolu, pea fehiʻa kiate kinautolu, ʻo ʻikai feinga ke fakafoki mai ʻa kinautolu. Kae vakai, te u fakafoki ʻa e ngaahi meʻá ni kotoa pē ki homou ʻulu ʻomoutolú; he ko au ko e ʻEikí kuo ʻikai te u fakangaloʻi ʻa hoku kakaí.\n\n6 ʻA koe ko e valé, te ke pehē: Ko ha Tohi Tapu, kuo mau maʻu ha Tohi Tapu, pea ʻoku ʻikai ʻaonga ke mau maʻu mo ha toe Tohi Tapu. Te mou maʻu koā ha Tohi Tapu kā ne taʻeʻoua ʻa e kau Siú?\n\n7 ʻIkai ʻoku mou ʻilo ʻoku ʻi ai mo ha ngaahi puleʻanga ʻoku lahi ange ʻi he tahá? ʻIkai ʻoku mou ʻilo ko au, ko e ʻEiki ko homou ʻOtuá, kuó u fakatupu ʻa e kakai kotoa pē, pea ʻoku ou manatuʻi ʻa kinautolu ʻoku ʻi he ngaahi motu ʻo e tahí; pea ʻoku ou pule ʻi he langí ʻi ʻolunga pea ʻi he māmaní ʻi lalo; pea ʻoku ou ʻomi ʻeku ngaahi leá ki he fānau ʻa e tangatá, ʻio, ki he ngaahi puleʻanga kotoa pē ʻo e māmaní?\n\n8 Ko e hā ʻoku mou lāunga aí, koeʻuhi te mou toe maʻu ai mo ha ngaahi lea lahi ange ʻaʻaku? ʻIkai ʻoku mou ʻilo ko e fakamoʻoni ʻa e puleʻanga ʻe uá ko ha fakamoʻoni ia kiate kimoutolu ko e ʻOtua au, pea ʻoku ou manatuʻi ʻa e puleʻanga ʻe taha ʻo tatau mo e taha kehe? Ko ia, ʻoku ou lea ʻaki ʻa e ngaahi lea tatau ki ha puleʻanga ʻe taha ʻo hangē ki ha taha kehe. Pea ʻo ka fakatahaʻi ʻa e ongo puleʻangá, ʻe fakataha foki mo e fakamoʻoni ʻa e ongo puleʻangá.\n\n9 Pea ʻoku ou fai ʻeni koeʻuhi ke u fakamoʻoniʻi ki he tokolahi ʻoku ou tatau ʻi he ʻaneafí, ʻaho nī, pea taʻengata; pea ʻoku ou lea ʻaki ʻeku ngaahi leá ʻo fakatatau ki heʻeku faʻiteliha ʻaʻakú. Pea koeʻuhi kuó u lea ʻaki ha lea ʻe taha ʻoua naʻa mou mahalo ʻoku ʻikai te u lava ke toe lea ki ha taha kehe; he ʻoku teʻeki ai ke ʻosi ʻa ʻeku ngāué; pea ʻe ʻikai ai pē ke ʻosi ia ʻo aʻu ki he ngataʻanga ʻo e tangatá, pea fai atu foki mei he taimi ko iá ʻo taʻengata.\n\n10 Ko ia, ko e meʻa ʻi hoʻomou maʻu ha Tohi Tapú ʻoku ʻikai fie maʻu ke mou mahalo ai ʻoku ʻi ai ʻa ʻeku ngaahi lea kotoa pē; pea ʻoku ʻikai fie maʻu foki ke mou mahalo kuo ʻikai te u pule ke tohi mo ha ngaahi lea kehe.\n\n11 He ʻoku ou fekauʻi ʻa e kakai kotoa pē, ʻi he potu hahaké pea ʻi he hihifó pea ʻi he tokelaú, pea ʻi he tongá, pea ʻi he ngaahi motu ʻo e tahí, ke nau tohi ʻa e ngaahi lea ʻa ia ʻoku ou lea ʻaki kiate kinautolú; he te u fakamāuʻi ʻa e māmani ʻaki ʻa e ngaahi tohi ʻa ia ʻe tohi, ko e tangata kotoa pē ʻo fakatatau ki heʻenau ngaahi ngāué, ʻo fakatatau ki he meʻa kuo tohí.\n\n12 He vakai, te u lea ki he kau Siú pea te nau tohi ia; pea te u lea foki ki he kau Nīfaí, pea te nau tohi ia; te u lea foki ki he ngaahi faʻahinga kehe ʻo e fale ʻo ʻIsilelí, ʻa ia kuó u tataki atu ke mamaʻó, pea te nau tohi ia; pea te u lea foki ki he ngaahi puleʻanga kotoa pē ʻo e māmaní, pea te nau tohi ia.\n\n13 Pea ʻe hoko ʻo pehē ʻe maʻu ʻe he kau Siú ʻa e ngaahi lea ʻa e kau Nīfaí, pea ʻe maʻu ʻe he kau Nīfaí ʻa e ngaahi lea ʻa e kau Siú; pea ʻe maʻu ʻe he kau Nīfaí mo e kau Siú ʻa e ngaahi lea ʻa e ngaahi faʻahinga ʻo ʻIsileli kuo pulí; pea ʻe maʻu ʻe he ngaahi faʻahinga ʻo ʻIsileli kuo pulí ʻa e ngaahi lea ʻa e kau Nīfaí mo e kau Siú.\n\n14 Pea ʻe hoko ʻo pehē ko hoku kakaí, ʻa ia ʻoku ʻo e fale ʻo ʻIsilelí, ʻe tānaki ʻa kinautolu ki ʻapi ki he ngaahi fonua ʻo honau tofiʻá; pea ʻe tānaki fakataha foki ʻa ʻeku ngaahi lea ke taha pē. Pea te u fakahā kiate kinautolu ʻa ia ʻoku tauʻi ʻa ʻeku leá pea mo hoku kakaí, ʻa ia ʻoku ʻo e fale ʻo ʻIsilelí, ko au ko e ʻOtua, pea naʻá ku fuakava mo ʻĒpalahame ke u manatuʻi ʻa hono hakó ʻo taʻengata.\n\n", "2-ne 30": "[center][font_size=26]Vahe 30[/font_size][/center]\n\n[i]ʻE lau fakataha ʻa e kau Senitaile kuo uluí mo e kakai ʻo e fuakavá—ʻE tui ha kau Leimana mo e kau Siu tokolahi ki he folofola ʻa e ʻOtuá pea nau hoko ko ha kakai fakaʻofoʻofa—ʻE fakafoki ʻa ʻIsileli pea ʻe fakaʻauha ʻa e kau fai angahalá. Taʻu 559–545 K.M. nai.[/i]\n\n1 Pea ko ʻeni, vakai, ʻe hoku kāinga ʻofeina, ʻoku ou fie lea kiate kimoutolu; he ko au, Nīfai, ʻoku ʻikai te u fie tuku ke mou mahalo ʻoku mou māʻoniʻoni ange ʻi he kau Senitailé. He vakai, kapau ʻe ʻikai te mou tauhi ʻa e ngaahi fekau ʻa e ʻOtuá te mou ʻauha foki mo kimoutolu kotoa pē; pea koeʻuhi ko e ngaahi lea kuo leaʻakí ʻoku ʻikai totonu ke mou mahalo ʻe fakaʻauha ʻo ʻosiʻosingamālie ʻa e kau Senitailé.\n\n2 He vakai, ʻoku ou pehē kiate kimoutolu ko kinautolu kotoa pē ʻo e kau Senitailé ʻe fakatomalá ʻoku nau hoko ko e kakai ʻo e fuakava ʻo e ʻEikí ʻa kinautolu; pea ko kinautolu kotoa pē ʻo e kau Siú ʻe ʻikai fakatomalá ʻe kapusi ki tuʻa; he ʻoku ʻikai fuakava ʻa e ʻEikí mo ha taha kā ko kinautolu pē ʻoku fakatomala mo tui ki hono ʻAló, ʻa ia ko e Tokotaha Māʻoniʻoni ʻo ʻIsilelí.\n\n3 Pea ko ʻeni, ʻoku ou fie kikite ʻo kiʻi lahi ange ki he kau Siú mo e kau Senitailé. He ʻo ka hili ʻa e hā mai ʻa e tohi ʻa ia kuó u lau ki aí, pea mo hono tohi ki he kau Senitailé, pea mo hono toe fakamaʻu ki he ʻEikí, ʻe ʻi ai ʻa e tokolahi ʻe tui ki he ngaahi folofola kuo tohí; pea te nau ʻoatu ia ki he toenga ʻo hotau hakó.\n\n4 Pea ʻe toki ʻilo ʻe he toenga ʻo hotau hakó kiate kitautolu, mo e founga ʻo ʻetau haʻu mei Selūsalemá, pea ko kinautolú ko e hako ʻo e kau Siú.\n\n5 Pea ko e ongoongolelei ʻo Sīsū Kalaisí ʻe malanga ʻaki ʻi honau lotolotongá; ko ia, ʻe fakafoki kiate kinautolu ʻa e ʻilo ki heʻenau ngaahi tamaí, pea mo e ʻilo foki kia Sīsū Kalaisi, ʻa ia naʻe maʻu ʻe heʻenau ngaahi tamaí.\n\n6 Pea te nau toki fiefia; he te nau ʻilo ko ha tāpuaki ia kiate kinautolu mei he toʻukupu ʻo e ʻOtuá; pea ʻe kamata ke mokulu ʻa e ngaahi ʻuno ʻo e fakapoʻulí mei honau matá; pea ʻe ʻikai ʻosi atu ha ngaahi toʻu tangata lahi ʻiate kinautolu, kuo nau hoko ko ha kakai maʻa mo fakaʻofoʻofa.\n\n7 Pea ʻe hoko ʻo pehē ko e kau Siu kuo fakamoveteveté ʻe kamata foki ke nau tui kia Kalaisi; pea kamata ke nau fakataha mai ki he funga ʻo e fonuá; pea ko kinautolu kotoa pē ʻe tui kia Kalaisí te nau hoko foki ko ha kakai fakaʻofoʻofa.\n\n8 Pea ʻe hoko ʻo pehē ʻe kamata ʻe he ʻEiki ko e ʻOtuá ʻa ʻene ngāué ʻi he ngaahi puleʻanga, mo e ngaahi faʻahinga, mo e ngaahi lea, mo e kakai fulipē, ke fakahoko ʻa hono fakafoki mai ʻo hono kakai ʻi he funga ʻo e māmaní.\n\n9 Pea ʻi he māʻoniʻoni ʻe fakamāuʻi ʻe he ʻEiki ko e ʻOtuá ʻa e masivá, pea valokiʻi taʻe-filifilimānako ʻa e angamalū ʻo e māmaní. Pea te ne taaʻi ʻa māmani ʻaki ʻa e meʻa tā ʻo hono fofongá; pea te ne tāmateʻi ʻa e angakoví ʻaki ʻa e mānava ʻo hono loungutú.\n\n10 He ʻe vave mai ʻa e taimi ʻe pule ai ʻa e ʻEiki ko e ʻOtuá ke hoko ha mavahevahe lahi ʻi he vahaʻa ʻo e kakaí; pea te ne fakaʻauha ʻa e kau fai angahalá; pea te ne fakahaofi ʻa hono kakaí; ʻio, neongo pē kuo pau ke fakaʻauha ʻa e kau fai angahalá ʻaki ʻa e afi.\n\n11 Pea ʻe hoko ʻa e māʻoniʻoní ko e nonoʻo ʻo hono kongalotó, pea mo e tui faivelengá ko e nonoʻo ʻo hono noʻotanga-valá.\n\n12 Pea ʻe toki nofo fakataha ʻa e ulofí mo e lamí; pea ʻe tākoto fakataha ʻa e lēpatí mo e ʻuhikiʻi kosí, pea ko e ʻuhikiʻi pulú, mo e laione muí, mo e pulu sisinó, fakataha; pea ʻe tataki ʻa kinautolu ʻe ha tamasiʻi siʻi.\n\n13 Pea ʻe kai fakataha ʻa e pulu fefiné mo e peá; pea tākoto fakataha ʻa hona ʻuhikí; pea ʻe kai ʻe he laioné ʻa e kauʻi mohuku mōmoá ʻo hangē ko e pulú.\n\n14 Pea ko e tamasiʻi ʻoku kei huhú te ne vaʻinga ʻi he luo ʻo e ngatá, pea ko e tamasiʻi kuo mavaé te ne ʻai ʻa hono nimá ki he ʻana ʻo e ngata fekaí.\n\n15 ʻE ʻikai te nau fakamamahiʻi pe fakaʻauha ʻi hono kotoa ʻo hoku moʻunga toputapú; he ʻe fonu ʻa e māmaní ʻi he ʻilo ʻo e ʻEikí ʻo hangē ko hono fakafonu ʻe he ngaahi vaí ʻa e tahí.\n\n16 Ko ia, ʻe fakahā ʻa e ngaahi meʻa ʻo e ngaahi puleʻanga kotoa pē; ʻio, ʻe fakaʻilo ʻa e ngaahi meʻa kotoa pē ki he fānau ʻa e tangatá.\n\n17 ʻOku ʻikai ha meʻa ʻoku lilo ʻe taʻe-fakahā; ʻoku ʻikai ha ngāue ʻo e fakapoʻulí ʻe taʻe-fakahā ʻi he māmá; pea ʻoku ʻikai ha meʻa ʻa ia kuo fakamaʻu ʻi māmani ʻe taʻevete.\n\n18 Ko ia, ko e ngaahi meʻa kotoa pē ʻa ia kuo fakahā ki he fānau ʻa e tangatá ʻe fakahā ʻi he ʻaho ko iá; pea ʻe ʻikai toe maʻu ʻe Sētane ha mālohi ki he loto ʻo e fānau ʻa e tangatá ʻi ha taimi fuoloa. Pea ko ʻeni, ʻe hoku kāinga ʻofeina, ʻoku ou fakaʻosi ʻa ʻeku ngaahi leá.\n\n", "2-ne 31": "[center][font_size=26]Vahe 31[/font_size][/center]\n\n[i]ʻOku fakamatala ʻa Nīfai ki he ʻuhinga naʻe papitaiso ai ʻa Kalaisí—Kuo pau ke muimui ʻa e kakaí kia Kalaisi, ʻo papitaiso, mo maʻu ʻa e Laumālie Māʻoniʻoní, pea kātaki ki he ngataʻangá koeʻuhi kae fakamoʻui ʻa kinautolu—ʻOku hoko ʻa e fakatomalá mo e papitaisó ko e matapā ki he hala fāsiʻi mo lausiʻí—ʻOku maʻu ʻa e moʻui taʻengatá ʻe kinautolu ʻoku nau tauhi ʻa e ngaahi fekaú hili ʻa e papitaisó. Taʻu 559–545 K.M. nai.[/i]\n\n1 Pea ko ʻeni ko au, Nīfai, ʻoku ou fakaʻosi ʻa ʻeku kikite kiate kimoutolú, ʻe hoku kāinga ʻofeina. Pea ʻoku ou tohi ha ngaahi meʻa ʻe niʻihi pē, ʻa ia ʻoku ou ʻilo kuo pau ke hoko; pea ko e ngaahi meʻa ʻe niʻihi pē foki ʻoku ou tohi mei he ngaahi lea ʻa hoku tokoua ko Sēkopé.\n\n2 Ko ia, ʻoku feʻunga kiate au ʻa e ngaahi meʻa ʻa ia kuó u tohi, tuku kehe pē ʻa e ngaahi lea ʻe niʻihi ʻa ia kuo pau ke u lea ʻaki ʻo kau ki he tokāteline ʻa Kalaisí; ko ia, te u lea mahino kiate kimoutolu ʻo fakatatau ki hono mahinongofua ʻo ʻeku kikité.\n\n3 He ʻoku fiefia ʻa hoku laumālié ʻi he meʻa mahinongofuá; he ʻoku anga pehē ʻa e ngāue ʻa e ʻEiki ko e ʻOtuá ʻi he fānau ʻa e tangatá. He ʻoku foaki ʻe he ʻEiki ko e ʻOtuá ʻa e maama ki he ʻatamaí; he ʻokú ne folofola ki he tangatá ʻi heʻenau leá, koeʻuhi ke mahino kiate kinautolu.\n\n4 Ko ia, ʻoku ou fakaʻamu ke mou manatuʻi kuó u lea kiate kimoutolu ʻo kau ki he palōfita ʻa ia naʻe fakahā mai ʻe he ʻEikí kiate au, te ne papitaiso ʻa e Lami ʻa e ʻOtuá, ʻa ia te ne ʻave ʻa e ngaahi angahala ʻa māmaní.\n\n5 Pea ko ʻeni, kapau ko e Lami ʻa e ʻOtuá, ʻa ia ʻoku māʻoniʻoní, ʻoku ʻaonga ke papitaiso ʻi he vaí, koeʻuhi ke fakahoko ʻa e māʻoniʻoni kotoa pē, hono ʻikai ʻaonga lahi ange kiate kitautolu ʻoku taʻe-māʻoniʻoní ke papitaiso, ʻio, ʻi he vaí!\n\n6 Pea ko ʻeni, ʻoku ou fie fehuʻi kiate kimoutolu, ʻe hoku kāinga ʻofeina, naʻe fakahoko ʻi he hā ʻa e māʻoniʻoni kotoa pē ʻe he Lami ʻa e ʻOtuá ʻi he papitaiso ʻi he vaí?\n\n7 ʻIkai ʻoku mou ʻilo naʻe māʻoniʻoni ia? Neongo ʻa ʻene māʻoniʻoní, ka ʻokú ne fakahā ki he fānau ʻa e tangata, ʻokú ne fakavaivaiʻi ia ʻo fakatatau ki he kakanó ʻi he ʻao ʻo e Tamaí, pea ʻokú ne fakahā ki he Tamaí te ne talangofua kiate ia ʻi he tauhi ʻene ngaahi fekaú.\n\n8 Ko ia, ʻi he hili hono papitaiso ʻaki ʻa e vaí naʻe maliu hifo ʻa e Laumālie Māʻoniʻoní kiate ia ʻi he tatau ʻo ha lupe.\n\n9 Pea ko ʻeni, ʻoku fakahā ai ki he fānau ʻa e tangatá ʻa hono lausiʻi ʻo e halá mo hono fāsiʻi ʻo e matapā, ʻa ia ʻoku totonu ke nau hū aí, ʻo ne fokotuʻu ai ʻa e faʻifaʻitakiʻanga ʻi honau ʻaó.\n\n10 Pea naʻá ne folofola ki he fānau ʻa e tangatá: Mou muimui ʻiate au. Ko ia, ʻe hoku kāinga ʻofeina, te tau lava koā ke muimui ʻia Sīsū ʻo kapau ʻoku ʻikai te tau loto ke tauhi ʻa e ngaahi fekau ʻa e Tamaí?\n\n11 Pea naʻe folofola ʻe he Tamaí: Mou fakatomala, mou fakatomala, pea papitaiso ʻi he huafa ʻo hoku ʻAlo ʻOfaʻangá.\n\n12 Pea ko ʻeni foki, naʻe ongo mai ʻa e leʻo ʻo e ʻAló kiate au, ʻo folofola: Ko ia ia kuo papitaiso ʻi hoku hingoá, ʻe foaki kiate ia ʻe he Tamaí ʻa e Laumālie Māʻoniʻoní, ʻo hangē ko aú; ko ia, muimui ʻiate au, pea fai ʻa e ngaahi meʻa ʻa ia kuo mou mamata ʻoku ou faí.\n\n13 Ko ia, ʻe hoku kāinga ʻofeina, ʻoku ou ʻilo kapau te mou muimui ki he ʻAló, ʻi he loto-fakamātoato moʻoni, ʻo ʻikai fai ʻi he mālualoi pe ha fakakākā ʻi he ʻao ʻo e ʻOtuá, kā ʻi he loto-moʻoni, pea fakatomala mei hoʻomou ngaahi angahalá, ʻo fakapapau ki he Tamaí ʻoku mou loto-fiemālie ke toʻo kiate kimoutolu ʻa e huafa ʻo Kalaisí, ʻi he papitaiso—ʻio, ʻi he muimui hifo ʻi homou ʻEikí mo homou Fakamoʻuí ki he loto vaí, ʻo fakatatau mo ʻene folofolá, vakai, te mou toki maʻu ʻa e Laumālie Māʻoniʻoní; ʻio, pea ʻe toki hoko mai ʻa e papitaiso ʻaki ʻa e afí pea mo e Laumālie Māʻoniʻoní; pea te mou toki lava ʻo lea ʻaki ʻa e lea ʻa e kau ʻāngeló, pea kalanga ʻaki ʻa e ngaahi fakafetaʻi ki he Tokotaha Māʻoniʻoni ʻo ʻIsilelí.\n\n14 Kae vakai, ʻe hoku kāinga ʻofeina, naʻe ongo pehē mai ʻa e leʻo ʻo e ʻAló kiate au, ʻo folofola: Ka hili hoʻomou fakatomala mei hoʻomou ngaahi angahalá, mo fakamoʻoniʻi ki he Tamaí ʻoku mou fie tauhi ʻa ʻeku ngaahi fekaú, ʻi he papitaiso ʻi he vaí, pea maʻu ʻa e papitaiso ʻaki ʻa e afí pea mo e Laumālie Māʻoniʻoní, pea mou lava ʻo lea ʻaki ʻa e lea foʻou, ʻio, ʻaki ʻa e lea ʻa e kau ʻāngeló, pea hili ʻeni kapau te mou fakaʻikaiʻi au, ʻe lelei ange kiate kimoutolu ʻo kapau naʻe ʻikai te mou ʻiloʻi au.\n\n15 Pea naʻá ku fanongo ki ha leʻo mei he Tamaí, naʻe folofola: ʻIo, ʻoku moʻoni mo totonu ʻa e ngaahi folofola ʻa hoku ʻOfaʻangá. Ko ia ia ʻoku kātaki ki he ngataʻangá, ʻe fakamoʻui ia.\n\n16 Pea ko ʻeni, ʻe hoku kāinga ʻofeina, ʻoku ou ʻiloʻi ʻi he meʻá ni, kapau ʻe ʻikai kātaki ha tangata ki he ngataʻangá ʻi he faʻifaʻitaki ki he sīpinga ʻa e ʻAlo ʻo e ʻOtua moʻuí, ʻe ʻikai fakamoʻui ia.\n\n17 Ko ia, fai ʻa e ngaahi meʻa ʻa ia kuó u fakahā kiate kimoutolu ʻa ia naʻá ku mamata ʻe fai ʻe homou ʻEiki mo homou Huhuʻí; he ko hono ʻuhinga ʻeni kuo fakahā ai ia kiate aú, koeʻuhi ke mou ʻiloʻi ʻa e matapā ʻoku totonu ke mou hū aí. He ko e matapā ʻoku totonu ke mou hū aí ko e fakatomalá mo e papitaiso ʻi he vaí; pea ʻoku toki hoko ha fakamolemoleʻi ʻo hoʻomou ngaahi angahalá ʻi he afi mo e Laumālie Māʻoniʻoní.\n\n18 Pea ʻoku mou tuʻu ai ʻi he hala fāsiʻi mo lausiʻi ʻa ia ʻoku fakatau ki he moʻui taʻengatá; ʻio, kuo mou hū ʻi he matapaá; kuo mou fai ʻo fakatatau ki he ngaahi fekau ʻa e Tamaí mo e ʻAló; pea kuo mou maʻu ʻa e Laumālie Māʻoniʻoní, ʻa ia ʻoku fakamoʻoniʻi ʻa e Tamaí mo e ʻAló, ʻo fakahoko ai ʻa e talaʻofa kuó ne faí, kapau te mou hū ʻi he matapaá te mou maʻu ia.\n\n19 Pea ko ʻeni, ʻe hoku kāinga ʻofeina, ʻo ka hili hoʻomou hū ki he hala fāsiʻi mo lausiʻi ko iá, ʻoku ou fie fehuʻi kiate kimoutolu kuo mou fai ʻa e meʻa kotoa pē? Vakai, ʻoku ou pehē kiate kimoutolu: ʻIkai; he kuo ʻikai te mou aʻusia ki he potu ko iá kā ne taʻeʻoua ʻa e folofola ʻa Kalaisí mo e tui taʻe-fakaʻaloʻalongaua kiate ia, ʻo falala kakato ki he ngaahi lelei ʻaʻana ʻa ia ʻokú ne māfimafi ke fakamoʻuí.\n\n20 Ko ia, kuo pau ke mou vivili atu ki muʻa ʻi he tui mālohi kia Kalaisi, pea maʻu ʻa e ʻamanaki ʻoku mālohi haohaoa, mo ha ʻofa ki he ʻOtuá mo e kakai fulipē. Ko ia, kapau te mou vilitaki atu, pea keinanga ʻi he folofola ʻa Kalaisí, pea kātaki ki he ngataʻangá, vakai, ʻoku folofola ʻe he Tamaí: Te mou maʻu ʻa e moʻui taʻengatá.\n\n21 Pea ko ʻeni, vakai, ʻe hoku kāinga ʻofeina, ko e halá ʻeni; pea ʻoku ʻikai ha hala pe ha hingoa kuo tuku mai ʻi he lalo langí ʻa ia ʻe lava ʻo fakamoʻui ai ʻa e tangatá ʻi he puleʻanga ʻo e ʻOtuá. Pea ko ʻeni, vakai, ko e tokāteline ʻeni ʻa Kalaisí, pea ko e tokāteline moʻoni pē ʻe taha ia ʻa e Tamaí, pea mo e ʻAló, pea mo e Laumālie Māʻoniʻoní, ʻa ia ko e ʻOtua pē taha, ʻoku ʻikai hano ngataʻangá. ʻĒmeni.\n\n", "2-ne 32": "[center][font_size=26]Vahe 32[/font_size][/center]\n\n[i]ʻOku lea ʻa e kau ʻāngeló ʻi he mālohi ʻo e Laumālie Māʻoniʻoní—Kuo pau ke lotu ʻa e tangatá pea maʻu ha ʻilo ʻiate kinautolu pē mei he Laumālie Māʻoniʻoní. Taʻu 559–545 K.M. nai.[/i]\n\n1 Pea ko ʻeni, vakai, ʻe hoku kāinga ʻofeina, ʻoku ou mahalo ʻoku mou kei fifili ʻi homou lotó ʻo kau ki he ngaahi meʻa ʻoku totonu ke mou fai ʻo ka ʻosi ʻa hoʻomou hū ʻi he halá. Kae vakai, ko e hā ʻoku mou fifili ai ki he ngaahi meʻá ni ʻi homou lotó?\n\n2 ʻIkai ʻoku mou manatu naʻá ku pehē kiate kimoutolu ʻo ka hili hoʻomou maʻu ʻa e Laumālie Māʻoniʻoní te mou lava ʻo lea ʻaki ʻa e lea ʻa e kau ʻāngeló? Pea ko ʻeni, te mou lava fēfē ʻo lea ʻaki ʻa e lea ʻa e kau ʻāngeló kae ngata pē ʻi he Laumālie Māʻoniʻoní?\n\n3 ʻOku lea ʻa e kau ʻāngeló ʻi he mālohi ʻo e Laumālie Māʻoniʻoní; ko ia, ʻoku nau lea ʻaki ʻa e ngaahi folofola ʻa Kalaisí. Ko ia, naʻá ku pehē kiate kimoutolu, keinanga ʻi he ngaahi folofola ʻa Kalaisí; he vakai, ʻe fakahā kiate kimoutolu ʻe he ngaahi folofola ʻa Kalaisí ʻa e ngaahi meʻa kotoa pē ʻoku totonu ke mou faí.\n\n4 Ko ia, ʻo ka ʻosi ʻa ʻeku lea ʻaki ʻa e ngaahi lea ní, kapau ʻoku ʻikai mahino ia kiate kimoutolu ʻoku tupu ia ʻi he ʻikai te mou kolé, pea ʻikai foki te mou tukitukí; ko ia, ʻoku ʻikai ʻomi ʻa kimoutolu ki he māmá, kā kuo pau ke mou malaʻia ʻi he fakapoʻulí.\n\n5 He vakai, ʻoku ou toe pehē kiate kimoutolu, kapau te mou hū ʻi he halá, pea maʻu ʻa e Laumālie Māʻoniʻoní, te ne fakahā kiate kimoutolu ʻa e meʻa kotoa pē ʻoku totonu ke mou faí.\n\n6 Vakai, ko e tokāteline ʻeni ʻa Kalaisí, pea ʻe ʻikai tuku mai mo ha toe tokāteline kehe kae ʻoua ke ne fakahā ia ʻe ia kiate kimoutolu ʻi he kakanó. Pea ʻi heʻene fakahā ia ʻe ia kiate kimoutolu ʻi he kakanó, ko e ngaahi meʻa te ne folofola ʻaki kiate kimoutolú ke mou tokanga ke fai ia.\n\n7 Pea ko ʻeni ko au, Nīfai, ʻoku ʻikai te u malava ke toe lea; ʻoku taʻofi ʻe he Laumālié ʻa ʻeku leá, pea kuo tuku au ke u tangi koeʻuhi ko e taʻetuí, mo e fai angahalá, mo e taʻeʻiló, mo e kia-kekeva ʻa e kakaí; he ʻoku ʻikai te nau fie kumi ki he ʻiló, pe ʻiloʻi ʻo e ngaahi ʻilo lahi, ʻo ka foaki ia kiate kinautolu ʻi he lea mahinongofua, ʻio ʻi he lea mahinongofua tahá.\n\n8 Pea ko ʻeni, ʻe hoku kāinga ʻofeina, ʻoku ou ʻiloʻi ʻoku mou kei fifili ʻi homou lotó; pea ʻoku fakamamahi kiate au koeʻuhi ko e pau ke u lea ki he meʻá ni. He kapau te mou tokanga ki he Laumālie ʻa ia ʻoku akoʻi ha tangata ke lotú, te mou ʻiloʻi ʻoku pau ke mou lotu; he ʻoku ʻikai akoʻi ʻe he laumālie ʻulí ha tangata ke lotu, ka ʻokú ne akoʻi ia kuo pau ke ʻoua te ne lotu.\n\n9 Kae vakai, ʻoku ou pehē kiate kimoutolu kuo pau ke mou lotu maʻu ai pē, pea ʻoua naʻa fiu; pea kuo pau ke ʻoua naʻa mou fai ha meʻa maʻá e ʻEiki kā ʻi hoʻomou tomuʻa lotu ki he Tamaí ʻi he huafa ʻo Kalaisí, koeʻuhí ke ne fakatapui hoʻo ngāué maʻau, pea koeʻuhí ke ʻaonga ʻa hoʻo ngāué ki ho laumālié.\n\n", "2-ne 33": "[center][font_size=26]Vahe 33[/font_size][/center]\n\n[i]ʻOku moʻoni ʻa e ngaahi lea ʻa Nīfaí—ʻOku fakamoʻoni ia kia Kalaisi—Ko kinautolu ʻoku tui kia Kalaisí te nau tui ki he ngaahi lea ʻa Nīfaí, ʻa ia ʻe ʻo hoko ko e fakamoʻoni ʻi he fakamaauʻanga ʻo e ʻOtuá. Taʻu 559–545 K.M. nai.[/i]\n\n1 Pea ko ʻeni ko au, Nīfai, ʻoku ʻikai te u malava ke tohi ʻa e ngaahi meʻa kotoa pē ʻa ia naʻe akonaki ʻaki ʻi hoku kakaí; pea ʻoku ʻikai foki te u mālohi ʻi he tohí, ʻo hangē ko ʻeku leá; he ʻo ka lea ha tangata ʻi he mālohi ʻo e Laumālie Māʻoniʻoní ʻoku fakahū ia ʻe he mālohi ʻo e Laumālie Māʻoniʻoní ki he loto ʻo e fānau ʻa e tangatá.\n\n2 Kae vakai, ʻoku ʻi ai ʻa e tokolahi ʻoku fakafefeka honau lotó ki he Laumālie Māʻoniʻoní, pea ʻoku ʻikai maʻu ʻe ia ha nofoʻanga ʻiate kinautolu; ko ia, ʻoku nau liʻaki ai ʻa e ngaahi meʻa lahi ʻa ia kuo tohí, ʻo lau ia ko e ngaahi meʻa taʻeʻaonga.\n\n3 Kā ko au, Nīfai, kuó u tohi ʻa ia kuó u tohí, pea ʻoku ou pehē ʻoku mahuʻinga lahi ia, kae tautautefito ki hoku kakaí. He ʻoku ou lotua maʻu ai pē ʻa kinautolu ʻi he ʻaho; pea ʻoku hanga ʻe hoku loʻimatá ʻo fakaviviku ʻa hoku ʻolungá ʻi he pō, koeʻuhi ko kinautolu; pea ʻoku ou tangi ki hoku ʻOtuá ʻi he tui, pea ʻoku ou ʻilo te ne fanongo ki heʻeku tangí.\n\n4 Pea ʻoku ou ʻilo ʻe fakatapui ʻe he ʻEiki ko e ʻOtuá ʻa ʻeku ngaahi lotú ke ʻaonga ki hoku kakaí. Pea ko e ngaahi lea kuó u tohi ʻi he vaivaí ʻe ngaohi ia ke mālohi maʻanautolu; he ʻokú ne fakalotoʻi ai ʻa kinautolu ke failelei; ʻoku fakahā ai kiate kinautolu ʻa ʻenau ngaahi tamaí; pea ʻoku lea ia ʻo kau kia Sīsū, pea ʻoku fakalotoʻi ai ʻa kinautolu ke nau tui kiate ia, pea kātaki ki he ngataʻangá, ʻa ia ko e moʻui taʻengatá.\n\n5 Pea ʻoku valokiʻi mālohi ai ʻa e angahalá, ʻo fakatatau ki hono mahinongofua ʻo e moʻoní; ko ia, ʻe ʻikai ʻita ha tangata ʻe taha ki he ngaahi lea ʻa ia kuó u tohí, tuku kehe pē ʻo kapau ʻokú ne moʻulaloa ki he laumālie ʻo e tēvoló.\n\n6 ʻOku ou vīkiviki ʻi he lea mahinongofuá; ʻoku ou vīkiviki ʻi he moʻoní; ʻoku ou vīkiviki ʻi hoku Sīsuú, he kuó ne huhuʻi ʻa hoku laumālié mei heli.\n\n7 ʻOku ou maʻu ha manavaʻofa ki hoku kakaí, pea mo e tui lahi ʻia Kalaisi te u fetaulaki mo ha ngaahi laumālie tokolahi ʻoku taʻe-hanau-ʻila ʻi hono nofoʻanga fakamāú.\n\n8 ʻOku ou maʻu ha manavaʻofa ki he Siú—ʻoku ou pehē ko e Siú, he ko ʻeku ʻuhinga ki he kakai ia naʻá ku haʻu mei aí.\n\n9 ʻOku ou maʻu foki mo ha manavaʻofa ki he kau Senitailé. Kae vakai, ʻoku ʻikai ha taha ʻiate kinautolu ní te u maʻu ha ʻamanaki lelei ki ai, kae ʻoua kuo nau fakalelei kia Kalaisi, pea hū ʻi he matapā lausiʻí, pea ʻaʻeva ʻi he hala fāsiʻi ko ia ʻoku fakatau ki he moʻuí, pea fai atu ʻi he halá ʻo aʻu ki he ngataʻanga ʻo e ʻaho ʻo e siviʻí.\n\n10 Pea ko ʻeni, ʻe hoku kāinga ʻofeina, pea mo e Siú foki, pea mo kinautolu kotoa ʻa e ngaahi ngataʻanga ʻo e māmaní, tokanga ki he ngaahi folofolá ni pea tui kia Kalaisi; pea kapau ʻoku ʻikai te mou tui ki he ngaahi folofola ní tui pē kia Kalaisi. Pea kapau ʻoku mou tui kia Kalaisi te mou tui ki he ngaahi folofolá ni, he ko e ngaahi folofola ia ʻa Kalaisi, pea kuó ne tuku ia kiate au; pea ʻoku nau akonakiʻi ʻa e kakai fulipē ʻoku totonu ke nau failelei.\n\n11 Pea kapau ʻoku ʻikai ko e ngaahi folofola ia ʻa Kalaisi, fakamāuʻi ia ʻe kimoutolu—he ʻe fakahā kiate kimoutolu ʻe Kalaisi, ʻi he mālohi mo e nāunau lahi, ʻi he ʻaho fakaʻosí ko ʻene ngaahi folofola ia; pea te ta tutuʻu ʻo fehangahangai ʻi hono fakamaauʻangá; pea te mou ʻiloʻi kuó ne fekau kiate au ke u tohi ʻa e ngaahi meʻá ni, neongo hoku ngaahi vaivaí.\n\n12 Pea ʻoku ou lotu ki he Tamaí ʻi he huafa ʻo Kalaisí koeʻuhi ke ʻi ai hatau tokolahi, pe ko kitautolu kotoa pē, ʻe lava ʻo fakamoʻui ʻi hono puleʻangá ʻi he fuʻu ʻaho lahi mo fakaʻosi ko iá.\n\n13 Pea ko ʻeni, ʻe hoku kāinga ʻofeina, ʻa kinautolu kotoa pē ʻoku ʻo e fale ʻo ʻIsilelí, pea mo kimoutolu kotoa ʻa e ngaahi ngataʻanga ʻo e māmaní, ʻoku ou lea kiate kimoutolu ʻo hangē ko e leʻo ʻo ha tokotaha ʻoku tangi kiate kimoutolu mei he efú: Mou nofo ā kae ʻoua ke hokosia ʻa e ʻaho lahi ko iá.\n\n14 Pea ko kimoutolu ʻoku ʻikai loto ke ʻinasi ʻi he angalelei ʻa e ʻOtuá, pea fakaʻapaʻapa ki he ngaahi lea ʻa e kau Siú, pea pehē foki mo ʻeku ngaahi leá, pea mo e folofola ʻa ia ʻe ʻalu atu mei he fofonga ʻo e Lami ʻa e ʻOtuá, vakai, ʻoku ou fai kiate kimoutolu ha lea fakamāvae taʻengata, koeʻuhi ʻe fakahalaiaʻi ʻe he ngaahi folofolá ni ʻa kimoutolu ʻi he ʻaho fakaʻosí.\n\n15 He ko ia ia kuó u fakamaʻu ʻi māmaní, ʻe ʻomi ia ke talatalaakiʻi ʻaki ʻa kimoutolu ʻi he fakamaauʻangá; he kuo fekauʻi peheʻi au ʻe he ʻEikí, pea kuo pau ke u talangofua. ʻĒmeni.\n\n", "jacob 1": "[center][font_size=26]Ko e Tohi ʻa Sēkopé ko e Tokoua ʻo Nīfaí[/font_size][/center]\n\nKo e ngaahi lea ʻo ʻene malanga ki hono kāingá. ʻOkú ne lavaʻi ha fakakikihi mo ha tangata ʻa ia naʻe feinga ke taʻofi ʻa e ngaahi tokāteline ʻa Kalaisí. Ko ha ngaahi lea ʻe niʻihi ʻoku kau ki he hisitōlia ʻo e kakai ʻo Nīfaí.\n\n[center][font_size=26]Vahe 1[/font_size][/center]\n\n[i]ʻOku feinga ʻa Sēkope mo Siosefa ke fakalotoʻi ʻa e kakaí ke nau tui kia Kalaisi mo tauhi ʻene ngaahi fekaú—ʻOku pekia ʻa Nīfai—ʻOku mafola ʻa e fai angahalá ʻi he kau Nīfaí. Taʻu 544–421 K.M. nai.[/i]\n\n1 He vakai, naʻe hoko ʻo pehē kuo ʻosi atu ʻa e taʻu ʻe nimangofulu mā nima mei he taimi naʻe ʻalu ai ʻa Līhai mei Selūsalemá; ko ia, naʻe fai ʻe Nīfai kiate au, Sēkope, ha fekau ʻo kau ki he ngaahi peleti iiki, ʻa ia kuo tohi ai ʻa e ngaahi meʻa ko ʻení.\n\n2 Pea naʻá ne tuku kiate au, Sēkope, ha fekau ke u tohi ki he ngaahi peletí ni ha niʻihi ʻo e ngaahi meʻa ʻoku ou pehē ʻoku mahuʻinga tahá; pea ke ʻoua naʻá ku ala ki ai, ka ko ha fakamatala nounou pē, ʻo kau ki he hisitōlia ʻo e kakaí ni, ʻa ia ʻoku ui ko e kakai ʻo Nīfaí.\n\n3 He naʻá ne pehē ʻoku totonu ke tohi ʻa e hisitōlia ʻo hono kakaí ʻi heʻene ngaahi peleti kehé, pea ʻoku totonu ke u tauhi fakatolonga ʻa e ngaahi peletí ni, pea tukufakaholo ia ʻi hoku hakó, mei he toʻu tangata ki he toʻu tangata.\n\n4 Pea kapau naʻe ʻi ai ha malanga ʻoku toputapu, pe ha fakahā ʻoku mahuʻinga lahi, pe ha kikite, ʻoku totonu ke u tohi ʻa e ngaahi meʻa ʻoku mahuʻinga tahá ʻi he ngaahi peletí ni, pea tohi ki ai ʻa e ngaahi meʻa kotoa pē te u ala tohi ʻo kau ki aí, koeʻuhi ko Kalaisi, pea koeʻuhi ke ʻaonga ki homau kakaí.\n\n5 Pea ko e meʻa ʻi he tuí mo e fuʻu loto-tokanga lahí, kuo fakahā moʻoni mai kiate kimautolu ʻo kau ki homau kakaí, ʻa e ngaahi meʻa ʻe hoko kiate kinautolú.\n\n6 Pea naʻa mau maʻu foki ha ngaahi fakahā lahi, pea mo e laumālie ʻo e kikite lahi; ko ia, naʻa mau ʻilo ai kia Kalaisi mo hono puleʻanga, ʻa ia ʻe hoko maí.\n\n7 Ko ia naʻa mau ngāue faivelenga ʻi he lotolotonga ʻo homau kakaí ke mau lava ʻo fakalotoʻi ʻa kinautolu ke nau haʻu kia Kalaisi, ʻo maʻu ʻa e angalelei ʻa e ʻOtuá, koeʻuhí ke nau lava ʻo hū ki hono mālōlōʻangá, koeʻuhí ke ʻoua naʻa ʻi ai ha ʻuhinga te ne fuakava ai ʻi hono houhaú ʻe ʻikai te nau hū ki ai, ʻo hangē ko ia naʻe hoko ʻi he fakatupu-houhau ʻi he ngaahi ʻaho ʻo e ʻahiʻahí lolotonga ʻa e ʻi he feituʻu maomaonganoá ʻa e fānau ʻo ʻIsilelí.\n\n8 Ko ia, ʻoku mau fakaʻamu ki he ʻOtuá naʻa mau lava ʻo fakalotoʻi ʻa e kakai fulipē ke ʻoua naʻa nau angatuʻu ki he ʻOtuá, ke fakatupu ʻene houhaú, kae tui ʻa e kakai fulipē kia Kalaisi, ʻo fakakaukau lahi ki heʻene pekiá, pea fua hono kolosí pea kātakiʻi ʻa e manuki ʻa māmaní; ko ia, ko au, Sēkope, ʻoku ou tali ke u fakahoko ʻa e fekau ʻa hoku tokoua ko Nīfaí.\n\n9 Ko ʻeni naʻe fakaʻau ʻo motuʻa ʻa Nīfai, pea naʻá ne ʻiloʻi kuo pau ke vave ʻa ʻene mate; ko ia, naʻá ne pani ai ha tangata ke hoko ko ha tuʻi mo ha pule ki hono kakaí he taimi ko iá, ʻo fakatatau ki he pule ʻa e ngaahi tuʻí.\n\n10 Ko e meʻa ʻi he ʻofa lahi ʻaupito ʻa e kakaí kia Nīfai, koeʻuhi kuó ne hoko ko ha maluʻi lahi ʻo kinautolu, ʻi heʻene ngāue ʻaki ʻa e heletā ʻa Lēpaní ke maluʻi ʻa kinautolu, pea kuó ne ngāue ʻi hono ngaahi ʻahó kotoa koeʻuhi ko ʻenau leleí—\n\n11 Ko ia, naʻe loto ai ʻa e kakaí ke nau manatuʻi maʻu pē hono hingoá. Pea ʻilonga ia ʻe pule ʻo fetongi iá, naʻe ui ʻe he kakaí ko Nīfai hono ua, ko Nīfai hono tolu, ʻo fai pehē atu, ʻo fakatatau ki he pule ʻa e ngaahi tuʻí; pea ko ia naʻe pehē hono ui kinautolu ʻe he kakaí, ʻo tatau ai pē pe ko hai honau hingoá.\n\n12 Pea naʻe hoko ʻo pehē naʻe pekia ʻa Nīfai.\n\n13 Ko ʻeni ko e kakai ʻa ia naʻe ʻikai ko e kau Leimaná ko e kau Nīfai ʻa kinautolu; ka neongo iá, naʻe ui ʻa kinautolu ko e kau Nīfai, ko e kau Sēkope, ko e kau Siosefa, ko e kau Sōlami, ko e kau Leimana, ko e kau Lēmiuela mo e kau ʻIsimeli.\n\n14 Ka ko au, Sēkope, ʻe ʻikai te u fakafaikehekeheʻi ʻa kinautolu ʻaki ʻa e ngaahi hingoa ko ʻení ʻamui, kā te u ui ʻa kinautolu ko e kau Leimana ʻoku feinga ke fakaʻauha ʻa e kakai ʻo Nīfaí, pea ko kinautolu ʻoku feʻofoʻofani mo Nīfaí te u ui ko e kau Nīfai, pe ko e kakai ʻo Nīfai, ʻo fakatatau ki he pule ʻa e ngaahi tuʻí.\n\n15 Pea ko ʻeni naʻe hoko ʻo pehē ko e kakai ʻo Nīfaí, lolotonga ʻa e pule ʻa e tuʻi hono uá, naʻe fakaʻau ʻo fefeka ʻa honau lotó, pea nau fiefia ʻi hono fai ʻo e ngaahi meʻa fakalielia, ʻo hangē ko Tēvita ʻi muʻá ʻo holi ke maʻu ha ngaahi uaifi mo e ngaahi sinifu tokolahi, kae ʻumaʻā foki mo Solomone, ko hono fohá.\n\n16 ʻIo, naʻe kamata foki ke nau kumi ki he koula mo e siliva lahi, pea kamata ke fielahi ʻi he loto-hīkisiá.\n\n17 Ko ia ko au, Sēkope, naʻá ku fai kiate kinautolu ʻa e ngaahi leá ni ʻi heʻeku akonakiʻi ʻa kinautolu ʻi he temipalé, kā kuó u tomuʻa maʻu ʻeku fekau mei he ʻEikí.\n\n18 Ka ko au, Sēkope, mo hoku tokoua ko Siosefá, kuo fakatapui ʻa kimaua ko e ongo taulaʻeiki mo e ongo akonaki ki he kakaí ni, ʻi he nima ʻo Nīfaí.\n\n19 Pea naʻá ma tauhi faivelenga ʻa homa lakangá ki he ʻEikí, ʻo ma tali ʻa e fatongiá, ʻo toʻo ʻa e ngaahi angahala ʻa e kakaí ki homa ʻulú ʻo kapau naʻe ʻikai te ma akoʻi kiate kinautolu ʻa e folofola ʻa e ʻOtuá ʻi he faivelenga kakato; ko ia, ʻi heʻema ngāue ʻaki homa tūkuingatá ʻe ʻikai hoko ki homa ngaahi kofú ʻa honau totó; pea ka ʻikai ʻe hoko ki homa ngaahi kofú ʻa honau totó; pea ʻe ʻikai te ma taʻehalaia ʻi he ʻaho fakaʻosí.\n\n", "jacob 2": "[center][font_size=26]Vahe 2[/font_size][/center]\n\n[i]ʻOku valokiʻi ʻe Sēkope ʻa e ʻofa ʻi he ngaahi koloá, hīkisiá, mo e anga-taʻemaʻá—ʻOku lava ʻa e kakaí ʻo kumi ki he koloá ke nau tokoni ai ki honau kāingá—ʻOku fakahalaiaʻi ʻe Sēkope ʻa e ngāue taʻe-fakamafaiʻi ʻo e mali tokolahí—ʻOku hōifua ʻa e ʻEikí ki he angamaʻa ʻa e kakai fefiné. Taʻu 544–421 K.M. nai.[/i]\n\n1 Ko e ngaahi lea naʻe lea ʻaki ʻe Sēkope, ko e tokoua ʻo Nīfaí, ki he kakai ʻo Nīfaí ʻi he hili ʻa e pekia ʻa Nīfaí:\n\n2 Ko ʻeni, ʻe hoku kāinga ʻofeina, ko au, Sēkope, ko e meʻa ʻi he fatongia kuo tuku kiate au ʻe he ʻOtuá, pea koeʻuhi ke u tauhi faivelenga hoku lakanga ʻi he fakamātoato, pea koeʻuhi ke u fakamaʻa hoku ngaahi kofú mei hoʻomou ngaahi angahalá, ko ia ʻoku ou haʻu ai ki he temipalé ʻi he ʻahó ni ke u lava ʻo fakahā kiate kimoutolu ʻa e folofola ʻa e ʻOtuá.\n\n3 Pea ke mou ʻilo ʻe kimoutolu kuó u faivelenga ʻo aʻu mai ki he ʻahó ni ʻi he ngāueʻi ʻa e lakanga ʻo hoku fatongiá; ka ʻi he ʻaho ní ʻoku ou mafasia lahi ange ʻi he holi mo e hohaʻa koeʻuhi ko e lelei ʻa homou laumālié ʻi heʻeku loto-moʻua ki muʻa ange ʻi he ʻaho ní.\n\n4 He vakai, kuo mou talangofua ʻo aʻu mai ki he ʻahó ni ki he folofola ʻa e ʻEiki, ʻa ia kuó u fakahā kiate kimoutolú.\n\n5 Kae vakai, mou tokanga mai kiate au, pea ʻiloʻi ʻoku ou lava ʻo fakahā kiate kimoutolu ʻi he tokoni ʻa e Tupuʻanga fungani māfimafi ʻo e langí mo e māmaní ʻo kau ki hoʻomou ngaahi fakakaukaú, ʻa e anga ʻo hoʻomou lolotonga kamata ke ngāue ʻi he angahalá, ʻa ia ko e angahala ʻoku hā ngali fakalielia ʻaupito kiate au, ʻio, pea fakalielia ki he ʻOtuá.\n\n6 ʻIo, ʻokú ne fakamamahiʻi ʻa hoku laumālié pea ʻoku fakatupu ʻa ʻeku hola ʻi heʻeku mā mei he ʻao ʻo hoku Tupuʻangá, koeʻuhi kuo pau ke u fakamoʻoniʻi kiate kimoutolu ʻa e fai angahala ʻo homou lotó.\n\n7 Pea ʻoku fakamamahi foki kiate au ʻa e pau ke u fai ha lea fefeka pehē ʻo kau kiate kimoutolu ʻi he ʻao ʻo homou ngaahi uaifí mo hoʻomou fānaú, ʻa ia ko hanau tokolahi ʻoku fuʻu ongongofua mo maʻa mo pelepelengesi ʻaupito ʻa honau lotó ʻi he ʻao ʻo e ʻOtua, ʻa ia ko ha meʻa ʻoku fakahōifua ki he ʻOtuá;\n\n8 Pea ʻoku ou mahalo kuo nau haʻu ki hení ke fanongo ki he folofola fakafiemālie ʻa e ʻOtuá, ʻio, ʻa e folofola ko ia ʻoku fakamoʻui ʻa e laumālie kuo kafó.\n\n9 Ko ia, ʻoku fakamafasiaʻi ʻa hoku laumālié ʻi hono fekauʻi au, koeʻuhi ko e fekau mamafa ʻa ia kuó u maʻu mei he ʻOtuá, ke u naʻinaʻi kiate kimoutolu ʻo fakatatau ki hoʻomou ngaahi hiá, ke fakalahi ʻa e kafo ʻo kinautolu kuo ʻosi kafó, kae ʻikai fakafiemālieʻi mo fakamoʻui ʻa honau ngaahi kafó; pea ko kinautolu ʻoku teʻeki ai ke kafó, ʻoku ʻikai te nau keinanga ʻi he folofola fakafiemālie ʻa e ʻOtuá, ka ʻoku tuku ha ngaahi hele fufū ke hokaʻi honau laumālié pea kafo ai honau ʻatamai pelepelengesí.\n\n10 Ka neongo hono lahi ʻo e fatongiá, kuo pau pē ke u fai ʻo fakatatau ki he ngaahi fekau mamafa ʻa e ʻOtuá, pea fakahā kiate kimoutolu ʻo kau ki hoʻomou fai angahalá mo e ngaahi anga-fakalieliá, ʻi he ʻao ʻo e kakai ʻoku loto-maʻá, mo e kakai ʻoku loto-mafesifesi, pea ʻi he ʻafio mai ʻa e fofonga ʻiloʻilo ʻo e ʻOtua Māfimafí.\n\n11 Ko ia, kuo pau ke u fakahā kiate kimoutolu ʻa e moʻoní ʻo fakatatau ki hono mahinongofua ʻo e folofola ʻa e ʻOtuá. He vakai, ʻi heʻeku fehuʻi ki he ʻEikí, naʻe hoko mai kiate au ʻa e folofola, ʻo pehē: ʻE Sēkope, ke ke ʻalu hake ki he temipalé ʻapongipongi, pea fakahā ʻa e folofola ʻa ia te u tuku kiate koé ki he kakaí ni.\n\n12 Pea ko ʻeni vakai, ʻe hoku kāinga, ko e folofola ʻeni ʻa ia ʻoku ou fakahā kiate kimoutolú, ʻoku ʻi ai homou tokolahi kuo kamata ke kumi ki he koula mo e siliva, pea ki he ngaahi faʻahinga maka mahuʻinga kotoa pē, ʻa ia ʻoku hulu ʻaupito ʻi he fonuá ni, ʻa ia ko ha fonua ʻo e talaʻofa kiate kimoutolu mo homou hakó.\n\n13 Pea kuo hōifua ʻa e toʻukupu ʻo e māfimafí ʻo fuʻu lahi ʻaupito kiate kimoutolu, pea kuo mou maʻu ai ʻa e ngaahi koloa lahi; pea ko e tupu ʻi he maʻu ʻe homou niʻihi ʻo lahi hake ʻi homou kāingá, kuo hīkisia ai homou lotó, pea mou kia-kekeva mo ʻulu māʻolunga, koeʻuhi ko hono mahuʻinga lahi ʻo homou kofú, pea mou fakatangaʻi ʻa homou kāingá koeʻuhi ʻoku mou mahalo ʻoku mou lelei ange ʻiate kinautolu.\n\n14 Pea ko ʻeni, ʻe hoku kāinga, ʻoku mou mahalo koā ʻoku fakatonuhiaʻi ʻa kimoutolu ʻe he ʻOtuá ʻi he meʻá ni? Vakai, ʻoku ou pehē kiate kimoutolu, ʻIkai. Ka ʻokú ne fakahalaiaʻi ʻa kimoutolu, pea kapau te mou vilitaki ʻi he ngaahi meʻá ni, kuo pau ke hoko vave mai ʻa ʻene ngaahi tauteá kiate kinautolu.\n\n15 Taumaiā ke ne fakahā kiate kimoutolu ʻokú ne lava ʻo ʻafioʻi kimoutolu, pea ʻokú ne mafai ʻi he ʻafio tuʻo taha pē ʻa hono fofongá ke taaʻi hifo ʻa kimoutolu ki he efú!\n\n16 Taumaiā ke ne fakaʻatā ʻa kimoutolu mei he angahalá mo e fakalieliá ni. Pea, ʻofa ke mou fanongo ki he folofola ʻo ʻene ngaahi fekaú, pea ʻoua naʻa tuku ke hanga ʻe he loto-hīkisiá ni ʻa homou lotó ʻo fakaʻauha ʻa homou laumālié!\n\n17 Fakakaukau ki homou kāingá ʻo hangē pē ko kimoutolú, pea angalelei ki he kakai kotoa pē pea foaki fie foaki mei hoʻomou koloá, koeʻuhi ke nau koloaʻia ʻo tatau pē mo kimoutolu.\n\n18 Kā ʻi he teʻeki ai ke mou kumi ki he ngaahi koloá, mou kumi ki he puleʻanga ʻo e ʻOtuá.\n\n19 Pea ʻo ka hili ʻa hoʻomou maʻu ha ʻamanaki lelei ʻia Kalaisí te mou maʻu ʻa e ngaahi koloa, ʻo kapau te mou kumi ki ai; pea te mou kumi ki ai koeʻuhi ko hoʻomou fie fai ha lelei—ke fakakofuʻi ʻa e telefuá, pea fafangaʻi ʻa e fiekaiá, pea fakatauʻatāinaʻi ʻa e pōpulá, pea foaki ʻa e fiemālie ki he kau mahaki mo mamahí.\n\n20 Pea ko ʻeni, ʻe hoku kāinga, kuó u lea kiate kimoutolu ʻo kau ki he hīkisiá; pea ko kimoutolu kuo mou fakamamahiʻi ʻa homou kaungāʻapí, pea fakatangaʻi ia koeʻuhi ko hoʻomou pōlepole ʻi homou lotó, ʻi he ngaahi meʻa kuo foaki ʻe he ʻOtuá kiate kimoutolú, ko e hā haʻamou lau ki aí?\n\n21 ʻIkai ʻoku mou pehē ʻoku fakalielia ʻa e ngaahi meʻa peheé kiate ia naʻá ne fakatupu ʻa e kakano kotoa pē? Pea ʻoku mahuʻinga tatau ʻa e tokotaha kotoa pē ʻi hono ʻaó ʻo hangē ko e taha kehé. Pea naʻe tupu ʻa e kakano kotoa pē mei he efú; pea kuó ne fakatupu ʻa kinautolu koeʻuhi ko e ʻuhinga pē taha, koeʻuhi ke nau tauhi ʻa ʻene ngaahi fekaú pea fakaongoongoleleiʻi ia ʻo taʻengata.\n\n22 Pea ko ʻeni ʻoku ou fakaʻosi ʻeku lea kiate kimoutolu ʻo kau ki he hīkisiá ni. Pea ka ne ʻikai totonu ke u lea kiate kimoutolu ʻo kau ki ha hia ʻoku fakalielia ange, pehē ʻe fuʻu fiefia ʻaupito ʻa hoku lotó koeʻuhi ko kimoutolu.\n\n23 Ka ʻoku fakamafasiaʻi au ʻe he folofola ʻa e ʻOtuá koeʻuhi ko hoʻomou ngaahi hia ʻoku fakalielia angé. He vakai, ʻoku folofola peheni ʻe he ʻEikí: ʻOku kamata ke fai ʻe he kakaí ni ha ngaahi angahala lahi ange; ʻoku ʻikai mahino kiate kinautolu ʻa e ngaahi folofolá, he ʻoku nau feinga ke fakatonuhiaʻi ʻa kinautolu ʻi heʻenau feʻauakí, tuʻunga ʻi he ngaahi meʻa naʻe tohi ʻo kau kia Tēvita mo Solomone, ko hono fohá.\n\n24 Vakai, ko e moʻoni naʻe maʻu ʻe Tēvita mo Solomone ʻa e ngaahi uaifi mo e ngaahi sinifu tokolahi, ʻa ia ko ha meʻa naʻe fakalielia ʻi hoku ʻaó, ʻoku folofola ʻe he ʻEikí.\n\n25 Ko ia, ʻoku folofola peheni ʻe he ʻEikí, kuó u tataki atu ʻa e kakaí ni mei he fonua ko Selūsalemá ʻi he mālohi ʻo hoku nimá, koeʻuhi ke u fokotuʻu kiate au ha vaʻa māʻoniʻoni mei he hako ʻo e manava ʻo Siosefá.\n\n26 Ko ia, ko au ko e ʻEiki ko e ʻOtuá ʻe ʻikai te u tuku ke fai ʻe he kakaí ni ʻo tatau mo kinautolu ʻo e kuonga muʻá.\n\n27 Ko ia, ʻe hoku kāinga, fanongo mai kiate au, pea tokanga ki he folofola ʻa e ʻEikí: Koeʻuhi ʻe ʻikai ke ʻi ai ha tangata ʻe toko taha ʻiate kimoutolu te ne maʻu ka ko e uaifi pē ʻe toko taha; pea ʻe ʻikai te ne maʻu ha sinifu ʻe toko taha;\n\n28 He ko au, ko e ʻEiki ko e ʻOtuá, ʻoku ou fiefia ʻi he angamaʻa ʻa e kakai fefiné. Pea ko e meʻa fakalielia ʻi hoku ʻaó ʻa e ngaahi feʻauakí; ʻoku folofola peheni ʻe he ʻEiki ʻo e Ngaahi Kau Taú.\n\n29 Ko ia, ʻe tauhi ʻe he kakaí ni ʻa ʻeku ngaahi fekaú, ʻoku folofola ʻe he ʻEiki ʻo e Ngaahi Kau Taú, pe te u fakamalaʻiaʻi ʻa e fonuá koeʻuhi ko kinautolu.\n\n30 He kapau te u loto ki ai, ʻoku folofola ʻe he ʻEiki ʻo e Ngaahi Kau Taú, ke fakatupu ha hako kiate au, te u fekau ki hoku kakaí; he ka ʻikai kuo pau ke nau tokanga ki he fekau ko ʻení.\n\n31 He vakai, ko au, ko e ʻEikí, kuó u mamata ki he mamahí, peá u ongoʻi ʻa e tangi ʻa e ngaahi ʻofefine ʻo hoku kakai ʻi he fonua ko Selūsalemá, ʻio, pea ʻi he ngaahi fonua kotoa pē ʻo hoku kakaí, koeʻuhi ko e fai angahala mo e ngaahi anga-fakalielia ʻa honau ngaahi husepānití.\n\n32 Pea ʻe ʻikai te u tuku, ʻoku folofola ʻe he ʻEiki ʻo e Ngaahi Kau Taú, ke aʻu hake kiate au ʻa e ngaahi tangi ʻa e ngaahi ʻofefine hoihoifua ʻo e kakai ní, ʻa ia kuó u taki atu mei he fonua ko Selūsalemá, ʻo talatalaakiʻi ʻa e kau tangata ʻo hoku kakaí, ʻoku folofola ʻe he ʻEiki ʻo e Ngaahi Kau Taú.\n\n33 Koeʻuhi ʻe ʻikai te nau taki fakapōpulaʻi atu ʻa e ngaahi ʻofefine ʻo hoku kakaí ʻi he fai angahalá koeʻuhi ko e ongongofua honau lotó, kā te u ʻaʻahi kiate kinautolu ʻaki ha tautea mamafa, ʻio, ʻo aʻu ki he fakaʻauha; koeʻuhi ʻe ʻikai te nau fai ʻa e ngaahi feʻauakí, ʻo hangē ko kinautolu ʻo e kuonga muʻá, ʻoku folofola ʻe he ʻEiki ʻo e Ngaahi Kau Taú.\n\n34 Pea ko ʻeni vakai, ʻe hoku kāinga, ʻoku mou ʻilo naʻe tuku ʻa e ngaahi fekaú ni ki heʻetau tamai, ko Līhaí; ko ia, kuo mou ʻiloʻi ia ʻi muʻa; pea kuo mou fakahalaiaʻi lahi ai ʻa kimoutolu; he kuo mou fai ʻa e ngaahi meʻá ni ʻa ia naʻe ʻikai totonu ke mou fai.\n\n35 Vakai, kuo mou fai ha ngaahi fuʻu angahala lalahi ange ʻi he kau Leimana, ko hotau kāingá. Kuo mou fakatupu ha mamahi lahi ʻi he loto ʻo homou ngaahi uaifi ongongofuá, pea kuo mole ʻiate kimoutolu ʻa e falala ʻa hoʻomou fānaú, ko e tupu ʻi hoʻomou ngaahi sīpinga kovi ʻi honau ʻaó; pea ʻoku ʻalu hake ki he ʻOtuá ʻa e tangi ʻa honau lotó ke talatalaakiʻi ʻa kimoutolu. Pea ko e meʻa ʻi hono fefeka ʻo e folofola ʻa e ʻOtuá, ʻa ia ʻoku ʻalu hifo ke talatalaakiʻi ʻa kimoutolú, kuo mate ai ʻa e loto ʻo e tokolahi kuo hokaʻi ʻaki ʻa e ngaahi fuʻu lavea lalahi.\n\n", "jacob 3": "[center][font_size=26]Vahe 3[/font_size][/center]\n\n[i]ʻOku tali ʻe he loto-maʻá ʻa e folofola fakafiemālie ʻa e ʻOtuá—ʻOku lahi ange ʻa e māʻoniʻoni ʻa e kau Leimaná ʻi he kau Nīfaí—ʻOku lea ʻa Sēkope ʻo fai ha fakatokanga ki he feʻauakí, mo e holi fakakakanó, mo e ngaahi angahala kotoa pē. Taʻu 544–421 K.M. nai.[/i]\n\n1 Kae vakai, ko au, Sēkope, ʻoku ou fie lea kiate kimoutolu ʻoku loto-maʻá. Sio ki he ʻOtuá ʻi he ʻatamai ʻoku tuʻu maʻu, pea lotu kiate ia ʻi he fuʻu tui lahi, pea te ne fakafiemālieʻi ʻa kimoutolu ʻi homou ngaahi faingataʻaʻiá, pea te ne taukapoʻi ʻa kimoutolu, ʻo fekau hifo ʻa e tautea kiate kinautolu ʻoku feinga ke fakaʻauha ʻa kimoutolú.\n\n2 ʻOiauē ʻa kimoutolu kotoa pē ʻoku loto-maʻá, hiki hake homou ʻulú, pea tali ʻa e folofola fakafiemālie ʻa e ʻOtuá, pea keinanga ʻi heʻene ʻofá; he te mou lava ʻo fai ia, ʻo kapau ʻe tuʻu maʻu ʻa homou ʻatamaí ʻo taʻengata.\n\n3 Kā, ʻe malaʻia, ʻe malaʻia, ʻa kimoutolu ʻoku ʻikai loto-maʻá, ʻa kimoutolu ʻoku ʻuli he ʻahó ni ʻi he ʻao ʻo e ʻOtuá; he ka ʻikai te mou fakatomala, ʻoku fakamalaʻiaʻi ʻa e fonuá koeʻuhi ko kimoutolu; pea ko e kau Leimaná, ʻa ia ʻoku ʻikai te nau ʻuli ʻo hangē ko kimoutolú, ka neongo iá naʻe fakamalaʻiaʻi ʻa kinautolu ʻaki ha tautea mamafa, te nau fakamamahiʻi ʻa kimoutolu ʻo aʻu ki he fakaʻauha.\n\n4 Pea ʻoku haʻu vave ʻa e taimi, kapau ʻe ʻikai te mou fakatomala te nau maʻu ʻa e fonua ʻo homou tofiʻá, pea ʻe hanga ʻe he ʻEiki ko e ʻOtuá ʻo tataki atu ʻa e kau māʻoniʻoní meiate kimoutolu.\n\n5 Vakai, ko e kau Leimana ko homou kāingá, ʻa ia ʻoku mou fehiʻa ki ai koeʻuhi ko ʻenau ʻulí mo e fakamalaʻia kuo hoko ki honau kilí, ʻoku nau māʻoniʻoni ange ʻiate kimoutolu; he kuo ʻikai ngalo ʻiate kinautolu ʻa e fekau ʻa e ʻEikí, ʻa ia naʻe tuku ki heʻetau tamaí—pea ke nau maʻu ha uaifi ʻe toko taha pē, pea ke ʻoua naʻa nau maʻu ha sinifu ʻe toko taha, pea ke ʻoua naʻa nau fai ha feʻauakí ʻiate kinautolu.\n\n6 Pea ko ʻeni, ko e fekaú ni ʻoku nau tokanga ke tauhi ko ia, ko e meʻa ʻi he tokanga ko iá, ʻo tauhi ʻa e fekau ní, ʻe ʻikai fakaʻauha ʻa kinautolu ʻe he ʻEiki ko e ʻOtuá, ka te ne ʻaloʻofa kiate kinautolu; pea ʻe ʻi ai ʻa e ʻaho te nau hoko ai ko ha kakai monūʻia.\n\n7 Vakai, ʻoku ʻofa ʻa honau ngaahi husepānití ʻi honau ngaahi uaifí, pea ʻoku ʻofa ʻa honau ngaahi uaifí ʻi honau ngaahi husepānití; pea ʻoku ʻofa ʻa honau ngaahi husepānití mo honau ngaahi uaifí ʻi heʻenau fānaú; pea ʻoku tupu ʻa ʻenau taʻetuí mo ʻenau fehiʻa ʻiate kimoutolú mei he fai angahala ʻa ʻenau ngaahi tamaí; ko ia, ʻoku fēfē ʻa hono lahi ange hoʻomou leleí ʻiate kinautolu, ʻi he ʻao ʻo homou Tupuʻanga māfimafí?\n\n8 ʻOiauē ʻe hoku kāinga, ʻoku ou manavahē telia naʻa ʻikai te mou fakatomala mei hoʻomou ngaahi angahalá pea hinehina ange ʻa honau kilí ʻi homou kilí, ʻo ka ʻomi ʻa kimoutolu fakataha mo kinautolu ki he ʻafioʻanga ʻo e ʻOtuá.\n\n9 Ko ia, ʻoku ou tuku ha fekau kiate kimoutolu, ʻa ia ko e folofola ʻa e ʻOtuá, ke tuku hoʻomou angatuʻu kiate kinautolu koeʻuhi ko e lanu fakapoʻupoʻuli ʻo honau kilí; pea ʻoua foki naʻa mou fehiʻa ʻiate kinautolu koeʻuhi ko ʻenau ʻulí; ka mou manatuʻi pē ʻa hoʻomou ʻuli ʻamoutolú, pea manatuʻi naʻe tupu ʻa ʻenau ʻulí mei heʻenau ngaahi tamaí.\n\n10 Ko ia, ke mou manatuʻi ʻa hoʻomou fānaú, ʻa e anga ʻo hoʻomou fakatupu ha mamahi lahi ʻo honau lotó ko e tupu mei he sīpinga kuo mou fokotuʻu ʻi honau ʻaó; pea ko e tahá, manatu te mou lava, koeʻuhi ko hoʻomou ʻulí ʻo ʻomi ʻa hoʻomou fānaú ki he fakaʻauha, pea ʻe ʻekeʻi mei homou ʻulú ʻa ʻenau ngaahi angahalá ʻi he ʻaho fakaʻosí.\n\n11 ʻOiauē ʻe hoku kāinga, tokanga ki heʻeku ngaahi leá; fakaake ʻa e ngaahi ivi ʻo homou laumālié; fafangu ʻa kimoutolu koeʻuhi ke mou ʻā hake mei he mohe ʻo e maté; pea vete ange ʻa kimoutolu mei he mamahi ʻo helí koeʻuhi ke ʻoua naʻa mou hoko ko ha kau ʻāngelo ʻa e tēvoló, ke lī hifo ki he ano ʻo e afi mo e maka-vela, ʻa ia ko e mate ʻanga uá.\n\n12 Pea ko ʻeni ko au, Sēkope, naʻá ku lea ʻaki mo ha ngaahi meʻa lahi ange ki he kakai ʻo Nīfaí, ʻo fakatokanga kiate kinautolu ʻo kau ki he feʻauakí mo e holi kovi fakakakanó, mo e ngaahi faʻahinga angahala kotoa pē, ʻo tala kiate kinautolu ʻa honau ngaahi nunuʻa fakamanavaheé.\n\n13 Pea ko ha vahe teau ʻe taha ʻo e ngaahi meʻa naʻe hoko ki he kakai ní, ʻa ia kuo fakaʻau ke nau tokolahi ange, ʻoku ʻikai lava ʻo tohi ia ki he ngaahi peleti ko ʻení; kā kuo tohi ha ngaahi meʻa lahi ʻi he ngaahi peleti lalahí, mo ʻenau ngaahi taú, mo ʻenau ngaahi fakakikihí, mo e pule ʻa honau ngaahi tuʻí.\n\n14 ʻOku ui ʻa e ngaahi peletí ni ko e ngaahi peleti ʻa Sēkopé, pea naʻe ngaohi ia ʻe he nima ʻo Nīfai. Pea ʻoku ou fakaʻosi hono lea ʻaki ʻo e ngaahi leá ni.\n\n", "jacob 4": "[center][font_size=26]Vahe 4[/font_size][/center]\n\n[i]Naʻe lotu ʻa e kau palōfita kotoa pē ki he Tamaí ʻi he huafa ʻo Kalaisí—ʻOku hoko hono feilaulau ʻaki ʻe ʻĒpalahame ʻa ʻAisaké, ko e taipe ʻo e ʻOtuá mo hono ʻAlo pē Taha naʻe Fakatupú—ʻOku totonu ke fakalelei ʻa e tangatá ki he ʻOtuá ʻi he Fakaleleí—ʻE liʻaki ʻe he kau Siú ʻa e fuʻu makatuʻungá. Taʻu 544–421 K.M. nai.[/i]\n\n1 Ko ʻeni vakai, naʻe hoko ʻo pehē ko au, Sēkope, kuó u ngāue lahi ki hoku kakaí ʻi he lea, (pea ʻoku ʻikai te u lava ʻo tohi ka ko ha ngaahi meʻa siʻi pe ʻo ʻeku ngaahi leá, koeʻuhi ko hono faingataʻa ʻo hono tohi ʻo ʻemau ngaahi leá ki ha ngaahi peletí), pea ʻoku mau ʻiloʻi ko e ngaahi meʻa ʻa ia ʻoku mau tohi ki he ngaahi peletí kuo pau ke tolonga ia;\n\n2 Ka ko e ngaahi meʻa kotoa pē ʻoku mau tohi ka ʻoku ʻikai ʻi ha ngaahi peletí kuo pau ke ʻauha ia pea mole atu, ka ʻoku mau lava ʻo tohi ha ngaahi lea siʻi ki ha ngaahi peleti, ʻa ia ʻe fakahā ai ki heʻemau fānaú, mo homau kāinga ʻofeiná, ha ʻilo siʻisiʻi ʻo kau kiate kimautolu, pe ki heʻenau ngaahi tamaí—\n\n3 Ko ʻeni ʻoku mau fiefia ʻi he ngaahi meʻá ni; pea ʻoku mau ngāue faivelenga ke tohi ʻa e ngaahi leá ni ki he ngaahi peleti, ʻi he fakaʻamu ʻe maʻu ia ʻe homau kāinga ʻofeiná mo ʻemau fānaú ʻi he loto-fakafetaʻi, pea vakai ki ai ke nau ako ʻi he fiefia, kae ʻikai ʻi he mamahi, pea ʻikai foki ʻi he manuki ki heʻenau ʻuluaki ongo mātuʻá.\n\n4 He ko hono ʻuhinga ʻeni kuo mau tohi ai ʻa e ngaahi meʻa ní, koeʻuhi ke nau ʻilo naʻa mau ʻilo kia Kalaisi, pea naʻa mau maʻu ha ʻamanaki lelei ki hono nāunaú ʻi he ngaahi taʻu ʻe lau teau ki muʻa ʻi heʻene hāʻele maí; pea naʻe ʻikai ko kimautolu pē naʻe maʻu ha ʻamanaki lelei ki hono nāunaú, kā ko e kau palōfita māʻoniʻoni kotoa pē foki, ʻa ia naʻe ʻi muʻa ʻiate kimautolú.\n\n5 Vakai, naʻa nau tui kia Kalaisi mo hū ki he Tamaí ʻi hono huafá, pea ʻoku mau hū foki ki he Tamaí ʻi hono huafá. Pea ko hono ʻuhinga ʻeni ʻoku mau tauhi ai ʻa e fono ʻa Mōsesé, koeʻuhí he ʻokú ne takiakiʻi ʻe ia ʻa homau laumālie kiate ia; pea ko e ʻuhinga ʻeni ʻoku fakamāʻoniʻoniʻi ai ia kiate kimautolu koeʻuhi ko e māʻoniʻoní, ʻo hangē tofu pē ko e fekau ʻa ʻĒpalahame ʻi he maomaonganoá ke talangofua ki he ngaahi fekau ʻa e ʻOtuá ʻo feilaulau ʻaki ʻa hono foha ko ʻAisaké, ʻa ia ko hano tatau ia ʻo e feilaulau ʻaki ʻe he ʻOtuá ʻa hono ʻAlo pē Taha naʻe Fakatupú.\n\n6 Ko ia, ʻoku mau fakatotolo ki he kau palōfitá, pea ʻoku mau maʻu ha ngaahi fakahā lahi mo e laumālie ʻo e kikité; pea ʻi heʻemau maʻu ʻa e ngaahi fakamoʻoni kotoá ni ʻoku mau maʻu ai ha ʻamanaki lelei, pea ʻoku tuʻu maʻu ai ʻa ʻemau tuí, ko ia ʻoku mau lava ai ʻo fekau ʻi he huafa ʻo Sīsuú pea ʻoku talangofua kiate kimautolu ʻa e ngaahi ʻakaú, pe ko e ngaahi moʻungá, pe ko e ngaahi peau ʻo e tahí.\n\n7 Ka neongo iá, ʻoku fakahā kiate kimautolu ʻe he ʻEiki ko e ʻOtuá ʻa homau vaivaí koeʻuhi ke mau ʻiloʻi ko e meʻa ia ʻi heʻene ʻaloʻofá mo ʻene āfeitaulalo lahi ki he fānau ʻa e tangatá, ʻoku mau maʻu ai ʻa e mālohi ke fai ʻa e ngaahi meʻa ko ʻení.\n\n8 Vakai, ʻoku maʻongoʻonga mo fakaofo ʻa e ngaahi ngāue ʻa e ʻEikí. Hono ʻikai te tau faʻa ʻiloʻi hono loloto ʻo ʻene ngaahi meʻa liló; pea ʻoku ʻikai faʻa lava ʻe ha tangata ʻo ʻiloʻi ʻa ʻene ngaahi founga kotoa pē. Pea ʻoku ʻikai ʻilo ʻe ha tangata ki heʻene ngaahi foungá tuku kehe ʻo ka toki fakahā ia kiate ia; ko ia, ʻe kāinga, ʻoua naʻa liʻaki ʻa e ngaahi fakahā ʻa e ʻOtuá.\n\n9 He vakai, naʻe tuʻunga ʻi he mālohi ʻo ʻene folofolá naʻe haʻu ai ʻa e tangatá ki he funga ʻo e māmaní, ʻa ia ko e māmani naʻe fakatupu ʻi he māfimafi ʻo ʻene folofolá. Ko ia, kapau naʻe lava ʻe he ʻOtuá ʻo folofola pea naʻe ʻi ai ʻa e māmaní, pea folofola pea naʻe ngaohi ʻa e tangatá, kapau ko ia ko e hā ʻoku ʻikai te ne malava ai ke fekau ki he māmaní, pe ki he ngāue ʻa hono toʻukupú ʻi hono funga ʻo iá, ʻo fakatatau ki hono finangaló mo ʻene faʻitelihá?\n\n10 Ko ia, ʻe kāinga, ʻoua naʻa feinga ke akonakiʻi ʻa e ʻEikí, kae maʻu ʻa e akonakí mei hono toʻukupú. He vakai, ʻoku mou ʻiloʻi ʻe kimoutolu ʻokú ne akonaki ʻi he poto, pea ʻi he fakamaau totonu, pea ʻi he ʻaloʻofa lahi, ki he ngaahi meʻa kotoa pē kuó ne fakatupú.\n\n11 Ko ia, ʻe kāinga ʻofeina, mou fakalelei kiate ia ʻi he fakalelei ʻa Kalaisi, ko hono ʻAlo pē Taha naʻe Fakatupú, pea te mou lava ʻo toe tuʻu, ʻo fakatatau ki he mālohi ʻo e toetuʻu ʻa ia ʻoku ʻia Kalaisí, pea mou hoko ai ko e ʻuluaki fua ʻo Kalaisi ki he ʻOtuá, mou maʻu ʻa e tuí, pea kuo mou maʻu ha ʻamanaki lelei ki he nāunau ʻiate ia ki muʻá peá ne toki fakahā mai ia ʻi he kakanó.\n\n12 Pea ko ʻeni, ʻe kāinga ʻofeina, ʻoua naʻa mou ofo ʻi heʻeku fakahā kiate kimoutolu ʻa e ngaahi meʻa ní; he ko e hā ʻoku ʻikai te tau lau ai ki he fakalelei ʻa Kalaisí, pea maʻu ha ʻilo haohaoa kiate ia, pea maʻu mo e ʻilo ki he toetuʻú mo e maama ka hoko maí?\n\n13 Vakai, ʻe hoku kāinga, ko ia ia ʻoku kikité, tuku ke ne kikite ke mahino ki he kakaí; he ʻoku folofola ʻaki ʻe he Laumālié ʻa e moʻoní pea ʻoku ʻikai loi. Ko ia, ʻokú ne folofola ki he ngaahi meʻa ʻo hangē ko honau angamoʻoní, pea ki he ngaahi meʻa ʻo hangē ko honau angamoʻoni ʻe ʻi aí; ko ia, ʻoku fakahā mahinongofua mai ʻa e ngaahi meʻá ni kiate kitautolu, koeʻuhi ke fakamoʻui ʻa hotau laumālié. Kae vakai, ʻoku ʻikai ko e kau fakamoʻoni ʻa kimautolu pē ki he ngaahi meʻa ní; he naʻe folofola ʻaki ia ʻe he ʻOtuá foki ki he kau palōfita ʻi muʻá.\n\n14 Kae vakai, ko ha kakai kia-kekeva ʻa e kau Siú; pea naʻa nau fehiʻa ki he ngaahi lea mahinongofuá, ʻo tāmateʻi ʻa e kau palōfitá, mo kumi ki ha ngaahi meʻa naʻe ʻikai mahino kiate kinautolu. Ko ia, ko e meʻa ʻi heʻenau kuí, ʻa ia ko e kui naʻe tupu ʻi heʻenau tokanga ki he ngaahi meʻa naʻe ʻikai mahuʻingá, kuo pau ai ke nau tō; he kuo toʻo ʻe he ʻOtuá meiate kinautolu ʻa ʻene folofola mahinongofuá, pea foaki kiate kinautolu ha ngaahi meʻa lahi ʻa ia ʻoku ʻikai mahino kiate kinautolu, koeʻuhí he naʻa nau holi ki ai. Pea ko e meʻa ʻi heʻenau holi ki aí, ko ia kuo fai ia ʻe he ʻOtuá, koeʻuhi ke nau tūkia ai.\n\n15 Pea ko ʻeni ko au, Sēkope, naʻe tataki au ʻe he Laumālié ke u kikite; he naʻá ku ʻiloʻi ʻi he mālohi ʻo e Laumālie ʻa ia ʻoku ʻiate aú, ko e meʻa ʻi he tūkia ʻa e kau Siú te nau liʻaki ʻa e maka ʻa ia te nau lava ʻo langa ai ʻo maʻu ha makatuʻunga ʻoku malú.\n\n16 Kae vakai, ʻoku lau ʻi he ngaahi folofolá, ʻe hoko ʻa e maká ni ko e lahí, mo e ki muí, pea mo e makatuʻunga malu pē taha, ʻa ia ʻe lava ʻa e kau Siú ʻo langa aí.\n\n17 Pea ko ʻeni, ʻe hoku kāinga ʻofeina, ʻoku lava fēfē ʻe kinautolú ni, ʻi he hili ʻenau liʻaki ʻa e makatuʻunga malú, ke nau lava ʻo langa ai, koeʻuhi ke hoko ia ko e makatuʻunga pē taha kiate kinautolú?\n\n18 Vakai, ʻe hoku kāinga ʻofeina, te u fakamatalaʻi ʻa e meʻa liló ni kiate kinautolu; ka ʻo ka ʻikai ueʻi au ʻe ha meʻa kehe mei heʻeku tuʻu maʻu ʻi he Laumālié, peá u tūkia ai ko e meʻa ʻi heʻeku fuʻu hohaʻa lahi koeʻuhi ko kimoutolú.\n\n", "jacob 5": "[center][font_size=26]Vahe 5[/font_size][/center]\n\n[i]ʻOku lau ʻa Sēkope ki he ngaahi lea ʻa Seinosi ʻo fekauʻaki mo e talanoa fakatātā ki he ngaahi ʻōlive koló mo e ʻōlive vaó—Ko ha fakataipe kinautolu ʻo ʻIsileli mo e kau Senitailé—ʻOku fakatātaaʻi hono fakamovetevete mo hono tānaki ʻo ʻIsilelí ʻaki ha ngaahi fakatātā ki muʻa ʻoku teʻeki fakahoko iá—ʻOku lea ʻa Seinosi ʻo kau ki he kau Nīfaí mo e kau Leimaná mo e fale kotoa ʻo ʻIsilelí—ʻE fakahoko ʻa e kau Senitailé ki ʻIsileli—ʻE faifai pea ʻe tutu ʻo ʻosi ʻa e ngoue vainé. Taʻu 544–421 K.M. nai.[/i]\n\n1 Vakai, ʻe hoku kāinga, ʻikai ʻoku mou manatu ki hoʻomou lau ʻa e ngaahi lea ʻa e palōfita ko Seinosí, ʻa ia naʻá ne lea ki he fale ʻo ʻIsilelí, ʻo pehē:\n\n2 Tokanga mai, ʻA kimoutolu, ʻe fale ʻo ʻIsileli, pea fanongo ki he ngaahi lea ʻaʻakú, ʻa ia ko ha palōfita ʻa e ʻEikí.\n\n3 He vakai, ʻoku folofola peheni ʻe he ʻEikí, te u fakatatau koe, ʻE fale ʻo ʻIsileli, ki ha fuʻu ʻōlive kolo, ʻa ia naʻe ʻave ʻe ha tangata ʻo tauhi ʻi heʻene ngoue vainé; pea tupu ia, ʻo fakaʻau ʻo motuʻa, pea kamata ke mate.\n\n4 Pea naʻe hoko ʻo pehē naʻe ʻalu atu ʻa e pule ʻo e ngoue vainé, ʻo ne vakai ʻoku kamata ke mate ʻa ʻene fuʻu ʻōlivé; pea pehē ʻe ia: Te u ʻauhani ia, pea keli ʻo takatakai ai, mo tauhi ia, koeʻuhi ke tupu mai ʻapē ha ngaahi vaʻa mui mo litolito, pea ʻe ʻikai mate ia.\n\n5 Pea naʻe hoko ʻo pehē naʻá ne ʻauhani ia, mo ne keli takatakai mo tauhi ia ʻo hangē ko ʻene leá.\n\n6 Pea naʻe hoko ʻo pehē ʻi he hili ʻa e ngaahi ʻaho lahi naʻe kamata ke tupu mai ha ngaahi vaʻa foʻou mo litolito ʻe niʻihi; kae vakai, naʻe kamata ke mate ʻa e ngaahi vaʻa lalahi ʻi ʻolungá.\n\n7 Pea naʻe hoko ʻo pehē naʻe mamata ki ai ʻa e pule ʻo e ngoue vainé, pea naʻe pehē ʻe ia ki heʻene tamaioʻeikí: ʻOku fakamamahi kiate au ʻo ka mole ʻiate au ʻa e fuʻu ʻakaú ni; ko ia, ke ke ʻalu, ʻo tuʻusi mai ʻa e ngaahi vaʻa mei he fuʻu ʻōlive vaó, pea ʻomi ia ki heni kiate au; pea te ta tuʻusi ʻa e ngaahi vaʻa lalahi ko ia ʻoku kamata ke maé, pea te ta laku ia ki he afí ʻo tutu ai.\n\n8 Pea vakai, ʻoku pehē ʻe he ʻEiki ʻo e ngoue vainé, ʻoku ou ʻave ʻa e lahi ʻo e ngaahi vaʻa mui mo litolito ní, pea te u fakahoko ia ki ha ngaahi potu ʻoku ou loto ki aí; pea ʻoku tatau ai pē pe ʻe mate ʻa e aka ʻo e ʻakaú ni, ka te u lava pē ʻo fakatolonga ʻa hono fuá maʻaku; ko ia, te u ʻave ʻa e ngaahi vaʻa mui mo litolito ní, pea te u fakahoko ia ʻi he ngaahi potu ʻoku ou loto ki aí.\n\n9 Ke ke ʻave ʻa e ngaahi vaʻa ʻo e fuʻu ʻōlive vaó, pea fakahoko ia ke fetongi ʻaki ia; pea ko e ngaahi vaʻá ni ʻa ia kuó u tuʻusi mei aí, te u lī ia ki he afí, ʻo tutu ai, ke ʻoua naʻa fakafelefele ʻe ia ʻa e kelekele ʻo ʻeku ngoue vainé.\n\n10 Pea naʻe hoko ʻo pehē naʻe fai ʻe he tamaioʻeiki ʻa e ʻEiki ʻo e ngoue vainé ʻo hangē ko e lea ʻa e ʻEiki ʻo e ngoue vainé, ʻo ne fakahoko leva ki ai ʻa e ngaahi vaʻa ʻo e ʻakau ko e ʻōlive vaó.\n\n11 Pea naʻe fekau ʻe he ʻEiki ʻo e ngoue vainé ke keli takatakai, pea ʻauhani, pea tauhi ia, ʻo ne pehē ange ki heʻene tamaioʻeikí: ʻoku fakamamahi kiate au ʻo ka mole ʻiate au ʻa e ʻakaú ni; ko ia, koeʻuhi ke u lava ʻapē ʻo fakatolonga hono ngaahi aká ke ʻoua naʻa nau mate, koeʻuhi ke u fakaili ia maʻaku, ko ia kuó u fai ai ʻa e meʻá ni.\n\n12 Ko ia, ke fai atu hoʻo ngāué; tokangaʻi ʻa e ʻakaú, pea tauhi ia, ʻo hangē ko ʻeku ngaahi leá.\n\n13 Pea te u tuku ʻa e ngaahi vaʻá ni ki he potu mamaʻo taha ʻo ʻeku ngoue vainé, ʻi he potu pē te u loto ki aí, ʻoku tatau ai pē kiate koe; pea ʻoku ou fai ia koeʻuhi ke u lava ʻo fakatolonga maʻaku ʻa e ngaahi vaʻa totonu ʻo e ʻakaú; pea koeʻuhí foki, ke u lava ʻo tokonaki ʻa e fua mei ai ki ha ʻosi ʻa e faʻahitaʻú maʻaku; koeʻuhí he ʻoku fakamamahi kiate au ʻo ka mole ʻiate au ʻa e ʻakaú ni mo hono fuá.\n\n14 Pea naʻe hoko ʻo pehē naʻe ʻalu atu ʻa e ʻEiki ʻo e ngoue vainé, ʻo ne fufuuʻi ʻa e ngaahi vaʻa totonu ʻo e fuʻu ʻōlive koló ʻi he ngaahi potu mamaʻo taha ʻo e ngoue vainé, ko e niʻihi ʻi he potu ʻe taha mo e niʻihi ʻi ha potu kehe, ʻo fakatatau ki hono lotó mo ʻene faʻitelihá.\n\n15 Pea naʻe hoko ʻo pehē naʻe ʻosi atu ʻa e taimi fuoloa, pea naʻe pehē ange ʻe he ʻEiki ʻo e ngoue vainé ki heʻene tamaioʻeikí: Haʻu, ta ō hifo ki he loto ngoue vainé, koeʻuhi ke ta ngāue ʻi he ngoue vainé.\n\n16 Pea naʻe hoko ʻo pehē naʻe ʻalu hifo ʻa e ʻEiki ʻo e ngoue vainé, pea mo e tamaioʻeikí, ke ngāue ʻi he ngoue vainé. Pea naʻe hoko ʻo pehē naʻe pehē ange ʻe he tamaioʻeikí ki hono ʻeikí: Vakai, mamata mai ki heni; vakai ki he ʻakaú.\n\n17 Pea naʻe hoko ʻo pehē naʻe vakai atu ʻa e ʻEiki ʻo e ngoue vainé, ʻo ne mamata ki he ʻakau ʻa ia kuo fakahoko ki ai ʻa e ngaahi vaʻa ʻōlive vaó; kuo tupu hake ia ʻo kamata ke fua. Pea naʻá ne vakai kuo lelei ia; pea naʻe tatau ʻa hono fuá mo e fua totonú.\n\n18 Peá ne pehē ange ki he tamaioʻeikí: Vakai, kuo maʻu ʻe he ngaahi vaʻa ʻo e ʻakau tupu vao ʻa e huhuʻa mei he aká, ko ia kuo fakatupu ai ʻe hono aká ʻa e mālohi lahi; pea ko e meʻa ʻi he lahi ʻo e mālohi ʻo hono aká kuo fua ʻaki ai ʻe he ngaahi vaʻa tupu vaó ʻa e fua tupu kolo. Ko ʻeni, kapau naʻe ʻikai ke ta fakahoko ki ai ʻa e ngaahi vaʻá ni, kuo mate ʻa e ʻakaú ia. Pea ko ʻeni, vakai, te u maʻu ha fua lahi, ʻa ia kuo fua ʻaki ʻe he ʻakau ko iá; pea te u lava ʻo tokonaki ʻa e fua mei he ʻakaú ki ha ʻosi ʻa e faʻahitaʻú; maʻaku ke u ngaueʻaki.\n\n19 Pea naʻe hoko ʻo pehē naʻe pehē ʻe he ʻEiki ʻo e ngoue vainé ki he tamaioʻeikí: Haʻu, ta ō ki he potu mamaʻo taha ʻo e ngoue vainé, ʻo vakai pe kuo fua ʻaki foki ʻe he ngaahi vaʻa totonu ʻo e ʻakaú ha ngaahi fua lahi pe foki, koeʻuhi ke u lava ʻo tokonaki maʻaku ʻa e fua mei he ʻakaú ke u ngāue ʻaki ki ha ʻosi ʻa e faʻahitaʻú.\n\n20 Pea naʻe hoko ʻo pehē naʻá na ʻalu atu ki he potu kuo fufuuʻi ai ʻe he ʻeikí ʻa e ngaahi vaʻa totonu ʻo e ʻakaú, pea pehē ʻe ia ki he tamaioʻeikí: Vakai ki he ngaahi vaʻá ni; pea naʻá ne vakai ki he ʻuluaki vaʻá ʻoku fua lahi; peá ne vakai foki ʻoku lelei ia. Peá ne pehē ange ki he tamaioʻeikí: Toli hono fuá pea tokonaki maʻaku ia ki ha ʻosi ʻa e faʻahitaʻú; koeʻuhi ke u fakatolonga ia maʻaku, he vakai, naʻe pehē ʻe ia, kuó u tauhi ia ʻi he taimi fuoloá ni, pea kuo fua ʻaki ʻe ia ʻa e fua lahi.\n\n21 Pea naʻe hoko ʻo pehē naʻe pehē ʻe he tamaioʻeikí ki hono ʻeikí: Ko e hā ʻokú ke haʻu ai ki heni ke tō ʻa e ʻakau ní, pe ko e vaʻa ko ʻeni ʻo e ʻakaú? He vakai, ko e potu kovi taha ia ʻi he kelekele kotoa ʻo hoʻo ngoue vainé.\n\n22 Pea pehē ʻe he ʻEiki ʻo e ngoue vainé kiate ia: ʻOua te ke akonakiʻi au; he naʻá ku ʻilo ko e potu kelekele kovi ia; ko ia, naʻá ku pehē ai kiate koe, kuó u tauhi ia ʻi he taimi fuoloá ni, pea ʻokú ke vakai kuo fua mai ia ʻaki ʻa e fua lahi.\n\n23 Pea naʻe hoko ʻo pehē naʻe pehē ʻe he ʻEiki ʻo e ngoue vainé ki heʻene tamaioʻeikí: Sio atu ki hē; vakai kuó u tō ai mo ha vaʻa kehe ʻo e ʻakaú foki; pea ʻokú ke ʻilo naʻe kovi ange ʻa e potu kelekele ko iá ʻi he ʻuluakí. Kae vakai ki he ʻakaú. Kuó u tauhi ia ʻi he taimi fuoloá ni, pea kuo tupu ai ʻa e fua lahi; ko ia, tānaki ia, mo tokonaki ki ha ʻosi ʻa e faʻahitaʻú, koeʻuhí ke u fakatolonga ia maʻaku.\n\n24 Pea naʻe hoko ʻo pehē naʻe toe pehē ange ʻe he ʻEiki ʻo e ngoue vainé ki heʻene tamaioʻeikí: Sio atu ki hē, vakai foki ki ha toe vaʻa kehe, ʻa ia kuó u tō; vakai kuó u tauhi ia foki, pea kuo tupu ai ha fua.\n\n25 Pea pehē ange ʻe ia ki he tamaioʻeikí: Sio atu ki hē, pea vakai ki he vaʻa fakaʻosí. Vakai, kuó u tō ʻeni ʻi ha potu lelei ʻo e kelekelé; pea kuó u tauhi ia ʻi he taimi fuoloá ni, pea ko ha konga pē ʻo e ʻakaú kuo fua ʻaki ʻa e fua koló, pea kuo fua ʻaki ʻe he konga ʻe taha ʻo e ʻakaú ʻa e fua vao; vakai, kuó u tauhi ʻa e ʻakaú ni ʻo hangē ko e ngaahi ʻakau kehé.\n\n26 Pea naʻe hoko ʻo pehē naʻe pehē ange ʻe he ʻEiki ʻo e ngoue vainé ki he tamaioʻeikí: Tuʻusi hifo ʻa e ngaahi vaʻa ʻa ia kuo ʻikai ke tupu ai ʻa e fua leleí, pea laku ia ki he afí.\n\n27 Kae vakai, naʻe pehē ange kiate ia ʻe he tamaioʻeikí: Ta ʻauhani ia, pea keli takatakai ai, pea tauhi ia ʻo kiʻi fuofuoloa ange, koeʻuhi ke fua ʻaki ʻapē ʻe ia ʻa e fua lelei maʻau, koeʻuhi ke tokonaki ia ki ha ʻosi ʻa e faʻahitaʻú.\n\n28 Pea naʻe hoko ʻo pehē naʻe hanga ʻe he ʻEiki ʻo e ngoue vainé mo e tamaioʻeiki ʻa e ʻEiki ʻo e ngoue vainé ʻo tauhi ʻa e fua kotoa pē ʻo e ngoue vainé.\n\n29 Pea naʻe hoko ʻo pehē naʻe ʻosi atu ʻa e taimi fuoloa, pea naʻe pehē ange ʻe he ʻEiki ʻo e ngoue vainé ki heʻene tamaioʻeikí: Haʻu, ta ō hifo ki he ngoue vainé, koeʻuhi ke ta toe ngāue ʻi he ngoue vainé. He vakai, ʻoku ofi mai ʻa e taimí, pea ʻoku haʻu vave ʻa e ngataʻangá; ko ia, kuo pau ke u tokonaki ʻa e fua ki ha ʻosi ʻa e faʻahitaʻú, maʻaku.\n\n30 Pea naʻe hoko ʻo pehē naʻe ʻalu hifo ʻa e ʻEiki ʻo e ngoue vainé mo e tamaioʻeikí ki he loto ngoue vainé; pea naʻá na aʻu atu ki he ʻakau ʻa ia kuo tuʻusi hono ngaahi vaʻa totonú, pea fakahoko ki ai ʻa e ngaahi vaʻa tupu vaó; pea vakai naʻe opeope ʻa e ngaahi faʻahinga fua kehekehe kotoa pē ʻi he ʻakaú.\n\n31 Pea naʻe hoko ʻo pehē naʻe ʻahiʻahiʻi ʻe he ʻEiki ʻo e ngoue vainé ha fua, ko e faʻahinga kotoa pē ʻo fakatatau ki hono lahí. Pea naʻe pehē ʻe he ʻEiki ʻo e ngoue vainé: Vakai, kuó ta tauhi ʻi he taimi fuoloá ni ʻa e ʻakaú ni, pea kuo u tokonaki maʻaku ʻa e fua lahi ki ha ʻosi ʻa e faʻahitaʻú.\n\n32 Kae vakai, ko e taimi ʻeni kuo tupu ai ʻa e fua lahi, pea ʻoku ʻikai ke ʻi ai hano fua ʻe taha ʻoku lelei. Kae vakai, ʻoku ʻi ai ʻa e ngaahi faʻahinga kehekehe kotoa pē ʻo e fua kovi; pea ʻoku taʻeʻaonga ia kiate au, neongo ʻa ʻeta ngāué kotoa; pea ko ʻeni ʻoku fakamamahi kiate au ka mole meiate au ʻa e ʻakaú ni.\n\n33 Pea naʻe pehē ʻe he ʻEiki ʻo e ngoue vainé ki he tamaioʻeikí: Ko e hā te ta fai ki he ʻakaú ke u toe tokonaki mei ai maʻaku ha fua ʻoku leleí?\n\n34 Pea naʻe pehē ʻe he tamaioʻeikí ki hono ʻeikí: Vakai, ko e meʻa ʻi hoʻo fakahoko ʻa e ngaahi vaʻa ʻo e fuʻu ʻōlive vaó ko ia kuo nau fakamoʻui ʻa e ngaahi aká, ko ia ʻoku nau moʻui ai pe kuo ʻikai te nau mate; ko ia, ʻokú ke vakai ai ʻoku nau kei lelei pē.\n\n35 Pea naʻe hoko ʻo pehē naʻe pehē ʻe he ʻEiki ʻo e ngoue vainé ki heʻene tamaioʻeikí: ʻOku taʻeʻaonga kiate au ʻa e ʻakaú, pea ʻoku taʻeʻaonga kiate au hono ngaahi aká lolotonga ʻoku kei tupu ai ʻa e fua koví.\n\n36 Neongo iá, ʻoku ou ʻilo ʻoku lelei ʻa e ngaahi aká, pea kuó u fakatolonga ia koeʻuhi ko ʻeku ʻuhinga pē ʻaʻaku; pea ko e meʻa ʻi honau mālohi lahí, ko ia kuo nau fua ʻaki, mei he ngaahi vaʻa tupu vaó, ʻa e fua lelei.\n\n37 Kae vakai, kuo tupu ʻa e ngaahi vaʻa tupu vaó ʻo lahi ange ʻi hono ngaahi aká; pea ko e meʻa ʻi he ikunaʻi ʻe he ngaahi vaʻa tupu vaó ʻa hono ngaahi aká kuo tupu ai ʻa e fua kovi lahí; pea ko e meʻa ʻi heʻene fua ʻaki ʻa e fua kovi lahi peheé ʻokú ke vakai ʻoku fakaʻau ia ke mate; pea ʻe vave pē haʻane popo, pea ʻe lelei ke lī ia ki he afí, tuku kehe kapau te ta fai ha meʻa ki ai ke fakatolonga ia.\n\n38 Pea naʻe hoko ʻo pehē naʻe pehē ange ʻe he ʻEiki ʻo e ngoue vainé ki heʻene tamaioʻeikí: Ta ō hifo ki he ngaahi potu mamaʻo taha ʻo e ngoue vainé, ʻo vakai pe kuo tupu foki ʻi he ngaahi vaʻa totonú ha fua kovi.\n\n39 Pea naʻe hoko ʻo pehē naʻá na ō hifo ki he ngaahi potu mamaʻo taha ʻo e ngoue vainé. Pea naʻe hoko ʻo pehē naʻá na vakai kuo hoko ʻo kovi foki mo e fua ʻo e ngaahi vaʻa totonú; ʻio, ʻa e ʻuluakí mo hono uá pea mo e fakaʻosí foki; pea kuo nau kovi kotoa pē.\n\n40 Pea kuo ikunaʻi ʻe he fua tupu vao ʻo e vaʻa fakaʻosí ʻa e konga ko ia ʻo e ʻakaú ʻa ia naʻe fua ʻaki ʻa e fua leleí, ʻo aʻu ki he mae ʻo mate ʻa e vaʻá.\n\n41 Pea naʻe hoko ʻo pehē naʻe tangi ʻa e ʻEiki ʻo e ngoue vainé, ʻo ne pehē ange ki he tamaioʻeikí; Ko e hā mo ha toe meʻa naʻá ku mei lava nai ʻo fai ki heʻeku ngoue vainé?\n\n42 Vakai, naʻá ku ʻilo kuo hoko ʻo kovi ʻa e fua kotoa pē ʻo e ngoue vainé, tuku kehe pē ʻeni. Pea ko ʻeni ko e ngaahi vaʻa ʻeni naʻe muʻaki fakatupu mai ʻa e fua leleí kuo hoko ʻo kovi foki; pea ko ʻeni ʻoku taʻeʻaonga ʻa e ngaahi ʻakau kotoa pē ʻo ʻeku ngoue vainé, ka ke tā hifo pea laku ki he afí.\n\n43 Pea vakai ko e ʻakau fakaʻosi ko ʻení, ʻa ia kuo mae ʻa hono vaʻá, naʻá ku tō ia ʻi ha potu kelekele lelei; ʻio, naʻe lelei ange ia kiate au ʻi he ngaahi potu kehe kotoa pē ʻo e kelekele ʻo ʻeku ngoue vainé.\n\n44 Pea naʻá ke vakai naʻá ku tā hifo foki ʻa ia naʻe fakafelefele ʻi he potu kelekele ko ʻení, koeʻuhi ke u lava ʻo tō ʻa e ʻakaú ni ʻo fetongi ʻaki ia.\n\n45 Pea naʻá ke vakai naʻe ʻi ai hono konga ʻe taha naʻe fua ʻaki ʻa e fua lelei, pea ko hono konga ʻe taha naʻe fua ʻaki ʻa e fua tupu vao; pea ko e meʻa ʻi he ʻikai te u tuʻusi ʻa hono ngaahi vaʻá ʻo lī ia ki he afí, vakai, kuo nau ikunaʻi ai ʻa e vaʻa leleí pea kuo mae ia.\n\n46 Pea ko ʻeni, vakai, neongo ʻa e tauhi kotoa pē ʻa ia kuó ta fai ki heʻeku ngoue vainé, kā kuo hoko ʻo kovi ʻa e ngaahi ʻakau ʻi aí, pea ʻoku ʻikai ai te nau fua ʻaki ha fua lelei; pea kuó u fakaʻamu ke u lava ʻo fakatolonga mo tokonaki ʻa e fua ki ha ʻosi ʻa e faʻahitaʻú maʻaku. Kae vakai, kuo nau hoko ʻo tatau mo e fuʻu ʻōlive vaó, pea ʻoku nau taʻeʻaonga ka ke tā hifo pea laku ki he afí; pea ʻoku fakamamahi kiate au ke mole ia meiate au.\n\n47 Ka ko e hā mo ha meʻa naʻá ku mei toe lava nai ʻo fai ʻi heʻeku ngoue vainé? Kuó u fakapikopiko koā, ʻo ʻikai te u tauhi ia? ʻIkai, kā kuó u tauhi ia, pea kuó u keli takatakai ai, pea kuó u ʻauhani ia, pea kuó u mafao atu ʻa hoku nimá ʻi he meimei ʻahó hono kotoa, pea ʻoku fakaʻau ʻo ofi mai ʻa e ngataʻanga. Pea ʻoku fakamamahi kiate au ke u tā hifo ki lalo ʻa e ngaahi ʻakau kotoa pē ʻo ʻeku ngoue vainé, ʻo laku ia ki he afí ʻo tutu ia. Ko hai ia kuó ne fakakoviʻi ʻa ʻeku ngoue vainé?\n\n48 Pea naʻe hoko ʻo pehē naʻe pehē ange ʻe he tamaioʻeikí ki hono ʻeikí: ʻIkai ko hono māʻolunga ʻo hoʻo ngoue vainé—ʻikai kuo ikunaʻi ʻe hono ngaahi vaʻá ʻa e ngaahi aka ʻa ia ʻoku leleí? Pea ko e meʻa ʻi hono ikunaʻi ʻe he ngaahi vaʻá ʻa hono ngaahi aká, vakai kuo nau tupu ʻo vave ange ʻi hono mālohi ʻo e ngaahi aká, ʻo toʻo ʻa e mālohí moʻonautolu. Vakai, ʻoku ou pehē, ʻikai ko e tupuʻanga ia ʻo e fakakoviʻi ʻo e ngaahi ʻakau ʻo hoʻo ngoue vainé?\n\n49 Pea naʻe hoko ʻo pehē naʻe pehē ange ʻe he ʻEiki ʻo e ngoue vainé ki he tamaioʻeikí: Ta kamata ā hono tā hifo ʻo e ngaahi ʻakau ʻo e ngoue vainé pea laku ia ki he afí ke ʻoua naʻa nau fakafelefele ʻi he kelekele ʻo ʻeku ngoue vainé, he kuó u fai ʻa e meʻa kotoa pē te u lava ʻo faí. Ko e hā mo ha toe meʻa te u lava ʻo fai ki heʻeku ngoue vainé?\n\n50 Kae vakai, naʻe pehē ʻe he tamaioʻeikí ki he ʻEiki ʻo e ngoue vainé: Tuku ai pē ia ʻo kiʻi fuofuoloa siʻi.\n\n51 Pea pehē ange ʻe he ʻEikí: ʻIo, te u fakahaofi ai pē ia ʻo kiʻi fuofuoloa siʻi, he ʻoku fakamamahi kiate au ka mole meiate au ʻa e ngaahi ʻakau ʻo ʻeku ngoue vainé.\n\n52 Ko ia, ta ʻave ʻa e ngaahi vaʻa ko ʻeni ʻa ia kuó u tō ʻi he ngaahi potu mamaʻo taha ʻo ʻeku ngoue vainé, peá ta fakahoko ia ki he ʻakau ʻa ia naʻa nau tupu mei aí; peá ta tuʻusi mei he ʻakaú ʻa e ngaahi vaʻa ʻa ia ʻoku mahi taha ʻa hono fuá, pea fakahoko ki ai ʻa e ngaahi vaʻa totonu ʻo e ʻakaú ke fetongi ʻaki ia.\n\n53 Pea te u fai ʻeni ke ʻoua naʻa mate ʻa e ʻakaú, koeʻuhi, ke u lava ʻapē, ʻo fakatolonga maʻá ku ʻa hono ngaahi aká koeʻuhi ko ʻeku ʻuhinga pē ʻaʻaku.\n\n54 Pea vakai, ʻoku kei moʻui ʻa e ngaahi aka ʻo e ngaahi vaʻa totonu ʻo e ʻakau ʻa ia naʻá ku tō ʻi he ngaahi feituʻu kehekehe naʻá ku loto ki aí; ko ia, koeʻuhi ke u lava foki ʻo fakatolonga ia koeʻuhi ko ʻeku ʻuhinga ʻaʻaku, te u ʻave ʻa e ngaahi vaʻa ʻo e ʻakaú ni, pea te u fakahoko ia ki ai. ʻIo, te u fakahoko ki ai ʻa e ngaahi vaʻa ʻo e motuʻa ʻakaú koeʻuhi ke u lava foki ʻo fakatolonga ʻa e ngaahi aká maʻaku, koeʻuhi ʻo ka mālohi feʻunga ia, te nau fua ʻaki ha fua lelei, pea te u toe maʻu ʻapē ʻa e fiefia ʻi he fua ʻo ʻeku ngoué.\n\n55 Pea naʻe hoko ʻo pehē naʻá na toʻo mei he ʻakau totonu ʻa ia ne hoko ko e ʻakau tupu vaó, ʻo fakahoko ia ki he ngaahi ʻakau totonu, ʻa ia kuo hoko foki ko e ʻakau tupu vaó.\n\n56 Pea naʻá na toʻo foki ha ngaahi vaʻa mei he ngaahi ʻakau totonu ʻa ia kuo hoko ko e ʻakau tupu vaó ʻo fakahoko ia ki he motuʻa ʻakaú.\n\n57 Pea naʻe pehē ʻe he ʻEiki ʻo e ngoue vainé ki he tamaioʻeikí: ʻOua naʻá ke tuʻusi ʻa e ngaahi vaʻa tupu vaó mei he ngaahi ʻakaú, tuku kehe pē ʻa ia ʻoku mahi tahá; pea ke ke fakahoko ki ai ʻo hangē ko ia kuó u fekau kiate koé.\n\n58 Pea te ta toe tauhi ʻa e ngaahi ʻakau ʻo e ngoue vainé, pea te ta ʻauhani ʻa hono ngaahi vaʻá; pea te ta tuʻusi mei he ngaahi ʻakaú ʻa e ngaahi vaʻa ko ia kuo motuʻa, ʻa ia kuo pau ke maté, pea laku ia ki he afí.\n\n59 Pea ʻoku ou fai ʻeni koeʻuhí, ke maʻu ʻapē ʻe hono ngaahi aká ha mālohi koeʻuhi ko honau leleí; pea ko e meʻa ʻi hono fetongi ʻo e ngaahi vaʻá, ke lava ai ʻo ikunaʻi ʻe he leleí ʻa e koví.\n\n60 Pea ko e meʻa ʻi heʻeku fakaili ʻa e ngaahi vaʻa totonú pea mo hono ngaahi aká, pea kuó u toe fakahoko ʻa e ngaahi vaʻa totonú ki he motuʻa ʻakaú, pea mo ʻeku fakaili ʻa e ngaahi aka ʻo e motuʻa ʻakaú, koeʻuhí, ke lava ʻapē, ke toe fua ʻaki ʻe he ngaahi ʻakau ʻo ʻeku ngoue vainé ha fua lelei; pea ke u toe maʻu ai ʻa e fiefia ʻi he fua ʻo ʻeku ngoue vainé, pea, ke u lava ʻapē, ʻo maʻu ha fuʻu fiefia lahi ʻi heʻeku fakaili ʻa e ngaahi aká pea mo e ngaahi vaʻa ʻo e ʻuluaki fuá—\n\n61 Ko ia, ʻalu atu, pea ui ha kau tamaioʻeiki, koeʻuhi ke tau ngāue faivelenga ʻaki hotau tūkuingatá ʻi he ngoue vainé, koeʻuhi ke tau teuteu ʻa e hala, koeʻuhi ke u toe lava ʻo fakatupu mai ʻa e fua totonú, ʻa ia ko e fua totonu ʻoku lelei mo mahuʻinga taha ʻi he ngaahi fua kehe kotoa pē.\n\n62 Ko ia, ke tau ʻalu atu pea ngāue ʻaki hotau tūkuingatá ko hono fakaʻosi, he vakai ʻoku ofi ʻa e ngataʻangá, pea ko hono fakaʻosi ʻeni ʻo ʻeku ʻauhani ʻa ʻeku ngoue vainé.\n\n63 Fakahoko ʻa e ngaahi vaʻá; kamata mei he ki muí koeʻuhi ke nau muʻomuʻa, pea muimui ʻa e ki muʻá, pea keli takatakai ʻi he ngaahi ʻakaú, fakatouʻosi ʻa e ʻakau motuʻá mo e ʻakau toki tupú, ko e ʻuluakí mo e ki muí; pea mo e ki muí mo e ʻuluakí, koeʻuhi ke toe tauhi kotoa pē ko hono fai fakaʻosi.\n\n64 Ko ia, keli takatakai ʻiate kinautolu, pea ʻauhani, pea toe ʻai kiate kinautolu ha teʻemanu ko hono fai fakaʻosi, he ʻoku ofi mai ʻa e ngataʻangá. Pea kapau ʻe tupu ʻa e ngaahi vaʻa fakahoko ki mui ko ʻení, pea tupu mai ʻa e fua totonú, ke mou toki tauhi lelei ʻa kinautolu koeʻuhi ke nau lava ʻo tupu.\n\n65 Pea ʻi heʻenau kamata ke tupú ke mou tutuʻu atu leva ʻa e ngaahi vaʻa ʻa ia ʻoku tupu ai ʻa e fua mahí, ʻo fakatatau ki hono mālohi ʻo e ngaahi vaʻa ʻoku leleí pea mo honau lahí; pea ʻe ʻikai te mou tutuʻu fakaʻangataha kotoa ʻa e koví, telia naʻa ʻiloange kuo mālohi ange ʻa hono ngaahi aká ki he vaʻa kuo fakahoko ki aí, pea mate ʻa e vaʻa kuo fakahokó kae mole meiate au ʻa e ngaahi ʻakau ʻo ʻeku ngoue vainé.\n\n66 He ʻoku mamahi hoku lotó ka mole meiate au ʻa e ngaahi ʻakau ʻo ʻeku ngoue vainé; ko ia, ke ke tutuʻu atu ʻa e koví ʻo fakatatau ki he tupu leleí, koeʻuhi ke mālohi tatau ʻa e aká mo e konga ʻi ʻolungá, kae ʻoua ke ikunaʻi ʻe he leleí ʻa e koví, pea tā hifo ʻa e koví ʻo laku ki he afí, koeʻuhi ke ʻoua naʻa nau fakafelefeleʻi ʻa e kelekele ʻo ʻeku ngoue vainé; pea te u tafi peheʻi atu ʻa e koví mei heʻeku ngoue vainé.\n\n67 Pea te u toe fakahoko ʻa e ngaahi vaʻa ʻo e ʻakau totonú ki he ʻakau totonú;\n\n68 Pea te u fakahoko ʻa e ngaahi vaʻa ʻo e ʻakau totonú ki honau ngaahi tuʻunga ʻi he ʻakau totonú; pea te u toe fakatahaʻi peheʻi ʻa kinautolu, koeʻuhi ke nau fua ʻaki ʻa e fua totonu, pea te nau taha pē.\n\n69 Pea ʻe liʻaki ʻa e koví, ʻio, mei he kelekele kotoa ʻo ʻeku ngoue vainé; he vakai, te u ʻauhani fakaʻosi ai ʻa ʻeku ngoue vainé.\n\n70 Pea naʻe hoko ʻo pehē naʻe fekau atu ʻe he ʻEiki ʻo e ngoue vainé ʻa ʻene tamaioʻeikí; pea naʻe ʻalu ʻa e tamaioʻeikí ʻo ne fai ʻo hangē ko e fekau ʻa e ʻEikí kiate iá, peá ne ʻomi mo ha kau tamaioʻeiki kehe; pea naʻa nau tokosiʻi.\n\n71 Pea naʻe pehē ange ʻe he ʻEiki ʻo e ngoue vainé kiate kinautolu: Mou ʻalu, pea ngāue ʻi he ngoue vainé, ʻaki homou iví. He vakai, ko hono fakaʻosi ʻeni ʻo ʻeku tauhi ʻeku ngoue vainé; he ʻoku ofi mai ʻa e ngataʻangá, pea ʻoku haʻu vave ʻa e faʻahitaʻú; pea kapau te mou ngāue ʻaki homou iví fakataha mo au te mou maʻu ʻa e fiefia ʻi he fua ko ia te u tokonaki maʻaku ki ha ʻosi ʻa e faʻahitaʻu ʻa ia ʻoku vave ʻene haʻú.\n\n72 Pea naʻe hoko ʻo pehē naʻe ʻalu ʻa e kau tamaioʻeikí ʻo nau ngāue ʻaki honau tūkuingatá; pea naʻe ngāue foki ʻa e ʻEiki ʻo e ngoue vainé fakataha mo kinautolu; pea nau talangofua ki he ngaahi fekau ʻa e ʻEiki ʻo e ngoue vainé ʻi he meʻa kotoa pē.\n\n73 Pea naʻe kamata ke toe ʻi ai ʻa e fua totonú ʻi he ngoue vainé; pea naʻe kamata ke tupu pea lau maʻuiʻui ʻaupito ʻa e ngaahi vaʻa totonú; pea naʻe kamata ke tuʻusi atu ʻa e ngaahi vaʻa tupu vaó ʻo liʻaki, pea naʻa nau tauhi ʻa e aká mo hono konga ʻi ʻolungá ke na tatau, ʻo fakatatau ki hona mālohí.\n\n74 Pea naʻa nau ngāue pehē, ʻi he faivelenga kakato, ʻo hangē ko e ngaahi fekau ʻa e ʻEiki ʻo e ngoue vainé, kae ʻoua kuo liʻaki ʻa e ngaahi vaʻa koví mei he ngoue vainé, pea kuo fakaili ʻe he ʻEikí maʻana ʻa e ngaahi ʻakau kuo toe fua ʻaki ʻa e fua totonú; pea nau hoko ʻo hangē ko e sino pē taha; pea naʻe tatau ʻa e ngaahi fuá; pea kuo fakatolonga ʻe he ʻEiki ʻo e ngoue vainé maʻana ʻa e fua totonú, ʻa ia kuo fungani mahuʻinga kiate ia talu mei he kamataʻangá.\n\n75 Pea naʻe hoko ʻo pehē ʻi he mamata ʻa e ʻEiki ʻo e ngoue vainé kuo lelei ʻa ʻene fuá, pea kuo ʻikai ke toe kovi ʻa ʻene ngoue vainé, naʻá ne ui mai ʻa ʻene kau tamaioʻeikí, ʻo ne pehē kiate kinautolu: Vakai, kuo tau tauhi ʻa ʻeku ngoue vainé ko hono fai fakaʻosi; pea ʻoku mou vakai kuó u fai ʻa ia ʻoku ou loto ke faí; pea kuó u fakatolonga ʻa e fua totonú, pea ʻoku lelei ia, ʻio ʻo tatau mo hono anga ʻi he kamataʻangá. Pea ʻoku monūʻia ʻa kimoutolu; he ko e meʻa ʻi hoʻomou faivelenga ʻi he ngāue fakataha mo au ʻi heʻeku ngoue vainé, ʻo mou tauhi ʻa ʻeku ngaahi fekaú, ʻo toe ʻomi kiate au ʻa e fua totonú, ʻoku ʻikai ai ke toe kovi ʻa ʻeku ngoue vainé, pea kuo liʻaki ʻa e koví, vakai te mou maʻu ʻa e fiefia fakataha mo au koeʻuhi ko e fua ʻo ʻeku ngoue vainé.\n\n76 He vakai, te u tokonaki maʻaku ʻi ha taimi fuoloa ʻa e fua mei heʻeku ngoue vainé maʻaku ki ha ʻosi ʻa e faʻahitaʻú; ʻa ia ʻoku vave ʻene haʻú; pea kuó u tauhi fakaʻosi ʻa ʻeku ngoue vainé, pea ʻauhani ia, ʻo keli takatakai ai, pea tuku ki ai ha teʻemanu; ko ia, te u tokonaki maʻaku ʻa e ngaahi fuá ni ʻi ha taimi fuoloa, ʻo hangē ko ia kuó u leaʻakí.\n\n77 Pea ʻo ka hokosia ʻa e taimi ʻe toe ʻi ai ʻa e fua kovi ʻi heʻeku ngoue vainé, te u toki fekau leva ke tānaki ʻa e leleí mo e koví; pea te u fakatolonga maʻaku ʻa e leleí, pea te u liʻaki ʻa e koví ki hono potu ʻoʻona. Pea ʻe toki hoko mai ʻa e faʻahitaʻú mo e ngataʻangá pea te u pule ke tutu ʻa ʻeku ngoue vainé ʻaki ʻa e afi.\n\n", "jacob 6": "[center][font_size=26]Vahe 6[/font_size][/center]\n\n[i]ʻE fakamoʻui ʻe he ʻEikí ʻa ʻIsileli ʻi he ngaahi ʻaho fakaʻosí—ʻE tutu ʻa e māmaní ʻaki ʻa e afi—Kuo pau ke muimui ʻa e kakaí kia Kalaisi ke nau hao mei he ano ʻo e afí mo e maka-velá. Taʻu 544–421 K.M. nai.[/i]\n\n1 Pea ko ʻeni, vakai, ʻe hoku kāinga, hangē ko ʻeku pehē kiate kimoutolu te u kikité, vakai, ko ʻeku kikité ʻeni—ko e ngaahi meʻa naʻe lea ki ai ʻa e palōfita ko ʻeni ko Seinosi, ʻo kau ki he fale ʻo ʻIsilelí, ʻa ia naʻá ne fakatatau ai ʻa kinautolu ki ha fuʻu ʻōlive koló, kuo pau ke hoko moʻoni ia.\n\n2 Pea ko e ʻaho ʻe ala mai ai ʻa hono toʻukupú ko hono tuʻo ua ke fakahaofi ʻa hono kakaí, ko e ʻahó ia, ʻio, ko hono fakaʻosi ia, ʻo e ʻalu atu ʻa e kau tamaioʻeiki ʻa e ʻEiki ʻi hono mālohí, ke tauhi mo ʻauhani ʻa ʻene ngoue vainé; pea hili ia ʻe hoko vave mai leva ʻa e ngataʻangá.\n\n3 Pea ʻoku monūʻia ʻaupito ʻa kinautolu ʻa ia kuo ngāue faivelenga ʻi heʻene ngoue vainé; pea ʻoku malaʻia ʻa kinautolu ʻa ia ʻe kapusi ki tuʻa ki honau potu ʻonautolú! Pea ʻe tutu ʻa māmaní ʻaki ʻa e afi.\n\n4 Pea ʻoku ʻaloʻofa lahi ʻa hotau ʻOtuá kiate kitautolu, he ʻokú ne manatuʻi ʻa e fale ʻo ʻIsilelí, ʻa hono ngaahi aká mo e ngaahi vaʻa fakatouʻosi; pea ʻoku mafao atu ʻa hono toʻukupú kiate kinautolu ʻi hono kotoa ʻo e ʻahó; pea ko ha kakai kia-kekeva mo faʻa talangataʻa ʻa kinautolu; ka ko kinautolu kotoa pē ʻe ʻikai fakafefeka honau lotó ʻe fakamoʻui ʻa kinautolu ʻi he puleʻanga ʻo e ʻOtuá.\n\n5 Ko ia, ʻe hoku kāinga ʻofeina, ʻoku ou kole fakamoʻomoʻoni kiate kimoutolu ʻi he ngaahi lea fakamātoato ke mou fakatomala, pea haʻu ʻi he loto-fakamātoato moʻoni, ʻo pīkitai ki he ʻOtuá ʻo hangē ko ʻene pīkitai kiate kimoutolú. Pea lolotonga ʻa e kei mafao atu ʻa hono toʻukupu ʻo e ʻaloʻofá kiate kimoutolu ʻi he maama ʻo e ʻahó, ʻoua te mou fakafefeka ʻa homou lotó.\n\n6 ʻIo, ko e ʻahó ni, kapau te mou fanongo ki hono leʻó, ʻoua te mou fakafefeka ʻa homou lotó, he ko e hā te mou fie mate aí?\n\n7 He vakai, ʻo ka hili hono fafanga ʻaki ʻa kimoutolu ʻa e folofola lelei ʻa e ʻOtuá ʻi hono kotoa ʻo e ʻahó, te mou fua ʻaki koā ha fua ʻoku kovi, koeʻuhi ke tā hifo ʻo laku ʻa kimoutolu ki he afí?\n\n8 Vakai, te mou liʻaki koā ʻa e ngaahi leá ni? Te mou liʻaki koā ʻa e ngaahi lea ʻa e kau palōfitá; pea te mou liʻaki koā ʻa e ngaahi lea kotoa pē ʻa ia kuo lea ʻaki ʻo kau kia Kalaisí, hili ʻa e lea ha fuʻu tokolahi pehē ʻo kau kiate ia; pea fakaʻikaiʻi ʻa e folofola lelei ʻa Kalaisí, mo e mālohi ʻo e ʻOtuá, mo e meʻa-foaki ʻo e Laumālie Māʻoniʻoní, pea taʻofi ʻa e mālohi ʻo e Laumālie Māʻoniʻoní, ʻo taukae ki he palani lahi ʻo e huhuʻí, ʻa ia kuo teuteuʻi maʻamoutolú?\n\n9 ʻOku mou ʻilo koā kapau te mou fai ʻa e ngaahi meʻá ni, ʻe hanga ʻe he mālohi ʻo e huhuʻí mo e toetuʻú, ʻa ia ʻoku ʻia Kalaisí, ʻo ʻomi kimoutolu ke mou tuʻu ʻi he mā pea mo e ongoʻi ʻo e halaia fakamanavahē ʻi he fakamaau ʻo e ʻOtuá?\n\n10 Pea hangē ko e mālohi ʻo e fakamaau totonú, he ʻoku ʻikai faʻa lava ʻo taʻofi ʻa e fakamaau totonú, kuo pau ke mou ʻalu atu ki he ano ʻo e afi mo e maka-vela ʻa ia ʻoku ʻikai faʻa tāmateʻi ʻa hono ngaahi uló, pea ʻoku ʻalu hake ʻa hono kohú ʻo taʻengata pea taʻengata, pea ko e ano ʻo e afi mo e maka-vela ko iá ko e fakamamahi taʻengata.\n\n11 ʻOiauē kapau ko ia, ʻe hoku kāinga ʻofeina, mou fakatomala, pea hū ʻi he matapā fāsiʻí, pea ʻalu atu ʻi he hala ʻa ia ʻoku lausiʻí kae ʻoua ke mou maʻu ʻa e moʻui taʻengatá.\n\n12 ʻOiauē mou fakapotopoto; ko e hā ha meʻa ke u toe leaʻaki atu kiate kimoutolú?\n\n13 Ko hono fakaʻosí, ʻoku ou lea māvae kiate kimoutolu kae ʻoua ke tau feʻiloaki ʻi he ʻao ʻo e fakamaau lelei ʻo e ʻOtuá, ʻa ia ko e fakamaauʻanga ʻoku taaʻi ʻaki ʻa e kau fai angahala ʻa e ilifia mo e manavahē fakaʻulia. ʻĒmeni.\n\n", "jacob 7": "[center][font_size=26]Vahe 7[/font_size][/center]\n\n[i]ʻOku fakaʻikaiʻi ʻe Seialemi ʻa Kalaisi, pea fakakikihi mo Sēkope, ʻo ne fie maʻu ha fakaʻilonga, pea ʻoku teʻia ia ʻe he ʻOtuá—Kuo lea ʻa e kau palōfita kotoa pē ʻo kau kia Kalaisi mo ʻene fakaleleí—Naʻe nofo ʻa e kau Nīfaí ʻi heʻenau moʻuí ʻo hangē ha kau fefonongaʻaki holó, ʻi ha ngaahi tuʻunga faingataʻa lahi pea fehiʻanekinaʻi ʻe he kau Leimaná. Taʻu 544–421 K.M. nai.[/i]\n\n1 Pea ko ʻeni naʻe hoko ʻo pehē naʻe ʻosi mei ai ʻa e ngaahi taʻu ʻe niʻihi, naʻe haʻu ha tangata ki he kau Nīfaí, ʻa ia ko hono hingoá ko Seialemi.\n\n2 Pea naʻe hoko ʻo pehē naʻe kamata ke ne malanga ʻi he lotolotonga ʻo e kakaí, pea fakahā kiate kinautolu ʻe ʻikai totonu ke ʻi ai ha Kalaisi. Pea naʻá ne malanga ʻaki ʻa e ngaahi meʻa lahi ʻa ia naʻe fakahekeheke ki he kakaí; pea naʻá ne fai ʻeni koeʻuhí ke ne ikuʻi ʻa e tokāteline ʻa Kalaisí.\n\n3 Pea naʻá ne ngāue faivelenga koeʻuhi ke ne kākaaʻi ʻa e loto ʻo e kakaí, ʻo ne fakaheeʻi ai ʻa e loto ʻo e tokolahi; pea ʻi heʻene ʻiloʻi ko au, Sēkope, naʻá ku maʻu ʻa e tui kia Kalaisi ʻa ia ʻe hāʻele maí, naʻá ne feinga lahi ke maʻu ha faingamālie ke ne haʻu ai kiate au.\n\n4 Pea ko e tangata poto ia, pea naʻá ne maʻu ha ʻilo kakato ki he lea ʻa e kakaí; ko ia, naʻá ne lava ai ʻo ngāue ʻaki ʻa e lea fakahekeheke lahi, mo ngāue ʻaki ʻa e ivi lahi ʻi he lea, ʻo fakatatau ki he mālohi ʻo e tēvoló.\n\n5 Pea naʻá ne ʻamanaki ke fakaʻauha ʻa ʻeku tuí, neongo ʻa e ngaahi fakahā lahi pea mo e ngaahi meʻa lahi ʻa ia kuó u mamata ki ai ʻo kau ki he ngaahi meʻa ko ʻení; he kuó u mamata moʻoni ki ha kau ʻāngelo, pea naʻa nau tauhi au. Kae ʻumaʻā foki, kuó u fanongo ki he leʻo ʻo e ʻEiki ʻoku folofola mai kiate au ʻi he folofola moʻoni mei he taimi ki he taimi; ko ia, naʻe ʻikai faʻa lava ke ueʻi au.\n\n6 Pea naʻe hoko ʻo pehē naʻá ne haʻu kiate au, pea naʻe anga peheni ʻene lea kiate au, ʻo pehē: ʻE hoku tokoua ko Sēkope, kuó u feinga lahi ke maʻu ha faingamālie ke u lea ai kiate koe; he kuó u fanongo ai, peá u ʻiloʻi foki ʻoku lahi hoʻo fononga holo, ʻo malanga ʻaki ʻa e meʻa ʻa ia ʻokú ke ui ko e ongoongoleleí, pe ko e tokāteline ʻa Kalaisí.\n\n7 Pea kuó ke kākaaʻi ʻa e tokolahi ʻo e kakaí ni ʻo nau liliu ʻa e hala totonu ʻo e ʻOtuá, ʻo ʻikai tauhi ʻa e fono ʻa Mōsesé ʻa ia ko e hala totonú; pea liliu ʻa e fono ʻa Mōsese ʻo hū ki ha tokotaha ʻa ia ʻokú ke pehē ʻe hāʻele mai ʻo ka hili ange ʻa e ngaahi taʻu ʻe lau teau mei heni. Pea ko ʻeni vakai, ko au, Seialemi, ʻoku ou pehē kiate koe ko e lea taukae ʻeni ki he ʻOtuá; he ʻoku ʻikai ʻiloʻi ʻe ha tangata ʻe toko taha ʻa e ngaahi meʻa peheé; he ʻoku ʻikai te ne faʻa lava ʻo fakahā ʻa e ngaahi meʻa ʻe hokó. Pea naʻe anga pehē hono fakakikihiʻi au ʻe Seialemí.\n\n8 Kae vakai, naʻe lilingi hifo ʻe he ʻEiki ko e ʻOtuá ʻa hono Laumālie ki hoku laumālié, ko ia naʻá ku lava ai ʻo veuveuki ia ʻi heʻene ngaahi lea kotoa pē.\n\n9 Peá u pehē ange kiate ia: ʻOkú ke fakaʻikaiʻi koā ʻa e Kalaisi ko ia ʻe hāʻele maí? Pea naʻá ne pehē: Kapau ʻoku totonu ke ʻi ai ha Kalaisi, ʻe ʻikai te u fakaʻikaiʻi ia; ka ʻoku ou ʻiloʻi ʻoku ʻikai ke ʻi ai ha Kalaisi, pea kuo ʻikai ke ʻi ai, pea ʻe ʻikai ai pē ke ʻi ai ia.\n\n10 Peá u pehē ange kiate ia: ʻOkú ke tui koā ki he ngaahi folofolá? Peá ne pehē, ʻIo.\n\n11 Peá u pehē ange kiate ia: Tā ʻoku ʻikai mahino ia kiate koe; he ko e moʻoni ʻoku nau fakamoʻoni kia Kalaisi. Vakai, ʻoku ou pehē kiate koe kuo teʻeki ai ha palōfita ʻe tohi, pe kikite taʻe-te-nau lea ʻo kau ki he Kalaisi ko iá.\n\n12 Pea ʻoku ʻikai ngata ai—ka kuo fakahā mai kiate au, he kuó u fanongo mo mamata ki ai; pea kuo fakahā foki ia kiate au ʻi he mālohi ʻo e Laumālie Māʻoniʻoní; ko ia, ʻoku ou ʻilo kapau ʻe ʻikai fai ha fakalelei kuo pau ke mole ʻa e faʻahinga kotoa ʻo e tangatá.\n\n13 Pea naʻe hoko ʻo pehē naʻá ne pehē mai kiate au: Fakahā mai kiate au ha fakaʻilonga ʻi he mālohi ko ia ʻo e Laumālie Māʻoniʻoni, ʻa ia ʻokú ke pehē ʻokú ke ʻilo lahi ki aí.\n\n14 Peá u pehē ange kiate ia: Ko e hā au ke u ʻahiʻahiʻi ʻa e ʻOtuá ke fakahā kiate koe ha fakaʻilonga ʻo kau ki he meʻa ʻa ia ʻokú ke ʻiloʻi ʻoku moʻoni? Ka te ke fakaʻikaiʻi pē ia, koeʻuhi he ʻokú ke ʻo e tēvoló. Ka neongo iá, ke ʻoua naʻa fai ʻa hoku lotó; ka ʻo kapau ʻe teʻia koe ʻe he ʻOtuá, tuku ke hoko ia ko ha fakaʻilonga kiate koe ʻoku ʻiate ia ʻa e mālohi, ʻi he langí pea mo e māmaní fakatouʻosi; kae ʻumaʻā foki, ʻe hāʻele mai ʻa e Kalaisi ko iá. Pea ke fai ho finangaló, ʻe ʻEiki, kae ʻikai ko hoku lotó.\n\n15 Pea naʻe hoko ʻo pehē ko au, Sēkope, ʻi he ʻosi ʻa ʻeku lea ʻaki ʻa e ngaahi lea ní, naʻe tō kiate ia ʻa e māfimafi ʻo e ʻEikí, ʻo tupu ai haʻane mapeʻe hifo ki he kelekelé. Pea naʻe hoko ʻo pehē naʻe fafangaʻi ia ʻi ha ngaahi ʻaho lahi.\n\n16 Pea naʻe hoko ʻo pehē naʻá ne pehē ki he kakaí: fakataha kotoa mai ʻapongipongi, he te u mate; ko ia, ʻoku ou fie lea ki he kakaí ʻi he teʻeki ai te u maté.\n\n17 Pea naʻe hoko ʻo pehē ʻi he pongipongi haké, kuo fakataha mai ʻa e fuʻu kakai tokolahi; pea naʻá ne lea mahinongofua kiate kinautolu ʻo ne fakaʻikaiʻi ʻa e ngaahi meʻa ʻa ia kuó ne akoʻi kiate kinautolú, mo ne fakamoʻoniʻi ʻoku ʻi ai ha Kalaisi, mo e mālohi ʻo e Laumālie Māʻoniʻoní, pea mo e tauhi mai ʻa e kau ʻāngeló.\n\n18 Pea naʻá ne lea mahinongofua kiate kinautolu, kuo kākaaʻi ia ʻe he mālohi ʻo e tēvoló. Pea naʻá ne lea ʻo kau ki heli, mo e taʻengatá, pea mo e tautea taʻengatá.\n\n19 Pea pehē ʻe ia: ʻOku ou manavasiʻi naʻa kuó u fai ʻa e angahala ʻoku ʻikai faʻa fakamolemoleá, he kuó u loi ki he ʻOtuá, he naʻá ku fakaʻikaiʻi ʻa e Kalaisí, peá u pehē naʻá ku tui ki he ngaahi folofolá; ka ʻoku nau fakamoʻoniʻi moʻoni ia. Pea ko e meʻa ʻi heʻeku loi pehē ki he ʻOtuá ʻoku ou manavahē lahi telia naʻa kovi lahi ʻa e tuʻunga te u ʻi aí; ka ʻoku ou vete ki he ʻOtuá.\n\n20 Pea naʻe hoko ʻo pehē ʻi he ʻosi ʻa ʻene lea ʻaki ʻa e ngaahi lea ní naʻe ʻikai te ne lava ʻo toe lea ʻaki ha meʻa, peá ne mate leva.\n\n21 Pea ʻi he vakai ʻe he fuʻu kakai tokolahí naʻá ne lea ʻaki ʻa e ngaahi meʻá ni ʻi heʻene ʻamanaki ke maté, naʻa nau fuʻu ofo lahi ʻaupito; pea naʻe ʻalu hifo ʻa e mālohi ʻo e ʻOtuá kiate kinautolu, pea naʻe fakavaivaiʻi ʻa kinautolu ʻo nau tō ai ki he kelekelé.\n\n22 Ko ʻeni, naʻe fakafiefia ʻa e meʻá ni kiate au, ko Sēkope, he kuó u kole ia mei heʻeku Tamai ʻa ia ʻoku ʻi he langí ke fakahoko ia; he kuó ne ʻafioʻi ʻa ʻeku tangí, peá ne tali ʻa ʻeku lotú.\n\n23 Pea naʻe hoko ʻo pehē naʻe toe fokotuʻu ʻa e melinó mo e ʻofa ʻi he ʻOtuá ʻi he kakaí; pea naʻa nau fakatotolo ʻi he ngaahi folofolá, ʻo ʻikai toe tokanga ki he ngaahi lea ʻa e tangata angakoví ni.\n\n24 Pea naʻe hoko ʻo pehē naʻe filioʻi ʻe he kakaí ha ngaahi founga lahi ke toe ʻomi pea fakafoki ʻa e kau Leimaná ki he ʻiloʻi ʻo e moʻoní; ka naʻe taʻeʻaonga ia kotoa, koeʻuhí he naʻa nau manako ʻi he ngaahi taú mo e lilingi totó, pea naʻa nau maʻu ha tāufehiʻa taʻengata kiate kimautolu, ko honau kāingá. Pea naʻa nau feinga ʻi he mālohi ʻo honau nimá ke fakaʻauha ʻa kimautolu maʻu pē.\n\n25 Ko ia, naʻe hanga ʻe he kakai ʻo Nīfaí ʻo langa ha ngaahi kolotau ke maluʻi kinautolu meiate kinautolu ʻaki ʻenau ngaahi meʻataú, pea ʻi honau mālohí kotoa, ʻo nau falala ki he ʻOtuá mo e maka ʻo honau fakamoʻuí; ko ia, naʻa nau kei hoko pē ko e kau ikuna ʻo honau ngaahi filí.\n\n26 Pea naʻe hoko ʻo pehē ko au, Sēkope, naʻá ku fakaʻau ʻo motuʻa; pea ko e meʻa ʻi he tauhi ʻa e lekooti ʻo e kakaí ni ʻi he ngaahi peleti kehe ʻa Nīfaí, ko ia, ʻoku ou fakaʻosi ai ʻa e lekōtí ni, ʻo fakapapau atu kuó u tohi ʻo fakatatau mo hono kakato ʻo ʻeku ʻiló, ʻi heʻeku pehē naʻe mole atu ʻa e taimi ʻiate kimautolu, pea naʻe mole atu foki mo ʻemau moʻuí ʻo hangē ko e misi kiate kimautolu, he ko ha kakai taʻelata mo loto-mamahi ʻa kimautolu, ko e kau ʻauhē, ʻa ia kuo kapusi ki tuʻa mei Selūsalema, ʻa ia naʻe fanauʻi ʻi he mamahi, ʻi ha maomaonganoa, pea fehiʻanekinaʻi ʻe homau kāingá, ʻo tupu ai ha ngaahi tau mo e ngaahi fakakikihi; ko ia, naʻa mau moʻui mamahi ʻi homau ngaahi ʻahó kotoa.\n\n27 Pea ko au, Sēkope, naʻá ku vakai kuo pau ke vave haʻaku ʻalu hifo ki hoku faʻitoká; ko ia, naʻá ku pehē ki hoku foha ko ʻĪnosí: Toʻo ʻa e ngaahi peletí ni. Peá u tala kiate ia ʻa e ngaahi meʻa ʻa ia kuo fekau kiate au ʻe hoku tokoua ko Nīfaí, pea naʻá ne palōmesi te ne talangofua ki he ngaahi fekaú. Pea ʻoku ou fakaʻosi ʻa ʻeku tohi ʻi he ngaahi peletí ni, ʻa ia ko ha tohi ʻoku siʻisiʻi; pea ʻoku ou lea fakamāvae kiate ia ʻa ia ʻoku laú, ʻo u fakaʻamu ʻe lau ha tokolahi ʻo hoku kāingá ʻi heʻeku ngaahi leá. ʻE kāinga, mou nofo ā.\n\n", "enos 1": "[center][font_size=26]Ko e Tohi ʻa ʻĪnosí[/font_size][/center]\n\n[center][font_size=26]Vahe 1[/font_size][/center]\n\n[i]ʻOku lotu lahi ʻa ʻĪnosi pea maʻu ha fakamolemole ʻo ʻene ngaahi angahalá—ʻOku ongo mai ʻa e leʻo ʻo e ʻEikí ki hono ʻatamaí, ʻo talaʻofa mai ʻe fakamoʻui ʻa e kau Leimaná ʻi ha ʻaho he kahaʻú—ʻOku feinga ʻa e kau Nīfaí ke fakaului mai ʻa e kau Leimaná—ʻOku fiefia ʻa ʻĪnosi ʻi hono Huhuʻí. Taʻu 420 K.M. nai.[/i]\n\n1 Vakai, naʻe hoko ʻo pehē ko au, ʻĪnosi, ʻi heʻeku ʻilo ko ʻeku tamaí ko ha tangata angatonu ia—he naʻá ne akonekina au ʻi heʻene leá, pea ʻi he akonaki mo e enginaki ʻa e ʻEikí—pea ʻoku ou fakafetaʻi ki he huafa ʻo hoku ʻOtuá koeʻuhi ko ia—\n\n2 Pea te u fakamatala kiate kimoutolu ʻo kau ki heʻeku fāinga ʻi he ʻao ʻo e ʻOtuá, ʻi he teʻeki ai ke u maʻu ha fakamolemole ʻo ʻeku ngaahi angahalá.\n\n3 Vakai, naʻá ku ʻalu ke tuli ʻa e fanga manu ʻi he ngaahi vaó; pea ko e ngaahi lea ʻa ia kuó u fanongo tuʻo lahi ki hono lea ʻaki ʻe heʻeku tamaí ʻo kau ki he moʻui taʻengatá pea mo e fiefia ʻa e kau māʻoniʻoní, naʻe tō mamafa ia ki hoku lotó.\n\n4 Pea naʻe holi tuʻu ʻa hoku laumālié; peá u tūʻulutui hifo ʻi he ʻao ʻo hoku Tupuʻangá, pea naʻá ku tangi kiate ia ʻi he fuʻu lotu fakamātoato mo e kole tāumaʻu koeʻuhi ko hoku laumālie ʻoʻokú; peá u tangi kiate ia ʻi hono kotoa ʻo e ʻahó; ʻio, pea ʻi he hoko mai ʻa e poʻulí naʻá ku kei hiki hake ʻa hoku leʻó ke māʻolunga ko ia naʻe aʻu hake ia ki he ngaahi langí.\n\n5 Pea naʻe ongo mai ha leʻo kiate au, ʻo pehē: ʻE ʻĪnosi, kuo fakamolemoleʻi hoʻo ngaahi angahalá, pea ʻe tāpuekina koe.\n\n6 Pea ko au, ʻĪnosi, naʻá ku ʻiloʻi ʻoku ʻikai lava ke loi ʻa e ʻOtuá; ko ia, naʻe matafi atu ʻa ʻeku ongoʻi halaiá.\n\n7 Peá u pehē ange: ʻE ʻEiki, ʻoku fai fēfeeʻi ia?\n\n8 Pea folofola mai ia kiate au: Ko e meʻa ʻi hoʻo tui kia Kalaisi, ʻa ia kuo teʻeki ai te ke fanongo pe mamata ki aí. Pea ʻe ʻosi atu ʻa e ngaahi taʻu lahi pea te ne toki fakahā ia ʻe ia ʻi he kakanó; ko ia, ke ke ʻalu, he kuo fakamaʻa koe tuʻunga ʻi hoʻo tuí.\n\n9 Ko ʻeni, naʻe hoko ʻo pehē ʻi heʻeku fanongo ki he ngaahi folofola ní naʻe kamata ke u ongoʻi ha fakaʻamu ke monūʻia ʻa hoku kāinga, ko e kau Nīfaí; ko ia, naʻá ku lotu ʻaki ʻa e ivi kotoa ʻo hoku laumālié ki he ʻOtuá koeʻuhi ko kinautolu.\n\n10 Pea ʻi he lolotonga ʻa ʻeku fefaʻuhi pehē ʻi he laumālié, vakai, naʻe toe ongo mai ʻa e leʻo ʻo e ʻEikí ki hoku ʻatamaí, ʻo folofola: Te u ʻaʻahi ki ho kāingá ʻo fakatatau ki heʻenau faivelenga ʻi he tauhi ʻa ʻeku ngaahi fekaú. Kuó u foaki kiate kinautolu ʻa e fonuá ni, pea ko e fonua toputapu ia; pea ʻe ʻikai te u fakamalaʻiaʻi ia kae ngata pē ʻi he angahala; ko ia, te u ʻaʻahi ki ho kāinga ʻo hangē ko ia kuó u leaʻakí; pea te u tuku hifo ʻa e tautea ki heʻenau ngaahi angahalá ʻi he mamahi ki honau ʻulú.\n\n11 Pea ko au, ʻĪnosi, ʻi he hili leva ʻeku fanongo ki he ngaahi folofola ní, naʻe kamata ke tuʻu maʻu taʻe-veiveiua ʻa ʻeku tui ki he ʻEikí; peá u lotu kiate ia ʻi ha ngaahi fāinga fuoloa koeʻuhi ko hoku kāinga, ko e kau Leimaná.\n\n12 Pea naʻe hoko ʻo pehē ʻi he hili leva ʻa ʻeku lotu mo e feinga ʻi he faivelenga kakató, naʻe folofola mai kiate au ʻa e ʻEikí: Te u foaki kiate koe ʻo fakatatau mo hoʻo ngaahi holí koeʻuhi ko hoʻo tuí.\n\n13 Pea ko ʻeni vakai, ko e meʻa ʻeni naʻá ku fie maʻu meiate iá—kapau ʻe hinga ʻa hoku kakai, ko e kau Nīfaí, ki he maumau-fonó, pea nau ʻauha ʻi ha founga, kae ʻikai ʻauha ʻa e kau Leimaná, ʻe fakatolonga ʻe he ʻEiki ko e ʻOtuá ha lekooti ʻo hoku kakai, ko e kau Nīfaí; neongo ka fai ia ʻi he māfimafi ʻo hono toʻukupu māʻoniʻoní, koeʻuhi ke lava ʻo ʻomai ia ki he kau Leimaná ʻi ha ʻaho ʻamui, koeʻuhí, ke lava nai ke ʻomi ʻa kinautolu ki he fakamoʻuí—\n\n14 He ko e lolotonga ní naʻe taʻeʻaonga ʻa ʻemau ngaahi feinga ke fakatafoki ʻa kinautolu ki he tui moʻoní. Pea nau fuakava ʻi heʻenau ʻitá, kapau ʻe faingamālie, te nau fakaʻauha ʻa ʻemau ngaahi lekōtí mo kimautolu, kae ʻumaʻā mo e ngaahi talatukufakaholo kotoa pē ʻa ʻemau ngaahi tamaí.\n\n15 Ko ia, ko e meʻa ʻi heʻeku ʻilo ʻoku lava ʻe he ʻEiki ko e ʻOtuá ʻo fakatolonga ʻa ʻemau ngaahi lekōtí, naʻá ku lotu taʻetuku ai kiate ia, he kuó ne folofola mai kiate au: ʻIlonga ha meʻa te ke kole ʻi he tuí, ʻo tui te ke maʻu ia ʻi he huafa ʻo Kalaisí, te ke maʻu ia.\n\n16 Pea naʻá ku maʻu ʻa e tuí, peá u tangi ki he ʻOtuá ke ne fakatolonga ʻa e ngaahi lekōtí; pea naʻá ne fuakava kiate au te ne ʻomai ia ki he kau Leimaná ʻi he taimi te ne finangalo ki aí.\n\n17 Pea ko au, ʻĪnosi, naʻá ku ʻiloʻi ʻe hoko ia ʻo hangē ko e fuakava kuó ne faí; ko ia, naʻe fiemālie ʻa hoku laumālié.\n\n18 Pea naʻe folofola mai ʻa e ʻEikí kiate au: Kuo fie maʻu foki ʻe hoʻo ngaahi tamaí meiate au ʻa e meʻá ni; pea ʻe fai kiate kinautolu ʻo fakatatau ki heʻenau tuí; he ʻoku hangē ʻenau tuí ko hoʻo tuí.\n\n19 Pea ko ʻeni, naʻe hoko ʻo pehē ko au, ʻĪnosi, naʻá ku ʻalu holo ʻi he lotolotonga ʻo e kau Nīfaí, ʻo kikiteʻi ʻa e ngaahi meʻa ʻe hoko, ʻo fakamoʻoni ki he ngaahi meʻa kuó u fanongo mo mamata ki aí.\n\n20 Pea ʻoku ou fakamoʻoniʻi naʻe feinga faivelenga ʻa e kau Nīfaí ke fakatafokiʻi ʻa e kau Leimaná ki he tui moʻoni ki he ʻOtuá. Ka naʻe taʻeʻaonga ʻa ʻemau ngaahi ngāué; naʻe tuʻu maʻu ʻa ʻenau tāufehiʻá, pea naʻe angi ʻa kinautolu ʻe honau ʻulungāanga koví ʻo nau hoko ai ko ha kakai hehengi, mo loto-fītaʻa, mo manako ʻi he lilingi totó, pea nau fonu ʻi he tauhi tamapuá mo e ʻulí; ʻo nau kai ʻa e fanga manu fekai; pea nau nofo fale fehikitaki, ʻo hēhē holo ʻi he maomaonganoá kuo kofu ʻaki honau kongalotó ʻa e kiliʻi manu siʻisiʻi, pea tekefua ʻa honau ʻulú; pea ko honau faivá ko e ngāue ʻaki ʻa e kaufaná, mo e heletā pikó, pea mo e tokí. Pea naʻe ʻi ai honau tokolahi naʻe ʻikai te nau kai ha meʻa ka ko e kakanoʻi manu ʻota pē; pea naʻa nau feinga maʻu ai pē ke fakaʻauha ʻa kimautolu.\n\n21 Pea naʻe hoko ʻo pehē naʻe ngoueʻi ʻa e kelekelé ʻe he kau Nīfaí, ʻo nau ngoueʻi ʻa e ngaahi faʻahinga kēleni kotoa pē, pea mo e foʻi ʻakau, mo tauhi ʻa e ngaahi takanga monumanu lalahi, pea mo e ngaahi takanga ʻo e fanga pulu kehekehe ʻo e faʻahinga kotoa pē, mo e fanga kosi, mo e fanga kosi kaivao, kae ʻumaʻā mo e fanga hoosi tokolahi.\n\n22 Pea naʻe ʻi ai ha kau palōfita tokolahi ʻaupito ʻiate kimautolu. Pea ko ha kakai kia-kekeva ʻa e kakaí, pea naʻe ʻikai te nau fie ʻilo ki he ngaahi meʻa ʻa e ʻOtuá.\n\n23 Pea naʻe ʻikai ke ʻi ai ha meʻa ka ko e fuʻu lea mālohi fau, mo e malanga mo hono kikiteʻi ʻo e ngaahi tau, mo e ngaahi fakakikihí, mo e ngaahi fakaʻauha, pea mo e faʻa fakamanatuʻi ai pē kiate kinautolu ʻa e maté mo hono fuoloa ʻo e taʻengatá, mo e ngaahi tautea mo e māfimafi ʻo e ʻOtuá, pea mo e ngaahi meʻá ni kotoa pē—ʻo toutou ueʻi hake ʻa kinautolu ke nau ʻi he manavahē ki he ʻEikí. ʻOku ou pehē kiate kimoutolu naʻe ʻikai ha meʻa kehe mei he ngaahi meʻá ni, mo e lea mahinongofua ʻaupito, ʻe taʻofi ʻa kinautolu mei haʻanau ʻalu vave hifo ki he fakaʻauhá. Pea ko e anga ʻeni ʻo ʻeku tohi ʻo kau kiate kinautolú.\n\n24 Pea naʻá ku mamata ki he ngaahi tau ʻi he vahaʻa ʻo e kau Nīfaí mo e kau Leimaná lolotonga hoku ngaahi ʻahó.\n\n25 Pea naʻe hoko ʻo pehē naʻá ku fakaʻau ʻo motuʻa, pea kuo ʻosi atu ʻa e taʻu ʻe teau fitungofulu mā hiva talu mei he taimi naʻe ʻalu ai ʻa ʻemau tamai ko Līhaí mei Selūsalemá.\n\n26 Pea naʻá ku ʻiloʻi kuo pau ke vave haʻaku ʻalu hifo ki hoku faʻitoká, kuo ueʻi au ʻe he mālohi ʻo e ʻOtuá kuo pau ke u malanga mo kikite ki he kakaí ni, ʻo fakahā ʻa e folofolá ʻo fakatatau ki he moʻoni ʻa ia ʻoku ʻia Kalaisí. Pea kuó u fakahā ia ʻi he kotoa hoku ngaahi ʻahó, peá u fiefia ai ʻo lahi ange ʻi he ngaahi meʻa ʻo e māmaní.\n\n27 Pea ʻoku vave mai ʻa ʻeku fononga atu ki he potu ʻo hoku mālōlōʻangá, ʻa ia ʻoku ʻi hoku Huhuʻí; he ʻoku ou ʻilo te u mālōlō ʻiate ia. Pea ʻoku ou fiefia ʻi he ʻaho ʻo ka ʻai ai ʻe hoku sino ʻauʻauhá ni ʻa e taʻe-faʻa-ʻauʻauhá, peá u tuʻu ʻi hono ʻaó; te u toki mamata ki hono fofongá ʻi he fiefia, pea te ne folofola mai kiate au: Haʻu kiate au, ʻa koe ʻoku monūʻia, ʻoku ʻi ai ha potu kuo teuteu moʻou ʻi he ngaahi nofoʻanga ʻo ʻeku Tamaí. ʻĒmeni.\n\n", "jarom 1": "[center][font_size=26]Ko e Tohi ʻa Seilomí[/font_size][/center]\n\n[center][font_size=26]Vahe 1[/font_size][/center]\n\n[i]ʻOku tauhi ʻe he kau Nīfaí ʻa e fono ʻa Mōsesé, ʻo nau ʻamanaki atu ki he hāʻele mai ʻa Kalaisí, pea nau tuʻumālie ʻi he fonuá—ʻOku tokolahi ʻa e kau palōfita ʻoku nau ngāue ke nofo maʻu ʻa e kakaí ʻi he hala ʻo e moʻoní. Taʻu 399–361 K.M. nai.[/i]\n\n1 Ko ʻeni vakai, ko au, Seilomi, ʻoku ou tohi ha ngaahi lea siʻi ʻo fakatatau ki he fekau ʻa ʻeku tamai, ko ʻĪnosí, koeʻuhi ke lava ʻo tauhi homau tohi hohokó.\n\n2 Pea ko e meʻa ʻi he siʻisiʻi ʻa e ngaahi peleti ko ʻení, pea koeʻuhi ʻoku tohi ʻa e ngaahi meʻá ni ʻi he ʻuhinga ke ʻaonga ki homau kāinga ko e kau Leimaná, ko ia, ʻoku ʻaonga ai ke u tohi ha meʻa siʻi pē; ka ʻe ʻikai te u tohi ʻa e ngaahi meʻa ʻoku kau ki heʻeku kikité, pe ko ʻeku ngaahi fakahaá. He ko e hā mo ha toe meʻa te u lava ʻo tohi ʻo lahi ange ʻi he meʻa kuo tohi ʻe heʻeku ngaahi tamaí? He ʻikai koā kuo nau fakahā ʻa e palani ʻo e fakamoʻuí? ʻOku ou pehē kiate kimoutolu: ʻIo; pea ʻoku feʻunga ʻeni kiate au.\n\n3 Vakai, ʻoku ʻaonga ke fai ha ngāue lahi ʻi he kakaí ni, koeʻuhi ko e fefeka ʻo honau lotó, mo e tuli ʻa honau telingá, mo e fakapoʻuli ʻo honau ʻatamaí, mo e kekeva ʻo honau kiá; ka neongo iá, ʻoku kei fuʻu ʻaloʻofa lahi kiate kinautolu ʻa e ʻOtuá, pea kuo teʻeki ai ke ne tafiʻi ʻa kinautolu mei he funga ʻo e fonuá.\n\n4 Pea ʻoku ʻi ai ʻa e tokolahi ʻiate kimautolu kuo maʻu ha ngaahi fakahā lahi, he ʻoku ʻikai ke nau kia-kekeva kotoa pē. Pea ko kinautolu kotoa pē ʻoku ʻikai kia-kekeva ka ʻoku nau maʻu ʻa e tuí, ʻoku nau feohi vāofi mo e Laumālie Māʻoniʻoní, ʻa ia ʻoku fakahā mai ki he fānau ʻa e tangatá, ʻo fakatatau ki heʻenau tuí.\n\n5 Pea ko ʻeni, vakai, kuo ʻosi atu ʻa e taʻu ʻe uangeau, pea kuo fakaʻau ʻo mālohi ʻa e kau Nīfaí ʻi he fonuá. Naʻa nau feinga ke tauhi ʻa e fono ʻa Mōsesé mo e ʻaho sāpaté ke toputapu ki he ʻEikí. Pea naʻe ʻikai te nau lea kapekape; pe te nau lea taukae ki he ʻEikí. Pea naʻe fuʻu fefeka ʻaupito ʻa e ngaahi lao ʻo e fonuá.\n\n6 Pea naʻa nau mafola ʻi he konga lahi ʻo e funga ʻo e fonuá, pea pehē mo e kau Leimaná. Pea naʻa nau fuʻu tokolahi ange ʻiate kinautolu naʻe ʻo e kau Nīfaí; pea naʻa nau manako ʻi he fakapoó pea naʻa nau inu ʻa e toto ʻo e fanga manú.\n\n7 Pea naʻe hoko ʻo pehē naʻa nau haʻu tuʻo lahi ke tau mo kimautolu, ko e kau Nīfaí. Ka ko homau ngaahi tuʻí mo homau kau takimuʻá ko e kau tangata ivi lahi ʻi he tui ki he ʻEikí; pea naʻa nau akoʻi ki he kakaí ʻa e ngaahi hāʻeleʻanga ʻo e ʻEikí; ko ia, naʻa mau matuʻuaki ʻa e kau Leimaná ʻo tekeʻi ʻa kinautolu mei homau ngaahi fonuá, ʻo mau kamata ke langa kolotau ʻi homau ngaahi koló, pe ko ha ngaahi potu pē ʻi homau tofiʻá.\n\n8 Pea naʻa mau fakatokolahi ʻo fuʻu tokolahi ʻaupito, pea mafola atu ʻi he funga ʻo e fonuá, ʻo mau fakaʻau ʻo fuʻu koloaʻia ʻi he koula, mo e siliva, mo e ngaahi meʻa mahuʻinga, mo e ngaahi ngāue fakatufunga lelei ʻaupito ʻo e ʻakau, pea ʻi he ngaahi langa fale, mo e ngaahi meʻa ngāue ukamea, pea mo e ukamea foki mo e kopa, mo e palasa mo e sitila, ʻo mau ngaohi ʻa e ngaahi meʻa ngāue fakatufunga kehekehe ʻo e faʻahinga kotoa pē ke ngoueʻi ʻaki ʻa e kelekelé, pea mo e ngaahi mahafu tau—ʻio, ʻa e ngahau ʻoku mata māsila, mo e hōfangahau, mo e ngahau iiki, mo e tao, pea mo e ngaahi teuteu kotoa pē ki he tau.\n\n9 Pea ʻi heʻemau teuteu pehē ke fetaulaki mo e kau Leimaná, naʻe ʻikai te nau lava ai ha meʻa kiate kimautolu. Ka naʻe fakamoʻoniʻi hono moʻoni ʻo e folofola ʻa e ʻEikí ʻa ia naʻá ne folofola ʻaki ki heʻemau ngaahi tamaí, ʻo pehē: Kapau te mou tauhi ʻeku ngaahi fekaú te mou tuʻumālie ʻi he fonuá.\n\n10 Pea naʻe hoko ʻo pehē naʻe valokiʻi ʻe he kau palōfita ʻa e ʻEikí ʻa e kakai ʻo Nīfaí, ʻo fakatatau ki he folofola ʻa e ʻOtuá, he kapau ʻe ʻikai te nau tauhi ʻa e ngaahi fekaú, ʻo nau tō ki he maumau-fonó, ʻe fakaʻauha ʻa kinautolu mei he funga ʻo e fonuá.\n\n11 Ko ia, naʻe ngāue faivelenga ʻa e kau palōfitá, mo e kau taulaʻeikí, mo e kau akonakí, ʻo nau naʻinaʻi ki he kakaí ʻi he faʻa kātaki fuoloa ke nau ngāue faivelenga; pea nau akonaki ʻaki ʻa e fono ʻa Mōsesé, mo hono ʻuhinga naʻe fokotuʻu ai iá; ʻo fakalotoʻi ʻa kinautolu ke ʻamanaki atu ki he Mīsaiá, pea tui kiate ia ʻe hāʻele mai ʻo hangē kuó ne ʻosi hāʻele mai. Pea ko e anga ʻeni ʻo ʻenau akoʻi ʻa kinautolú.\n\n12 Pea naʻe hoko ʻo pehē ʻi heʻenau fai peheé naʻa nau taʻofi ʻa hono fakaʻauha ʻo kinautolu mei he funga ʻo e fonuá; he naʻa nau huhuhuhuʻi ke mamahi honau lotó ʻaki ʻa e folofolá, mo ueʻi hake maʻu pē ʻa kinautolu ke nau fakatomala.\n\n13 Pea naʻe hoko ʻo pehē kuo ʻosi atu ʻa e taʻu ʻe uangeau mā tolungofulu mā valu—ʻi he founga ʻo e ngaahi tau, mo e ngaahi fakakikihi, mo e ngaahi maveuveu, ʻi ha konga lahi ʻo e taimi ko iá.\n\n14 Pea ko au, Seilomi, ʻoku ʻikai te u tohi mo ha toe meʻa lahi ange, he ʻoku siʻi ʻa e ngaahi peletí. Kae vakai, ʻe hoku kāinga, te mou lava ʻo vakai ʻi he ngaahi peleti kehe ʻa Nīfaí; he vakai, kuo tohi ai ʻa e ngaahi lekooti ʻo ʻemau ngaahi taú, ʻo hangē ko e ngaahi meʻa naʻe tohi ʻe he ngaahi tuʻí, pe ko e ngaahi meʻa naʻa nau fekau ke tohí.\n\n15 Pea ʻoku ou tuku ʻa e ngaahi peletí ni ki he nima ʻo hoku foha ko ʻAmenaí, koeʻuhi ke tauhi ia ʻo fakatatau ki he ngaahi fekau kuo fai kiate au ʻe heʻeku ngaahi tamaí.\n\n", "omni 1": "[center][font_size=26]Ko e Tohi ʻa ʻAmenaí[/font_size][/center]\n\n[center][font_size=26]Vahe 1[/font_size][/center]\n\n[i]ʻOku tauhi hokohoko ʻe ʻAmenai, ʻAmalone, Kēmisi, ʻApinatomi, mo ʻAmalekai, ʻa e ngaahi lekōtí—ʻOku ʻiloʻi ʻe Mōsaia ʻa e kakai ʻo Seilahemalá, ʻa ia naʻa nau haʻu mei Selūsalema ʻi he ngaahi ʻaho ʻo Setikiá—ʻOku fokotuʻu ʻa Mōsaia ko e tuʻi kiate kinautolu—ʻOku maʻu ʻe he hako ʻo Mūleki ʻi Seilahemalá ʻa Kolianitomuli, ʻa ia ko e fakaʻosi ia ʻo e kau Sēletí—ʻOku fetongi ʻe he Tuʻi ko Penisimaní ʻa Mōsaia—ʻOku totonu ke feilaulau ʻaki ʻe he tangatá ʻa honau laumālié ko ha feilaulau kia Kalaisi. Taʻu 323–130 K.M. nai.[/i]\n\n1 Vakai, naʻe hoko ʻo pehē ko au, ʻAmenai, ʻi he fekauʻi au ʻe heʻeku tamai, ko Seilomí, ke u tohi ha meʻa ʻe niʻihi ki he ngaahi peletí ni ke fakatolonga homau tohi hohokó—\n\n2 Ko ia, ʻi hoku ngaahi ʻahó, ʻoku ou loto ke mou ʻiloʻi naʻá ku tau lahi ʻaki ʻa e heletā ke maluʻi ʻa hoku kakai, ko e kau Nīfaí, mei haʻanau moʻulaloa ki he nima ʻo honau ngaahi fili, ko e kau Leimaná. Kae vakai, ko e tangata fai angahala foki au, pea kuo ʻikai te u tauhi ʻa e ngaahi fono mo e ngaahi fekau ʻa e ʻEikí ʻo hangē ko ia naʻe totonu ke u faí.\n\n3 Pea naʻe hoko ʻo pehē kuo ʻosi atu ʻa e taʻu ʻe uangeau mā fitungofulu mā ono, pea naʻa mau maʻu ʻa e melino ʻi he ngaahi faʻahitaʻu lahi; pea kuo mau fehangahangai ʻi he ngaahi faʻahitaʻu lahi mo e ngaahi tau mo e lilingi toto fakamanavahē. ʻIo, pea ʻikai ia ko ia pē, ka kuo ʻosi atu ʻa e taʻu ʻe uangeau mā valungofulu mā ua, pea kuó u tauhi ʻa e ngaahi peletí ni ʻo fakatatau ki he ngaahi fekau ʻa ʻeku ngaahi tamaí; peá u tuku ia ki hoku foha, ko ʻAmaloné. Pea ʻoku ou fakaʻosi ʻeku tohí.\n\n4 Pea ko ʻeni ko au, ʻAmalone, ʻoku ou tohi ʻa e ngaahi meʻa ʻoku ou tohí, ʻa ia ʻoku siʻi, ʻi he tohi ʻa ʻeku tamaí.\n\n5 Vakai, naʻe hoko ʻo pehē kuo ʻosi atu ʻa e taʻu ʻe tolungeau mā uofulu, pea kuo fakaʻauha ʻa e konga lahi ʻo e kau fai angahala taha ʻo e kau Nīfaí.\n\n6 He naʻe ʻikai finangalo ʻa e ʻEikí ke tuku, hili ʻene tataki atu ʻa kinautolu mei he fonua ko Selūsalemá pea mo ʻene tauhi mo e maluʻi ʻa kinautolu ke ʻoua naʻa nau tō ki honau ngaahi filí, ʻio, naʻe ʻikai te ne finangalo ke tuku taʻe-fakamoʻoniʻi ʻa e ngaahi folofola, ʻa ia naʻá ne folofola ʻaki ki heʻemau ngaahi tamaí, ʻo pehē: Ka ʻikai te mou tauhi ʻeku ngaahi fekaú, ʻe ʻikai te mou tuʻumālie ʻi he fonuá.\n\n7 Ko ia, naʻe ʻaʻahi ʻa e ʻEikí kiate kinautolu ʻaki ʻa e ngaahi tautea mamafa; ka neongo iá naʻá ne fakamoʻui ʻa e kau māʻoniʻoní ke ʻoua naʻa nau mate, ka naʻá ne fakahaofi ʻa kinautolu mei he nima ʻo honau ngaahi filí.\n\n8 Pea naʻe hoko ʻo pehē naʻá ku tuku ʻa e ngaahi peletí ki hoku tokoua ko Kēmisí.\n\n9 Ko ʻeni ko au, Kēmisi, ʻoku ou tohi ʻa e ngaahi meʻa siʻi ʻa ia ʻoku ou tohí, ʻi he tohi pē ko ia ʻa ia naʻe tohi ai ʻa hoku tokouá; he vakai, naʻá ku sio ki hono fakaʻosi ʻo e meʻa naʻá ne tohí, pea naʻá ne tohi ia ʻaki hono nima ʻoʻoná; pea naʻá ne tohi ia ʻi he ʻaho naʻá ne tuku mai ai ia kiate aú. Pea ko e founga ʻeni ʻoku mau tauhi ai ʻa e ngaahi lekōtí, he ʻoku tatau ia mo e ngaahi fekau ʻa ʻemau ngaahi tamaí. Pea ʻoku ou fakaʻosi ʻeku tohí.\n\n10 Vakai ko au, ʻApinatomi, ko e foha au ʻo Kēmisí. Vakai, naʻe hoko ʻo pehē naʻá ku mamata ki he ngaahi tau lahi mo e fetēleni ʻi he vahaʻa ʻo hoku kakai, ko e kau Nīfaí, pea mo e kau Leimaná; pea ko au, kuó u toʻo ʻaki ʻa ʻeku heletā ʻaʻakú ʻa e moʻui ʻa e tokolahi ʻo e kau Leimaná ʻi he maluʻi hoku ngaahi kāingá.\n\n11 Pea vakai, ko e lekooti ʻo e kakaí ni kuo tohi ʻi ha ngaahi peleti ʻa ia ʻoku tauhi ʻe he ngaahi tuʻí, ʻo fakatatau ki he ngaahi toʻu tangatá; pea ʻoku ʻikai te u ʻiloʻi ha fakahā ka ko ia pē kuo tohí, pe ko ha kikite; ko ia, ʻoku feʻunga pē ʻa ia kuo tohí. Pea ʻoku ou fakaʻosi ʻeku tohí.\n\n12 Vakai, ko au ʻAmalekai, ko e foha ʻo ʻApinatomí. Vakai, te u lea siʻi kiate kimoutolu ʻo kau kia Mōsaia, ʻa ia naʻe fakanofo ko e tuʻi ki he fonua ko Seilahemalá; he vakai, naʻe fai mai ha fakatokanga kiate ia ʻe he ʻEikí ke ne hola mei he fonua ko Nīfaí, pea ko kinautolu kotoa pē ʻe tokanga ki he leʻo ʻo e ʻEikí ke ʻalu fakataha mo ia mei he fonuá ʻo ʻalu ki he feituʻu maomaonganoá—\n\n13 Pea naʻe hoko ʻo pehē naʻá ne fai ʻo hangē ko e fekau ʻa e ʻEikí kiate iá. Pea naʻa nau ʻalu atu mei he fonuá ki he maomaonganoá, ʻa kinautolu kotoa pē ʻe fie tokanga ki he leʻo ʻo e ʻEikí; pea naʻe tataki ʻa kinautolu ʻi he ngaahi malanga pea mo e ngaahi kikite lahi. Pea naʻe akonakiʻi maʻu pē ʻa kinautolu ʻe he folofola ʻa e ʻOtuá; pea naʻe tataki ʻa kinautolu ʻe he māfimafi ʻo hono toʻukupú, ʻi he maomaonganoá, kae ʻoua kuo nau aʻu hifo ki he fonua ʻoku ui ko e fonua ko Seilahemalá.\n\n14 Pea naʻa nau ʻiloʻi ai ha kakai naʻe ui ko e kakai ʻo Seilahemalá. Ko ʻeni, naʻe ʻi ai ʻa e fiefia lahi ʻaupito ʻi he kakai ʻo Seilahemalá; pea naʻe fiefia lahi foki mo Seilahemala, ko e meʻa ʻi he fekau mai ʻe he ʻEikí ʻa e kakai ʻo Mōsaiá pea mo e ngaahi peleti ʻo e palasá, ʻa ia naʻe ʻi ai ʻa e lekooti ʻo e kau Siú.\n\n15 Vakai, naʻe hoko ʻo pehē naʻe ʻiloʻi ʻe Mōsaia naʻe ō mai ʻa e kakai ʻo Seilahemalá mei Selūsalema ʻi he taimi naʻe ʻave pōpula ai ʻa Setikia ko e tuʻi ʻo Siutá, ki Pāpiloné.\n\n16 Pea naʻa nau fononga ʻi he maomaonganoá, pea naʻe ʻomi ʻa kinautolu ʻe he toʻukupu ʻo e ʻEikí ki he kauvai ʻe taha ʻo e vai lahí, ki he fonua naʻe ʻiloʻi ai ʻa kinautolu ʻe Mōsaiá; pea naʻa nau nofo ai ʻo kamata mei he taimi ko iá.\n\n17 Pea ʻi he taimi naʻe ʻiloʻi ai ʻa kinautolu ʻe Mōsaiá, kuo nau fakaʻau ʻo fuʻu tokolahi ʻaupito. Ka neongo iá, kuo nau fai ha ngaahi tau lahi pea mo e ngaahi fakakikihi lea naʻe fuʻu lalahi, pea kuo nau tō ʻi he heletā mei he taimi ki he taimi; pea kuo fakaʻau ʻo kovi ʻa ʻenau leá; pea kuo ʻikai ke nau ʻomi ha ngaahi lekooti mo kinautolu; pea nau fakaʻikaiʻi ʻoku ʻi ai hanau Tupuʻanga; pea naʻe ʻikai mahino ʻenau leá kia Mōsaia, pe ko e kakai ʻo Mōsaiá.\n\n18 Ka naʻe hoko ʻo pehē naʻe fekau ʻe Mōsaia ke akoʻi ʻa kinautolu ʻi heʻene leá. Pea naʻe hoko ʻo pehē ʻi he hili honau akoʻi ʻi he lea ʻa Mōsaiá, naʻe fakamatalaʻi ange ʻe Seilahemala ʻa e tohi hohoko ʻo ʻene ngaahi tamaí, ʻo fakatatau ki he meʻa naʻá ne manatuʻí; pea kuo tohi ia kae ʻikai ʻi he ngaahi peleti ní.\n\n19 Pea naʻe hoko ʻo pehē naʻe fakataha kātoa ʻa e kakai ʻo Seilahemalá, mo e kakai ʻo Mōsaiá; pea naʻe fili ʻa Mōsaia ke hoko ko honau tuʻi.\n\n20 Pea naʻe hoko ʻo pehē ʻi he ngaahi ʻaho ʻo Mōsaiá, naʻe ʻomi kiate ia ha fuʻu maka ʻa ia naʻe tuʻu ai ha ngaahi tongitongi; pea naʻá ne fakamatalaʻi ʻa e ngaahi tongitongí ʻi he foaki pea mo e māfimafi ʻo e ʻOtuá.\n\n21 Pea naʻa nau fakamatala ki ha taha ko Kolianitomuli, mo e fakaʻauha ʻo hono kakai. Pea naʻe ʻiloʻi ʻa Kolianitomuli ʻe he kakai ʻo Seilahemalá; pea naʻá ne nofo ʻiate kinautolu ʻi ha māhina ʻe hiva.\n\n22 Naʻe fai ai foki mo ha ngaahi fakamatala siʻi ʻo kau ki heʻene ngaahi tamaí. Pea naʻe haʻu ʻene ʻuluaki ongo mātuʻá mei he taua ʻi he taimi naʻe veuveuki ai ʻe he ʻEikí ʻa e lea ʻa e kakaí; pea naʻe tō ʻa e tautea mamafa ʻa e ʻEikí kiate kinautolu, ʻo fakatatau ki heʻene ngaahi tauteá, ʻa ia ʻoku totonu; pea naʻe movetevete honau ngaahi huí ʻi he fonua he fakatokelaú.\n\n23 Vakai, ko au, ʻAmalekai, naʻe fanauʻi au ʻi he ngaahi ʻaho ʻo Mōsaiá; pea kuó u moʻui ʻo mamata ki heʻene pekiá; pea ko hono foha, ko Penisimaní, ʻokú ne pule ʻo fetongi iá.\n\n24 Pea vakai, kuó u mamata, ʻi he ngaahi ʻaho ʻo e tuʻi ko Penisimaní, ki ha fuʻu tau pea mo e lilingi toto lahi ʻi he vahaʻa ʻo e kau Nīfaí pea mo e kau Leimaná. Kae vakai, naʻe maʻu ʻe he kau Nīfaí ha mālohi lahi ange kiate kinautolu; ʻio, ko ia ai naʻe tekeʻi ʻa kinautolu ʻe he tuʻi ko Penisimaní mei he fonua ko Seilahemalá.\n\n25 Pea naʻe hoko ʻo pehē naʻá ku fakaʻau ʻo motuʻa; pea ʻi he ʻikai te u maʻu ha hakó, pea ʻi heʻeku ʻiloʻi ko ha tangata angatonu ʻa e tuʻi ko Penisimaní ʻi he ʻao ʻo e ʻEikí, ko ia, te u tuku ʻa e ngaahi peletí ni kiate ia, ʻo naʻinaʻi ki he kakai fulipē ke nau haʻu ki he ʻOtua, ko e Tokotaha Māʻoniʻoni ʻo ʻIsilelí, pea tui ki he kikité, pea mo e ngaahi fakahaá, pea ki he tauhi mai ʻa e kau ʻāngeló, mo e meʻa-foaki ʻo e lea ʻi he ngaahi lea kehekehé, mo e meʻa-foaki ʻo hono fakamatalaʻi ʻo e ngaahi leá, pea ʻi he ngaahi meʻa kotoa pē ʻoku leleí; he ko e meʻa kotoa pē ʻoku leleí ʻoku mei he ʻEikí ia; pea ko e meʻa ʻoku koví ʻoku mei he tēvoló ia.\n\n26 Pea ko ʻeni, ʻe hoku kāinga ʻofeina, ʻoku ou loto ke mou haʻu kia Kalaisi, ʻa ia ko e Tokotaha Māʻoniʻoni ʻo ʻIsilelí, pea kau ʻi heʻene fakamoʻuí, pea mo e mālohi ʻo ʻene huhuʻí. ʻIo, haʻu kiate ia, pea ʻoatu homou laumālié kotoa ko ha feilaulau kiate ia, pea fai atu ʻi he ʻaukai mo e lotu, pea kātaki ki he ngataʻangá; pea hangē ʻoku moʻui ʻa e ʻEikí ʻe fakamoʻui ʻa kimoutolu foki.\n\n27 Pea ʻoku ou fie lea ʻeni ʻo kau ki ha niʻihi naʻe ʻalu hake ki he maomaonganoá ke foki atu ki he fonua ko Nīfaí; he naʻe ʻi ai ha tokolahi ʻa ia naʻa nau loto ke maʻu ʻa e fonua ʻo honau tofiʻá.\n\n28 Ko ia, naʻa nau ō hake ki he maomaonganoá. Pea ko honau takimuʻá ko ha tangata sino mālohi mo kaukaua, kae ʻumaʻā ko ha tangata kia-kekeva ia, ko ia naʻá ne langaki ha fakakikihi ʻiate kinautolu; pea nau tō tau kotoa ʻi he maomaonganoá, tuku kehe pe ʻa e toko nimangofulu, pea nau toe foki mai ki he fonua ko Seilahemalá.\n\n29 Pea naʻe hoko ʻo pehē naʻa nau ʻave foki mo ha fuʻu tokolahi kehe, ʻo nau toe fononga ki he maomaonganoá.\n\n30 Pea ko au, ʻAmalekai, naʻe ʻi ai hoku tokoua, naʻe ʻalu foki mo kinautolu; pea talu ai mo e ʻikai te u fanongo ʻi ha fakamatala ʻo kau kiate kinautolu. Pea ʻoku ofi ke u tokoto hifo ki hoku faʻitoká; pea kuo fonu ʻa e ngaahi peleti ʻení. Pea ʻoku ou fakaʻosi ʻeku tohí.\n\n", "w-of-m 1": "[center][font_size=26]Ko e Ngaahi Lea ʻa Molomoná[/font_size][/center]\n\n[center][font_size=26]Vahe 1[/font_size][/center]\n\n[i]ʻOku fakanounouʻi ʻe Molomona ʻa e ngaahi peleti lalahi ʻa Nīfaí—ʻOkú ne tuku fakataha ʻa e ngaahi peleti īkí mo e ngaahi peleti kehé—ʻOku fokotuʻu ʻe he tuʻi ko Penisimaní ʻa e melinó ʻi he fonuá. Taʻu T.S. 385 nai.[/i]\n\n1 Pea ko ʻeni ko au, Molomona, ʻi he ʻamanaki ke u tukuange ʻa e lekooti kuó u faí ki hoku foha ko Molonaí, vakai kuó u mamata tonu ki he meimei fakaʻauha kakato ʻo hoku kakai, ko e kau Nīfaí.\n\n2 Pea kuo ʻosi atu ha ngaahi taʻu ʻe lau teau lahi mei he hāʻele mai ʻa Kalaisí ʻoku ou tuku ʻa e ngaahi lekooti ko ʻení ki hoku fohá; pea ʻoku ou ʻamanaki te ne mamata tonu ki he fakaʻauha fakaʻaufuli ʻo hoku kakaí. Kae ʻofa ke tuku ʻe he ʻOtua ke ne moʻui hili ʻenau maté, koeʻuhi ke ne tohi ha meʻa ʻe niʻihi ʻo kau kiate kinautolu, pea mo ha meʻa ʻe niʻihi ʻo kau kia Kalaisi, koeʻuhi ke ʻi ai ha ʻaho ʻe ʻaonga nai ia kiate kinautolu.\n\n3 Pea ko ʻeni, ʻoku ou lea siʻi ʻo kau ki he meʻa ʻa ia kuó u tohí; he naʻe hili ʻeku fakanounouʻi ʻa e ngaahi peleti ʻa Nīfaí, ʻo aʻu hifo ki he pule ʻa e tuʻi ni ko Penisimani, ʻa ia naʻe lea ki ai ʻa ʻAmalekaí, naʻá ku fakatotolo ʻi he ngaahi lekooti kuo tuku kiate aú, peá u ʻiloʻi ʻi he ngaahi peletí ni, ʻoku tuʻu ai ʻa e fakamatala nounoú ni ki he kau palōfitá, ʻo fai mai meia Sēkope ki he pule ʻa e tuʻí ni ko Penisimaní, kae ʻumaʻā foki mo ha ngaahi lea lahi ʻa Nīfai.\n\n4 Pea ko e ngaahi meʻa ʻoku tuʻu ʻi he ngaahi peleti ní ʻoku fakafiemālie kiate au, koeʻuhi ko e ngaahi kikite ki he hāʻele mai ʻa Kalaisí; pea mo hono ʻiloʻi ʻe heʻeku ngaahi tamaí kuo hoko ha ngaahi meʻa lahi ʻi he ngaahi meʻa ko iá; ʻio, pea ʻoku ou ʻiloʻi foki ko e meʻa kotoa pē kuo kikiteʻi ʻo kau kiate kimautolu ʻo fai mai ki he ʻaho ní, kuo hoko ia, pea ko e ngaahi kikite kotoa pē ʻoku kau ki he kahaʻú kuo pau ke hoko ia—\n\n5 Ko ia, naʻá ku fili ai ʻa e ngaahi meʻá ni ke fakaʻosi ʻaki ʻa ʻeku lekōtí, pea ko e toenga ko ia ʻo ʻeku lekōtí te u toʻo mai ia mei he ngaahi peleti ʻa Nīfaí; pea ʻoku ʻikai te u malava ʻo tohi hano vahe teau ʻe taha ʻo e ngaahi meʻa ʻa hoku kakaí.\n\n6 Kae vakai, te u toʻo ʻa e ngaahi peletí ni, ʻa ia ʻoku tuʻu ai ʻa e ngaahi kikite mo e ngaahi fakahaá ni, peá u tuku ia fakataha mo e toenga ʻo ʻeku lekōtí, he ʻoku mahuʻinga ia kiate au; pe ʻoku ou ʻiloʻi ʻe mahuʻinga ia ki hoku kāingá.\n\n7 Pea ʻoku ou fai ʻeni koeʻuhi ko ha taumuʻa fakapotopoto; he ʻokú ne fanafana mai kiate au, ʻo fakatatau ki he ngaahi fakahinohino ʻa e Laumālie ʻo e ʻEikí ʻa ia ʻoku ʻiate aú. Pea ko ʻeni, ʻoku ʻikai te u ʻilo ʻa e meʻa kotoa pē; ka ʻoku ʻafioʻi ʻe he ʻEikí ʻa e meʻa kotoa pē ʻa ia ʻe hokó, ko ia, ʻokú ne oʻi au ke u fai ʻo fakatatau ki hono finangaló.\n\n8 Pea ko ʻeku lotu ki he ʻOtuá ʻoku kau ki hoku kāingá, koeʻuhí ke faifai pea nau toe maʻu ʻa e ʻilo ki he ʻOtuá, ʻio, ki he huhuʻi ʻa Kalaisí, koeʻuhi ke nau toe hoko ko ha kakai ʻoku hōifua ki ai ʻa e ʻEikí.\n\n9 Pea ko ʻeni ko au, Molomona, ʻoku ou fai atu ke fakaʻosi ʻeku lekooti ʻa ia kuó u hiki mei he ngaahi peleti ʻa Nīfaí, pea ʻoku ou fai ʻo fakatatau ki he ʻilo mo e mahino kuo foaki ʻe he ʻOtuá kiate aú.\n\n10 Ko ia, naʻe hoko ʻo pehē ʻi he hili ʻa e tuku atu ʻe ʻAmalekai ʻa e ngaahi peletí ni ki he tuʻi ko Penisimaní, naʻá ne ʻave ia ʻo tuku fakataha mo e ngaahi peleti kehé, ʻa ia naʻe tuʻu ai ʻa e ngaahi lekooti kuo tukufakaholo mai ʻi he haʻa tuʻí, mei he toʻu tangata ki he toʻu tangata ʻo fai mai ki he ngaahi ʻaho ʻo e tuʻi ko Penisimaní.\n\n11 Pea naʻe tukufakaholo mai ia mei he tuʻi ko Penisimaní, mei he toʻu tangata ki he toʻu tangata kae ʻoua kuo nau aʻu mai ki hoku nimá. Pea ko au, Molomona, ʻoku ou lotu ki he ʻOtuá koeʻuhi ke fakatolonga ia ʻo fai atu mei he taimí ni. Pea ʻoku ou ʻiloʻi ʻe fakatolonga ia; he ʻoku ʻi ai ha ngaahi meʻa mahuʻinga kuo tohi ai, ʻa ia ʻe fakamāuʻi ʻaki ʻa hoku kakaí mo honau kāingá ʻi he fuʻu ʻaho lahi mo fakaʻosí, ʻo hangē ko e folofola ʻa e ʻOtua ʻa ia kuo tohí.\n\n12 Pea ko ʻeni, ko e meʻa ki he tuʻí ni ko Penisimaní—naʻá ne fepaki mo ha ngaahi fakakikihi ʻe niʻihi ʻi hono kakaí.\n\n13 Pea naʻe hoko ʻo pehē foki naʻe ō mai ʻa e ngaahi kau tau ʻa e kau Leimaná mei he fonua ko Nīfaí ke tauʻi hono kakaí. Kae vakai, naʻe tānaki fakataha ʻe he tuʻi ko Penisimaní ʻa ʻene ngaahi kau taú, peá ne fehangahangai mo kinautolu; peá ne tau ʻi he mālohi ʻo hono nima ʻoʻoná, ʻaki ʻa e heletā ʻa Lēpaní.\n\n14 Pea ʻi he māfimafi ʻo e ʻEikí naʻa nau tau mo honau ngaahi filí, ʻo aʻu ki heʻenau tāmateʻi ʻa e toko lau afe ʻo e kau Leimaná. Pea naʻe hoko ʻo pehē naʻa nau tau mo e kau Leimaná kae ʻoua kuo nau tuli atu ʻa kinautolu mei he ngaahi fonua kotoa ʻo honau tofiʻá.\n\n15 Pea naʻe hoko ʻo pehē naʻe hili iá naʻe ʻi ai ha ngaahi Kalaisi loi, pea kuo taʻofi honau ngutú, pea kuo tauteaʻi ʻa kinautolu ʻo fakatatau ki heʻenau ngaahi hiá;\n\n16 Pea hili ʻa e ʻi ai ha kau palōfita loí, pea mo ha kau malanga mo e kau akonaki loi ʻi he kakaí, pea kuo tauteaʻi ʻa e faʻahinga kotoa ko iá ʻo fakatatau ki heʻenau ngaahi hiá; pea hili iá naʻe ʻi ai ha fekeʻikeʻi lahi pea mo ha tokolahi ʻa ia naʻe mavahe atu ki he kau Leimaná, vakai, naʻe hoko ʻo pehē ko e tuʻi ko Penisimaní ʻi he tokoniʻi ia ʻe he kau palōfita māʻoniʻoni ʻa ia naʻe ʻi hono kakaí—\n\n17 He vakai, ko e tuʻi ko Penisimaní ko ha tangata māʻoniʻoni ia, pea naʻá ne pule ki hono kakaí ʻi he māʻoniʻoni; pea naʻe ʻi ai ha kau tangata māʻoniʻoni tokolahi ʻi he fonuá, pea naʻa nau lea ʻaki ʻa e folofola ʻa e ʻOtuá ʻi he mālohi mo e mafai; pea naʻa nau fai ʻa e lea māsila lahi ko e meʻa ʻi he kia-kekeva ʻo e kakaí—\n\n18 Ko ia, ʻi he tokoni ʻa kinautolu ní, naʻe toe langa hake ʻe he tuʻi ko Penisimaní ʻa e melinó ʻi he fonuá, ʻo ne ngāue ʻaki hono tūkuingata ʻo hono sinó mo e mālohi ʻo hono laumālié kotoa, kae ʻumaʻā foki ʻa e kau palōfitá, peá ne toe fokotuʻu ai ʻa e melinó ʻi he fonuá.\n\n", "mosiah 1": "[center][font_size=26]Ko e Tohi ʻa Mōsaiá[/font_size][/center]\n\n[center][font_size=26]Vahe 1[/font_size][/center]\n\n[i]ʻOku akoʻi ʻe he Tuʻi ko Penisimaní ki hono ngaahi fohá ʻa e lea mo e ngaahi kikite ʻa ʻene ngaahi tamaí—Kuo fakatolonga mai ʻenau tui fakalotú mo e sivilaisé koeʻuhi ko e ngaahi lekooti naʻe tauhi ʻi he ngaahi peleti kehekehé—ʻOku fili ʻa Mōsaia ko e tuʻi pea tuku kiate ia ʻa e fatongia ki hono tauhi ʻo e ngaahi lekōtí mo e ngaahi meʻa kehe. Taʻu 130–124 K.M. nai.[/i]\n\n1 Pea ko ʻeni naʻe ʻikai ke toe ʻi ai ha fekeʻikeʻi ʻi he fonua kotoa ko Seilahemalá, ʻi he kakai kotoa pē ʻa ia naʻe ʻo e tuʻi ko Penisimaní, ko ia, naʻe ʻi he tuʻi ko Penisimaní maʻu ai pē ʻa e melino ʻi he toenga ʻo hono ngaahi ʻahó.\n\n2 Pea naʻe hoko ʻo pehē naʻá ne maʻu ʻa e foha ʻe toko tolu; pea naʻá ne ui ʻa honau hingoá ko Mōsaia, mo Hilolumi, mo Hilamani. Pea naʻá ne fekau ke akoʻi ʻa kinautolu ʻi he lea kotoa ʻa ʻene ngaahi tamaí, koeʻuhi ke nau lava ai ʻo hoko ko e kau tangata poto; pea ke nau lava ʻo ʻilo ki he ngaahi kikite kuo lea ʻaki ʻe heʻenau ngaahi tamaí, ʻa ia naʻe foaki kiate kinautolu ʻe he toʻukupu ʻo e ʻEikí.\n\n3 Pea naʻá ne akoʻi foki ʻa kinautolu ʻo kau ki he ngaahi lekooti ʻa ia kuo tohi ʻi he ngaahi peleti ʻo e palasá, ʻo ne pehē: ʻE hoku ngaahi foha, ʻoku ou loto ke mou manatu kapau naʻe ʻikai ʻa e ngaahi peleti ʻo e palasá ni, ʻa ia ʻoku tohi ai ʻa e ngaahi lekooti ko ʻení kae ʻumaʻā ʻa e ngaahi fekau ní, naʻe pau ke tau mamahi ʻi he taʻeʻilo, ʻio ʻi he lolotongá ni, ʻo ʻikai ʻiloʻi ʻa e ngaahi meʻa lilo ʻa e ʻOtuá.\n\n4 He ka ne ʻikai ia ʻe ʻikai lava ʻe heʻetau tamai, ko Līhaí, ʻo manatuʻi ʻa e ngaahi meʻá ni kotoa pē ke ako ʻaki ki heʻene fānaú; ka ne taʻeʻoua ʻa e ngaahi peletí ni; koeʻuhi ko e meʻa ʻi heʻene poto ʻi he lea ʻa e kau ʻIsipité ko ia naʻá ne lava ai ʻo lau ʻa e ngaahi tohi tongitongí ni, pea akonaki ʻaki ia ki heʻene fānaú, koeʻuhi ke nau lava ai ʻo akonaki ʻaki ia ki heʻenau fānaú, pea ʻi heʻenau fai iá, ʻoku nau fakahoko ai ʻa e ngaahi fekau ʻa e ʻOtuá, ʻo aʻu mai ki he taimi lolotongá.\n\n5 ʻOku ou pehē kiate kimoutolu, ʻe hoku ngaahi foha, ka ne taʻeʻoua ʻa e ngaahi meʻá ni, ʻa ia kuo tauhi mo fakatolonga ʻe he toʻukupu ʻo e ʻOtuá, koeʻuhi ke tau lava ai ʻo lau mo ʻilo ʻa ʻene ngaahi meʻa liló, pea maʻu maʻu ai pē ʻene ngaahi fekaú ʻi hotau ʻaó, pehē kuo kau mo ʻetau ngaahi tamaí ʻi he fakaʻauʻau hifo ʻi he taʻetuí, pea kuo tau mei tatau mo hotau kāinga, ko e kau Leimaná, ʻa ia ʻoku ʻikai te nau ʻilo ha meʻa ʻo kau ki he ngaahi meʻá ni, pe ʻoku ʻikai te nau tui ki ai ʻo ka akoʻi ia kiate kinautolu, koeʻuhi ko e ngaahi talatukufakaholo ʻa ʻenau ngaahi tamaí, ʻa ia ʻoku ʻikai totonu.\n\n6 ʻOiauē, ʻe hoku ngaahi foha, ʻoku ou fakaʻamu ke mou manatuʻi ʻoku moʻoni ʻa e ngaahi leá ni, pea ʻoku moʻoni foki mo e ngaahi lekōtí ni. Pea vakai, ko e ngaahi peleti foki ʻa Nīfai, ʻa ia ʻoku tuʻu ai ʻa e ngaahi lekōtí mo e ngaahi lea ʻa ʻetau ngaahi tamaí talu mei he taimi naʻa nau ʻalu ai mei Selūsalemá ʻo aʻu mai ki he ʻahó ni, pea ʻoku moʻoni ʻa e ngaahi meʻa ko iá; pea ʻoku tau lava ʻo ʻilo pau ʻa honau moʻoní koeʻuhí he ʻoku tau maʻu ia ʻi hotau ʻaó.\n\n7 Pea ko ʻeni, ʻe hoku ngaahi foha, ʻoku ou fakaʻamu ke mou manatuʻi ke mou fakatotolo faivelenga ki ai, koeʻuhi ke ʻaonga kiate kimoutolu; pea ʻoku ou fakaʻamu ke mou tauhi ʻa e ngaahi fekau ʻa e ʻOtuá, koeʻuhi ke mou tuʻumālie ʻi he fonuá ʻo fakatatau ki he ngaahi talaʻofa kuo fai ʻe he ʻEikí ki heʻetau ngaahi tamaí.\n\n8 Pea naʻe lahi mo ha ngaahi meʻa kehe naʻe akoʻi ʻe he tuʻi ko Penisimaní ki hono ngaahi fohá, ʻa ia kuo ʻikai tohi ʻi he tohí ni.\n\n9 Pea naʻe hoko ʻo pehē ʻi he hili ʻa e fakaʻosi ʻe he tuʻi ko Penisimaní ʻene akonaki ki hono ngaahi fohá, naʻá ne fakaʻau ʻo motuʻa, pea naʻe mahino kiate ia kuo pau ke vave ʻa ʻene fou ʻi he hala ʻo e māmaní kotoa; ko ia, naʻá ne pehē ʻoku ʻaonga ke ne tuku ʻa e puleʻangá ki ha toko taha ʻo hono ngaahi fohá.\n\n10 Ko ia, naʻá ne fekau ke ʻomi ʻa Mōsaia kiate ia; pea ko e ngaahi meʻa ʻeni naʻá ne folofola ʻaki kiate ia, ʻo pehē: ʻE hoku foha, ʻoku ou fakaʻamu ke ke fai ha fanongonongo ʻi he fonuá ni hono kotoa ki he kakaí hono kotoa, pe ko e kakai ʻo Seilahemalá, mo e kakai ʻo Mōsaia ʻa ia ʻoku nofo ʻi he fonuá, koeʻuhí ke fakatahaʻi mai ʻa kinautolu; he te u fakahā ki hoku kakaí ni ʻapongipongi ʻaki hoku ngutu ʻoʻokú, ko ha tuʻi mo ha pule koe ki he kakaí ni, ʻa ia kuo tuku kiate kitaua ʻe he ʻEiki ko hota ʻOtuá.\n\n11 Pea ko e tahá te u ʻai ha hingoa ki he kakaí ni, koeʻuhi ke fakafaikehekeheʻi ai ʻa kinautolu mei he kakai kotoa pē kuo tataki mai ʻe he ʻEiki ko e ʻOtuá, mei he fonua ko Selūsalemá; pea ʻoku ou fai ʻeni koeʻuhi kuo nau hoko ko e kakai faivelenga ʻi hono tauhi ʻo e ngaahi fekau ʻa e ʻEikí.\n\n12 Pea ʻoku ou ʻai kiate kinautolu ha hingoa ʻa ia ʻe ʻikai ai pē ke tāmateʻi, kae ngata pē ʻi he maumau-fono.\n\n13 ʻIo, pea ko e tahá ʻoku ou pehē foki kiate koe, kapau ʻe hinga ʻa e kakai ʻofeina lahi ko ʻeni ʻo e ʻEikí ki he maumau-fonó, ʻo hoko ko ha kakai fai angahala mo faʻa feʻauaki, ʻe tukuange ʻa kinautolu ʻe he ʻEikí ke nau hoko ʻo vaivai ʻo hangē ko honau kāingá; pea ʻe ʻikai te ne toe maluʻi ʻa kinautolu ʻi hono māfimafi taʻe-hano-tatau mo fakaofó, ʻo hangē kuó ne fakahaofi ʻa ʻetau ngaahi tamaí talu mei muʻa.\n\n14 He ʻoku ou pehē kiate koe, ka ne taʻeʻoua ʻa e mafao atu hono toʻukupú ʻo maluʻi ʻetau ngaahi tamaí pehē kuo nau tō ki he nima ʻo e kau Leimaná, ʻo moʻulaloa ki heʻenau tāufehiʻá.\n\n15 Pea naʻe hoko ʻo pehē ʻi he hili hono fakaʻosi ʻe he tuʻi ko Penisimaní ʻene ngaahi leá ni ki hono fohá, naʻá ne tuku kiate ia ʻa e mafai ki he ngaahi meʻa kotoa pē ʻo e puleʻangá.\n\n16 Pea ko e tahá, naʻá ne tuku foki kiate ia ʻa e fatongia ke tauhi ʻa e ngaahi lekooti ʻa ia kuo tohi ʻi he ngaahi peleti ʻo e palasá; kae ʻumaʻā foki mo e ngaahi peleti ʻa Nīfaí; kae ʻumaʻā foki, mo e heletā ʻa Lēpaní, mo e meʻa fuopotopotó pe ko e meʻa fakahinohinó, ʻa ia naʻe tataki ʻa ʻetau ngaahi tamaí ʻi he feituʻu maomaonganoá, ʻa ia naʻe teuteuʻi ʻe he toʻukupu ʻo e ʻEikí koeʻuhí ke tataki ʻa kinautolu, ko e tangata kotoa pē ʻo fakatatau ki heʻene tokanga mo ʻene faivelenga ʻi he tauhi kiate iá.\n\n17 Ko ia, ʻi heʻenau taʻe-faitotonú, naʻe ʻikai ai te nau tuʻumālie pe fakaʻau ki muʻa ʻi heʻenau fonongá, ka naʻe teke fakaholomui ʻa kinautolu, pea nau fakatupu-houhau ai ki he ʻOtuá; ko ia naʻe teʻia ʻa kinautolu ʻaki ʻa e honge mo e ngaahi faingataʻaʻia fakamamahi koeʻuhi ke ueʻi hake ʻa kinautolu ke nau manatuʻi ʻa honau fatongiá.\n\n18 Pea ko ʻeni, naʻe hoko ʻo pehē naʻe ʻalu ʻa Mōsaia ʻo ne fai ʻo hangē ko e fekau kiate ia ʻe heʻene tamaí, ʻo ne fanongonongo ki he kakai kotoa pē naʻe ʻi he fonua ko Seilahemalá ke nau fakataha kotoa mai, ke ʻalu hake ki he temipalé ke fanongo ki he ngaahi folofola ʻe folofola ʻaki ʻe heʻene tamaí kiate kinautolú.\n\n", "mosiah 2": "[center][font_size=26]Vahe 2[/font_size][/center]\n\n[i]ʻOku folofola ʻa e Tuʻi ko Penisimaní ki hono kakaí—ʻOkú ne fakamatalaʻi kiate kinautolu ʻa e angatonu, taʻe-filifilimānako, mo e fakalaumālie ʻo ʻene pulé—ʻOkú ne naʻinaʻi kiate kinautolu ke nau tauhi ki honau Tuʻi Fakalangí—Ko kinautolu ʻoku angatuʻu ki he ʻOtuá te nau mamahi ʻi he houhaú ʻo hangē ha afi taʻe-faʻa-maté. Taʻu 124 K.M. nai.[/i]\n\n1 Pea naʻe hoko ʻo pehē ʻi he ʻosi fai ʻe Mōsaia ʻo hangē ko e fekau kuo fai kiate ia ʻe heʻene tamaí, pea kuó ne fanongonongo ʻi he fonuá hono kotoa, naʻe fakataha mai ʻa e kakai ʻi hono kotoa ʻo e fonuá, ke nau ʻalu hake ki he temipalé ke fanongo ki he ngaahi meʻa ʻe folofola ʻaki kiate kinautolu ʻe he tuʻi ko Penisimaní.\n\n2 Pea naʻe ʻi ai ʻa e fuʻu tokolahi, ʻio, naʻe pehē fau honau tokolahí naʻe ʻikai ai ke nau lau ʻa kinautolu; he kuo nau fakatokolahi ʻo fuʻu lahi ʻaupito, mo tupulaki ʻo fuʻu tokolahi ʻi he fonuá.\n\n3 Pea naʻa nau toʻo foki mei he ʻuluaki ʻuhiki ʻi heʻenau ngaahi takanga monumanu īkí, koeʻuhi ke nau lava ʻo fai ha feilaulau mo ha ngaahi feilaulau tutu ʻo fakatatau ki he fono ʻa Mōsesé;\n\n4 Kae ʻumaʻā foki ke nau lava ʻo ʻoatu ʻa e fakafetaʻi ki he ʻEiki ko honau ʻOtuá, ʻa ia kuó ne ʻomi ʻa kinautolu mei he fonua ko Selūsalemá, pea naʻá ne fakahaofi ʻa kinautolu mei he nima ʻo honau ngaahi filí, mo fakanofo ha kau tangata angatonu ke hoko ko honau kau faiako, kae ʻumaʻā foki ha tangata angatonu foki ke tuʻi kiate kinautolu, ʻa ia kuó ne fokotuʻu ʻa e melinó ʻi he fonua ko Seilahemalá, pea kuó ne akoʻi ʻa kinautolu ke tauhi ʻa e ngaahi fekau ʻa e ʻOtuá, koeʻuhi ke nau fiefia pea fonu ʻi he ʻofa ki he ʻOtuá mo e kakai fulipē.\n\n5 Pea naʻe hoko ʻo pehē ʻi heʻenau ʻalu hake ki he temipalé, naʻa nau fokotuʻu honau ngaahi fale fehikitakí ʻo takatakai ki ai, ko e tangata taki taha ʻo fakatatau ki hono fāmili, ʻa ia naʻe kau ai ʻa hono uaifí, mo hono ngaahi fohá, mo hono ngaahi ʻofefiné, mo honau ngaahi fohá, mo honau ngaahi ʻofefiné, ʻo fai mei he lahí ʻo aʻu ki he siʻi tahá, pea naʻe nofo mavahe ʻa e fāmili taki taha.\n\n6 Pea naʻa nau fokotuʻu honau ngaahi fale fehikitakí ʻo takatakai ʻi he temipalé, ko e tangata taki taha mo hono fale fehikitakí ʻo hanga atu hono matapaá ki he temipalé, koeʻuhi ke nau lava ai ʻo nofo ʻi honau ngaahi fale fehikitakí pea fanongo ki he ngaahi meʻa ʻa ia ʻe folofola ʻaki ʻe he tuʻi ko Penisimaní kiate kinautolú;\n\n7 He ko e meʻa ʻi he tokolahi pehē fau ʻa e kakaí ko ia naʻe ʻikai lava ai ʻe he tuʻi ko Penisimaní ʻo akonaki kiate kinautolu kotoa ʻi loto ʻi he ngaahi ʻā ʻo e temipalé, ko ia naʻá ne fekau ke langa ha taua, koeʻuhi ke lava ai ʻo fanongo ʻa hono kakaí ki he ngaahi meʻa ʻa ia te ne folofola ʻaki kiate kinautolú.\n\n8 Pea naʻe hoko ʻo pehē naʻe kamata ke ne folofola ki hono kakaí mei he tauá; pea naʻe ʻikai te nau faʻa fanongo kotoa ki heʻene ngaahi folofolá koeʻuhi ko hono fuʻu tokolahi ʻo e kakaí; ko ia naʻá ne fekau ke tohi ʻa e ngaahi meʻa ʻa ia naʻá ne folofola ʻakí ʻo ʻoatu kiate kinautolu kotoa pē naʻe ʻikai ke ongo atu ki ai ʻa hono leʻó, koeʻuhi ke nau lava foki ʻo maʻu ʻa ʻene ngaahi folofolá.\n\n9 Pea ko e ngaahi lea ʻeni naʻá ne folofola ʻaki mo fekau ke tohí, ʻo pehē: ʻE hoku kāinga, ʻa kimoutolu kotoa pē ʻa ia kuo mou fakataha maí, ʻa kimoutolu ʻoku mou lava ʻo fanongo ki heʻeku ngaahi lea ʻa ia te u lea ʻaki kiate kimoutolu he ʻaho ní; he kuo ʻikai te u fekau kiate kimoutolu ke mou haʻu ki heni ke vaʻinga ʻaki ʻa e ngaahi lea ʻa ia te u leaʻakí, ka ke mou tokanga mai kiate au, pea fakaava homou telingá ke mou ongoʻi, mo homou lotó koeʻuhí ke mou ʻiloʻi, pea mo homou ʻatamaí koeʻuhi ke lava ʻo fakahā kiate kimoutolu ʻa e ngaahi meʻa lilo ʻa e ʻOtuá ke mahino kiate kimoutolu.\n\n10 Kuo ʻikai te u fekau kiate kimoutolu ke mou haʻu ki hení koeʻuhi ke mou manavahē kiate au, pe ke mou pehē ʻoku ou lahi ange ʻi he tangata fakamatelié.\n\n11 Ka ʻoku ou hangē pē ko kimoutolú, ʻo moʻua ki he faʻahinga kotoa pē ʻo e ngaahi vaivai ʻi he sino mo e ʻatamai; ka kuo fili au ʻe he kakaí ni, pea fakanofo au ʻe heʻeku tamaí, pea kuo tuku ʻe he toʻukupu ʻo e ʻEikí ke u hoko ko e pule mo e tuʻi ki he kakaí ni; pea kuo tauhi mo maluʻi au ʻi hono māfimafi taʻe-hano-tataú, ke u tauhi ʻa kimoutolu ʻaki ʻa e mālohi, ʻatamai mo e ivi kotoa pē ʻa ia kuo tuku kiate au ʻe he ʻEikí.\n\n12 ʻOku ou pehē kiate kimoutolu, ʻi he tuku kiate au ke u fakaʻaongaʻi ʻa hoku ngaahi ʻahó ʻi homou tauhi, ʻo aʻu mai ki he taimí ní, pea kuo ʻikai te u kumi ha koula pe ko e siliva pe ko ha faʻahinga ʻe taha ʻo e ngaahi koloá meiate kimoutolu;\n\n13 Pea kuo ʻikai foki te u tuku ke fakapōpulaʻi ʻa kimoutolu ʻi ha ngaahi ʻana fakapōpula, pe ke mou fefakapōpulaʻaki ʻiate kimoutolu, pe ke mou fakapō, pe vete, pe kaihaʻa, pe tono; pea kuo ʻikai foki te u tuku ke mou fai ha faʻahinga fai angahala ʻe taha, kā kuó u akoʻi ʻa kimoutolu ke mou tauhi ʻa e ngaahi fekau ʻa e ʻEikí, ʻi he meʻa kotoa pē ʻa ia kuó ne fekau kiate kimoutolú—\n\n14 Pea naʻa mo au foki, kuó u ngāue ʻaki hoku nima ʻoʻokú ke u tauhi ʻa kimoutolu, pea ke ʻoua naʻa fakakavengaʻi ʻa kimoutolu ʻaki ʻa e ngaahi tukuhau, pea ke ʻoua naʻa hoko kiate kimoutolu ha meʻa ʻa ia ʻoku faingataʻa hono fuesiá—pea ko e ngaahi meʻá ni kotoa pē ʻa ia kuó u leaʻakí, ko e kau fakamoʻoni ʻa kimoutolu ki ai ʻi he ʻahó ni.\n\n15 Kae kehe, ʻe hoku kāinga, kuo ʻikai te u fai ʻa e ngaahi meʻa ní ke u pōlepole ai, pea ʻoku ʻikai foki te u lea ʻaki ʻa e ngaahi meʻa ní ke u tukuakiʻi ai ʻa kimoutolu; ka ʻoku ou lea ʻaki ʻa e ngaahi meʻá ni kiate kimoutolú ke mou ʻiloʻi ʻoku ou maʻu ha konisēnisi ʻoku ʻataʻatā mei he angahalá ʻi he ʻao ʻo e ʻOtuá he ʻahó ni.\n\n16 Vakai, ʻoku ou pehē kiate kimoutolu ko e meʻa ʻi heʻeku pehē kiate kimoutolu kuó u fakaʻaongaʻi hoku ngaahi ʻahó ʻi homou tauhí, ʻoku ʻikai te u fie pōlepole ai, he kuó u ʻi he ngāue pē ʻa e ʻOtuá.\n\n17 Pea vakai, ʻoku ou fakahā kiate kimoutolu ʻa e ngaahi meʻa ní koeʻuhi ke mou ʻiloʻi ʻa e potó; koeʻuhí ke mou ʻiloʻi ʻo ka mou ka ʻi he tauhi ʻo homou kāingá, ʻoku mou ʻi he tauhi pē ʻo homou ʻOtuá.\n\n18 Vakai, kuo mou ui au ko homou tuʻi; pea kapau ko au, ʻa ia ʻoku mou ui ko homou tuʻí, ʻoku ou ngāue ke tauhi ʻa kimoutolu, ʻoku ʻikai ʻapē ke taau ke mou ngāue ke fetauhiʻaki ʻiate kimoutolu?\n\n19 Pea vakai foki, kapau ko au, ʻa ia ʻoku mou ui ko homou tuʻí, ʻa ia kuó ne fakaʻaongaʻi ʻa hono ngaahi ʻahó ʻi homou tauhí, ka kuó ne ʻi he tauhi pē ʻo e ʻOtuá, kapau ʻoku ou taau mo ha fakamālō meiate kimoutolu, ʻOiauē hono ʻikai totonu ke mou fakafetaʻi foki ki homou Tuʻi fakalangí!\n\n20 ʻOku ou pehē kiate kimoutolu, ʻe hoku kāinga, kapau te mou ʻoatu ʻa e fakamālō mo e fakafetaʻi kotoa pē ʻoku maʻu ʻe homou laumālié kotoa ʻa e mālohi ke fai, ki he ʻOtua ʻa ia naʻá ne fakatupu ʻa kimoutolú, pea kuó ne tauhi mo maluʻi ʻa kimoutolú, pea fakafiefiaʻi ʻa kimoutolu, pea kuó ne tuku ke mou nofo fakataha ʻi he melinó—\n\n21 ʻOku ou pehē kiate kimoutolu kapau te mou tauhi kiate ia ʻa ia kuó ne fakatupu ʻa kimoutolu mei he kamataʻangá, pea ʻoku lolotonga maluʻi ʻa kimoutolu mei he ʻaho ki he ʻahó, ʻi he foaki kiate kimoutolu ʻa e mānava, koeʻuhi ke mou faingamālie ke moʻui mo ngāue mo fai ʻo fakatatau ki hoʻomou faʻiteliha ʻamoutolú, ʻo ne poupouʻi ʻa kimoutolu mei he mōmēniti ʻe taha ki he mōmēniti ʻe tahá—ʻoku ou pehē, kapau te mou tauhi kiate ia ʻaki homou laumālié kotoa ka te mou kei hoko pē ko ha kau tamaioʻeiki taʻeʻaonga.\n\n22 Pea vakai, ko e meʻa pē ʻokú ne ʻeke meiate kimoutolú ke mou tauhi pē ʻa ʻene ngaahi fekaú; pea kuó ne talaʻofa kiate kimoutolu kapau te mou tauhi ʻa ʻene ngaahi fekaú te mou tuʻumālie ʻi he fonuá; pea ʻoku ʻikai ai pē te ne fai kehe mei he meʻa kuó ne folofolaʻakí; ko ia, kapau ʻoku mou tauhi ʻa ʻene ngaahi fekaú ʻokú ne tāpuakiʻi mo fakamonūʻiaʻi ʻa kimoutolu.\n\n23 Pea ko ʻeni, ko e ʻuluaki ʻo e meʻá, kuó ne fakatupu ʻa kimoutolu, mo foaki kiate kimoutolu ʻa hoʻomou moʻuí, ʻa ia ʻoku mou moʻua ai kiate ia.\n\n24 Pea ko hono uá, ʻokú ne finangalo ke mou fai ʻo hangē ko ia kuó ne fekau kiate kimoutolú; he kapau te mou fai ia, ʻokú ne tāpuakiʻi leva ʻa kimoutolu; ko ia kuó ne totongi ai kiate kimoutolu. Pea ʻoku mou kei moʻua ai kiate ia, pea ʻoku mou moʻua, pea te mou moʻua ai pē, ʻo taʻengata pea taʻengata; ko ia, ko e hā mo ha meʻa ke mou pōlepole ai?\n\n25 Pea ko ʻeni ʻoku ou fehuʻi, pe ʻoku mou lava ke pehē ʻoku mou lava ha meʻa ʻiate kimoutolu? ʻOku ou tali kiate kimoutolu, ʻIkai. ʻOku ʻikai te mou lava ke pehē ʻoku mou mahuʻinga tatau mo e efu ʻo e māmaní; ka naʻe fakatupu ʻa kimoutolu mei he efu ʻo e māmaní; kae vakai, ʻoku ʻaʻana ia ʻa ia naʻá ne fakatupu ʻa kimoutolú.\n\n26 Pea naʻa mo au, ʻa ia ʻoku mou ui ko homou tuʻi, ʻoku ʻikai te u lelei hake ʻiate kimoutolu; he naʻá ku mei he efú foki mo au. Pea ʻoku mou vakai ʻoku ou motuʻa, pea ʻoku ofi ke u tuku ʻa e sino fakamatelie ni ki hono motuʻa kelekelé.\n\n27 Ko ia, ko e meʻa ki heʻeku pehē kiate kimoutolu kuó u tauhi ʻa kimoutolú, ʻo ʻaʻeva ʻi he konisēnisi ʻoku ʻataʻatā ʻi he ʻao ʻo e ʻOtuá, ko ia ai kuó u fekau he taimí ni ke mou fakataha mai ʻa kimoutolú koeʻuhi ke fakatonuhiaʻi au, pea ke ʻoua naʻa ʻekeʻi homou totó meiate au, ʻo kau ka tuʻu koeʻuhi ke fakamāuʻi au ʻe he ʻOtuá ʻi he ngaahi meʻa kuó ne fekau kiate au ʻo kau kiate kimoutolú.\n\n28 ʻOku ou pehē kiate kimoutolu kuó u fekau ke mou fakataha mai ʻa kimoutolú ke u fakamaʻa hoku ngaahi kofú mei homou totó, ʻi he vahaʻataimi ko ʻeni ʻi he ofi ke u ʻalu hifo ki hoku faʻitoká, koeʻuhi ke u ʻalu hifo ʻi he fiemālie, pea kau fakataha ʻa hoku laumālie taʻe-faʻa-maté mo e ngaahi kau hiva ʻi ʻolungá ʻi he hiva ʻaki ʻa e ngaahi fakafetaʻi ki ha ʻOtua angatonu.\n\n29 Pea ko e tahá, ʻoku ou toe pehē kiate kimoutolu kuó u fekau ke mou fakataha mai ʻa kimoutolú, ke u fakahā kiate kimoutolu ʻoku ʻikai te u toe lava ke hoko atu ko homou faiako pe ko homou tuʻi;\n\n30 Naʻa mo e lolotonga ní, ʻoku tetetete lahi ʻaupito ʻa hoku sinó kotoa ʻi heʻeku feinga ke lea atu kiate kimoutolú; ka ʻoku poupouʻi au ʻe he ʻEiki ko e ʻOtuá, pea kuó ne tuku ke u lea atu kiate kimoutolu, ʻo ne fekauʻi au ke u fakahā kiate kimoutolu he ʻahó ni, ko hoku foha ko Mōsaiá ko e tuʻi mo e pule kiate kimoutolu.\n\n31 Pea ko ʻeni, ʻe hoku kāinga, ʻoku ou loto ke mou fai ʻo hangē ko ia kuo mou fai ʻo aʻu mai ki he ʻaho ní. Hangē ko hoʻomou tauhi ʻeku ngaahi fekaú kae ʻumaʻā foki mo e ngaahi fekau ʻa ʻeku tamaí, pea mou monūʻiá, pea maluʻi ʻa kimoutolu mei he tō ki he nima ʻo homou ngaahi filí, ʻe pehē foki kapau te mou tauhi ʻa e ngaahi fekau ʻa hoku fohá, pe ko e ngaahi fekau ʻa e ʻOtuá ʻa ia te ne tuku kiate kimoutolú, te mou tuʻumālie ʻi he fonuá, pe ʻe ʻikai maʻu ʻe homou ngaahi filí ha mālohi ke puleʻi ʻa kimoutolu.\n\n32 Kae, ʻOiauē ʻe hoku kakai, tokanga telia naʻa tupu ha ngaahi fakakikihi ʻiate kimoutolu, pea mou fili ke talangofua ki he laumālie angakovi, ʻa ia naʻe lea ki ai ʻa ʻeku tamai ko Mōsaiá.\n\n33 He vakai, ʻoku ʻi ai ha tautea mamafa kuo tuʻutuʻuni kiate ia ʻoku fili ke talangofua ki he laumālie ko iá; he kapau ʻokú ne fili ke talangofua kiate ia, pea nofo maʻu pea mate ʻi heʻene ngaahi angahalá, ʻe inu ʻe ia ʻa e malaʻia ki hono laumālie ʻoʻoná; he te ne maʻu ʻa e totongi ki heʻene ngaahi ngāué ʻa ia ko e tautea lauikuonga, koeʻuhi kuó ne maumauʻi ʻa e fono ʻa e ʻOtuá ʻo taʻehoa mo ʻene ʻiló.\n\n34 ʻOku ou pehē kiate kimoutolu, ʻoku ʻikai ke ʻi ai ha toko taha ʻiate kimoutolu, tuku kehe pē ʻa hoʻomou fānau īkí kuo ʻikai ke akonekina ʻi he ngaahi meʻá ni, ka ko hai ʻoku ʻikai te ne ʻiloʻi ʻoku mou moʻua taʻengata ki hoʻomou Tamai fakalangí, ke ʻoatu kiate ia ʻa e meʻa kotoa pē ʻoku mou maʻú pea mo kimoutolu; pea kuo akonekina foki ia ʻi he ngaahi lekooti ʻa ia ʻoku tuʻu ai ʻa e ngaahi kikite ʻa ia kuo lea ʻaki ʻe he kau palōfita māʻoniʻoní, ʻo fai mai ki he taimi naʻe ʻalu ai ʻa ʻetau tamai, ko Līhaí, mei Selūsalemá;\n\n35 Kae ʻumaʻā foki, mo e meʻa kotoa pē kuo lea ʻaki ʻe heʻetau ngaahi tamaí ʻo aʻu mai ki he ʻahó ni. Pea vakai, foki, naʻa nau lea ʻaki ʻa e meʻa naʻe fekau kiate kinautolu ʻe he ʻEikí; ko ia, ʻoku totonu mo moʻoni ia.\n\n36 Pea ko ʻeni, ʻoku ou pehē kiate kimoutolu, ʻe hoku kāinga, ʻo ka hili hoʻomou ʻilo mo akonekina ʻi he ngaahi meʻá ni kotoa pē, kapau te mou fai hala ʻo talangataʻa ki he meʻa kuo folofolaʻakí, ʻo mou fakamavaheʻi ai ʻa kimoutolu mei he Laumālie ʻo e ʻEikí, ʻo ʻikai ai te ne maʻu hano nofoʻanga ʻiate kimoutolu ke fakahinohinoʻi ʻa kimoutolu ʻi he ngaahi hala ʻo e potó koeʻuhi ke tāpuakiʻi, mo fakamonūʻiaʻi, mo maluʻi ʻa kimoutolú—\n\n37 ʻOku ou pehē kiate kimoutolu, ko e tangata ʻokú ne fai ʻení, ko e tangata ia ʻoku angatuʻu fakahāhā ki he ʻOtuá; ko ia ʻokú ne fili ke talangofua ki he laumālie angakoví, ʻo ne hoko ko e fili ki he māʻoniʻoni kotoa pē; ko ia, ʻoku ʻikai maʻu ʻe he ʻEikí ha nofoʻanga ʻiate ia, he ʻoku ʻikai ʻafio ia ʻi ha ngaahi temipale taʻe-māʻoniʻoni.\n\n38 Ko ia kapau ʻoku ʻikai fakatomala ʻa e tangata ko iá, kae nofo maʻu pea mate ko ha fili ki he ʻOtuá, ʻoku fakaake ʻe he ngaahi ʻeke ʻo e fakamaau totonu faka-ʻOtuá ʻa hono laumālie taʻe-faʻa-maté ki ha manatu taʻetuku ki heʻene angahala ʻaʻaná, ʻa ia ʻoku ngaohi ai ia ke holomui mei he ʻao ʻo e ʻEikí, pea ʻoku fakafonu ʻa hono lotó ʻaki ʻa e ongoʻi ʻo e angahalá mo e mamahí, mo e loto-mamahi, ʻa ia ʻoku hangē ko ha afi taʻe-faʻa-mate, ʻa ia ʻoku ʻalu hake ʻa hono uló ʻo taʻengata pea taʻengata.\n\n39 Pea ko ʻeni ʻoku ou pehē kiate kimoutolu, ʻoku ʻikai maʻu ʻe he ʻaloʻofá ha mafai ki he tangata ko iá; ko ia ko hono tautea aofangatukú ke ne kātekina ha fakamamahi ʻoku ʻikai hano ngataʻanga.\n\n40 ʻOiauē, ʻa kimoutolu kotoa pē ʻa e kau toulekeleká, motuʻá, kae ʻumaʻā foki mo kimoutolu ʻa e kau tangata talavoú, pea mo kimoutolu ʻa e fānau iiki ʻa ia ʻoku mahino kiate kimoutolu ʻa ʻeku ngaahi leá, he kuó u lea mahinongofua kiate kimoutolu koeʻuhi ke mou ʻiloʻi, ʻoku ou lotua ke mou ʻā hake ki ha manatuʻi ʻo e tuʻunga fakamamahi ʻo kinautolu kuo tō ki he maumau-fonó.\n\n41 Pea ko e tahá, ʻoku ou loto ke mou fakakaukau ki he tuʻunga monūʻia mo fakafiefia ʻo kinautolu ʻoku tauhi ʻa e ngaahi fekau ʻa e ʻOtuá. He vakai, ʻoku nau monūʻia ʻi he meʻa kotoa pē, ʻa e meʻa fakamāmaní mo e fakalaumālié fakatouʻosi; pea kapau te nau kātaki ʻi he tui faivelenga ʻo aʻu ki he ngataʻangá ʻe maʻu hake ʻa kinautolu ki he langí koeʻuhi ke nau nofo mo e ʻOtuá ʻi he tuʻunga fiefia ʻoku ʻikai hano ngataʻanga. ʻOiauē manatu, manatu ʻoku moʻoni ʻa e ngaahi meʻá ni; he kuo folofola ʻaki ia ʻe he ʻEiki ko e ʻOtuá.\n\n", "mosiah 3": "[center][font_size=26]Vahe 3[/font_size][/center]\n\n[i]ʻOku hoko atu ʻa e folofola ʻa e tuʻi ko Penisimaní—ʻE ngāue ʻa e ʻEiki Māfimafí ʻi he lotolotonga ʻo e kakaí ʻi he sino ʻo e kelekele—ʻE tafe mai ʻa e taʻataʻá ʻi he ava kotoa ʻo hono kilí ʻi heʻene fai ʻa e fakalelei koeʻuhi ko e ngaahi angahala ʻa e māmaní—Ko hono huafá pē taha ʻe maʻu ai ʻa e fakamoʻuí—ʻOku lava ʻe he tangatá ʻo liʻaki ʻa e tangata fakakakanó pea hoko ko e Kau Māʻoniʻoni ʻi he Fakaleleí—ʻE tatau hono fakamamahiʻi ʻo e kau fai angahalá ko ha ano ʻo e afi mo e makavela. Taʻu 124 K.M. nai.[/i]\n\n1 Pea ko ʻeni ʻe hoku kāinga, ʻoku ou toe loto ke mou tokanga mai, he ʻoku ʻi ai mo ha ngaahi meʻa ʻe niʻihi ʻoku ou toe fie lea ai kiate kimoutolu; he vakai, ʻoku ʻi ai mo ha ngaahi meʻa ʻoku ou fie fakahā atu kiate kimoutolu ʻo kau ki he ngaahi meʻa ʻe hoko ʻi he kahaʻú.\n\n2 Pea ko e ngaahi meʻa te u fakahā kiate kimoutolú naʻe fakahā ia kiate au ʻe ha ʻāngelo mei he ʻOtuá. Pea naʻá ne pehē mai kiate au: ʻĀ hake; peá u ʻā, pea vakai naʻá ne tuʻu ʻi hoku ʻaó.\n\n3 Peá ne pehē mai kiate au: ʻĀ hake, pea fanongo ki he ngaahi lea te u leaʻaki kiate koé; he vakai, kuó u haʻu ke fakahā kiate koe ʻa e ngaahi ongoongo fakafiefia ʻo e fiefia lahi.\n\n4 He kuo ʻafioʻi ʻe he ʻEikí ʻa hoʻo ngaahi lotú, mo fakamāuʻi ʻa hoʻo māʻoniʻoní, pea kuó ne fekauʻi au ke u fakahā kiate koe ʻoku lelei ke ke fiefia; pea ʻoku lelei ke ke fakahā ki ho kakaí koeʻuhi ke nau fonu foki mo kinautolu ʻi he fiefia.\n\n5 He vakai, ʻoku haʻu ʻa e taimi, pea ʻoku ʻikai mamaʻo ia, ʻe hāʻele hifo ai ʻi he mālohi, ʻa e ʻEiki Māfimafi ʻa ia ʻokú ne pulé, ʻa ia naʻe ʻi aí, pea ʻokú ne ʻi ai mei he taʻengatá ki he taʻengatá kotoa, mei he langí ʻi he lotolotonga ʻo e fānau ʻa e tangatá, pea nofo ʻi ha sino ʻo e kelekele, pea hāʻele atu ʻi he lotolotonga ʻo e kakaí, ʻo fai ʻa e ngaahi mana lalahi, ʻo hangē ko e fakamoʻui ʻo e mahakí, fokotuʻu hake ʻo e maté, mo e pule ke ʻeveʻeva ʻa e pipikí, mo e fakaʻaaki ʻa e mata ʻo e kuí, mo e tulí ke fanongo, pea fakamoʻui ʻa e ngaahi faʻahinga mahaki kotoa pē.\n\n6 Pea te ne kapusi ki tuʻa ʻa e kau tēvoló, pe ko e ngaahi laumālie ʻuli ʻoku nau nofoʻia ʻi he loto ʻo e fānau ʻa e tangatá.\n\n7 Pea vakai, te ne kātakiʻi ʻa e ngaahi ʻahiʻahi, mo e mamahi fakaesino, ʻa e fiekaiá, fieinuá, mo e ongosiá, ʻio ʻo lahi hake ʻi he meʻa ʻoku faʻa kātakiʻi ʻe he tangatá, tuku kehe pē ʻa e maté; he vakai, ʻoku tafe hifo ʻa e taʻataʻá mei he ava kotoa pē ʻo hono kilí, pea ʻe lahi pehē ʻa ʻene mamahi koeʻuhi ko e ngaahi fai angahala mo e ngaahi anga-fakalielia ʻa hono kakaí.\n\n8 Pea ʻe ui ia ko Sīsū Kalaisi, ko e ʻAlo ʻo e ʻOtua, ko e Tamai ʻo e langí mo e māmaní, ko e Tupuʻanga ʻo e ngaahi meʻa kotoa pē mei he kamataʻangá; pea ʻe ui ʻa ʻene faʻeé ko Mele.\n\n9 Pea vakai, te ne hāʻele mai ki hono kakai ʻoʻoná, koeʻuhi ke hoko ʻa e fakamoʻui ki he fānau ʻa e tangatá ʻi he tui ki hono huafá; pea neongo ʻa ʻeni kotoa pē ka te nau pehē ko ha tangata pē ia, mo pehē ʻoku ʻiate ia ha laumālie ʻuli, pea te nau fakamamahiʻi ia, mo kalusefai ia.\n\n10 Pea te ne toe tuʻu ʻi he ʻaho hono tolú mei he maté; pea vakai, ʻokú ne tuʻu ke fakamāuʻi ʻa e māmaní; pea vakai, ʻoku fai ʻa e ngaahi meʻá ni kotoa pē koeʻuhi ke lava ʻo hoko ʻa e fakamaau māʻoniʻoni ki he fānau ʻa e tangatá.\n\n11 He vakai, pea ʻoku totongi foki ʻe hono taʻataʻá ki he ngaahi angahala ʻanautolu kuo hinga ʻi he maumau-fono ʻa ʻĀtamá, pea kuo nau mate ʻi he taʻeʻiloʻi ʻa e finangalo ʻo e ʻOtuá ʻo kau kiate kinautolú, pe kuo nau fai angahala taʻeʻilo.\n\n12 Kae malaʻia, malaʻia kiate ia ʻokú ne ʻiloʻi ʻokú ne angatuʻu ki he ʻOtuá! He ʻoku ʻikai ke hoko mai ʻa e fakamoʻuí ki ha taha pehē, kae ngata pē ʻi he fakatomala mo e tui ki he ʻEiki ko Sīsū Kalaisí.\n\n13 Pea kuo fekau atu ʻe he ʻEiki ko e ʻOtuá ʻa ʻene kau palōfita māʻoniʻoní ki he fānau kotoa pē ʻa e tangatá, ke nau fakahā ʻa e ngaahi meʻá ni ki he faʻahinga kotoa pē, mo e puleʻanga, mo e lea, koeʻuhi ko kinautolu kotoa pē ʻoku tui ʻe hāʻele mai ʻa Kalaisí, ʻe maʻu ʻe kinautolu ʻa e fakamolemole ʻo ʻenau ngaahi angahalá, pea fiefia ʻi he fiefia lahi ʻaupito, ʻo hangē nai kuó ne ʻosi hāʻele mai kiate kinautolú.\n\n14 Ka naʻe ʻafioʻi ʻe he ʻEiki ko e ʻOtuá ko ha kakai kia-kekeva ʻa hono kakaí, pea naʻá ne tuku kiate kinautolu ha fono, ʻa ia ko e fono ʻa Mōsesé.\n\n15 Pea naʻe lahi ha ngaahi fakaʻilonga, mo e ngaahi meʻa fakaofo, mo e ngaahi sīpinga, mo e ngaahi ʻata naʻá ne fakahā kiate kinautolu, ʻo kau ki heʻene hāʻele maí; pea naʻe lea foki mo e kau palōfita māʻoniʻoní kiate kinautolu ʻo kau ki heʻene hāʻele maí; ka naʻa nau fakafefeka pē ʻa honau lotó, pea naʻe ʻikai mahino kiate kinautolu ʻoku taʻeʻaonga ʻa e fono ʻa Mōsesé kae ngata pē ʻi he fakalelei ʻo hono taʻataʻá.\n\n16 Pea ka ne lava ʻe he fānau īkí ʻo fai angahala ʻe ʻikai lava ʻo fakamoʻui ʻa kinautolu; ka ʻoku ou pehē kiate kimoutolu ʻoku nau monūʻia; he vakai, koeʻuhi ko ʻĀtama, pe ʻi honau anga fakanatulá, kuo nau hinga ai, ko ia kuo totongi ʻe he taʻataʻa ʻo Kalaisí ki heʻenau ngaahi angahalá.\n\n17 Pea ko e tahá, ʻoku ou pehē kiate kimoutolu, ʻe ʻikai tuku mai mo ha toe hingoa kehe pe hala pe founga ʻa ia ʻe lava ʻo hoko ai ʻa e fakamoʻuí ki he fānau ʻa e tangatá, kae fou pea ngata pē ʻi he huafa ʻo Kalaisi, ko e ʻEiki Māfimafí.\n\n18 He vakai ʻokú ne fakamaau, pea ʻoku totonu ʻa ʻene fakamāú; pea ʻoku ʻikai malaʻia fakalaumālie ʻa e tamasiʻi valevale ko ia ʻoku pekia ʻi heʻene kei valevalé; ka ʻoku inu ʻe he kakaí ʻa e malaʻia ki honau laumālie ʻonautolú tuku kehe ʻo ka nau ka toki fakavaivaiʻi ʻa kinautolu pea hoko ʻo tatau mo e fānau īkí, pea tui naʻe hoko ʻa e fakamoʻuí, pea ʻoku hoko, pea ʻe hoko ia, tuʻunga ʻi he taʻataʻa fakalelei ʻo Kalaisi, ko e ʻEiki Māfimafí.\n\n19 He ko e tangata fakakakanó ko e fili ia ki he ʻOtuá, pea kuo pehē ai pē ia talu mei he hinga ʻa ʻĀtamá, pea ʻe pehē ai pē, ʻo taʻengata pea taʻengata, kae ʻoua kuó ne talangofua ki he ngaahi fakahinohino ʻa e Laumālie Māʻoniʻoní, pea liʻaki ʻa e tangata fakakakanó kae hoko ko ha tangata māʻoniʻoni ʻi he fakalelei ʻa Kalaisi ko e ʻEikí, pea hoko ʻo anga tatau mo ha tamasiʻi siʻi, angavaivai, angamalū, loto-fakatōkilalo, faʻa kātaki, fonu ʻi he ʻofa, pea loto-fiemālie ke fakavaivai ʻi he meʻa kotoa pē ʻoku ʻafioʻi ʻe he ʻEikí ʻoku lelei ke ne faí, ʻo hangē ʻoku fakavaivai ʻe ha tamasiʻi siʻi ki heʻene tamaí.\n\n20 Pea ko e tahá, ʻoku ou pehē kiate kimoutolu, ʻe hokosia ʻa e taimi ʻa ia ʻe mafola ai ʻa e ʻilo ki he Fakamoʻuí ʻi he puleʻanga, mo e faʻahinga, mo e lea, mo e kakai fulipē.\n\n21 Pea vakai, ʻo ka hokosia ʻa e taimi ko iá, ʻe ʻikai ʻiloʻi ha taha ʻoku taʻehalaia ʻi he ʻao ʻo e ʻOtuá, tuku kehe pē ʻa e fānau īkí, kae ngata pē ʻi he fakatomala mo e tui ki he huafa ʻo e ʻEiki ko e ʻOtua Māfimafí.\n\n22 Pea naʻa mo e taimí ni, ʻo ka ʻosi hoʻo akonakiʻi ʻa ho kakaí ʻi he ngaahi meʻa kuo fekau ʻe he ʻEiki ko e ʻOtuá kiate koé, ʻoku ʻikai ke nau tuʻu taʻehalaia ai ʻi he ʻao ʻo e ʻOtuá, kae fakatatau pē ki he ngaahi lea kuó u leaʻaki kiate kimoutolú.\n\n23 Pea ko ʻeni, kuó u lea ʻaki ʻa e ngaahi lea ʻa ia kuo fekau kiate au ʻe he ʻEiki ko e ʻOtuá.\n\n24 Pea ʻoku folofola peheni ʻe he ʻEikí: ʻE tuʻu ia ko ha fakamoʻoni mahino ke talatalaakiʻi ʻaki ʻa e kakaí ni ʻi he ʻaho fakamāú; pea ʻe fakamāuʻi ʻaki ia ʻa kinautolu, ko e tangata taki taha ʻo fakatatau ki heʻene ngaahi ngāué, pe ʻoku lelei pe kovi ia.\n\n25 Pea kapau ʻoku kovi ʻoku tuku ai ʻa kinautolu ke mamahi ʻi heʻenau fakakaukau ki heʻenau angahalá mo e ngaahi anga-fakalielia ʻanautolú, ʻa ia ʻoku fakatupu ai ʻa ʻenau holomui mei he ʻao ʻo e ʻEikí ki ha tuʻunga ʻo e mamahi mo e fakamamahi taʻengata, ʻa ia ʻe ʻikai te nau faʻa lava ʻo toe foki mei ai; ko ia kuo nau inu ʻa e malaʻia ki honau laumālie ʻonautolú.\n\n26 Ko ia, kuo nau inu mei he ipu ʻo e houhau ʻo e ʻOtuá, pea ʻoku ʻikai faʻa lava ʻe he fakamaau totonu ko iá ʻo taʻofi ʻa e tautea ʻe hoko kiate kinautolú, ʻo hangē pē ko e ʻikai te ne lava ʻo taʻofi ʻa e hinga ʻa ʻĀtama ʻi heʻene kai ʻa e fua tapú; ko ia, ʻe ʻikai toe maʻu ʻe he ʻaloʻofá ha mafai kiate kinautolu ʻo taʻengata.\n\n27 Pea ʻoku hangē ʻa honau fakamamahiʻí ko ha ano ʻo e afi mo e makavela, ʻa ia ʻoku taʻe-faʻa-mate ʻa hono ngaahi uló, pea ʻoku ʻalu hake ʻa hono ʻahú ʻo taʻengata pea taʻengata. Kuo pehē hono fekau au ʻe he ʻEikí. ʻĒmeni.\n\n", "mosiah 4": "[center][font_size=26]Vahe 4[/font_size][/center]\n\n[i]ʻOku hoko atu ʻa e folofola ʻa e tuʻi ko Penisimaní—ʻOku hoko ʻa e fakamoʻuí tuʻunga ʻi he Fakaleleí—Tui ki he ʻOtuá pea moʻui—Tauhi maʻu ʻa hono fakamolemoleʻi hoʻomou ngaahi angahalá ʻi he tui mālohi—Foaki atu mei hoʻomou koloá ki he masivá—Fai ʻa e meʻa kotoa pē ʻi he poto pea ʻi he founga maau. Taʻu 124 K.M. nai.[/i]\n\n1 Pea ko ʻeni, naʻe hoko ʻo pehē ʻi he fakaʻosi ʻe he tuʻi ko Penisimaní ʻa ʻene folofola ʻaki ʻa e ngaahi meʻa kuo fakahā kiate ia ʻe he ʻāngelo ʻa e ʻEikí, naʻá ne ʻafio takatakai atu ki he kakaí, ʻo ne ʻafio kuo nau tō ki he kelekelé, he kuo tō kiate kinautolu ʻa e manavahē ki he ʻEikí.\n\n2 Pea kuo vakai ki honau tuʻunga fakakakano ʻonautolú, ʻa ia ʻoku nau siʻi hifo ʻi he efu ʻo e kelekelé. Pea naʻa nau kalanga leʻo-lahi ʻi he leʻo pē taha, ʻo pehē: ʻOiauē ʻaloʻofa mai, pea ngāue ʻaki ʻa e taʻataʻa fakalelei ʻo Kalaisi koeʻuhi ke mau lava ʻo maʻu ha fakamolemole ʻo ʻemau ngaahi angahalá, pea lava ke fakamaʻa ʻa homau lotó; he ʻoku mau tui kia Sīsū Kalaisi, ko e ʻAlo ʻo e ʻOtuá, ʻa ia naʻá ne fakatupu ʻa e langí mo e māmaní, pea mo e ngaahi meʻa kotoa pē; ʻa ia ʻe hāʻele hifo ki he fānau ʻa e tangatá.\n\n3 Pea naʻe hoko ʻo pehē ʻi he hili ʻa ʻenau lea ʻaki ʻa e ngaahi lea ní naʻe tō kiate kinautolu ʻa e Laumālie ʻo e ʻEikí, pea naʻa nau fonu ʻi he fiefia, hili ʻenau maʻu ha fakamolemole ʻo ʻenau ngaahi angahalá, mo e fiemālie ʻo e konisēnisí, ko e tupu mei he fuʻu tui lahi ʻa ia naʻa nau maʻu kia Sīsū Kalaisi ʻa ia te ne hāʻele maí, ʻo fakatatau ki he folofola kuo folofola ʻaki ʻe he tuʻi ko Penisimaní kiate kinautolú.\n\n4 Pea naʻe toe kamata ʻe he tuʻi ko Penisimani ke folofola kiate kinautolu, ʻo pehē: ʻE hoku ngaahi kaumeʻa mo hoku ngaahi tokoua, ʻe hoku kāinga mo hoku kakai, ʻoku ou toe fie fakatokangaʻi ʻa kimoutolu, koeʻuhí ke mou fanongo pea ʻiloʻi ʻa hono toe ʻo ʻeku ngaahi lea ʻa ia te u lea ʻaki kiate kimoutolú.\n\n5 He vakai, kapau kuo fakaake ʻa kimoutolu he taimí ni ʻe he ʻiloʻi ʻo e angalelei ʻa e ʻOtuá ke mou ongoʻi ʻa hoʻomou taʻeʻaongá, mo homou anga taʻe-mahuʻinga mo tō ki laló—\n\n6 ʻOku ou pehē kiate kimoutolu, kapau kuo mou maʻu ha ʻilo ki he angalelei ʻa e ʻOtuá, mo hono māfimafi taʻe-hano-tataú, mo hono potó, mo ʻene faʻa kātakí, mo ʻene kātaki fuoloa ki he fānau ʻa e tangatá; kae ʻumaʻā foki, mo e fakalelei ʻa ia kuo teuteu talu mei hono ʻai ʻa e tuʻunga ʻo e māmaní, koeʻuhi ke lava ʻo fakahoko ai ʻa e fakamoʻuí kiate ia ʻe falala ki he ʻEikí, pea faivelenga ʻi he tauhi ʻo ʻene ngaahi fekaú, pea fai atu ʻi he tui ʻo aʻu ki he ngataʻanga ʻo ʻene moʻuí, ʻa ia ko ʻeku lau ki he moʻui ʻa e sino fakamatelié—\n\n7 ʻOku ou pehē, ko ʻeni ʻa e tangata ʻokú ne maʻu ʻa e fakamoʻuí, tuʻunga ʻi he fakalelei ʻa ia naʻe teuteu talu mei hono ʻai ʻa e tuʻunga ʻo e māmaní maʻá e faʻahinga kotoa ʻo e tangatá, ʻa ia kuo ʻi ai talu ʻa e hinga ʻa ʻĀtamá, pea ʻoku ʻi ai, pe ʻe ʻi ai, ʻo aʻu ki he ngataʻanga ʻo e māmaní.\n\n8 Pea ko e founga ʻeni ʻoku hoko mai ai ʻa e fakamoʻuí. Pea ʻoku ʻikai ke toe ʻi ai mo ha fakamoʻui kehe ka ko ʻeni pē ʻa ia kuo lau ki aí; pea ʻoku ʻikai foki ke toe ʻi ai mo ha ngaahi tuʻunga ʻe lava ke fakamoʻui ai ʻa e tangatá, ka ʻi heʻene fakahoko pē ʻa e ngaahi tuʻunga kuó u fakahā kiate kimoutolú.\n\n9 Tui pe ki he ʻOtuá; tui ʻokú ne ʻi ai, pea naʻá ne fakatupu ʻa e ngaahi meʻa kotoa pē, ʻi he langí pea ʻi he māmaní fakatouʻosi; tui ʻokú ne maʻu ʻa e poto kotoa, mo e māfimafi kotoa, ʻi he langí mo e māmaní fakatouʻosi; tui ʻoku ʻikai ʻiloʻi ʻe he tangatá ʻa e ngaahi meʻa kotoa pē ʻoku lava ke ʻafioʻi ʻe he ʻEikí.\n\n10 Pea ko e tahá, tui foki ʻoku totonu ke mou fakatomala mei hoʻomou ngaahi angahalá pea liʻaki ia, pea fakavaivaiʻi ʻa kimoutolu ʻi he ʻao ʻo e ʻOtuá; pea kole ʻi he loto-fakamoʻomoʻoni ke ne fakamolemoleʻi ʻa kimoutolu; pea ko ʻeni, kapau ʻoku mou tui ki he ngaahi meʻá ni kotoa pē, tokanga ke mou fai ia.\n\n11 Pea ʻoku ou toe pehē kiate kimoutolu ʻo hangē ko ʻeku pehē ʻi muʻá, ko e meʻa ʻi hoʻomou ʻiloʻi ʻa e nāunau ʻo e ʻOtuá, pe kuo mou ʻilo ki heʻene angaleleí ʻo ʻahiʻahiʻi ʻa ʻene ʻofá, pea maʻu ha fakamolemole ʻo hoʻomou ngaahi angahalá, ʻa ia ʻoku fakatupu ha fuʻu fiefia lahi pehē ʻi homou laumālié, ko ia ʻoku ou loto ke mou manatu, pea mou manatu maʻu ai pē, ki he māfimafi ʻo e ʻOtuá, mo hoʻomou taʻeʻaongá, mo ʻene angaleleí mo e kātaki fuoloa kiate kimoutolú, ʻa e kakai taʻetaau, pea fakavaivaiʻi ʻa kimoutolu ʻi he fuʻu loto-fakatōkilalo lahi, pea ui ki he huafa ʻo e ʻEikí ʻi he ʻaho kotoa pē, ʻo tuʻu maʻu ʻi he tui mālohi ki he ngaahi meʻa ʻe hoko maí, ʻa ia naʻe lea ʻaki ʻe he ngutu ʻo e ʻāngeló.\n\n12 Pea vakai, ʻoku ou pehē kiate kimoutolu, kapau te mou fai ʻeni te mou fiefia maʻu pē, pea fonu ʻi he ʻofa ʻa e ʻOtuá, ʻo tauhi maʻu ai pē ha fakamolemole ʻo hoʻomou ngaahi angahalá; pea te mou tupulaki ʻi he ʻilo ki he nāunau ʻo ia naʻá ne fakatupu ʻa kimoutolú, pe ʻi he ʻiloʻi ki he meʻa ko ia ʻoku totonu mo moʻoní.\n\n13 Pea ʻe ʻikai ke ʻi homou ʻatamaí ke fefakamamahiʻaki ʻiate kimoutolu, kae nofo melino, pea fai ki he tangata taki taha ʻo fakatatau mo e meʻa ʻoku totonu ke fai kiate iá.\n\n14 Pea ʻe ʻikai te mou tuku hoʻomou fānaú ke fiekaia, pe tēlefua; pea ʻe ʻikai foki te mou tuku ke nau maumauʻi ʻa e ngaahi fono ʻa e ʻOtuá, pea kē mo fekeʻikeʻi ʻiate kinautolu, mo tauhi ʻa e tēvoló, ʻa ia ko e pule ʻo e angahalá, pe ko e laumālie angakovi ia ʻa ia kuo lea ki ai ʻa ʻetau ngaahi tamaí, he ko e fili ia ki he māʻoniʻoni kotoa pē.\n\n15 Ka te mou akoʻi ʻa kinautolu ke nau ʻaʻeva ʻi he ngaahi hala ʻo e moʻoní mo e anga-fakamoʻomoʻoní; te mou akoʻi ʻa kinautolu ke nau feʻofaʻaki mo fetauhiʻaki ʻiate kinautolu.\n\n16 Kae ʻumaʻā foki, te mou tokoni mo kimoutolu kiate kinautolu ʻoku nau fie maʻu hoʻomou tokoní; te mou foaki mei hoʻomou koloá kiate ia ʻoku fie maʻu ha tokoní; pea ʻe ʻikai te mou tuku he fai taʻeʻaonga ʻe he paeá ʻa ʻene kolé kiate kimoutolu, pea kapusi ia ke ʻalu ʻo mate.\n\n17 Te ke pehē ʻapē: Kuo fakahoko ʻe he tangatá ʻiate ia pē ʻa ʻene mamahí; ko ia te u taʻofi hoku nimá ʻo ʻikai tokoni kiate ia, pea ʻikai foaki kiate ia mei heʻeku meʻakaí, pe foaki kiate ia mei heʻeku koloá koeʻuhi ke ʻoua naʻá ne mamahi, he ʻoku totonu ʻa hono ngaahi tauteá—\n\n18 Ka ʻoku ou pehē kiate koe, ʻOiauē ʻe tangata, ko ia ia ʻoku fai ʻení ʻoku ʻi ai haʻane fuʻu ʻuhinga lahi ke fakatomala; pe ka ʻikai te ne fakatomala mei he meʻa kuó ne faí te ne malaʻia ʻo taʻengata, pea ʻoku ʻikai hano potu ʻi he puleʻanga ʻo e ʻOtuá.\n\n19 He vakai, ʻoku ʻikai koā ko e kau paea kotoa pē ʻa kitautolu? ʻOku ʻikai koā te tau falala kotoa pē ki he Tokotaha tatau, ʻa ia ko e ʻOtuá, ke maʻu meiate ia ʻa e meʻa kotoa pē ʻoku tau maʻú, ke maʻu ʻa e meʻakai mo e kofu fakatouʻosi, pea mo e koula, mo e siliva, mo e ngaahi faʻahinga koloa kotoa pē ʻoku tau maʻú?\n\n20 Pea vakai, naʻa mo e taimí ni, kuo mou ui ki hono huafá, ʻo kole fakamātoato ke maʻu ha fakamolemole ʻo hoʻomou ngaahi angahalá. Pea kuó ne tuku koā ke mou kole ʻo taʻeʻaonga? ʻIkai; kuó ne lilingi hifo ʻa hono Laumālié kiate kimoutolu, ʻo tuku ke fakafonu ʻa homou lotó ʻi he fiefia, mo tuku ke mapuni ʻa homou ngutú ke ʻoua naʻa mou faʻa lea, ko e tupu ʻi hono lahi fau ʻo hoʻomou fiefiá.\n\n21 Pea ko ʻeni, kapau ko e ʻOtuá, ʻa ia naʻá ne fakatupu ʻa kimoutolú, ʻa ia ʻoku mou fakafalala ki ai ke maʻu hoʻomou moʻuí mo e meʻa kotoa pē ʻoku mou maʻú mo kimoutolu, kapau ʻokú ne foaki kiate kimoutolu ʻa e meʻa kotoa pē ʻoku mou kole ʻa ia ʻoku totonú, ʻi he tui, mo ʻamanaki te mou maʻú, Kapau ko ia, hono ʻikai totonu ke mou fefoakiʻaki mei he ngaahi koloa ʻoku mou maʻú ʻiate kimoutolu.\n\n22 Pea kapau ʻoku mou fakamāuʻi ʻa e tangata ko ia ʻoku kole meiate kimoutolu ʻa hoʻomou koloá koeʻuhi ke ʻoua te ne maté, kae fakahalaiaʻi ia, hono ʻikai totonu ange homou fakahalaiaʻi koeʻuhi ko e taʻofi ʻo hoʻomou ngaahi koloá, ʻa ia ʻoku ʻikai ʻamoutolu ka ʻoku ʻa e ʻOtuá, ʻa ia foki ʻoku ʻaʻana hoʻomou moʻuí; ka ʻoku ʻikai te mou kole kiate ia, pe fakatomala mei he meʻa kuo mou faí.\n\n23 ʻOku ou pehē kiate kimoutolu, malaʻia ʻa e tangata ko iá, koeʻuhi ʻe ʻauha fakataha mo ia ʻa ʻene koloá; pea ko ʻeni, ʻoku ou lea ʻaki ʻa e ngaahi meʻá ni kiate kinautolu ʻa ia ʻoku koloaʻia ʻi he ngaahi meʻa ʻo e māmani ko ʻení.\n\n24 Pea ko e tahá, ʻoku ou pehē ki he masivá, ʻa kimoutolu ʻoku ʻikai koloaʻia, ka ʻoku mou maʻu feʻunga ke moʻui ai mei he ʻaho ki he ʻahó; ko ʻeku lau kiate kimoutolu kotoa pē ʻoku tekeʻi ʻa e paeá, koeʻuhi ʻoku ʻikai te mou maʻu ha meʻá; ʻoku ou loto ke mou pehē ʻi homou lotó: ʻOku ʻikai te u foakí koeʻuhi he ʻoku ʻikai te u maʻu ha meʻa, ka ʻo kapau naʻá ku maʻu te u foaki.\n\n25 Pea ko ʻeni, kapau ʻoku mou lea ʻaki ʻeni ʻi homou lotó ʻoku mou kei taʻehalaia, ka ʻikai ʻoku fakahalaʻiaʻi ʻa kimoutolu; pea ʻoku totonu ʻa homou fakahalaiá he ʻoku mou mānumanu ki he ngaahi meʻa ʻoku teʻeki ai te mou maʻu.\n\n26 Pea ko ʻeni, koeʻuhi ko e ngaahi meʻá ni kuó u lea ʻaki kiate kimoutolú—ʻa ia ko e pehē, koeʻuhi ke tauhi ha fakamolemole ʻo hoʻomou ngaahi angahalá mei he ʻaho ki he ʻaho, koeʻuhí ke mou ʻaʻeva ʻo taʻehalaia ʻi he ʻao ʻo e ʻOtuá—ʻoku ou fakaʻamu ke mou foaki mei hoʻomou ngaahi koloá ki he masivá, ko e tangata taki taha ʻo fakatatau ki he meʻa ʻokú ne maʻú, ʻo hangē ko e fafanga ʻo e fiekaiá, mo e fakakofuʻi ʻo e telefuá, mo e ʻaʻahi ki he mahakí, pea tokoni ki honau fakafiemālié, ʻi he meʻa fakalaumālie mo fakatuʻasino fakatouʻosi, ʻo fakatatau ki heʻenau ngaahi fie maʻú.\n\n27 Pea tokanga ke fai ʻa e ngaahi meʻá ni kotoa pē ʻi he fakapotopoto mo e maau; he ʻoku ʻikai fie maʻu ke lele ʻa e tangatá ʻo vave ange ʻi he mālohi ʻokú ne maʻú. Pea ko e tahá, ʻoku ʻaonga ke ne faivelenga koeʻuhi ke ne lava ʻo maʻu ai ʻa e palé; ko ia, ʻoku totonu ke fai ʻa e meʻa kotoa pē ʻo maau.\n\n28 Pea ʻoku ou loto ke mou manatu, ʻilonga ia ʻiate kimoutolu ʻoku kole mei hono kaungāʻapí ʻoku totonu ke ne fakafoki ʻa e meʻa ʻokú ne kolé, ʻo fakatatau mo e alea naʻá ne faí, ka ʻikai te ke fai angahala ai; pea mahalo te ke fakatupu foki ha fai angahala ai ʻa ho kaungāʻapí.\n\n29 Pea ko hono fakaʻosí, ʻoku ʻikai te u lava ʻo fakahā kiate kimoutolu ʻa e ngaahi meʻa kotoa pē ʻoku mou lava ai ʻo fai angahalá; he ʻoku lahi ha ngaahi hala mo ha ngaahi founga kehekehe, ʻio ʻoku pehē fau honau lahí ʻoku ʻikai te u faʻa lau ia.\n\n30 Ka ʻoku ou lava ke fakahā kiate kimoutolu ʻa e meʻa ko ʻení, kapau ʻoku ʻikai te mou ʻiloʻi ʻoku mou faitotonu maʻu pē, mo hoʻomou ngaahi fakakaukaú, mo hoʻomou ngaahi leá, mo hoʻomou ngaahi ngāué, pea tauhi ʻa e ngaahi fekau ʻa e ʻOtuá, ʻo tui maʻu pē ki he ngaahi meʻa kuo mou fanongo ai ʻo kau ki he hāʻele mai ʻa hotau ʻEikí, ʻo aʻu ki he ngataʻanga ʻo hoʻomou moʻuí, pehē kuo pau ke mou malaʻia. ʻOiauē ʻe tangata, manatu, pea ʻoua ʻe malaʻia.\n\n", "mosiah 5": "[center][font_size=26]Vahe 5[/font_size][/center]\n\n[i]ʻOku hoko ʻa e Kau Māʻoniʻoní ko e ngaahi foha mo e ngaahi ʻofefine ʻo Kalaisi ʻi he tui—ʻOku ui ʻaki leva ʻa kinautolu ʻa e huafa ʻo Kalaisí—ʻOku naʻinaʻi ʻa e tuʻi ko Penisimaní kiate kinautolu ke nau tuʻu maʻu taʻe-faʻa-ngaue ʻi he ngaahi ngāue leleí. Taʻu 124 K.M. nai.[/i]\n\n1 Pea ko ʻeni, naʻe hoko ʻo pehē ʻi he ʻosi folofola peheni ʻa e tuʻi ko Penisimaní ki hono kakaí, naʻá ne fekau atu kiate kinautolu, koeʻuhi ko ʻene fie ʻilo pe ʻoku tui hono kakaí ki he ngaahi lea kuó ne lea ʻaki kiate kinautolú.\n\n2 Pea naʻa nau kaila kotoa pē ʻi he leʻo pē taha, ʻo pehē: ʻIo, ʻoku mau tui ki he ngaahi folofola kotoa pē kuó ke folofola ʻaki kiate kimautolú; pea ʻoku mau ʻiloʻi foki ʻa hono paú mo hono moʻoní, koeʻuhi ko e Laumālie ʻo e ʻEiki Māfimafí, ʻa ia kuo fakatupu ha fuʻu liliu lahi ʻi loto ʻiate kimautolu, pe ʻi homau lotó, ʻo ʻikai ai te mau toe maʻu ha holi ke faikovi, kā ke failelei maʻu ai pē.\n\n3 Pea ko kimautolu, foki, ʻoku mau maʻu ʻi he fungani angalelei taʻe-fakangatangata ʻa e ʻOtuá, mo e ngaahi meʻa kuo fakahā mai ʻe hono Laumālié kiate kimautolú, kuo mau ʻilo ki he ngaahi meʻa lalahi ʻa ia ʻe hoko maí; pea kapau ʻe ʻaonga, te mau lava ʻo kikite ki he ngaahi meʻa kotoa pē.\n\n4 Pea ko e tui kuo mau maʻu ki he ngaahi meʻa kuo folofola ʻaki ʻe homau tuʻí kiate kimautolú kuo tupu ai ʻemau maʻu ʻa e fuʻu ʻilo lahi ko ʻení, ʻa ia ʻoku mau fiefia ai ʻi he fuʻu fiefia lahi fau.\n\n5 Pea ʻoku mau loto-fiemālie ke fai ha fuakava mo homau ʻOtuá ke fai ʻa hono finangaló, pea talangofua ki heʻene ngaahi fekaú ʻi he meʻa kotoa pē te ne fekau kiate kimautolú, ʻi he toenga kotoa ʻo homau ngaahi ʻahó, koeʻuhi ke ʻoua naʻa mau ʻomi kiate kimautolu ha fakamamahi ʻoku ʻikai ngata, ʻo hangē ko ia naʻe lea ʻaki ʻe he ʻāngeló, koeʻuhi ke ʻoua naʻa tō kiate kimautolu ʻa e houhau ʻo e ʻOtuá.\n\n6 Pea ko ʻeni, ko e ngaahi lea ʻeni ʻa ia naʻe fie maʻu ʻe he tuʻi ko Penisimaní meiate kinautolú; ko ia naʻá ne folofola ange kiate kinautolu: Kuo mou lea ʻaki ʻa e ngaahi lea ʻa ia naʻá ku fie maʻú; pea ko e fuakava kuo mou faí ko ha fuakava māʻoniʻoni ia.\n\n7 Pea ko ʻeni, ko e meʻa ʻi he fuakava kuo mou faí ʻe ui ai ʻa kimoutolu ko e fānau ʻa Kalaisi, ko hono ngaahi foha, pea mo hono ngaahi ʻofefine; he vakai, ʻi he ʻahó ni kuó ne fanauʻi fakalaumālie ʻa kimoutolu; he ʻoku mou pehē kuo liliu ʻa homou lotó ʻi he tui ki hono huafá; ko ia, kuo fanauʻi ʻa kimoutolu ʻiate ia ʻo mou hoko ko hono ngaahi foha mo hono ngaahi ʻofefine.\n\n8 Pea ʻi he huafá ni kuo fakatauʻatāinaʻi ai ʻa kimoutolu, pea ʻoku ʻikai ke ʻi ai mo ha huafa kehe ʻa ia ʻe lava ʻo fakatauʻatāina ai ʻa kimoutolu. ʻOku ʻikai ke ʻi ai mo ha toe huafa kehe kuo foaki ʻa ia ʻe maʻu ai ʻa e fakamoʻuí; ko ia, ʻoku ou fakaʻamu ke mou toʻo kiate kimoutolu ʻa e huafa ʻo Kalaisí, ʻa kimoutolu kotoa pē kuo fai ʻa e fuakava mo e ʻOtuá ke mou talangofua ʻo aʻu ki he ngataʻanga ʻo hoʻomou moʻuí.\n\n9 Pea ʻe hoko ʻo pehē ʻilonga ia ʻokú ne fai ʻení, te ne maʻu ha nofoʻanga ʻo e nāunau ʻi he nima toʻomataʻu ʻo e ʻOtuá, koeʻuhí he te ne ʻilo ʻa e hingoa ʻoku ui ʻaki iá; he ʻe ui ʻaki ia ʻa e huafa ʻo Kalaisí.\n\n10 Pea ko ʻeni ʻe hoko ʻo pehē, ko ia ia ʻe ʻikai te ne toʻo kiate ia ʻa e huafa ʻo Kalaisí kuo pau ke ui ia ʻaki ha hingoa kehe; ko ia, te ne ʻilo ʻokú ne nofo ʻi he toʻukupu toʻohema ʻo e ʻOtuá.\n\n11 Pea ʻoku ou fakaʻamu ke mou manatuʻi foki, ko e huafa ʻeni ʻa ia naʻá ku pehē te u ʻai kiate kimoutolu ʻa ia ʻe ʻikai tāmateʻi, kae ngata pē ʻi he maumau-fonó; ko ia, tokanga ke ʻoua naʻa mou maumau-fono, koeʻuhí ke ʻoua naʻa tāmateʻi ʻa e huafá ni mei homou lotó.\n\n12 ʻOku ou pehē kiate kimoutolu, ʻoku ou fakaʻamu ke mou manatu ke tauhi maʻu ʻa e huafá ʻo tohi maʻu ai pē ʻi homou lotó, koeʻuhi ke ʻoua naʻa mou nofo ʻi he toʻohema ʻo e ʻOtuá, ka ke mou fanongo pea ʻiloʻi ʻa e leʻo ʻo ia ʻe ui ʻaki ʻa kimoutolu, kae ʻumaʻā foki, mo e huafa ʻa ia ʻe ui ʻaki ʻa kimoutolú.\n\n13 He ʻoku ʻiloʻi fēfē ʻe ha tangata ʻa e ʻeiki kuo ʻikai te ne tauhí, pea ko ha muli ia kiate iá, pea ʻoku mamaʻo ia mei he ngaahi fakakaukau mo e ngaahi holi ʻa hono lotó?\n\n14 Pea ko e tahá, ʻoku ʻave koā ʻe ha tangata ha ʻasi ʻoku ʻa hono kaungāʻapí, ʻo ne tauhi ia? ʻOku ou pehē kiate kimoutolu, ʻOku ʻikai; ʻe ʻikai te ne teitei tuku ke kai fakataha ia mo ʻene ngaahi takanga monumanu īkí, ka te ne tuli ia ke mamaʻo, pea kapusi ia ki tuaʻā. ʻOku ou pehē kiate kimoutolu, ʻe pehē pē ʻa e meʻa ʻe hoko kiate kimoutolú ʻo kapau ʻoku ʻikai te mou ʻilo ʻa e huafa ʻa ia ʻoku ui ʻaki ʻa kimoutolú.\n\n15 Ko ia, ʻoku ou fakaʻamu ke mou tuʻu maʻu mo taʻe-faʻa-ngāue, pea fonu maʻu pē ʻi he ngaahi ngāue lelei, koeʻuhi ke fakamaʻu ʻe Kalaisi, ko e ʻEiki ko e ʻOtua Māfimafí, ʻa kimoutolu maʻana, koeʻuhi ke ʻomi ʻa kimoutolu ki he langí, ke mou maʻu ʻa e fakamoʻui taʻengatá mo e moʻui taʻengatá, ʻi he poto, mo e māfimafi, mo e fakamaau totonu, mo e ʻaloʻofa ʻaʻana naʻá ne fakatupu ʻa e meʻa kotoa pē ʻi he langí pea mo māmaní, ʻa ia ko e ʻOtua ʻoku māʻolunga tahá. ʻĒmeni.\n\n", "mosiah 6": "[center][font_size=26]Vahe 6[/font_size][/center]\n\n[i]ʻOku tohi ʻe he tuʻi ko Penisimaní ʻa e ngaahi hingoa ʻo e kakaí pea fakanofo ha kau taulaʻeiki ke nau akoʻi ʻa kinautolu—ʻOku pule ʻa Mōsaia ko ha tuʻi māʻoniʻoni. Taʻu 124–121 K.M. nai.[/i]\n\n1 Pea ko ʻeni, naʻe fakakaukau ʻe he tuʻi ko Penisimaní, ʻi he hili ʻa ʻene fakaʻosi ʻa ʻene folofola ki he kakaí, ʻoku ʻaonga ke ne tohi ʻa e ngaahi hingoa ʻonautolu kotoa pē kuo fai ha fuakava mo e ʻOtuá ke tauhi ʻene ngaahi fekaú.\n\n2 Pea naʻe hoko ʻo pehē naʻe ʻikai ha toko taha, tuku kehe pē ʻa e fānau īkí, kuo ʻikai te nau fai ha fuakava ʻo toʻo kiate kinautolu ʻa e huafa ʻo Kalaisí.\n\n3 Pea ko e tahá, naʻe hoko ʻo pehē ʻi he hili ʻa e fakaʻosi ʻe he tuʻi ko Penisimaní ʻa e ngaahi meʻá ni kotoa pē, pea kuó ne fakatapui ʻa hono foha ko Mōsaiá ke hoko ko e pule mo e tuʻi ki hono kakaí, peá ne tuku kiate ia ʻa e ngaahi tuʻutuʻuni kotoa pē naʻe kau ki he puleʻangá, mo fakanofo foki ha kau taulaʻeiki ke akoʻi ʻa e kakaí, koeʻuhí ke nau lava ai ʻo fanongo, mo ʻilo ʻa e ngaahi fekau ʻa e ʻOtuá, pea ueʻi hake ʻa kinautolu ke nau manatuʻi ʻa e fuakava kuo nau faí, pea naʻá ne tukuange ʻa e kakaí, pea naʻa nau foki, ko e tangata taki taha, ʻo fakatatau ki honau fāmilí, ki honau ngaahi fale ʻonautolú.\n\n4 Pea naʻe kamata ʻa Mōsaia ke pule ʻo fetongi ʻene tamaí. Pea naʻá ne kamata ke pule ʻi he tolungofulu taʻu ʻo hono motuʻá, ʻa ia ko hono lau fakatahá ko e taʻu ʻe fāngeau mā fitungofulu mā ono nai talu mei he taimi naʻe ʻalu ai ʻa Līhai mei Selūsalemá.\n\n5 Pea naʻe moʻui ʻa e tuʻi ko Penisimaní ʻi he taʻu ʻe tolu pea naʻá ne pekia.\n\n6 Pea naʻe hoko ʻo pehē naʻe ʻaʻeva ʻa e tuʻi ko Mōsaiá ʻi he ngaahi hāʻeleʻanga ʻo e ʻEikí, ʻo ne fai ki heʻene ngaahi fakamāú mo ʻene ngaahi fonó, mo tauhi ʻa ʻene ngaahi fekaú ʻi he meʻa kotoa pē naʻá ne fekau kiate iá.\n\n7 Pea naʻe fekau ʻe he tuʻi ko Mōsaiá ki hono kakaí ke nau ngoueʻi ʻa e kelekelé. Pea naʻá ne kau foki mo ia, ʻi hono ngoueʻi ʻo e kelekelé, koeʻuhi ke ʻoua naʻá ne hoko ko ha fakakavenga ki hono kakaí, koeʻuhi ke ne lava ʻo fai ʻo hangē ko ia kuo fai ʻe heʻene tamaí ʻi he meʻa kotoa pē. Pea naʻe ʻikai ha fakakikihi ʻi hono kakaí kotoa ʻo feʻunga mo e taʻu ʻe tolu.\n\n", "mosiah 7": "[center][font_size=26]Vahe 7[/font_size][/center]\n\n[i]ʻOku ʻilo ʻe ʻĀmoni ʻa e fonua ko Līhai-Nīfaí, ʻa ia ʻoku tuʻi ki ai ʻa Limihaí—ʻOku nofo pōpula ʻa e kakai ʻo Limihaí ki he kau Leimaná—ʻOku fakamatala ʻa Limihai ki honau hisitōliá—Kuo fakamoʻoniʻi ʻe ha palōfita (ko ʻApinetai) ko Kalaisi ʻa e ʻOtua mo e Tamai ʻa e ngaahi meʻa kotoa pē—Ko kinautolu ʻoku nau tūtuuʻi ʻa e koví ʻoku nau utu ko e ʻahiohio, pea ko kinautolu ʻoku falala ki he ʻEikí ʻe fakahaofi ʻa kinautolu. Taʻu 121 K.M. nai.[/i]\n\n1 Pea ko ʻeni, naʻe ʻo pehē ʻi he hili ʻa e maʻu ʻe he tuʻi ko Mōsaiá ʻa e melino maʻu ai pē ʻi he taʻu ʻe tolu, naʻá ne fakaʻamu ke ʻilo ki he kakai ko ia naʻa nau ʻalu hake ke nofo ʻi he fonua ko Līhai-Nīfaí, pe ʻi he kolo ko Līhai-Nīfaí; he kuo ʻikai toe fanongo ʻa hono kakaí ʻi ha meʻa meiate kinautolu talu ʻa e taimi naʻa nau ʻalu ai mei he fonua ko Seilahemalá; ko ia, naʻá ne fiu ʻi heʻenau faʻa fehuʻí.\n\n2 Pea naʻe hoko ʻo pehē naʻe tuku ʻe he tuʻi ko Mōsaiá ke ʻalu hake ha toko hongofulu mā ono ʻo honau kau tangata mālohí ki he fonua ko Līhai-Nīfaí ʻo kumi ki honau kāingá.\n\n3 Pea naʻe hoko ʻo pehē ʻi he pongipongi haké naʻa nau kamata ke ʻalu atu, pea naʻe ʻiate kinautolu ha tokotaha ko ʻĀmoni, ʻa ia ko e tangata mālohi mo ivi lahi, pea ko ha hako ʻo Seilahemala; pea ko honau takimuʻá foki ia.\n\n4 Pea ko ʻeni, naʻe ʻikai te nau ʻilo ʻa e hala ke nau fou ai ʻi he feituʻu maomaonganoá ke ʻalu hake ki he fonua ko Līhai-Nīfaí; ko ia naʻa nau hē holo ʻi he feituʻu maomaonganoá ʻi he ngaahi ʻaho lahi, ʻio ko e ʻaho ʻe fāngofulu naʻa nau hē aí.\n\n5 Pea ʻi he ʻosi ʻa ʻenau hē holo ʻi he ʻaho ʻe fāngofulu naʻa nau aʻu atu ki ha kiʻi moʻunga, ʻa ia ʻoku ʻi he tokelau ʻo e fonua ko Sailomé, pea naʻa nau fokotuʻu ʻi ai ʻa honau ngaahi fale fehikitakí.\n\n6 Pea naʻe ʻave ʻe ʻĀmoni ʻa e toko tolu ʻo hono kāingá, pea ko honau hingoá ko ʻAmalekai, mo Hilemi, mo Hemi, pea naʻa nau ō hifo ki he fonua ko Nīfaí.\n\n7 Pea vakai, naʻa nau fetaulaki mo e tuʻi ʻo e kakai ʻa ia naʻe ʻi he fonua ko Nīfaí, pea ʻi he fonua ko Sailomé; pea naʻe kāpui ʻa kinautolu ʻe he kau leʻo ʻa e tuʻí, pea naʻe puke ʻa kinautolu, ʻo haʻi, pea tuku ki he fale fakapōpulá.\n\n8 Pea naʻe hoko ʻo pehē ʻi he hili ʻa ʻenau nofo ʻi he fale fakapōpulá ʻi he ʻaho ʻe ua, naʻe toe taki mai ʻa kinautolu ki he ʻao ʻo e tuʻí, pea naʻe vete ʻa honau ngaahi haʻí; pea naʻa nau tuʻu ʻi he ʻao ʻo e tuʻí, pea naʻe fakangofua, pe naʻe fekau kiate kinautolu ke nau tali ʻa e ngaahi fehuʻi ʻa ia te ne fai kiate kinautolú.\n\n9 Pea pehē ʻe ia kiate kinautolu: Vakai, ko au Limihai, ko e foha ʻo Noa, ʻa ia ko e foha ʻo Sēnifí, ʻa ia naʻe haʻu mei he fonua ko Seilahemalá ke maʻu ʻa e fonuá ni, ʻa ia ko e fonua ʻo ʻenau ngaahi tamaí, ʻa ia naʻe fokotuʻu ko e tuʻi ʻi he loto-taha ʻa e kakaí.\n\n10 Pea ko ʻeni, ʻoku ou fie ʻilo ʻa e ʻuhinga naʻa mou loto-toʻa pehē ai ke haʻu ʻo ofi ki he ngaahi ʻā ʻo e koló, lolotonga ʻeku ʻi tuʻa ʻi he matapaá mo ʻeku kau leʻó?\n\n11 Pea ko ʻeni, ko e ʻuhinga ʻeni kuó u tuku ke fakamoʻui ai ʻa kimoutolú, koeʻuhi ke u fehuʻi kiate kimoutolu, he kapau naʻe ʻikai ia, pehē kuó u fekau ki heʻeku kau leʻó ke tāmateʻi ʻa kimoutolu. ʻOku ngofua ke mou lea.\n\n12 Pea ko ʻeni, ʻi he vakai ʻe ʻĀmoni kuo fakangofua ia ke ne leá, naʻá ne ʻalu atu ʻo punou hifo ʻi he ʻao ʻo e tuʻí; pea ʻi heʻene toe tuʻu haké naʻá ne pehē ange: ʻE tuʻi, ʻoku ou fakafetaʻi lahi ʻi he ʻao ʻo e ʻOtuá he ʻahó ni koeʻuhi ʻoku ou kei moʻui, pea kuo fakangofua au ke u lea; pea te u feinga ke lea taʻe-manavahē;\n\n13 He ʻoku ou ʻiloʻi fakapapau kapau naʻá ke ʻafioʻi au, pehē kuo ʻikai te ke tuku ke haʻi au ʻaki ʻa e ngaahi haʻí ni. He ko ʻĀmoni au, pea ko e hako au ʻo Seilahemala, pea kuó u haʻu mei he fonua ko Seilahemalá ke kumi homau kāinga, ʻa ia naʻe ʻomi ʻe Sēnifi mei he fonua ko iá.\n\n14 Pea ko ʻeni, naʻe hoko ʻo pehē ʻi he hili ʻa e fanongo ʻa Limihai ki he ngaahi lea ʻa ʻĀmoní, naʻá ne fuʻu fiefia ʻaupito, ʻo ne folofola ange: Ko ʻeni, ʻoku ou ʻiloʻi fakapapau ʻoku kei moʻui ʻa hoku kāinga ʻa ia naʻe ʻi he fonua ko Seilahemalá. Pea ko ʻeni, te u fiefia; pea te u fekau ke fiefia foki mo hoku kakaí ʻapongipongi.\n\n15 He vakai, ʻoku mau nofo pōpula ki he kau Leimaná, pea kuo fakatukuhauʻi ʻa kimautolu ʻaki ha tukuhau ʻoku faingataʻa hono fuesiá. Pea ko ʻeni, vakai, ʻe fakahaofi ʻa kimautolu ʻe homau kāingá mei heʻemau nofo pōpulá, pe mei he pule ʻa e kau Leimaná, pea te mau hoko ko ʻenau kau pōpula; he ʻoku lelei ange ʻemau hoko ko e kau pōpula ki he kau Nīfaí ʻi he totongi ʻa e tukuhau ki he tuʻi ʻo e kau Leimaná.\n\n16 Pea ko ʻeni, naʻe fekau ʻe he tuʻi ko Limihaí ki heʻene kau leʻó ke ʻoua ʻe haʻi ʻa ʻĀmoni pe ko hono kāingá, ka naʻá ne fekau ke nau ō ki he kiʻi moʻunga naʻe tuʻu ki he tokelau ʻo Sailomé, pea ʻomi ʻa honau kāingá ki he koló, koeʻuhi ke nau kai, mo inu, pea mālōlō mei he ngaahi ngāue ʻo ʻenau fonongá; he kuo nau kātakiʻi ha ngaahi meʻa lahi; kuo nau kātakiʻi ʻa e fiekaiá, mo e fieinuá, mo e ongosiá.\n\n17 Pea ko ʻeni, naʻe hoko ʻo pehē ʻi he ʻapongipongí naʻe fekau ʻe he tuʻi ko Limihaí ke fanongonongo ha tuʻutuʻuni ki hono kakaí kotoa, ke nau fakataha mai ʻa kinautolu ki he temipalé ke fanongo ki he ngaahi lea ʻa ia te ne lea ʻaki kiate kinautolú.\n\n18 Pea naʻe hoko ʻo pehē ʻi he hili ʻenau fakataha maí naʻá ne folofola kiate kinautolu ʻi he founga ko ʻení, ʻo pehē: ʻOiauē ʻa kimoutolu, ko hoku kakai, ke mou loto-toʻa pea fiemālie; he vakai, ʻoku ofi mai ʻa e taimi, pea ʻoku ʻikai ke mamaʻo ia, ʻa ia ʻe ʻikai te tau kei pōpula ai ki hotau ngaahi filí, neongo ʻa ʻetau ngaahi feinga lahi, ʻa ia kuo taʻeʻaongá; ka ʻoku ou tui ʻe kei ʻaonga pē ke fai ha feinga.\n\n19 Ko ia, ke mou loto-toʻa, pea fiefia, pea mou falala ki he ʻOtuá, ʻa ia ko e ʻOtua ʻo ʻĒpalahame, mo ʻAisake, mo Sēkopé; kae ʻumaʻā foki, ʻa e ʻOtua ko ia naʻá ne ʻomi ʻa e fānau ʻa ʻIsilelí mei he fonua ko ʻIsipité, ʻo ne pule ke nau fononga atu ʻi he kelekele mōmoa ki he kauvai ʻe taha ʻo e Tahi Kulokulá, ʻo ne fafanga ʻaki ʻa kinautolu ʻa e maná koeʻuhi ke ʻoua te nau mate ʻi he feituʻu maomaonganoá; pea naʻe lahi mo ha ngaahi meʻa kehe naʻá ne fai maʻanautolu.\n\n20 Pea ko e tahá, ko e ʻOtua pē ko iá naʻá ne ʻomi ʻa ʻetau ngaahi tamaí mei he fonua ko Selūsalemá, pea kuó ne tauhi mo maluʻi ʻa hono kakaí ʻo aʻu mai ki he taimí ni; pea vakai, ko e meʻa ʻi heʻetau ngaahi hiá mo e ngaahi anga-fakalieliá kuó ne tuku ai ke tau nofo pōpulá.\n\n21 Pea ko kimoutolu kotoa pē ko e kau fakamoʻoni he ʻahó ni, ko Sēnifi, ʻa ia naʻe fokotuʻu ko e tuʻi ki he kakai ní, ko e meʻa ʻi heʻene holi lahi ke maʻu ʻa e fonua ʻo ʻene ngaahi tamaí, ko ia naʻe kākaaʻi ia ʻi he olopoto mo e kākā ʻa e tuʻi ko Leimaná, ʻa ia kuó ne fai ha aleapau mo e tuʻi ko Sēnifí, mo tuku kiate ia ʻa e ngaahi meʻa ʻo hano konga ʻo e fonuá, pe ko e kolo ko Līhai-Nīfaí, mo e kolo ko Sailomé; pea mo e fonua takatakai ki aí—\n\n22 Pea naʻá ne fai ʻeni kotoa pē, koeʻuhi ko e ʻuhinga pē taha ke ne ʻomi ʻa e kakaí ni ke nofo moʻulaloa pe nofo pōpula. Pea vakai, ʻoku tau lolotonga totongi ha tukuhau ki he tuʻi ʻo e kau Leimaná, ko hono lahí ko e vaeua ʻo ʻetau koané mo ʻetau paʻalé, kae ʻumaʻā mo ʻetau ngaahi kēleni ʻo e faʻahinga kotoa pē, pea mo hono vaeua ʻo e tupu ʻi heʻetau ngaahi takanga monumanu īkí mo ʻetau ngaahi takanga monumanu lalahí; pea ʻoku aʻu ki he vaeua ʻo e ngaahi meʻa kotoa pē ʻoku tau maʻú, ʻoku ʻeke meiate kitautolu ʻe he tuʻi ʻo e kau Leimaná, pe ko ʻetau moʻuí.\n\n23 Pea ko ʻeni, ʻikai ʻoku faingataʻa hono fuesia ʻa e meʻá ni? Pea ʻikai ko hotau faingataʻaʻiá, ʻoku lahi? Ko ʻeni vakai, hono ʻikai lahi ʻa e ʻuhinga ʻoku tau maʻu ke tangi aí.\n\n24 ʻIo, ʻoku ou pehē kiate kimoutolu, ʻoku mamafa ʻa e ngaahi ʻuhinga ʻoku tau maʻu ke tangi aí; he vakai hono ʻikai tokolahi ʻa hotau kāinga kuo maté, pea kuo lilingi taʻeʻuhinga ʻa honau totó, pea ʻoku tupunga kotoa ia ʻi he angahala.\n\n25 He ka ne ʻikai tō ʻa e kakaí ni ki he maumau-fonó pehē kuo ʻikai tuku ʻe he ʻEikí ke hoko ʻa e fuʻu koví ni kiate kinautolu. Kae vakai, naʻe ʻikai te nau fie tokanga ki heʻene ngaahi folofolá; ka naʻe tupu ʻa e ngaahi fakakikihi ʻiate kinautolu, pea naʻe aʻu ki heʻenau fetāmateʻaki ʻiate kinautolu.\n\n26 Pea kuo nau tāmateʻi ha palōfita ʻa e ʻEikí: ʻio, ko ha tangata kuo fili ʻe he ʻOtuá, ʻa ia naʻá ne fakahā kiate kinautolu ʻa ʻenau fai angahalá mo e ngaahi anga-fakalieliá, ʻo kikiteʻi ʻa e ngaahi meʻa lahi ʻa ia ʻe hoko, ʻio, naʻa mo e hāʻele mai ʻa Kalaisí.\n\n27 Pea ko e meʻa ʻi heʻene pehē kiate kinautolu ko Kalaisi ʻa e ʻOtua, mo e Tamai ʻa e meʻa kotoa pē, ʻo ne pehē te ne toʻo kiate ia ʻa e tatau ʻo e tangatá, pea ko e tatau ia ʻa ia naʻe fakatupu ia ʻi he kamataʻangá; pe ko hono ʻai ʻe tahá, naʻá ne pehē kuo fakatupu ʻa e tangatá ʻi he tatau ʻo e ʻOtuá, pea ʻe hāʻele hifo ʻa e ʻOtuá ki he fānau ʻa e tangatá, ʻo maʻu kiate ia ʻa e sino ʻo e kakano mo e toto, ʻo hāʻele atu ʻi he funga ʻo e māmaní—\n\n28 Pea ko ʻeni, ko e meʻa ʻi heʻene lea ʻaki ʻení, ko ia naʻa nau tāmateʻi ai ia; pea naʻe lahi ha ngaahi meʻa naʻa nau fai ʻa ia naʻe ʻohifo ai ʻa e houhau ʻo e ʻOtuá kiate kinautolu. Ko ia, ko hai ʻokú ne ofo ʻi heʻenau nofo pōpulá, pea mo honau tauteaʻi ʻaki ʻa e ngaahi faingataʻaʻia fakamamahí?\n\n29 He vakai, kuo folofola ʻe he ʻEikí: ʻE ʻikai te u tokoniʻi ʻa hoku kakaí ʻi he ʻaho ʻo ʻenau maumau-fonó; ka te u fakafaingataʻaʻiaʻi ʻa honau ngaahi halá ke ʻoua te nau tuʻumālie; pea ʻe hoko ʻenau ngaahi angafaí, ko ha maka tūkiaʻanga ʻi honau ʻaó.\n\n30 Pea ko e tahá, ʻokú ne toe folofola: Kapau ʻoku tūtuuʻi ʻe hoku kakaí ko e kovi kuo pau ke nau utu hono kafukafú ʻi he ʻahiohio, pea ko hono nunuʻa ʻo iá ko e kona.\n\n31 Pea ʻokú ne toe folofola: Kapau ʻe tūtuuʻi ʻe hoku kakaí ʻa e kovi, kuo pau ke nau utu ʻa e matangi hahaké, ʻa ia ʻokú ne ʻomi ʻa e fakaʻauha fakafokifā.\n\n32 Pea ko ʻeni, vakai, kuo fakahoko ʻa e talaʻofa ʻa e ʻEikí, pea kuo teʻia mo fakamamahiʻi ʻa kimoutolu.\n\n33 Ka ʻo kapau te mou tafoki ki he ʻEikí ʻi he loto-fakamātoato moʻoni, pea falala kiate ia, mo tauhi kiate ia ʻi he faivelenga kotoa ʻo e ʻatamaí, kapau te mou fai ʻeni, te ne fakahaofi ʻa kimoutolu mei he nofo pōpulá ʻo hangē ko hono finangaló mo ʻene faʻitelihá.\n\n", "mosiah 8": "[center][font_size=26]Vahe 8[/font_size][/center]\n\n[i]ʻOku akoʻi ʻe ʻĀmoni ʻa e kakai ʻo Limihaí—ʻOku ne ʻilo ki he ngaahi peleti ʻe uofulu mā fā ʻa e kau Sēletí—ʻOku lava ʻo liliu ʻa e ngaahi lekooti fakakuongamuʻá ʻe he kau tangata kikité—ʻOku ʻikai ha meʻa-foaki ʻe lahi hake ʻi he hoko ko ha tangata kikité. Taʻu 121 K.M. nai.[/i]\n\n1 Pea naʻe hoko ʻo pehē ʻi he hili hono fakaʻosi ʻe he tuʻi ko Limihaí ʻene folofola ki hono kakaí, he naʻá ne folofola ʻaki ha ngaahi meʻa lahi kiate kinautolu ka ko e niʻihi pē ʻo e ngaahi meʻa ko iá kuó u tohi ʻi he tohi ní, pea naʻá ne fakahā ki hono kakaí ʻa e ngaahi meʻa kotoa pē naʻe kau ki honau kāinga ʻa ia naʻe ʻi he fonua ko Seilahemalá.\n\n2 Pea naʻá ne fekau kia ʻĀmoni ke tuʻu hake ʻi he ʻao ʻo e kakaí, ʻo fakamatala kiate kinautolu ʻa e ngaahi meʻa kotoa pē kuo hoko ki honau kāingá talu mei he taimi naʻe ʻalu ai ʻa Sēnifi mei he fonuá ʻo aʻu ki he taimi naʻá ne haʻu ai mei he fonuá.\n\n3 Pea naʻá ne toe fakamatalaʻi foki kiate kinautolu ʻa e ngaahi folofola fakaʻosi ʻa ia kuo akonaki ʻaki ʻe he tuʻi ko Penisimaní kiate kinautolú, ʻo ne fakamatalaʻi ia ki he kakai ʻo e tuʻi ko Limihaí, koeʻuhi ke nau ʻilo ʻa e ngaahi folofola kotoa pē ʻa ia naʻá ne folofolaʻakí.\n\n4 Pea naʻe hoko ʻo pehē ʻi he hili ʻene fai ʻeni kotoa pē, naʻe tukuange leva ʻe he tuʻi ko Limihaí ʻa e kakaí, ʻo ne fekau ke nau foki taki taha ki hono fale ʻoʻoná.\n\n5 Pea naʻe hoko ʻo pehē naʻá ne fekau ke ʻomi ʻa e ngaahi peleti ʻa ia naʻe ʻi ai ʻa e lekooti ʻo hono kakaí talu mei he taimi naʻa nau ʻalu ai mei he fonua ko Seilahemalá, ki he ʻao ʻo ʻĀmoní koeʻuhi ke ne lau ia.\n\n6 Ko ʻeni, ʻi he fakaʻosi leva ʻe ʻĀmoni hono lau ʻo e lekōtí, naʻe fehuʻi ange ʻe he tuʻí kiate ia pe ʻokú ne lava ʻo liliu ʻa e ngaahi leá, pea naʻe fakahā kiate ia ʻe ʻĀmoni ʻoku ʻikai te ne lava.\n\n7 Pea folofola ange ʻa e tuʻí kiate ia: Ko e meʻa ʻi heʻeku loto-mamahi koeʻuhi ko e ngaahi faingataʻaʻia ʻa hoku kakaí, ko ia naʻá ku fekau ai ha toko fāngofulu mā tolu ʻo hoku kakaí ke nau fononga ki he feituʻu maomaonganoá, koeʻuhi ke nau ʻiloʻi ʻa e fonua ko Seilahemalá, ke mau lava ʻo kole ki homau kāingá ke fakatauʻatāinaʻi ʻa kimautolu mei he nofo pōpulá.\n\n8 Pea naʻa nau hē ʻi he feituʻu maomaonganoá ʻi ha ngaahi ʻaho lahi, ka naʻa nau fai tūkuingata pē, ʻo ʻikai te nau ʻilo ʻa e fonua ko Seilahemalá, ka nau foki mai ki he fonuá ni hili ʻenau fononga holo ʻi ha fonua ʻoku lahi ai ʻa e ngaahi vaí, ʻo nau ʻilo ai ha fonua naʻe ʻufiʻufi ʻaki ʻa e ngaahi hui ʻo e tangata, pea mo e fanga manu, pea naʻe ʻufiʻufi foki ʻaki ʻa e ngaahi fale maumau ʻi he ngaahi faʻahinga kotoa pē, ʻo nau ʻilo ha fonua ʻa ia naʻe nofoʻi ʻe ha kakai ʻa ia naʻe tokolahi ʻo hangē ko e tokolahi ʻo e ngaahi faʻahinga kotoa ʻo ʻIsilelí.\n\n9 Pea kuo nau ʻomi ke fakamoʻoniʻi ʻaki ʻenau leá ha ngaahi peleti koula ʻe uofulu mā fā ʻa ia ʻoku fonu ʻi ha ngaahi tongitongi, pea ʻoku nau ʻo e koula haohaoa.\n\n10 Pea vakai, foki, kuo nau ʻomi ha ngaahi sifa-fatafata, ʻa ia ʻoku lalahi, pea kuo ngaohi ʻaki ia ʻa e palasa pea mo e kopa, pea ʻoku kei lelei ʻaupito.\n\n11 Pea ko e tahá, kuo nau ʻomi ha ngaahi heletā kuo maumau honau kaú, pea kuo matolu ʻa e ʻumeʻumeá ʻi honau matá; pea ʻoku ʻikai ha tokotaha ʻi he fonuá te ne lava ʻo lau ʻa e lea pe ko e ngaahi tongitongi ʻa ia ʻoku ʻi he ngaahi peletí. Ko ia naʻá ku pehē ai kiate koe: ʻOkú ke lava koā ʻo liliu lea?\n\n12 Pea ʻoku ou toe pehē kiate koe: ʻOkú ke ʻilo koā ki ha tokotaha ʻa ia ʻokú ne lava ʻo liliu lea? He ʻoku ou fakaʻamu ke liliu ʻa e ngaahi lekooti ko ʻení ki heʻetau leá; he te nau fakahā ʻapē kiate kitautolu ʻa e ʻilo ki ha toenga ʻo e kakai ko ʻeni ʻa ia kuo ʻauhá, ʻa ia naʻe haʻu mei ai ʻa e ngaahi lekooti ní; pe, mahalo, te nau fakahā ʻapē kiate kitautolu ha ʻilo ki he kakai pē ko ia ʻa ia kuo ʻauhá; pea ʻoku ou fie ʻilo ʻa e tupuʻanga ʻo ʻenau ʻauhá.\n\n13 Pea naʻe pehē ange ʻe ʻĀmoni kiate ia: Ko e moʻoni ʻoku ou lava ʻo fakahā kiate koe, ʻe tuʻi, ha tangata ʻokú ne lava ʻo liliu ʻa e ngaahi lekōtí; he ʻokú ne maʻu ha meʻa ʻa ia ʻokú ne lava ʻo mamata ki ai, pea liliu ʻa e ngaahi lekooti kotoa pē ʻa ia ʻoku ʻo ha ʻaho ʻi muʻa; pea ko ha meʻa-foaki ia mei he ʻOtuá. Pea ʻoku ui ʻa e ongo meʻa ko iá ko e meʻa liliu lea, pea ʻoku ʻikai mafai ha tangata ke fakasio ki ai ʻo kapau ʻe ʻikai fekauʻi ia, telia naʻá ne fakasio ki ha meʻa ʻa ia ʻoku taʻetotonu ke ne sio ki ai pea mate ai ia. Pea ko ia ia ʻoku fekauʻi ke fakasio ki aí ʻoku ui ia ko e tangata kikite.\n\n14 Pea vakai, ko e tuʻi ʻo e kakai ko ia ʻoku ʻi he fonua ko Seilahemalá ko ia ia ʻa e tangata kuo fekau ke ne fai ʻa e ngaahi meʻa ní, pea ʻokú ne maʻu ʻa e meʻa-foaki mahuʻinga lahi ko iá mei he ʻOtuá.\n\n15 Pea naʻe pehē ʻe he tuʻí ʻoku lahi ange ʻa e tangata kikité ʻi ha palōfita.\n\n16 Pea naʻe pehē ʻe ʻĀmoni ko e tangata kikité ko ha tangata maʻu fakahā mo e palōfita foki ia; pea ʻoku ʻikai ha meʻa-foaki lahi ange ʻe lava ʻe ha tangata ʻo maʻu, tuku kehe ʻo ka ne ka maʻu ʻa e māfimafi ʻo e ʻOtuá, ʻa ia ʻoku ʻikai lava ke maʻu ʻe ha tangata; ka ʻoku lava ke maʻu ʻe ha tangata ʻa e mālohi lahi ʻoku foaki kiate ia mei he ʻOtuá.\n\n17 Ka ʻoku lava ʻe he tangata kikité ʻo ʻilo ki he ngaahi meʻa ʻi he kuohilí, kae ʻunmaʻā foki ʻa e ngaahi meʻa ʻe hoko, pea ʻe fakahā mai ʻiate kinautolu ʻa e ngaahi meʻa kotoa pē, pe, ʻe fakahā mai ʻiate kinautolu ʻa e ngaahi meʻa liló, pea eʻa ʻi he māmá ʻa e ngaahi meʻa fufuú, pea ko e ngaahi meʻa ʻoku teʻeki ʻiloʻí ʻe fakahā ʻiate kinautolu, pea ʻe fakahā foki ʻiate kinautolu ʻa e ngaahi meʻa ʻa ia ʻe ʻikai lava ke ʻiloʻi ʻi ha toe founga kehé.\n\n18 Ko ia kuo foaki ai ʻe he ʻOtuá ha founga ʻoku lava ai ʻe he tangatá, ʻi he tui, ʻo fai ʻa e ngaahi mana lalahi; ko ia ʻokú ne hoko ai ko ha taha ʻaonga lahi ki hono kāingá.\n\n19 Pea ko ʻeni, ʻi he fakaʻosi ʻe ʻĀmoni ʻa ʻene lea ʻaki ʻo e ngaahi lea ní naʻe fiefia lahi ʻaupito ʻa e tuʻí, ʻo ne ʻoatu ʻa e fakafetaʻi ki he ʻOtuá, ʻo pehē: ʻOku ʻikai haʻaku veiveiua ʻoku ʻi he ngaahi peletí ni ʻa e meʻa lilo lahi, pea kuo pau ne teuteuʻi ʻa e ongo meʻa liliu lea ko ʻení ko hono ʻuhingá ke fakamatalaʻi ʻa e ngaahi meʻa lilo pehē kotoa pē ki he fānau ʻa e tangatá.\n\n20 ʻOiauē hono ʻikai fakaofo ʻa e ngaahi ngāue ʻa e ʻEikí, pea hono ʻikai fuoloa ʻa ʻene kātakiʻi hono kakaí; ʻio, pea hono ʻikai kui mo faingataʻa ke mahino ki he ʻatamai ʻo e fānau ʻa e tangatá; he ʻoku ʻikai te nau fie kumi ki he potó, pea ʻoku ʻikai foki te nau loto ke ne puleʻi ʻa kinautolu!\n\n21 ʻIo, ʻoku nau tatau mo ha takanga monumanu iiki hehengi ʻoku hola mei he tauhí, pea ʻoku fakamoveteveteʻi, pea ʻoku tuli, mo keina ʻa kinautolu ʻe he fanga manu fekai ʻo e vaó.\n\n", "mosiah 9": "Ko e Lekooti ʻa Sēnifí—Ko ha fakamatala ʻo hono kakaí talu mei he taimi naʻa nau ʻalu ai mei he fonua ko Seilahemalá ʻo aʻu ki he taimi naʻe fakahaofi ai ʻa kinautolu mei he nima ʻo e kau Leimaná.\n\nʻOku kau ki ai ʻa e vahe 9 ʻo aʻu ki he ngataʻanga ʻo e vahe 22.\n\n[center][font_size=26]Vahe 9[/font_size][/center]\n\n[i]ʻOku taki atu ʻe Sēnifi ha kakai mei Seilahemalá ke maʻu ʻa e fonua ko Līhai-Nīfaí—ʻOku fakangofua kinautolu ʻe he tuʻi ʻo e kau Leimaná ke nau maʻu ʻa e fonuá—ʻOku tau ʻa e kau Leimaná mo e kakai ʻo Sēnifí. Taʻu 200–187 K.M. nai.[/i]\n\n1 Ko au, Sēnifi, kuo akonekina au ʻi he lea kotoa ʻo e kau Nīfaí, pea ʻi heʻeku maʻu ʻa e ʻilo ki he fonua ko Nīfaí, pe ki he fonua ʻo e ʻuluaki tofiʻa ʻo ʻemau ngaahi tamaí, pea ʻi he fekauʻi atu au ko e tangata mataki ʻi he kau Leimaná koeʻuhi ke u matakiʻi ʻa ʻenau ngaahi kau taú, koeʻuhi ke lava ʻe heʻemau kau taú ʻo ʻoho atu kiate kinautolu ʻo fakaʻauha ʻa kinautolu—ka ʻi heʻeku vakai ki he meʻa ʻa ia ʻoku lelei ʻiate kinautolú naʻá ku fakaʻamu ke ʻoua ʻe fakaʻauha ʻa kinautolu.\n\n2 Ko ia, naʻá ku fakakikihi mo hoku kāingá ʻi he feituʻu maomaonganoá he naʻá ku loto ke fai ʻe homau pulé ha alea fakamelino mo kinautolu; ka koeʻuhi ko ha tangata loto-fefeka mo loto tāmate ia, ko ia naʻá ne fekau ke tāmateʻi au; ka naʻe fakahaofi au ʻi he lilingi ʻo e toto lahi; he naʻe fetauʻaki ʻa e tamai mo e tamai, mo e tokoua mo e tokoua, ʻo aʻu ki hono fakaʻauha ʻo ha konga lahi ʻo ʻemau kau taú ʻi he feituʻu maomaonganoá; pea naʻa mau foki, ʻa kimautolu naʻe haó, ki he fonua ko Seilahemalá, ke fakahā ʻa e talá ki honau ngaahi uaifí mo ʻenau fānaú.\n\n3 Ka neongo iá, ko e meʻa ʻi heʻeku fuʻu fakaʻamu lahi ke maʻu ʻa e fonua ʻo ʻemau ngaahi tamaí, naʻá ku tānaki ai ʻa e tokolahi ʻo kinautolu kotoa pē naʻe fie ʻalu hake ke maʻu ʻa e fonuá, pea mau toe kamata ʻa ʻemau fononga atu ki he feituʻu maomaonganoá ke ʻalu hake ki he fonuá; ka naʻe teʻia ʻa kimautolu ʻaki ʻa e honge mo e ngaahi faingataʻaʻia fakamamahi; he naʻa mau fai tuai ʻi he manatu ki he ʻEiki ko homau ʻOtuá.\n\n4 Ka neongo iá, ʻi he hili ha ngaahi ʻaho lahi ʻo ʻemau hē holo ʻi he feituʻu maomaonganoá naʻa mau fokotuʻu homau ngaahi fale fehikitakí ʻi he potu ʻa ia naʻe tō ai homau kāingá, ʻa ia naʻe ofi ki he fonua ʻo ʻemau ngaahi tamaí.\n\n5 Pea naʻe hoko ʻo pehē naʻá ku toe ʻalu atu mo e toko fā ʻo ʻeku kau tangatá ki he koló, ki he tuʻí, koeʻuhi ke u ʻilo ʻa e fakakaukau ʻa e tuʻí, pea koeʻuhi ke u ʻilo pe ʻe ngofua ke mau hū atu mo hoku kakaí ʻo maʻu ʻa e fonuá ʻi he melino.\n\n6 Peá u ʻalu atu ki he tuʻí, pea naʻá ne fai ha fuakava mo au ke u maʻu ʻa e fonua ko Līhai-Nīfaí, pea mo e fonua ko Sailomé.\n\n7 Pea naʻá ne fekau foki ke ʻalu ʻa hono kakaí mei he fonuá, pea naʻá ku ʻalu atu mo hoku kakaí ki he fonuá koeʻuhi ke mau maʻu ia.\n\n8 Pea naʻa mau kamata ke langa ʻa e ngaahi fale, pea monomono ʻa e ngaahi ʻā ʻo e koló, ʻio, ʻa e ngaahi ʻā ʻo e kolo ko Līhai-Nīfaí, pea mo e kolo ko Sailomé.\n\n9 Pea naʻa mau kamata ke ngoueʻi ʻa e kelekelé, ʻio, ʻaki ʻa e ngaahi faʻahinga tengaʻi ʻakau kotoa pē, ʻaki ʻa e tengaʻi koane, mo e tengaʻi uite, mo e paʻale, mo e neiasi, mo e siumi, pea mo e ngaahi tenga ʻo e ngaahi faʻahinga fuaʻi ʻakau kotoa pē; pea naʻa mau kamata ke fakatokolahi pea tuʻumālie ʻi he fonuá.\n\n10 Ko ʻeni, ko e olopoto mo e kākā ʻa e tuʻi ko Leimaná, ke ne ʻomi ʻa hoku kakaí ʻo fakapōpulaʻi, ko ia naʻá ne tuku mai ai ʻa e fonuá ke mau maʻu iá.\n\n11 Ko ia naʻe hoko ʻo pehē ʻi he hili ʻemau nofo ʻi he fonuá ʻi he taʻu ʻe hongofulu mā ua, naʻe kamata ke tailiili ʻa e tuʻi ko Leimaná, telia naʻa fakaʻau ʻo mālohi ʻa hoku kakaí ʻi he fonuá, pea ʻe ʻikai te nau lava ʻo ikunaʻi ʻo fakapōpulaʻi ʻa kinautolu.\n\n12 Ko ʻeni ko e kakai fakapikopiko mo tauhi tamapua ʻa kinautolu; ko ia naʻa nau fie fakapōpulaʻi ʻa kimautolu, ke nau fakafiemālieʻi ʻa kinautolu ʻaki ʻa e ngaahi fua ʻo e ngāue ʻa homau nimá; ʻio, koeʻuhi ke nau keinanga mei he ngaahi takanga monumanu iiki ʻo ʻemau ngaahi ngoué.\n\n13 Ko ia, naʻe hoko ʻo pehē naʻe kamata ʻe he tuʻi ko Leimaná ke fakaʻaiʻai ʻa hono kakaí ke tau mo hoku kakaí; ko ia, naʻe kamata ha ngaahi tau mo ha ngaahi fakakikihi ʻi he fonuá.\n\n14 He ʻi hono hongofulu mā tolu ʻo e taʻu ʻo ʻeku pule ʻi he fonua ko Nīfaí, ʻa ia naʻe mamaʻo atu ki he tonga ʻo e fonua ko Sailomé, ʻi he lolotonga ʻa e fakainu mo e fafanga ʻe hoku kakaí ʻa ʻenau ngaahi takanga monumanu īkí, pea nau ngoueʻi honau kelekelé, naʻe feʻohofi mai ha fuʻu kau tau tokolahi ʻaupito ʻo e kau Leimaná kiate kinautolu ʻo kamata ke tāmateʻi ʻa kinautolu, pea ke fetuku atu ʻenau ngaahi takanga monumanu īkí, pea mo e koane ʻo ʻenau ngaahi ngoué.\n\n15 ʻIo, pea naʻe hoko ʻo pehē naʻa nau feholaki, ʻa kinautolu kotoa pē naʻe teʻeki ai ke puké, ʻo aʻu ki he kolo ko Nīfaí, pea nau tangi kiate au ke maluʻi ʻa kinautolu.\n\n16 Pea naʻe hoko ʻo pehē naʻá ku fakamahafu ʻa kinautolu ʻaki ʻa e ngaahi kaufana, mo e ngaahi ngahau, mo e ngaahi heletā, mo e ngaahi hele piko, mo e ngaahi pōvai, mo e ngaahi maka-tā, pea mo e ngaahi faʻahinga mahafu kotoa pē, ʻa ia naʻa mau lava ʻo ngaohí, pea naʻá ku ʻalu atu mo hoku kakaí ke tau mo e kau Leimaná.\n\n17 ʻIo, naʻa mau ʻalu atu ʻi he mālohi ʻo e ʻEikí ke tau mo e kau Leimaná; he naʻá ku fuʻu tangi lahi mo hoku kakaí ki he ʻEikí ke ne fakahaofi ʻa kimautolu mei he nima ʻo homau ngaahi filí, he naʻa mau ake hake ʻo manatu ki hono fakahaofi ʻo ʻemau ngaahi tamaí.\n\n18 Pea naʻe ʻafio ʻa e ʻOtuá ki heʻemau ngaahi tangí, ʻo ne tali ʻemau ngaahi lotú; pea naʻa mau ō atu ʻi hono māfimafí; ʻio, naʻa mau feʻohofi atu ki he kau Leimaná, pea ʻi he ʻaho pē taha mo e pō pē taha naʻa mau tāmateʻi ʻa e toko tolu afe mo e toko fāngofulu mā tolu; naʻa mau tāmateʻi ʻa kinautolu kae ʻoua kuo mau tekeʻi ʻa kinautolu mei homau fonuá.\n\n19 Pea ko au, naʻá ku tokoni ʻaki hoku ongo nima ʻoʻokú, ki he tanu honau kakai maté. Pea vakai, naʻa mau fuʻu mamahi mo tangilāulau lahi, koeʻuhi ko e tō ʻa e toko uangeau mā fitungofulu mā hiva ʻo homau kāingá.\n\n", "mosiah 10": "[center][font_size=26]Vahe 10[/font_size][/center]\n\n[i]ʻOku hala ʻa e tuʻi ko Leimaná—ʻOku anga-fitaʻa mo fekai ʻa hono kakaí pea nau tui ki he ngaahi talatukufakaholo loi—ʻOku ikunaʻi ʻe Sēnifi mo hono kakai ʻa kinautolu. Taʻu 187–160 K.M. nai.[/i]\n\n1 Pea naʻe hoko ʻo pehē naʻa mau toe kamata ke fokotuʻu ʻa e puleʻangá pea mau toe kamata ke maʻu ʻa e fonuá ʻi he melino. Pea naʻá ku fekau ke ngaohi ʻa e ngaahi mahafu tau ʻo e faʻahinga kotoa pē, koeʻuhi ke u maʻu ai ha ngaahi mahafu maʻa hoku kakaí ʻo teuteu ki ha taimi ʻe toe haʻu ai ʻa e kau Leimaná ke tauʻi ʻa hoku kakaí.\n\n2 Pea naʻá ku fokotuʻu ʻa e kau leʻo ʻo takatakai ʻi he fonuá, koeʻuhi ke ʻoua naʻa toe ʻohofi fakaʻohovale ʻa kimautolu ʻe he kau Leimaná ʻo fakaʻauha ʻa kimautolu; pea naʻe pehē ʻa ʻeku maluʻi ʻa hoku kakaí mo ʻeku ngaahi takanga monumanu īkí, mo fakahaofi ʻa kinautolu mei he tō ki he nima ʻo homau ngaahi filí.\n\n3 Pea naʻe hoko ʻo pehē naʻa mau maʻu ʻa e fonua ʻo ʻemau ngaahi tamaí ʻi he ngaahi taʻu lahi; ʻio, ʻi he vahaʻa ʻo e taʻu ʻe uofulu mā ua.\n\n4 Pea naʻá ku fekau ke ngoueʻi ʻa e kelekelé ʻe he kakai tangatá, mo tō ʻa e ngaahi faʻahinga kotoa pē ʻo e kēlení mo e ngaahi faʻahinga kotoa pē ʻo e fuaʻi ʻakaú.\n\n5 Pea naʻá ku fekau ke lalanga tupenu ʻa e kakai fefiné, pea femoʻuekina, mo ngāue, mo ngaohi ʻa e ngaahi faʻahinga kotoa pē ʻo e līneni tuʻovalevale, ʻio, pea mo e faʻahinga tupenu kotoa pē, koeʻuhi ke mau fakakofuʻi ʻaki ʻa homau telefuá; pea ko ia naʻa mau tuʻumālie ʻi he fonuá—ko ia naʻe ʻiate kimautolu maʻu ai pē ʻa e melino ʻi he fonuá ʻi he taʻu ʻe uofulu mā ua.\n\n6 Pea naʻe hoko ʻo pehē naʻe hala ʻa e tuʻi ko Leimaná, pea naʻe kamata ke pule ʻa hono fohá ʻo fetongi ia. Pea naʻe kamata ke ne fakalanga ʻi hono kakaí ʻa e loto ke angatuʻu ki hoku kakaí; ko ia naʻa nau kamata ke teuteu ki he tau, pea haʻu ke tau mo hoku kakaí.\n\n7 Ka kuó u ʻosi fekauʻi atu haʻaku kau tangata mataki ke ʻalu takai ʻi he fonua ko Semeloní, ke u lava ai ʻo ʻiloʻi ʻa ʻenau ngaahi teuteú, koeʻuhi ke u teuteu kiate kinautolu, ke ʻoua naʻa nau feʻohofi mai ki hoku kakaí ʻo fakaʻauha ʻa kinautolu.\n\n8 Pea naʻe hoko ʻo pehē naʻa nau ʻalu hake ki he potu tokelau ʻo e fonua ko Sailomé, mo ʻenau fuʻu kau tau tokolahí, ʻa e kau tangata kuo fakamahafu ʻaki ʻa e ngaahi kaufana, mo e ngaahi ngahau, mo e ngaahi heletā, mo e ngaahi hele piko, mo e ngaahi maka, pea mo e ngaahi maka-tā; pea kuo tele honau louʻulú ʻo tekefua; pea kuo nau kofu ʻaki ʻa e noʻo kiliʻi manu ʻi honau kongalotó.\n\n9 Pea naʻe hoko ʻo pehē naʻa ku fekau ke ʻalu ʻa e kakai fefine mo e fānau ʻo hoku kakaí ʻo toitoi ʻi he feituʻu maomaonganoá; pea naʻá ku fekau foki ʻa ʻeku kau tangata motuʻa kotoa pē ʻa ia naʻa nau lava ʻo toʻo mahafú, kae ʻumaʻā foki mo ʻeku tangata talavou kotoa pē ʻa ia naʻe lava ʻo toʻo mahafú, ke fakataha mai ke nau ʻalu atu ke tauʻi ʻa e kau Leimaná; pea naʻá ku fokotuʻutuʻu ʻa kinautolu ki honau ngaahi tuʻunga ʻi he taú, ko e tangata taki taha ʻo fakatatau ki hono taʻu motuʻá.\n\n10 Pea naʻe hoko ʻo pehē naʻa mau ʻalu hake ke tau mo e kau Leimaná; pea naʻa mo au foki, ʻio ko au, ʻi hoku fuʻu taʻu motuʻá, naʻá ku ʻalu hake ke tau mo e kau Leimaná. Pea naʻe hoko ʻo pehē naʻa mau ʻalu atu ʻi he māfimafi ʻo e ʻEikí ke tau.\n\n11 Ko ʻeni, naʻe ʻikai ʻilo ʻe he kau Leimana ha meʻa ʻe taha ʻo kau ki he ʻEikí, pe ko e māfimafi ʻo e ʻEikí, ko ia naʻa nau falala pē ki honau ivi ʻonautolú. Kā ko e kakai sino mālohi ʻa kinautolu, ʻo fakatatau ki he mālohi fakaetangatá.\n\n12 Ko e kakai anga-kaivao, mo fekai, mo loto-tāmate ʻa kinautolu, ʻo nau tui ki he talatukufakaholo ʻa ʻenau ngaahi tamaí, ʻa ia ko ʻeni—Naʻa nau tui kuo kapusi ʻa kinautolu mei he fonua ko Selūsalemá koeʻuhi ko e ngaahi angahala ʻa ʻenau ngaahi tamaí, pea naʻe faihala kiate kinautolu ʻi he feituʻu maomaonganoá ʻe honau ngaahi tokouá, pea naʻe faihala foki kiate kinautolu lolotonga ʻa ʻenau folau ʻi he tahí;\n\n13 Pea ko e tahá, naʻe toe faihala kiate kinautolu lolotonga ʻenau ʻi he fonua ʻo honau ʻuluaki tofiʻá, ʻi he hili ʻenau folau mai ʻi he tahí, pea kuo tupunga ʻeni kotoa koeʻuhi naʻe tui faivelenga ʻo lahi hake ʻa Nīfai ʻi he tauhi ʻo e ngaahi fekau ʻa e ʻEikí—ko ia naʻe ʻofeina ia ʻe he ʻEikí, he naʻe ʻafio ʻa e ʻEikí ki heʻene ngaahi lotú ʻo ne tali ia, pea naʻá ne tataki ʻa ʻenau fononga ʻi he feituʻu maomaonganoá.\n\n14 Pea naʻe ʻita kiate ia ʻa hono ngaahi tokouá koeʻuhi he naʻe ʻikai mahino kiate kinautolu ʻa e ngaahi ngāue ʻa e ʻEikí; naʻa nau ʻita foki kiate ia ʻi he funga ʻo e ngaahi vaí koeʻuhi he naʻa nau fakafefeka honau lotó ki he ʻEikí.\n\n15 Pea ko e tahá, naʻa nau ʻita kiate ia ʻi he hili ʻenau aʻu ki he fonua ʻo e talaʻofá, he naʻa nau pehē kuó ne toʻo ʻa e pule ki he kakaí mei honau nimá; pea naʻa nau feinga ke tāmateʻi ia.\n\n16 Pea ko e tahá, naʻa nau toe ʻita kiate ia koeʻuhi ko ʻene ʻalu ki he feituʻu maomaonganoá ʻo hangē ko e fekau ʻa e ʻEikí kiate iá, ʻo ne ʻave ʻa e ngaahi lekooti ʻa ia naʻe tongitongi ʻi he ngaahi peleti ʻo e palasá, he naʻa nau pehē naʻá ne kaihaʻa meiate kinautolu.\n\n17 Pea kuo pehē ʻa ʻenau akoʻi ʻenau fānaú ke nau fehiʻa kiate kinautolú, pea ke nau fakapoongi ʻa kinautolu, pea ke nau kaihaʻasi mo vete fakamālohi ʻenau ngaahi koloá, mo fai ʻa e meʻa kotoa pē te nau lava ʻo fakaʻauha ai ʻa kinautolú; ko ia kuo ʻiate kinautolu maʻu ai pē ha fehiʻa taʻengata ki he fānau ʻa Nīfaí.\n\n18 Ko hono ʻuhinga moʻoni ʻeni kuo hanga ai ʻe he tuʻi ko Leimaná, ʻi heʻene olopotó, mo e fakahekeheke kākaá, pea mo ʻene ngaahi talaʻofa mālié, ʻo kākaaʻi au, peá u ʻomi ai ʻa hoku kakaí ni ki he fonuá ni, koeʻuhi ke nau fakaʻauha ʻa kinautolu; ʻio, pea kuo mau faingataʻaʻia ʻi ha ngaahi taʻu lahi ʻi he fonuá.\n\n19 Pea ko ʻeni ko au, Sēnifi, ʻi he hili ʻeku fakahā ʻa e ngaahi meʻá ni kotoa ki hoku kakaí ʻo kau ki he kau Leimaná, naʻá ku fakaʻaiʻai ʻa kinautolu ke nau ʻalu ke tau ʻi honau iví kotoa, ʻo falala kakato ki he ʻEikí; ko ia, naʻa mau fefaʻuhi mo kinautolu, ko e mata ki he mata.\n\n20 Pea naʻe hoko ʻo pehē naʻa nau toe tekeʻi ʻa kinautolu mei homau fonuá; pea mau tāmateʻi ʻa kinautolu ʻi he fuʻu fakaʻauha lahi, ʻio, naʻe pehē fau honau tokolahí naʻe ʻikai ai te mau lau ʻa kinautolu.\n\n21 Pea naʻe hoko ʻo pehē naʻa mau toe liu mai ki homau fonua ʻomautolú, pea naʻe toe kamata ʻa hoku kakaí ke tauhi ʻenau ngaahi takanga monumanu īkí, mo ngoueʻi honau kelekelé.\n\n22 Pea ko ʻeni ko e meʻa ʻi heʻeku motuʻá, ko ia naʻá ku tuku ʻa e pule ki he puleʻangá ki ha taha ʻo hoku ngaahi fohá; ko ia, ʻoku ʻikai te u toe lea ʻaki mo ha meʻa. Pea ʻofa ke tāpuakiʻi ʻe he ʻEikí ʻa hoku kakaí. ʻĒmeni.\n\n", "mosiah 11": "[center][font_size=26]Vahe 11[/font_size][/center]\n\n[i]ʻOku pule ʻa e Tuʻi ko Noá ʻi he fai angahala—ʻOkú ne manako ʻi he moʻui faikovi mo hono ngaahi uaifí mo e kau sinifú—ʻOku kikite ʻa ʻApinetai ʻe taki pōpula ʻa e kakaí—ʻOku kumi ʻa e Tuʻi ko Noá ke tāmateʻi ia. Taʻu 160–150 K.M. nai.[/i]\n\n1 Pea ko ʻeni naʻe hoko ʻo pehē naʻe tuku ʻe Sēnifi ʻa e puleʻangá kia Noa, ko e taha ʻo hono ngaahi fohá; ko ia naʻe kamata ke pule ʻa Noa ʻo fetongi ia; pea naʻe ʻikai te ne ʻaʻeva ʻi he ngaahi hala ʻo ʻene tamaí.\n\n2 He vakai, naʻe ʻikai te ne tauhi ʻa e ngaahi fekau ʻa e ʻOtuá, ka naʻá ne ʻaʻeva ʻo fakatatau mo e ngaahi holi ʻa hono loto ʻoʻoná. Pea naʻá ne maʻu ʻa e ngaahi uaifi tokolahi pea mo e kau sinifu. Pea naʻá ne fakatupu ʻa e fai angahala ʻa hono kakaí, mo ʻenau fai ʻa e meʻa naʻe fakalielia ʻi he ʻao ʻo e ʻEikí. ʻIo, pea naʻa nau fai ʻa e ngaahi feʻauaki mo e faʻahinga kotoa pē ʻo e fai angahalá.\n\n3 Pea naʻá ne fokotuʻu ʻa e tukuhau ʻo e vahe nima ʻe taha ʻo e meʻa kotoa pē naʻa nau maʻú, ʻa ia ko e vahe nima ʻo ʻenau koulá mo ʻenau silivá, pea mo e vahe nima ʻo ʻenau sifí, mo ʻenau kopá, pea mo ʻenau palasá mo ʻenau ukameá; pea mo e vahe nima ʻe taha ʻo ʻenau fanga manu sisinó; kae ʻumaʻā foki mo e vahe nima ʻe taha ʻo ʻenau kēlení hono kotoa.\n\n4 Pea naʻá ne toʻo kotoa ʻeni ke tauhi ʻaki ia, mo hono ngaahi uaifí mo ʻene kau sinifú; kae ʻumaʻā foki mo ʻene kau taulaʻeikí, mo honau ngaahi uaifí mo ʻenau kau sinifú; pea naʻe pehē ʻa ʻene liliu ʻa e ngaahi meʻa ʻo e puleʻangá.\n\n5 He naʻá ne fakahifo ʻa e kau taulaʻeiki kotoa pē kuo fakatapui ʻe heʻene tamaí, ʻo ne fakanofo ʻa e niʻihi kehe ke fetongi ʻa kinautolu, ʻa ia ko ha niʻihi naʻa nau fielahi mo e hīkisia ʻi honau lotó.\n\n6 ʻIo, pea naʻe pehē hono tauhi ʻa kinautolu ʻi honau anga-fakapikopikó, pea ʻi heʻenau tauhi tamapuá, pea ʻi heʻenau ngaahi feʻauakí, ʻaki ʻa e ngaahi tukuhau kuo hilifaki ʻe he tuʻi ko Noá ki hono kakaí; ko ia naʻe fuʻu ngāue lahi ʻa e kakaí ke poupouʻi ʻa e angahalá.\n\n7 ʻIo, pea naʻa nau kamata foki ke tauhi tamapua, ko e tupu ʻi he kākaaʻi ʻa kinautolu ʻe he ngaahi lea taʻeʻaonga mo fakahekeheke ʻa e tuʻí mo e kau taulaʻeikí; he naʻa nau lea ʻaki ʻa e ngaahi meʻa fakahekeheke kiate kinautolu.\n\n8 Pea naʻe hoko ʻo pehē naʻe langa ʻe he tuʻi ko Noá ʻa e ngaahi fale lahi naʻe masanisani mo lalahi; pea naʻá ne teuteuʻi ʻaki ia ʻa e ngāue lelei lahi ʻo e ʻakau, pea mo e ngaahi faʻahinga kotoa pē ʻo e ngaahi meʻa mahuʻinga, ʻo e koula, mo e siliva, mo e ukamea, mo e palasa, mo e sifi pea mo e kopa;\n\n9 Pea naʻá ne langa foki moʻona ha fuʻu fale fakatuʻi lahi, pea mo ha nofoʻa fakatuʻi ʻi loto ai, ʻa ia ʻoku ʻo e papa lelei kotoa pea kuo teuteuʻi ʻaki ia ʻa e koula mo e siliva pea mo e ngaahi meʻa mahuʻinga.\n\n10 Pea naʻá ne fekau foki ke ngaohi ʻe heʻene kau ngāué ʻa e ngaahi faʻahinga kotoa pē ʻo e ngāue fakameaʻa ʻi loto ʻi he ngaahi ʻā ʻo e temipalé, ʻo e ʻakau lelei, mo e kopa, mo e palasa.\n\n11 Pea ko e ngaahi nofoʻanga kuo vaheʻi maʻá e kau taulaʻeiki lahí, ʻa ia naʻe māʻolunga hake ʻi he ngaahi nofoʻanga kehe kotoa pē, naʻá ne teuteuʻi ia ʻaki ʻa e koula haohaoa; pea naʻá ne fekau ke langa ha ʻā ki muʻa ai ke lava ʻo falala ai honau sinó mo honau nimá lolotonga ʻenau lea ʻaki ʻa e ngaahi lea loi mo taʻeʻaonga ki hono kakaí.\n\n12 Pea naʻe hoko ʻo pehē naʻá ne langa ha taua ʻo ofi ki he temipalé; ʻio, naʻa mo e taua māʻolunga ʻaupito, pea naʻe pehē fau hono māʻolungá naʻá ne lava ai ʻo tuʻu ʻi hono tumuʻakí ʻo sio atu ki he fonua ko Sailomé, kae ʻumaʻā foki mo e fonua ko Semeloní, ʻa ia naʻe maʻu ʻe he kau Leimaná; pea naʻá ne lava foki ʻo mamata ki hono kotoa ʻo e fonua naʻe tuʻu takatakai ki aí.\n\n13 Pea naʻe hoko ʻo pehē naʻá ne fekau ke langa ha ngaahi fale lahi ʻi he fonua ko Sailomé; peá ne fekau ke langa ha fuʻu taua māʻolunga ʻi he funga ʻo e tafungofunga ʻi he tokelau ʻo e fonua ko Sailomé, ʻa ia naʻe hūfanga ai ʻa e fānau ʻa Nīfaí ʻi he taimi naʻa nau hola ai mei he fonuá; pea naʻe pehē ʻa ʻene ngāue ʻaki ʻa e ngaahi koloa ʻa ia naʻá ne maʻu ʻi he tukuhauʻi ʻo hono kakaí.\n\n14 Pea naʻe hoko ʻo pehē naʻe tuku hono lotó ki heʻene ngaahi koloá, pea naʻá ne fakamoleki hono ngaahi taimi ʻi he faikovi mo hono ngaahi uaifí mo ʻene kau sinifú; pea pehē foki mo hono fakamoleki ʻe heʻene kau taulaʻeikí honau taimí mo e kau muitau.\n\n15 Pea naʻe hoko ʻo pehē naʻa ne tō ʻa e ngaahi ngoue vaine takatakai ʻi he fonuá; pea naʻá ne ngaohi ʻa e ngaahi tataʻoʻanga uaine, ʻo ne ngaohi ʻa e uainé ʻo lahi ʻaupito; pea ko ia naʻá ne hoko ko e tangata faʻa inu uaine, kae ʻumaʻā foki mo hono kakaí.\n\n16 Pea naʻe hoko ʻo pehē naʻe kamata ʻa e kau Leimaná ke ʻoho mai ki hono kakaí, ʻi he ngaahi haʻofanga kakai tokosiʻi, pea tāmateʻi ʻa kinautolu ʻi heʻenau ngaahi ngoué, pea ʻi he lolotonga ʻa ʻenau tauhi ʻenau ngaahi takanga monumanu īkí.\n\n17 Pea naʻe fekau atu ʻe he tuʻi ko Noá ʻa e kau leʻo ke ʻalu takai ʻi he fonuá ʻo tekeʻi ʻa kinautolu; ka naʻe ʻikai te ne ʻoatu ʻo tokolahi feʻunga, pea naʻe ʻoho mai kiate kinautolu ʻa e kau Leimaná ʻo tāmateʻi ʻa kinautolu, ʻo tuli ʻenau ngaahi takanga monumanu iiki tokolahi ʻaupito mei he fonuá; ko ia naʻe pehē ʻa e kamata ʻe he kau Leimaná hono fakaʻauha ʻa kinautolú, pea mo fakahā ʻenau fehiʻa kiate kinautolú.\n\n18 Pea naʻe hoko ʻo pehē naʻe fekau atu ʻe he tuʻi ko Noá ʻa ʻene ngaahi kau taú ke tau mo kinautolu, pea naʻe tekeʻi fakaholomui ʻa kinautolu, pe naʻa nau tekeʻi fakaholomui ʻa kinautolu ʻi ha kiʻi taimi siʻi; ko ia, naʻa nau liu mai ʻoku nau fiefia koeʻuhi ko e ngaahi koloa vete kuo maʻú.\n\n19 Pea ko ʻeni, koeʻuhi ko e fuʻu ikuná ni naʻa nau fielahi ʻi he hīkisia ʻa honau lotó; pea naʻa nau pōlepole ʻi honau ivi ʻonautolú, ʻo nau pehē, ʻoku lava pē ʻe honau toko nimangofulú ʻo matuʻuaki ʻa e toko lau afe ʻo e kau Leimaná; pea naʻe pehē ʻa ʻenau pōlepolé, ʻo nau fiefia ʻi he totó, mo e lilingi ʻo e toto ʻo honau kāingá, pea naʻe tupunga ʻeni ʻi he fai angahala ʻa honau tuʻí mo e kau taulaʻeikí.\n\n20 Pea naʻe hoko ʻo pehē naʻe ai ha tangata ʻiate kinautolu, ʻa ia ko hono hingoá ko ʻApinetai; pea naʻe ʻalu atu ia ʻiate kinautolu, ʻo kamata ke kikite, ʻo pehē: Vakai, ʻoku folofola peheni ʻe he ʻEikí, pea kuó ne fekau kiate au, ʻo pehē: ʻAlu atu pea fakahā ki he kakaí ni, ʻoku folofola peheni ʻe he ʻEikí—ʻE hoko ʻa e malaʻia ki he kakaí ni, he kuó u mamata ki heʻenau ngaahi meʻa fakalieliá, mo ʻenau fai angahalá, pea mo ʻenau ngaahi feʻauakí; pea ka ʻikai te nau fakatomala te u ʻaʻahi kiate kinautolu ʻi heʻeku ʻitá.\n\n21 Pea kapau ʻe ʻikai te nau fakatomala pea tafoki ki he ʻEiki ko honau ʻOtuá, vakai, te u tukuange ʻa kinautolu ki he nima ʻo honau ngaahi filí; ʻio, pea ʻe fakapōpulaʻi ʻa kinautolu; pea ʻe fakamamahiʻi ʻa kinautolu ʻi he nima ʻo honau ngaahi filí.\n\n22 Pea ʻe hoko ʻo pehē te nau ʻilo ko au ko e ʻEiki ko honau ʻOtuá, pea ko e ʻOtua fuaʻa au, pea ʻoku ou tauteaʻi ʻa e ngaahi angahala ʻa hoku kakaí.\n\n23 Pea ʻe hoko ʻo pehē kapau ʻe ʻikai fakatomala ʻa e kakaí ni pea tafoki ki he ʻEiki ko honau ʻOtuá, ʻe fakapōpulaʻi ʻa kinautolu; pea ʻe ʻikai ha taha te ne fakahaofi ʻa kinautolu, ka ko e ʻEiki pē ko e ʻOtua Māfimafí.\n\n24 ʻIo, pea ʻe hoko ʻo pehē ʻo ka nau ka tangi kiate au ʻe tuai ʻa ʻeku fanongo ki heʻenau ngaahi tangí; ʻio, pea te u tuku ke teʻia ʻa kinautolu ʻe honau ngaahi filí.\n\n25 Pea kapau ʻe ʻikai te nau fakatomala ʻi he tauangaʻa mo e efu ʻo tangi lahi ki he ʻEiki ko honau ʻOtuá, ʻe ʻikai te u fanongo ki heʻenau ngaahi lotú, pea ʻe ʻikai foki te u fakahaofi ʻa kinautolu mei honau ngaahi faingataʻaʻiá; pea ʻoku folofola peheni ʻe he ʻEikí, pea kuo pehē ʻa ʻene fekau kiate aú.\n\n26 Pea naʻe hoko ʻo pehē ʻi he ʻosi leva hono lea ʻaki ʻe ʻApinetai ʻa e ngaahi leá ni kiate kinautolú naʻa nau ʻita kiate ia, ʻo feinga ke tāmateʻi ia; ka naʻe fakahaofi ia ʻe he ʻEikí mei honau nimá.\n\n27 Pea ʻi he fanongo ʻa e tuʻi ko Noá ki he ngaahi lea kuo lea ʻaki ʻe ʻApinetai ki he kakaí, naʻá ne houhau foki; peá ne folofola: Ko hai ʻa ʻApinetai, ke ne fakamāuʻi au mo hoku kakaí, pe ko hai ʻa e ʻEikí, ke ne fakahoko ʻa e faingataʻaʻia lahi pehē ki hoku kakaí?\n\n28 ʻOku ou fekau kiate kimoutolu ke mou ʻomi ʻa ʻApinetai ki heni, koeʻuhi ke u tāmateʻi ia, he kuó ne lea ʻaki ʻa e ngaahi meʻá ni ke fakatupu ʻa e ʻita ʻi hoku kakaí, pea fakalanga ʻa e ngaahi fakakikihi ʻi hoku kakaí; ko ia, te u tāmateʻi ia.\n\n29 Ko ʻeni kuo fakakuihi ʻa e mata ʻo e kakaí; ko ia naʻa nau fakafefeka ai honau lotó ki he ngaahi lea ʻa ʻApinetaí, pea naʻa nau feinga ʻo kamata mei he taimi ko iá ke puke ia. Pea naʻe fakafefeka ʻe he tuʻi ko Noá ʻa hono lotó ki he folofola ʻa e ʻEikí, pea naʻe ʻikai te ne fakatomala mei heʻene ngaahi ngāue koví.\n\n", "mosiah 12": "[center][font_size=26]Vahe 12[/font_size][/center]\n\n[i]ʻOku tuku ʻa ʻApinetai ki he fale fakapōpulá koeʻuhi ko ʻene kikiteʻi hono fakaʻauha ʻo e kakaí mo e pekia ʻa e Tuʻi ko Noá—ʻOku lau ʻe he kau taulaʻeiki loí mei he folofolá mo fakangalingali ʻoku nau tauhi ʻa e fono ʻa Mōsesé—ʻOku kamata ʻe ʻApinetai ke akoʻi kiate kinautolu ʻa e ngaahi Fekau ʻe Hongofulú. Taʻu 148 K.M. nai.[/i]\n\n1 Pea naʻe hoko ʻo pehē ʻi he ʻosi ange ʻa e taʻu ʻe ua naʻe haʻu ʻa ʻApinetai ʻi honau lotolotongá ʻi ha teunga fakapuli, pea naʻe ʻikai te nau ʻiloʻi ia, ʻo ne kamata ke kikite ʻiate kinautolu, ʻo pehē: Kuo fekau pehē mai kiate au ʻe he ʻEikí, ʻo pehē—ʻE ʻApinetai, ʻalu pea kikite ki hoku kakaí ni, ʻo pehē, he kuo nau fakafefeka honau lotó ki heʻeku ngaahi leá; kuo ʻikai te nau fakatomala mei heʻenau ngaahi ngāue koví; ko ia, te u ʻaʻahi kiate kinautolu ʻi hoku ʻitá, ʻio, ʻi hoku ʻita kakahá te u ʻaʻahi kiate kinautolu koeʻuhi ko ʻenau ngaahi angahalá mo e ngaahi meʻa fakalieliá.\n\n2 ʻIo, ʻe malaʻia ʻa e toʻu tangatá ni! Pea naʻe folofola mai ʻa e ʻEikí kiate au: Mafao atu ho nimá ʻo kikite ʻo pehē: ʻOku folofola peheni ʻe he ʻEikí, ʻe hoko ʻo pehē ʻe fakapōpulaʻi ʻa e toʻu tangatá ni, koeʻuhi ko ʻenau ngaahi angahalá, pea ʻe sipiʻi ʻa kinautolu ʻi he kouʻahé; ʻio, pea ʻe angi fakamālohi ʻa kinautolu ʻe ha kau tangata, pea ʻe tāmateʻi ʻa kinautolu; pea ʻe hanga ʻe he fanga manupuna fekai ʻo e ʻataá, mo e fanga kulií, ʻio, pea mo e fanga manu fekaí ʻo keina ʻa honau kakanó.\n\n3 Pea ʻe hoko ʻo pehē ʻe hangē ʻa e mahuʻinga ʻo e moʻui ʻa e tuʻi ko Noá ko ha kofu ʻi he loto afi kakaha; he te ne ʻilo ko au ko e ʻEikí.\n\n4 Pea ʻe hoko ʻo pehē te u taaʻi ʻa hoku kakaí ni ʻaki ʻa e ngaahi faingataʻaʻia fakamamahi, ʻio, ʻaki ʻa e honge mo e mahaki fakaʻauha; pea te u ngaohi ʻa kinautolu ke nau ngala ʻi hono kotoa ʻo e ʻahó.\n\n5 ʻIo, pea te u fekau ke ʻi ai ha ngaahi kavenga ʻoku haʻi ki honau tuʻá; pea ʻe angi fakamālohi ʻa kinautolu ʻo hangē ko ha ʻasi ʻoku noá.\n\n6 Pea ʻe hoko ʻo pehē te u fekau atu ʻa e ʻuha maka kiate kinautolu, pea te ne taaʻi ʻa kinautolu; pea ʻe taaʻi foki ʻa kinautolu ʻe he matangi hahaké; pea ʻe fakafiuʻi ʻe he fanga ʻinisēkité ʻa honau fonuá foki, mo kai ʻo ʻosi ʻenau kēlení.\n\n7 Pea ʻe taaʻi ʻaki ʻa kinautolu ʻa e fuʻu mahaki fakaʻauha lahi—pea te u fai ʻeni kotoa pē koeʻuhi ko ʻenau ngaahi angahalá mo e ngaahi meʻa fakalieliá.\n\n8 Pea ʻe hoko ʻo pehē kapau ʻe ʻikai te nau fakatomala, te u fakaʻauha ʻa kinautolu ʻo ʻosiʻosingamālie mei he funga ʻo e māmaní; ka te nau kei tuku pē ha lekooti, pea te u fakatolonga ia maʻá e ngaahi puleʻanga kehe ʻa ia ʻe maʻu ʻa e fonuá; ʻio, te u fai ʻeni foki ke u fakahā ai ʻa e ngaahi meʻa fakalielia ʻa e kakaí ni ki he ngaahi puleʻanga kehé. Pea naʻe kikite ʻaki ʻe ʻApinetai ʻa e ngaahi meʻa lahi ki he kakaí ni.\n\n9 Pea naʻe hoko ʻo pehē naʻa nau ʻita kiate ia; pea nau puke ia mo ʻave ia kuo haʻi ki he ʻao ʻo e tuʻí, ʻo nau pehē ki he tuʻí: Vakai, kuo mau ʻomi ha tangata kiate koe, ʻa ia kuo kikiteʻi ʻa e kovi ki ho kakaí, pea ʻokú ne pehē ʻe fakaʻauha ʻe he ʻOtuá ʻa kinautolu.\n\n10 Pea ʻokú ne kikiteʻi foki ʻe hoko ʻa e kovi ki hoʻo moʻuí, ʻo ne pehē ʻe tatau ʻa hoʻo moʻuí mo e kofu ʻi ha afi kakaha.\n\n11 Pea ko e tahá, ʻokú ne toe pehē te ke tatau mo e kauʻi ʻakau, ʻio ʻo tatau mo ha kauʻi ʻakau mōmoa ʻo e ngoué, ʻa ia ʻoku laka atu ai ʻa e fanga manú, pea nau molomoloki hifo ia ʻi honau lalo vaʻé.\n\n12 Pea ko e tahá, ʻokú ne toe pehē foki te ke tatau mo e fisiʻi talatalaʻāmoa, ʻa ia, ʻo ka motuʻa ʻaupito ia, ʻo ka angi mai ʻa e matangí, ʻoku vilingia holo ia ʻi he funga ʻo e fonuá. Pea ʻokú ne lea fakakākā ʻo pehē kuo folofola ʻaki ia ʻe he ʻEikí. Pea ʻokú ne pehē ʻe hoko ʻeni kotoa kiate koe ʻo kapau ʻe ʻikai te ke fakatomala, pea ʻe tupu ʻeni koeʻuhi ko hoʻo ngaahi angahalá.\n\n13 Pea ko ʻeni, ʻE tuʻi, ko e hā ha fuʻu kovi lahi kuó ke fai, pea ko e hā ha ngaahi fuʻu angahala lalahi kuo fai ʻe ho kakaí, ʻa ia ʻoku totonu ke fakahalaiaʻi ai ʻa kitautolu ʻe he ʻOtuá pe fakamāuʻi ʻa kitautolu ʻe he tangata ní?\n\n14 Pea ko ʻeni, ʻE tuʻi, vakai ʻoku tau taʻehalaia, pea ko koe, ʻE tuʻi, kuo ʻikai te ke fai angahala; ko ia, kuo loi ʻa e tangatá ni ʻo kau kiate koe, pea ʻoku taʻeʻaonga ʻene ngaahi kikité.\n\n15 Pea vakai, ʻoku tau mālohi, ʻe ʻikai fakapōpulaʻi ʻa kitautolu, pe ʻave pōpula ʻe hotau ngaahi filí; ʻio, pea kuó ke monūʻia ʻi he fonuá, pea te ke kei tuʻumālie ai pē koe.\n\n16 Vakai, ko e tangatá ʻeni, ʻoku mau tuku atu ia ki ho toʻukupú; ʻoku lelei ke ke fai kiate ia ʻo fakatatau ki ho finangaló.\n\n17 Pea naʻe hoko ʻo pehē naʻe fekau ʻe he tuʻi ko Noá ke lī ʻa ʻApinetai ki he fale fakapōpulá; peá ne fekau ke kātoa mai ʻa e kau taulaʻeikí ke ne fai ha fealeaʻaki mo kinautolu pe ko e hā haʻane meʻa ʻe fai kiate iá.\n\n18 Pea naʻe hoko ʻo pehē naʻa nau pehē ange ki he tuʻí: ʻOmi ia ki heni ke tau fakafehuʻi ia; pea naʻe fekau ʻe he tuʻí ke ʻomi ia ki honau ʻaó.\n\n19 Pea naʻa nau kamata ke fakafehuʻi ia, ke nau tauheleʻi ai ia, koeʻuhi ke nau maʻu ai ha meʻa ke talatalaakiʻi ʻaki ia; ka naʻá ne tali ʻa kinautolu ʻi he loto-toʻa, ʻo ne lava ʻo tali ʻenau ngaahi fehuʻi kotoa pē, ʻio, ʻo nau ofo ai; he naʻá ne taʻofi ʻa kinautolu ʻi heʻenau ngaahi fehuʻi kotoa pē, mo fakamaaʻi ʻa kinautolu ʻi heʻenau ngaahi lea kotoa pē.\n\n20 Pea naʻe hoko ʻo pehē naʻe pehē kiate ia ʻe hanau toko taha: Ko e hā ʻa e ʻuhinga ʻo e ngaahi folofola ʻa ia kuo tohí, pea kuo akonaki ʻaki ʻe heʻetau ngaahi tamaí, ʻo pehē:\n\n21 Hono ʻikai fakaʻofoʻofa ʻi he ngaahi moʻungá ʻa e vaʻe ʻo ia ʻokú ne ʻomi ʻa e ngaahi ongoongo leleí; ʻa ia ʻokú ne fakahā ʻa e melinó; ʻa ia ʻokú ne ʻomi ʻa e ngaahi ongoongo lelei ʻo e leleí; ʻa ia ʻokú ne fakahā ʻa e fakamoʻuí; ʻa ia ʻokú ne pehē ki Saione, ʻOku pule ʻa ho ʻOtuá;\n\n22 ʻE hiki hake ʻe ho kau tangata leʻó ʻa honau leʻó; pea ʻi he leʻo pē taha te nau hiva; he te nau mamata ʻaki honau matá ki hono toe fokotuʻu ʻe he ʻEikí ʻa Saioné.\n\n23 Ke pā mai ʻi he fiefia; hiva fakataha ʻa kimoutolu ʻa e ngaahi potu lala ʻo Selūsalemá; he kuo fakafiemālieʻi ʻe he ʻEikí ʻa hono kakaí, kuó ne huhuʻi ʻa Selūsalema;\n\n24 Kuo fakahā ʻe he ʻEikí ʻa hono toʻukupu māʻoniʻoní ʻi he ʻao ʻo e ngaahi puleʻanga kotoa pē, pea ʻe mamata ʻe he ngaahi ngataʻanga kotoa pē ʻo māmaní ki he fakamoʻui ʻa hotau ʻOtuá?\n\n25 Pea ko ʻeni naʻe pehē ʻe ʻApinetai kiate kinautolu: Ko e kau taulaʻeiki koā ʻa kimoutolu, pea ʻoku mou ʻai ke hā ʻo hangē ʻoku mou akonaki ki he kakaí ni, pea ʻoku mou ʻilo ʻa e laumālie ʻo e kikité, ka ʻoku mou fie ʻilo meiate au ʻa e ʻuhinga ʻo e ngaahi meʻa ní?\n\n26 ʻOku ou pehē kiate kimoutolu, ʻe malaʻia ʻa kimoutolu koeʻuhi ko hoʻomou fakakoviʻi ʻa e ngaahi hāʻeleʻanga ʻo e ʻEikí! He kapau ʻoku mahino kiate kimoutolu ʻa e ngaahi meʻá ni pehē kuo ʻikai te mou akonaki ʻaki ia; ko ia, kuo mou fakakoviʻi ʻa e ngaahi hala ʻo e ʻEikí.\n\n27 Kuo ʻikai te mou feinga fakamātoato ʻi homou lotó ke mou ʻiloʻi; ko ia, ʻoku ʻikai ai te mou potó. Ko ia, ko e hā ʻoku mou akonaki ʻaki ki he kakai ní?\n\n28 Pea naʻa nau pehē: ʻOku mau akonaki ʻaki ʻa e fono ʻa Mōsesé.\n\n29 Pea toe pehē ʻe ia kiate kinautolu: Kapau ʻoku mou akonaki ʻaki ʻa e fono ʻa Mōsesé, ko e hā ʻoku ʻikai te mou tauhi ai ki aí? Ko e hā ʻoku tuku ai homou lotó ki he ngaahi koloá? Ko e hā ʻoku mou fai ai ʻa e ngaahi feʻauakí ʻo fakaʻosi homou iví mo e kau muitau, ʻio, pea fakatupu ʻa e fai angahala ʻa e kakaí ni, pea ʻoku ai ha ʻuhinga ʻa e ʻEikí ke fekauʻi ai au ke u kikite ki he kakaí ni, ʻio, ʻaki ʻa e fuʻu kovi lahi ki he kakaí ni?\n\n30 ʻIkai ʻoku mou ʻilo ʻoku ou lea ʻaki ʻa e moʻoní? ʻIo, ʻoku mou ʻiloʻi ʻoku ou lea ʻaki ʻa e moʻoní; pea ʻoku taau ke mou tetetete ʻi he ʻao ʻo e ʻOtuá.\n\n31 Pea ʻe hoko ʻo pehē ʻe taaʻi ʻa kimoutolu koeʻuhi ko hoʻomou ngaahi angahalá he kuo mou pehē ʻoku mou akonaki ʻaki ʻa e fono ʻa Mōsesé. Pea ko e hā haʻamou meʻa ʻoku mou ʻilo ki he fono ʻa Mōsesé? ʻOku fou mai koā ʻa e fakamoʻuí ʻi he fono ʻa Mōsesé? Ko e hā haʻamou lau?\n\n32 Pea naʻa nau tali ʻo pehē ʻoku fou mai ʻa e fakamoʻuí ʻi he fono ʻa Mōsesé.\n\n33 Ka ko ʻeni naʻe pehē ange ʻe ʻApinetai kiate kinautolu: ʻOku ou ʻilo ʻe fakamoʻui ʻa kimoutolu ʻo kapau te mou tauhi ʻa e ngaahi fekau ʻa e ʻOtuá: ʻio, ʻo kapau te mou tauhi ʻa e ngaahi fekau naʻe tuku ʻe he ʻEikí kia Mōsese ʻi he moʻunga ʻo Sainaí, ʻo pehē:\n\n34 Ko au ko e ʻEiki ko ho ʻOtuá, ʻa ia kuó u ʻomi koe mei he fonua ko ʻIsipité, mei he fale ʻo e pōpulá.\n\n35 ʻOua naʻá ke maʻu ha ʻotua kehe ʻi hoku ʻaó.\n\n36 ʻOua naʻá ke ngaohi kiate koe ha tamapua kuo tongitongi, pe ha meʻa fakatatau ʻe taha ʻi ha meʻa ʻi he langí ʻi ʻolungá, pe ki ha meʻa ʻoku ʻi he fonuá ʻi lalo.\n\n37 Ko ʻeni naʻe pehē ange ʻe ʻApinetai kiate kinautolu, Kuo mou fai kotoa ʻa e ngaahi meʻá ni? ʻOku ou pehē kiate kimoutolu, ʻIkai, kuo ʻikai te mou fai pehē. Pea kuo mou akonaki koā ki he kakaí ni ke nau fai ʻa e ngaahi meʻá ni kotoa pē? ʻOku ou pehē kiate kimoutolu, ʻIkai, kuo ʻikai te mou fai pehē.\n\n", "mosiah 13": "[center][font_size=26]Vahe 13[/font_size][/center]\n\n[i]ʻOku maluʻi ʻa ʻApinetai ʻe ha mālohi fakalangi—ʻOkú ne akoʻi ʻa e ngaahi Fekau ʻe Hongofulú—ʻOku ʻikai maʻu ʻa e fakamoʻuí ʻi he fono ʻa Mōsesé pē—ʻE fai ʻe he ʻOtuá ha fakalelei pea huhuʻi hono kakaí. Taʻu 148 K.M. nai.[/i]\n\n1 Pea ko ʻeni ʻi he fanongo ʻa e tuʻí ki he ngaahi lea ní, naʻá ne pehē ki heʻene kau taulaʻeikí: ʻAve ʻa e tangatá ni, pea tāmateʻi ia; he ko e hā ʻatautolu ʻe fai kiate ia, he ʻoku faha ia.\n\n2 Pea nau ʻunuʻunu atu ʻo feinga ke puke ia; ka naʻá ne taʻofi ʻa kinautolu, ʻo ne pehē kiate kinautolu:\n\n3 ʻOua ʻe ala kiate au, koeʻuhi ʻe taaʻi ʻa kimoutolu ʻe he ʻOtuá ʻo kapau te mou ala ʻaki homou nimá kiate au, he kuo teʻeki ai te u fakahā ʻa e pōpoaki ʻa ia naʻe fekau kiate au ʻe he ʻEikí ke u fakahaá; pea kuo ʻikai foki te u fakahā kiate kimoutolu ʻa e meʻa naʻa mou kole ke u fakahā atú; ko ia, ʻe ʻikai tuku ʻe he ʻOtuá ke tāmateʻi au ʻi he taimí ni.\n\n4 Ka kuo pau ke u fakahoko ʻa e ngaahi fekau ʻa ia kuo fekau kiate au ʻe he ʻOtuá; pea ko e meʻa ʻi heʻeku tala kiate kimoutolu ʻa e moʻoní, ko ia ʻoku mou ʻita ai kiate aú. Pea ko e tahá, koeʻuhi ko ʻeku lea ʻaki ʻa e folofola ʻa e ʻOtuá kuo mou fakamāuʻi ai ʻoku ou fahá.\n\n5 Pea naʻe hoko ʻo pehē kuo ʻosi lea ʻaki ʻe ʻApinetai ʻa e ngaahi lea ní naʻe ilifia ʻa e kakai ʻo e tuʻi ko Noá ke ala honau nimá kiate ia, he naʻe ʻiate ia ʻa e Laumālie ʻo e ʻEikí; pea naʻe ulo hono fofongá ʻo fuʻu ngingila ʻaupito, ʻo hangē pē ko Mōsesé, ʻi heʻene ʻi he moʻunga ʻo Sainaí, lolotonga ʻena fefolofolai mo e ʻEikí.\n\n6 Pea naʻe lea ia ʻi he mālohi mo e mafai mei he ʻOtuá; pea naʻá ne hoko atu ʻene ngaahi leá ʻo pehē:\n\n7 ʻOku mou vakai ʻoku ʻikai te mou maʻu ha mālohi ke tāmateʻi au, ko ia, te u fakaʻosi ʻa ʻeku leá. ʻIo, pea ʻoku ou ʻiloʻi ʻoku lavea moʻoni homou lotó koeʻuhi ko ʻeku fakahā kiate kimoutolu ʻa e moʻoní ʻi hoʻomou ngaahi fai angahalá.\n\n8 ʻIo, pea ʻoku fakafonu ʻe heʻeku ngaahi leá ʻa kimoutolu ʻaki ʻa e fakatumutumu, mo e ofo, mo e ʻita.\n\n9 Ka ʻoku ou fakaʻosi ʻa ʻeku leá; pea ʻo ka hili ia, ʻe tatau ai pē pe te u ʻalu ki fē, kae kehe pē ke fakamoʻui au.\n\n10 Ka ko hono lahi pē ʻeni ʻo e meʻa te u fakahā kiate kimoutolú, ko e meʻa te mou fai kiate au, ʻamuí, ʻe hoko ia ko ha sīpinga mo ha taipe ʻo e ngaahi meʻa ʻa ia ʻe hoko.\n\n11 Pea ko ʻeni ʻoku ou lau kiate kimoutolu ʻa hono toe ʻo e ngaahi fekau ʻa e ʻOtuá, he ʻoku ou ʻiloʻi kuo ʻikai ke tohi ia ʻi homou lotó; ʻoku ou ʻiloʻi kuo mou ako mo akonaki ʻaki ʻa e angahalá ʻi hono konga lahi ʻo hoʻomou moʻuí.\n\n12 Pea ko ʻeni, ʻoku mou manatu naʻá ku pehē kiate kimoutolu: ʻOua naʻá ke ngaohi kiate koe ha tamapua kuo tongitongi, pe ha meʻa fakatatau ʻe taha ʻi ha meʻa ʻi he langí ʻi ʻolunga, pe ha meʻa ʻoku ʻi he fonuá ʻi lalo, pe ki ha meʻa ʻoku ʻi he vaí ʻi he lalo fonuá.\n\n13 Pea ko ʻeni: ʻOua naʻá ke punou hifo koe kiate kinautolu, pe tauhi ki ai; he ko au ko e ʻEiki ko ho ʻOtuá, ko e ʻOtua fuaʻa au, ʻoku ou totongi ʻa e fai angahala ʻa e ngaahi tamaí ki he fānaú, ʻo aʻu ki hono tolu mo hono fā ʻo e toʻu tangata ʻo kinautolu ʻoku fehiʻa kiate aú;\n\n14 Peá u fakahā ʻa e ʻaloʻofa ki he ngaahi toko afe ʻo kinautolu ʻoku ʻofa kiate au mo tauhi ʻeku ngaahi fekaú.\n\n15 ʻOua naʻá ke takuanoa ʻa e huafa ʻo e ʻEiki ko ho ʻOtuá; koeʻuhí ʻe ʻikai lau ʻe he ʻEikí ko e taʻehalaia ia ʻa ia ʻokú ne takuanoa ʻa hono huafá.\n\n16 Manatu ki he ʻaho sāpaté, ke tauhi ia ke māʻoniʻoni.\n\n17 Ko e ʻaho ʻe ono ke ke ngāue ai, ʻo fai ai hoʻo ngāue kotoa pē;\n\n18 Ka ko hono fitu ʻo e ʻahó ko e ʻaho sāpate ia ʻo e ʻEiki ko ho ʻOtuá, ʻoua naʻá ke fai ʻi ai ha ngāue ʻe taha, ʻa koe, pe ko ho fohá, pe ko ho ʻofefiné, pe ko hoʻo tamaioʻeikí, pe ko hoʻo kaunangá, pe ko hoʻo pulú, pe ko e muli ʻoku nofo ʻi ho lotoʻaá;\n\n19 He naʻe ngaohi ʻe he ʻEikí ʻi he ʻaho ʻe ono ʻa e langí mo e fonuá, mo e tahí, mo e ngaahi meʻa kotoa pē ʻoku ʻi aí; ko ia naʻe tāpuakiʻi ʻe he ʻEikí ʻa e ʻaho sāpaté mo fakatapui ia.\n\n20 Fakaʻapaʻapa ki hoʻo tamaí mo hoʻo faʻeé, koeʻuhi ke fuoloa ho ngaahi ʻahó ʻi he fonua ʻoku foaki kiate koe ʻe he ʻEiki ko ho ʻOtuá.\n\n21 ʻOua naʻá ke fakapō.\n\n22 ʻOua naʻá ke tono. ʻOua naʻá ke kaihaʻa.\n\n23 ʻOua naʻá ke tukuakiʻi loi ʻa ho kaungāʻapí.\n\n24 ʻOua naʻá ke mānumanu ki he fale ʻo ho kaungāʻapí, ʻoua naʻá ke mānumanu ki he uaifi ʻo ho kaungāʻapí, pe ki heʻene tamaioʻeikí, pe ki heʻene kaunangá, pe ki heʻene pulú, pe ki heʻene ʻasí, pe ki ha meʻa ʻe taha ʻoku ʻa ho kaungāʻapí.\n\n25 Pea naʻe hoko ʻo pehē ʻi he fakaʻosi ʻe ʻApinetai ʻa e ngaahi lea ní, naʻá ne pehē ange kiate kinautolu: Kuo mou akonaki koā ki he kakaí ni ke nau tokanga ke fai ʻa e ngaahi meʻá ni kotoa pē koeʻuhi ke tauhi ʻa e ngaahi fekaú ni?\n\n26 ʻOku ou pehē kiate kimoutolu, ʻIkai; he kapau naʻa mou fai pehē, kuo ʻikai fekau au ʻe he ʻEikí ke u haʻu ʻo kikite ʻaki ʻa e kovi ki he kakaí ni.\n\n27 Pea ko ʻeni kuo mou pehē ʻoku hoko mai ʻa e fakamoʻuí ʻi he fono ʻa Mōsesé. ʻOku ou pehē kiate kimoutolu ʻoku ʻaonga ke mou kei tauhi ʻa e fono ʻa Mōsesé; ka ʻoku ou pehē kiate kimoutolu, ʻe hokosia ʻa e taimi ʻe ʻikai toe ʻaonga ai ke tauhi ki he fono ʻa Mōsesé.\n\n28 Pea ko e tahá, ʻoku ou pehē kiate kimoutolu, ʻoku ʻikai ke hoko mai ʻa e fakamoʻuí ʻi he fonó pē; pea ka ne taʻeʻoua ʻa e fakalelei, ʻa ia ʻe fai ʻe he ʻOtuá tonu koeʻuhi ko e ngaahi angahala mo e ngaahi hia ʻa hono kakaí, pehē kuo pau ke nau malaʻia, neongo ʻa e fono ʻa Mōsesé.\n\n29 Pea ko ʻeni, ʻoku ou pehē kiate kimoutolu, naʻe ʻaonga ke fokotuʻu ha fono ki he fānau ʻa ʻIsilelí, ʻio, naʻa mo ha fono fefeka ʻaupito; he ko ha kakai kia-kekeva ʻa kinautolu, ʻa ia ʻoku nau fakavavevave ki he angahalá, mo nau fakatuotuai ke manatuʻi ʻa e ʻEiki ko honau ʻOtuá;\n\n30 Ko ia ai naʻe tuku ha fono kiate kinautolu, ʻio, ko ha fono ʻo e ngaahi ngāue mo e ngaahi ouau, ko ha fono naʻe totonu ke nau fai pau ki ai ʻi he ʻaho ki he ʻaho, koeʻuhi ke tokoniʻi ʻa kinautolu ke nau manatu ki he ʻOtuá mo honau fatongia kiate iá.\n\n31 Kae vakai, ʻoku ou pehē kiate kimoutolu, ko e ngaahi meʻá ni kotoa pē ko e ngaahi sīpinga ia ʻo e ngaahi meʻa ʻe hoko maí.\n\n32 Pea ko ʻeni, naʻe mahino koā kiate kinautolu ʻa e fonó? ʻOku ou pehē kiate kimoutolu, ʻIkai, naʻe ʻikai mahino kiate kinautolu kotoa pē ʻa e fono; pea naʻe tupu ia mei he fefeka ʻa honau lotó; he naʻe ʻikai mahino kiate kinautolu ʻe ʻikai faʻa fakamoʻui ha tangata ʻe toko taha ka ʻi he huhuʻi pē ʻa e ʻOtuá.\n\n33 He vakai, ʻikai naʻe kikite ʻa Mōsese kiate kinautolu ʻo kau ki he hāʻele mai ʻa e Mīsaiá, pea mo e huhuʻi ʻe he ʻOtuá ʻa hono kakaí? ʻIo, pea naʻa mo e kau palōfita kotoa pē kuo kikite talu mei he kamataʻanga ʻo māmaní—ʻikai kuo nau lau ki he ngaahi meʻa ʻe niʻihi ʻo e ngaahi meʻá ni?\n\n34 ʻIkai kuo nau pehē ʻe hāʻele hifo ʻa e ʻOtuá tonu ki he fānau ʻa e tangatá, pea maʻu kiate ia ʻa e tatau ʻo ha tangata, pea hāʻele atu ʻi he māfimafi lahi ʻi he funga ʻo e māmaní?\n\n35 ʻIo, pea ʻikai kuo nau pehē foki te ne fakahoko ʻa e toetuʻu ʻo e maté, pea ko ia, tonu, ʻe ngaohikoviʻi ia mo fakamamahiʻi?\n\n", "mosiah 14": "[center][font_size=26]Vahe 14[/font_size][/center]\n\n[i]ʻOku lea ʻa ʻĪsaia ʻo kau ki he Mīsaiá—ʻOku fakamatala ʻa ʻĪsaia ʻo kau ki hono lumaʻi mo e ngaahi faingataʻaʻia ʻa e Mīsaiá—ʻOkú ne foaki hono laumālié ko e feilaulau maʻá e angahalá mo fai ʻa e taukapo koeʻuhi ko e kakai ʻoku fai angahalá—Fakafehoanaki mo e ʻĪsaia vahe 53. Taʻu 148 K.M. nai.[/i]\n\n1 ʻIo, ʻoku ʻikai koā naʻe pehē ʻe ʻĪsaia: Ko hai kuó ne tui ki heʻemau ongoongó, pea kuo fakahā kia hai ʻa e toʻukupu ʻo e ʻEikí?\n\n2 He te ne tupu hake ʻi hono ʻaó ʻo hangē ko ha ʻakau matengofua, pea hangē ko ha aka mei he kelekele mōmoa; ʻoku ʻikai ha sino lelei pe ha fakaʻofoʻofa ʻiate ia; pea ka tau ka mamata kiate ia, ʻoku ʻikai ha fakaʻofoʻofa ke tau manako ai kiate ia.\n\n3 ʻOku fehiʻanekina ia pea liʻaki ʻe he kakaí; ko e tangata ia ʻo e ngaahi mamahi, pea maheni mo e loto-mamahí; pea naʻa tau fufū ʻa hotau fofongá meiate ia; naʻe manukiʻi ia, pea naʻe ʻikai te tau mahuʻingaʻia ʻiate ia.\n\n4 Ko e moʻoni kuó ne fuesia ʻa hotau ngaahi mamahí, ʻo ne kātakiʻi ʻetau ngaahi loto-mamahí; ka naʻa tau mahalo kuo tautea, mo taaʻi ia mei he ʻOtuá, pea mamahiʻia.\n\n5 Ka naʻe kafo ia koeʻuhi ko ʻetau ngaahi maumau-fonó, naʻe fakavolu ia koeʻuhi ko ʻetau ngaahi angahalá; naʻe hanga ʻe he tautea naʻá ne fuesiá ʻo toe ʻomi ʻa e melinó kiate kitautolu; pea ko e meʻa ʻi hono ngaahi kafó kuo tau moʻui ai.\n\n6 Kuo tau hē kotoa pē, ʻo hangē ko e fanga sipi; kuo tau afe taki taha kotoa pē ki hono hala ʻoʻona; pea kuo hilifaki kiate ia ʻe he ʻEikí ʻa e ngaahi angahala ʻatautolu kotoa pē.\n\n7 Naʻe ngaohikovia ia, pea naʻe fakamamahiʻi ia, ka naʻe ʻikai siʻane lea; ʻoku tataki mai ia ʻo hangē ko e lami ke tāmateʻi, pea hangē ha sipi ʻoku noa ʻi he ʻao ʻo hono kau tangata kosí ka naʻe ʻikai siʻane lea.\n\n8 Naʻe ʻave ia mei he fale fakapōpulá pea mei he fakamāú; pea ko hai ha taha te ne fakamatala ki hono tupuʻangá ʻo e meʻa ʻe hoko kiate iá? He naʻe motuhi atu ia mei he fonua ʻo e moʻuí; pea koeʻuhi ko e ngaahi maumau-fono ʻa hoku kakaí naʻe teʻia ai ia.\n\n9 Pea naʻá ne ngaohi hono fonualotó fakataha mo e kau fai angahalá, mo e kau koloaʻiá ʻi heʻene pekiá; koeʻuhi kuo ʻikai te ne fai ha kovi, pea naʻe ʻikai ha kākā ʻe taha mei hono fofongá.\n\n10 Ka naʻe finangalo ʻa e ʻEikí ke fakavolu ia; kuó ne tuku ia ki he mamahi; ʻo ka ke ka ngaohi hono laumālié ko e feilaulau koeʻuhi ko e angahala te ne mamata ki hono hakó, te ne fakalōloa hono ngaahi ʻahó, pea ko e finangalo ʻo e ʻEikí ʻe tuʻumālie ia ʻi hono toʻukupú.\n\n11 Te ne mamata ki he mamahi lahi ʻo hono laumālié, pea ʻe fiemālie ai ia; ʻi he ʻilo kiate iá ʻe fakatonuhiaʻi ʻe heʻeku tamaioʻeiki māʻoniʻoní ʻa e kakai tokolahi; he te ne fua ʻenau ngaahi angahalá.\n\n12 Ko ia, te u tuku kiate ia ha ʻinasi ʻi he kakai ongoongoá, pea te ne vahevahe ʻa e koloá mo e kakai mālohí; koeʻuhi kuo mamahi hono laumālié ʻo ne pekia; pea naʻe lau ia fakataha mo e kau maumau-fonó; pea naʻá ne fua ʻa e ngaahi angahala ʻo e tokolahi, peá ne fai ʻa e taukapo koeʻuhi ko e kau maumau-fonó.\n\n", "mosiah 15": "[center][font_size=26]Vahe 15[/font_size][/center]\n\n[i]Ko e founga ʻoku hoko ai ʻa Kalaisi ko e Tamaí mo e ʻAló fakatouʻosi—Te ne fai ʻa e taukapo pea fua ʻa e ngaahi maumau-fono ʻa hono kakaí—ʻOku nau hoko mo ʻene kau palōfita māʻoniʻoni kotoa pē ko hono hako—ʻOkú ne fakahoko ʻa e Toetuʻú—ʻOku maʻu ʻe he fānau īkí ʻa e moʻui taʻengatá. Taʻu 148 K.M. nai.[/i]\n\n1 Pea ko ʻeni naʻe pehē ʻe ʻApinetai kiate kinautolu: ʻOku ou fakaʻamu ke mahino kiate kimoutolu ʻe hāʻele hifo ʻa e ʻOtuá tonu ki he lotolotonga ʻo e fānau ʻa e tangatá, pea huhuʻi ʻa hono kakaí.\n\n2 Pea koeʻuhi te ne moʻui ʻi he kakanó ʻe ui ai ia ko e ʻAlo ʻo e ʻOtuá, pea ʻi heʻene fakamoʻulaloaʻi ʻa e kakanó ki he finangalo ʻo e Tamaí, ʻo hoko ai ko e Tamaí mo e ʻAló—\n\n3 Ko e Tamaí, koeʻuhi naʻe fakatupu ia ʻe he māfimafi ʻo e ʻOtuá; pea ko e ʻAló, koeʻuhi ko e kakanó; ʻo ne hoko ai ko e Tamaí mo e ʻAló—\n\n4 Pea ko e ʻOtua pē taha ʻa kinaua, ʻio, ko e Tamai Taʻengata moʻoni ʻo e langí pea mo e māmaní.\n\n5 Pea ʻoku pehē ʻa e moʻulaloa ʻa e kakanó ki he Laumālié, pe ko e ʻAló ki he Tamaí, ʻa ia ko e ʻOtua pē taha, pea fepaki mo e ʻahiʻahí, pea ʻikai tukulolo ki he ʻahiʻahí, ka ne tuku ke manukia ia, mo fakamamahiʻi, mo kapusi ki tuʻa, mo liʻaki ʻe hono kakaí.\n\n6 Pea hili ʻa ʻeni kotoa pē, ʻo ka ʻosi ʻa ʻene fai ʻa e ngaahi fuʻu mana lahi ʻi he lotolotonga ʻo e fānau ʻa e tangata, ʻe tataki atu ia, ʻio, ʻo hangē ko e lau ʻa ʻĪsaiá, ʻo hangē ha sipi ʻoku noa ʻi he ʻao ʻo e tangata kosí, ka naʻe ʻikai siʻane leá.\n\n7 ʻIo, ʻe pehē ʻa hono taki atu, ʻo kalusefai, mo tāmateʻí, ʻo moʻulaloa pehē ʻa e kakanó ki he maté, pea folo hifo ʻa e finangalo ʻo e ʻAló ʻe he finangalo ʻo e Tamaí.\n\n8 Pea naʻe pehē hono maumauʻi ʻe he ʻOtuá ʻa e ngaahi haʻi ʻo e maté, kuó ne ikuna ʻa e maté; pea tuku ai ki he ʻAló ʻa e mālohi ke fai ha taukapo maʻá e fānau ʻa e tangatá—\n\n9 Pea kuó ne hāʻele hake ki he langí, kuo fonu ʻi he ʻaloʻofa; pea fonu ʻi he ʻofa mamahi ki he fānau ʻa e tangatá; ʻo tuʻu ʻi honau vahaʻa mo e fakamaau totonú; kuó ne maumauʻi ʻa e ngaahi haʻi ʻo e maté, pea toʻo kiate ia ʻenau ngaahi angahalá mo ʻenau ngaahi maumau-fonó, kuó ne huhuʻi ʻa kinautolu, mo totongi ʻa e ngaahi fie maʻu ʻa e fakamaau totonú.\n\n10 Pea ko ʻeni ʻoku ou pehē kiate kimoutolu, ko hai ha taha te ne fakamatala ki hono tupuʻangá? Vakai, ʻoku ou pehē kiate kimoutolu, ʻo ka ngaohi hono laumālié ko e feilaulau koeʻuhi ko e angahalá te ne mamata ki hono hakó. Pea ko ʻeni ko e hā haʻamou lau? Pea ko hai ʻe hoko ko hono hakó?\n\n11 Vakai ʻoku ou pehē kiate kimoutolu, ko kinautolu kotoa pē kuo fanongo ki he ngaahi lea ʻa e kau palōfitá, ʻio, ʻa e kau palōfita māʻoniʻoni kotoa pē kuo kikite ʻo kau ki he hāʻele mai ʻa e ʻEikí—ʻOku ou pehē kiate kimoutolu, ko kinautolu kotoa pē kuo nau tokanga moʻoni ki heʻenau ngaahi leá, mo tui ʻe huhuʻi ʻe he ʻEikí ʻa hono kakaí, pea kuo nau ʻamanaki atu ki he ʻaho ko iá ke maʻu ha fakamolemole ʻo ʻenau ngaahi angahalá, ʻoku ou pehē kiate kimoutolu, ko kinautolu ia ko hono hakó, pe koe kau ʻea hoko ki he puleʻanga ʻo e ʻOtuá.\n\n12 He ko ʻeni ʻa kinautolu kuó ne fua ʻenau ngaahi angahalá; ko ʻeni ʻa kinautolu kuó ne pekia koeʻuhi ko kinautolú, ke huhuʻi ʻa kinautolu mei heʻenau ngaahi maumau-fonó. Pea ko ʻeni, ʻikai ko hono hako ʻa kinautolu?\n\n13 ʻIo, pea ʻikai ko e kau palōfitá, ʻa kinautolu kotoa pē kuo nau lea ʻo kikité, pea kuo ʻikai te nau hinga ki he maumau-fonó, ʻoku ou lau ki he kau palōfita māʻoniʻoni kotoa pē talu mei he kamataʻanga ʻo māmaní? ʻOku ou pehē kiate kimoutolu, ko hono hako ʻa kinautolu.\n\n14 Pea ko ʻeni ʻa e faʻahinga kuo nau fakahā ʻa e melinó, ʻa ia kuo nau ʻomi ʻa e ngaahi ongoongo lelei ʻo e leleí, ʻa ia kuo nau fakahā ʻa e fakamoʻuí; mo nau pehē ki Saione: ʻOku pule ʻa ho ʻOtuá!\n\n15 Pea ʻoiauē hono ʻikai fakaʻofoʻofa ʻi he ngaahi moʻungá ʻa honau vaʻé!\n\n16 Pea ko e tahá, hono ʻikai fakaʻofoʻofa ʻi he ngaahi moʻungá ʻa e vaʻe ʻo kinautolu ʻoku kei fakahā ʻa e melinó!\n\n17 Pea ko e tahá, hono ʻikai fakaʻofoʻofa ʻi he ngaahi moʻungá ʻa e vaʻe ʻo kinautolu te nau fakahā ʻamui ʻa e melinó, ʻio, mei he taimí ni ʻo fai atu, pea taʻengata!\n\n18 Pea vakai, ʻoku ou pehē kiate kimoutolu, ʻoku ʻikai ke ngata ai. He ʻoiauē hono ʻikai fakaʻofoʻofa ʻi he ngaahi moʻungá ʻa e vaʻe ʻo ia ʻoku ʻomi ʻa e ngaahi ongoongo leleí, ʻa ia ko e tupuʻanga ʻo e melinó, ʻio, naʻa mo e ʻEikí, ʻa ia kuó ne huhuʻi ʻa hono kakaí; ʻio, ʻa ia kuó ne foaki ʻa e fakamoʻuí ki hono kakaí;\n\n19 He ka ne taʻeʻoua ʻa e huhuʻi ʻa ia kuó ne fai maʻa hono kakaí, ʻa ia naʻe teuteu talu mei hono ʻai ʻa e tuʻunga ʻo e māmaní, ʻoku ou pehē kiate kimoutolu, ka ne taʻeʻoua ʻeni, ko e faʻahinga kotoa ʻo e tangatá ʻe malaʻia.\n\n20 Kae vakai, ʻe maumauʻi ʻa e ngaahi haʻi ʻo e maté, pea pule ʻa e ʻAló, peá ne maʻu ʻa e mālohi ki he maté; ko ia, ʻokú ne fakahoko ʻa e toetuʻu ʻo e maté.\n\n21 Pea ʻe hoko ha toetuʻu, naʻa mo ha ʻuluaki toetuʻu, ʻio, ko ha toetuʻu ʻa kinautolu kuo moʻui, pea ʻoku nau moʻui, pea te nau moʻui, ʻio kae ʻoua kuo toetuʻu ʻa Kalaisi—he ʻe ui pehē ia.\n\n22 Pea ko ʻeni, ko e toetuʻu ʻa e kau palōfita kotoa pē, pea mo kinautolu kotoa pē naʻa nau tui ki heʻenau ngaahi leá, pe ko kinautolu kotoa pē kuo tauhi ʻa e ngaahi fekau ʻa e ʻOtuá, te nau ʻalu atu ʻi he ʻuluaki toetuʻú; ko ia, ko kinautolu ko e ʻuluaki toetuʻú.\n\n23 ʻOku fokotuʻu hake ʻa kinautolu ke nofo fakataha mo e ʻOtua ʻa ia kuó ne huhuʻi ʻa kinautolú; ko ia ʻoku nau maʻu ʻa e moʻui taʻengatá ʻia Kalaisi, ʻa ia kuó ne maumauʻi ʻa e ngaahi haʻi ʻo e maté.\n\n24 Pea ko kinautolu ʻeni ʻoku nau kau ʻi he ʻuluaki toetuʻú; pea ko kinautolu ʻeni naʻa nau mate ki muʻa ʻi he hāʻele mai ʻa Kalaisí, ʻi heʻenau taʻeʻiló, pea naʻe teʻeki ai fakahā ʻa e fakamoʻuí kiate kinautolu. Pea ʻoku fakahoko peheʻi ʻe he ʻEikí ʻa e toe fakafoki ʻo kinautolu ní; pea ʻoku nau kau ʻi he ʻuluaki toetuʻú, pe maʻu ʻa e moʻui taʻengatá, kuo huhuʻi ʻa kinautolu ʻe he ʻEikí.\n\n25 Pea ʻoku maʻu foki ʻe he fānau īkí ʻa e moʻui taʻengatá.\n\n26 Kae vakai, pea manavahē, mo tetetete ʻi he ʻao ʻo e ʻOtuá, he ʻoku totonu ke mou tetetete; koeʻuhí ʻoku ʻikai huhuʻi ʻe he ʻEikí ʻa e kakai ʻoku angatuʻu kiate ia pea mate ʻi heʻenau ngaahi angahalá; ʻio, naʻa mo kinautolu kotoa pē kuo nau mate ʻi heʻenau ngaahi angahalá talu mei he kamataʻanga ʻo e māmaní, ʻa ia kuo nau loto ke angatuʻu ki he ʻOtuá, ʻa ia kuo nau ʻilo ʻa e ngaahi fekau ʻa e ʻOtuá, kae ʻikai te nau tauhi ki aí; ko ʻeni ʻa kinautolu ʻe ʻikai te nau kau ʻi he ʻuluaki toetuʻú.\n\n27 Ko ia ʻoku ʻikai koā ke totonu ke mou tetetete? Koeʻuhi ʻoku ʻikai hoko ʻa e fakamoʻuí ki ha taha pehē; he kuo ʻikai huhuʻi ʻe he ʻEikí ha taha pehē; ʻio, ʻoku ʻikai lava foki ʻe he ʻEikí ʻo huhuʻi ha taha pehē; he ʻoku ʻikai te ne lava ʻo fakaʻikaiʻi ia; he ʻoku ʻikai te ne lava ʻo fakaʻikaiʻi ʻa e ngaahi fie maʻu ʻa e fakamaau totonú.\n\n28 Pea ko ʻeni ʻoku ou tala kiate kimoutolu ʻe hokosia ʻa e taimi ʻa ia ʻe fakahā ai ʻa e fakamoʻui ʻa e ʻEikí ʻi he puleʻanga, mo e faʻahinga, mo e lea, mo e kakai fulipē.\n\n29 ʻIo, ʻe ʻEiki, ʻe hiki hake ʻe hoʻo kau tangata leʻó ʻa honau leʻó; pea ʻi he leʻo pē taha te nau hiva fakataha; he te nau mamata ʻaki honau matá, ʻo ka toe fokotuʻu ʻe he ʻEikí ʻa Saione.\n\n30 Ke pā mai ʻi he fiefia, hiva fakataha, ʻa kimoutolu ʻa e ngaahi potu lala ʻo Selūsalemá; he kuo fakafiemālieʻi ʻe he ʻEikí ʻa hono kakaí, kuó ne huhuʻi ʻa Selūsalema.\n\n31 Kuo fakahā ʻe he ʻEikí ʻa hono toʻukupu māʻoniʻoní ʻi he ʻao ʻo e ngaahi puleʻanga kotoa pē; pea ʻe mamata ʻe he ngaahi ngataʻanga kotoa pē ʻo māmaní ki he fakamoʻui ʻa hotau ʻOtuá.\n\n", "mosiah 16": "[center][font_size=26]Vahe 16[/font_size][/center]\n\n[i]ʻOku huhuʻi ʻe he ʻOtuá ʻa e kakai kotoa pē mei honau tuʻunga mole mo tō ki laló—Ko kinautolu ʻoku anga-fakakakanó te nau ʻi he tuʻunga tatau pē ʻo hangē kuo ʻikai ha huhuʻí—ʻOku fakahoko ʻe Kalaisi ʻa e toetuʻu ki he moʻui ʻoku ʻikai hano ngataʻangá pe ki he malaʻia ʻoku ʻikai hano ngataʻangá. Taʻu 148 K.M. nai.[/i]\n\n1 Pea ko ʻeni, naʻe hoko ʻo pehē ʻi he hili hono lea ʻaki ʻe ʻApinetai ʻa e ngaahi lea ní naʻá ne mafao atu hono nimá ʻo pehē: ʻE hokosia ʻa e taimi ʻa ia ʻe mamata ai ʻa e kakai fulipē ki he fakamoʻui ʻa e ʻEikí; ʻa ia ʻe lava ai ʻe he puleʻanga, mo e faʻahinga, mo e lea, mo e kakai fulipē, ʻo sio ʻi he mata ki he mata mo fakahā ʻi he ʻao ʻo e ʻOtuá ʻoku totonu ʻa ʻene ngaahi fakamāú.\n\n2 Pea ʻe toki kapusi ki tuʻa ʻa e kau angahalá, pea ʻe ʻi ai haʻanau ʻuhinga ke nau ngala, mo tangi, mo tangi lāulau, pea fengaʻitaki honau nifó; pea ʻe tupu ʻeni ʻi he ʻikai te nau fie tokanga mo talangofua ki he leʻo ʻo e ʻEikí; ko ia ʻoku ʻikai huhuʻi ʻe he ʻEikí ʻa kinautolu.\n\n3 He ʻoku nau anga-fakakakano mo anga-fakatēvolo, pea ʻoku maʻu ʻe he tēvoló ʻa e mālohi kiate kinautolu; ʻio naʻa mo e ngata motuʻa ko ia naʻá ne kākaaʻi ʻa ʻetau ʻuluaki ongo mātuʻá, ʻa ia ko e tupuʻanga ʻo ʻena hingá; pea ko e tupuʻanga ʻo e hoko ʻa e faʻahinga kotoa ʻo e tangatá ʻo anga-fakakakano, mo faʻa holi kovi, mo anga-fakatēvolo, mo nau ʻilo ʻa e koví mei he leleí, mo fakavaivaiʻi ʻa kinautolu ki he tēvoló.\n\n4 Ko ia naʻe mole ai ʻa e faʻahinga kotoa ʻo e tangatá; pea vakai, naʻa nau mei mole taʻengata ka ne taʻeʻoua hono huhuʻi ʻe he ʻOtuá ʻa hono kakaí mei honau tuʻunga mole mo tō ki laló.\n\n5 Kae manatu ko ia ia ʻokú ne vilitaki ʻi hono ʻulungāanga fakakakanó, pea ʻokú ne fai atu ʻi he ngaahi hala ʻo e angahalá mo e angatuʻu ki he ʻOtuá, ʻokú ne nofo maʻu ʻi hono tuʻunga tō ki laló pea ʻoku maʻu ʻe he tēvoló ʻa e mālohi kotoa kiate ia. Ko ia, ʻoku hangē ai naʻe ʻikai fai ha huhuʻi, pea ko e fili ia ki he ʻOtuá; pea ko e tēvoló ko e fili foki ia ki he ʻOtuá.\n\n6 Pea ko ʻeni ka ne ʻikai ke hāʻele mai ʻa Kalaisi ki he māmaní, ko ʻeku lea ki he ngaahi meʻa ʻe hoko ʻo hangē kuo nau ʻosi hokó, pehē kuo ʻikai ke ʻi ai ha huhuʻi.\n\n7 Pea kapau kuo ʻikai toe tuʻu ʻa Kalaisi mei he pekiá, pe motuhi ʻa e ngaahi haʻi ʻo e maté ke ʻoua naʻa ikuna ʻa faʻitoka, pea ke ʻoua naʻa ʻi ai hano huhu ʻo e maté, pehē kuo ʻikai ke ʻi ai ha toetuʻu.\n\n8 Ka ʻoku ʻi ai ha toetuʻu, ko ia ʻoku ʻikai ha ikuna ʻa e faʻitoká, pea ʻoku folo hifo ʻa e huhu ʻo e maté ʻia Kalaisi.\n\n9 Ko ia ʻa e maama mo e moʻui ʻo e māmaní; ʻio, ko ha maama ʻoku ʻikai hano ngataʻanga, ʻa ia ʻoku ʻikai lava ʻo tāmateʻi; ʻio, kae ʻumaʻā foki ha moʻui ʻa ia ʻoku ʻikai hano ngataʻanga, koeʻuhi ke ʻoua naʻa toe ʻi ai ha mate.\n\n10 ʻIo naʻa mo e sino faʻa-maté ni ʻe ʻai ʻe ia ʻa e taʻe-faʻa-mate, pe ʻe ʻai ʻe he ʻauʻauhá ni ʻa taʻe-faʻa-ʻauʻauha, pea ʻe ʻomi ke tuʻu ʻi he fakamaauʻanga ʻo e ʻOtuá, ke fakamāuʻi ʻe ia ʻo fakatatau ki heʻenau ngaahi ngāué pe ʻoku lelei pe kovi ia—\n\n11 Pea kapau ʻoku lelei ia, te nau toe tuʻu ki he moʻui mo e fiefia taʻengata; pea kapau ʻoku kovi, te nau toe tuʻu ki he malaʻia taʻengata, pea tukuange ʻa kinautolu ki he tēvoló, ʻa ia kuó ne puleʻi ʻa kinautolu, ʻa ia ko e malaʻiá—\n\n12 Koeʻuhi kuo nau ʻaʻeva ʻo fakatatau ki honau lotó mo ʻenau ngaahi holi fakakakanó; ʻo ʻikai ui ki he ʻEikí lolotonga ʻa e mafao atu hono toʻukupu ʻo e ʻaloʻofá kiate kinautolú; he naʻe mafao atu ʻa e toʻukupu ʻo e ʻaloʻofá kiate kinautolu, ka naʻe ʻikai te nau tali ia; naʻe valokiʻi ʻa kinautolu koeʻuhi ko ʻenau ngaahi angahalá ka naʻe ʻikai te nau fie tafoki mei ai; pea naʻe fekauʻi ʻa kinautolu ke fakatomala ka naʻe ʻikai te nau fakatomala.\n\n13 Pea ko ʻeni, ʻikai ʻoku totonu ke mou tetetete pea fakatomala mei hoʻomou ngaahi angahalá, pea manatu ʻoku fou pea tuʻunga pē ʻia Kalaisi homou fakamoʻuí?\n\n14 Ko ia, kapau ʻoku mou akonaki ʻaki ʻa e fono ʻa Mōsesé, ke mou akonaki foki ko e ʻata pē ia ʻo e ngaahi meʻa ʻe hoko—\n\n15 Akonaki kiate kinautolu ʻoku fou mai ʻa e huhuʻí ʻia Kalaisi ko e ʻEikí, ʻa ia ko e Tamai Taʻengata moʻoní. ʻĒmeni.\n\n", "mosiah 17": "[center][font_size=26]Vahe 17[/font_size][/center]\n\n[i]ʻOku tui ʻa ʻAlamā peá ne tohi ʻa e ngaahi lea ʻa ʻApinetaí—ʻOku mate ʻa ʻApinetai ʻi he afi—ʻOkú ne kikiteʻi ʻa e ngaahi mahaki mo e mate ʻi he afi ʻa kinautolu naʻa nau fakapoongi iá. Taʻu 148 K.M. nai.[/i]\n\n1 Pea ko ʻeni naʻe hoko ʻo pehē ʻi he fakaʻosi ʻe ʻApinetai ʻa e ngaahi lea ní, naʻe fekau ʻe he tuʻí ke ʻave ia ʻe he kau taulaʻeikí pea fekau ke tāmateʻi ia.\n\n2 Ka naʻe ʻi ai ha toko taha ʻiate kinautolu ʻa ia ko hono hingoá ko ʻAlamā, ʻa ia ko e hako foki ia ʻo Nīfai. Pea ko e tangata kei talavou ia, pea naʻe tui ia ki he ngaahi lea kuo lea ʻaki ʻe ʻApinetaí, he naʻá ne ʻiloʻi ʻa e angahala kuo valokiʻi ai ʻa kinautolu ʻe ʻApinetaí; ko ia naʻá ne kamata ke kole ki he tuʻí ke ʻoua te ne houhau kia ʻApinetai, kae tukuange ke ne ʻalu fiemālie.\n\n3 Ka naʻe ʻāsili ai ʻa e houhau ʻa e tuʻí, ʻo ne fekau ke kapusi ki tuʻa ʻa ʻAlamā meiate kinautolu, ʻo ne fekau atu haʻane kau tamaioʻeiki ke nau tuli ia koeʻuhi ke nau tāmateʻi ia.\n\n4 Ka naʻá ne hola mei honau ʻaó ʻo ne toitoi pea naʻe ʻikai te nau ʻilo ia. Pea ʻi heʻene toitoi ʻi he ngaahi ʻaho lahi naʻá ne tohi ʻa e ngaahi lea kotoa pē kuo lea ʻaki ʻe ʻApinetaí.\n\n5 Pea naʻe hoko ʻo pehē naʻe fekau ʻe he tuʻí ke hanga ʻe heʻene kau leʻó ʻo kāpui ʻa ʻApinetai ʻo puke ia; pea naʻa nau haʻi ia ʻo lī ki he fale fakapōpulá.\n\n6 Pea ʻi he hili ʻa e ʻaho ʻe tolu, kuó ne alea mo ʻene kau taulaʻeikí, naʻá ne fekau ke toe ʻomi ia ki hono ʻaó.\n\n7 Pea pehē ʻe ia kiate ia: ʻE ʻApinetai, kuo mau ʻiloʻi ha kovi ke tukuakiʻi ai koe, pea ʻoku totonu ke ke mate.\n\n8 He kuó ke pehē ʻe hāʻele hifo ʻa e ʻOtuá tonu ki he lotolotonga ʻo e fānau ʻa e tangatá; pea ko ʻeni, koeʻuhi ko e meʻá ni ʻe tāmateʻi koe, tuku kehe ʻo kapau te ke fakafoki ʻa e ngaahi lea kotoa pē kuó ke lauʻikoviʻi ʻaki au mo hoku kakaí.\n\n9 Pea naʻe pehē ʻe ʻApinetai kiate ia: ʻOku ou pehē kiate koe, ʻe ʻikai te u fakafoki ʻa e ngaahi lea ʻa ia kuó u lea ʻaki kiate koe ʻa ia ʻoku kau ki he kakai ní, he ʻoku moʻoni ia; pea koeʻuhi ke mou ʻilo ki honau moʻoní kuó u tuku ai ke u tō ki homou nimá.\n\n10 ʻIo, pea te u kātaki pē ʻo aʻu ki he maté, ka ʻe ʻikai te u fakaʻikaiʻi ʻa ʻeku ngaahi leá, pea ʻe tuʻu ia ko ha fakamoʻoni ke talatalaakiʻi ʻa kimoutolu. Pea kapau te mou tāmateʻi au, te mou lilingi ai ʻa e toto taʻehalaia, pea ʻe tuʻu foki ia ko ha fakamoʻoni ke talatalaakiʻi ʻa kimoutolu ʻi he ʻaho fakaʻosí.\n\n11 Pea ko ʻeni naʻe meimei tukuange ia ʻe he tuʻi ko Noá, he naʻá ne ilifia ʻi heʻene leá; he naʻá ne manavahē telia naʻa tō ʻa e ngaahi tautea ʻa e ʻOtuá kiate ia.\n\n12 Ka naʻe hiki hake ʻa e leʻo ʻo e kau taulaʻeikí ʻi heʻenau ʻitá, ʻo kamata ke tukuakiʻi ia, ʻo pehē: Kuó ne lauʻikoviʻi ʻa e tuʻí. Ko ia naʻe fakatupu ai ʻa e houhau ʻo e tuʻí kiate ia, ʻo ne tukuange ia koeʻuhi ke tāmateʻi ia.\n\n13 Pea naʻe hoko ʻo pehē naʻa nau ʻave ia ʻo haʻi, ʻo nau haha hono kilí ʻaki ʻa e ngaahi haʻinga ʻakau vela ʻo aʻu ki heʻene mate.\n\n14 Pea ko ʻeni ʻi he kamata ke ne vela ʻi he ngaahi ulo ʻo e afí, naʻá ne kaila kiate kinautolu, ʻo pehē:\n\n15 Vakai, ʻe hangē ko hoʻomou fai kiate aú, ʻe pehē hono ngaohi ʻe homou hakó ke mamahi ʻa e tokolahi ʻi he ngaahi mamahi ʻoku ou mamahi aí, ʻio ʻi he ngaahi mamahi ʻo e mate ʻi he afí; pea ʻe tupunga ʻeni koeʻuhi ko ʻenau tui ki he fakamoʻui ʻa e ʻEiki ko honau ʻOtuá.\n\n16 Pea ʻe hoko ʻo pehē ʻe fakamamahiʻi ʻa kimoutolu ʻaki ʻa e ngaahi faʻahinga mahaki kotoa pē koeʻuhi ko hoʻomou ngaahi angahalá.\n\n17 ʻIo, pea ʻe teʻia ʻa kimoutolu mei he feituʻu kotoa pē, pea ʻe tuli mo fakamovetevetea holo ʻa kimoutolu, ʻo hangē ʻoku tuli ʻa e ngaahi takanga monumanu iiki kaivaó ʻe he fanga manu kaivao mo fekaí.\n\n18 Pea ʻi he ʻaho ko iá, ʻe haʻao ʻa kimoutolu, pea ʻe maʻu ʻa kimoutolu ʻe he nima ʻo homou ngaahi filí, pea te mou toki mamahi, ʻo hangē ko ʻeku mamahi ʻi he ngaahi mamahi ʻo e mate ʻi he afí.\n\n19 ʻOku pehē hono sāuni ʻe he ʻOtuá kiate kinautolu ʻoku fakaʻauha ʻa hono kakaí. ʻE ʻOtua, ke ke maʻu hoku laumālié.\n\n20 Pea ko ʻeni, ʻi he ʻosi lea ʻaki ʻe ʻApinetai ʻa e ngaahi lea ní, naʻá ne tō, he kuó ne kātakiʻi ʻa e mate ʻi he afí; ʻio, naʻe tāmateʻi ia koeʻuhi naʻe ʻikai te ne fakaʻikaiʻi ʻa e ngaahi fekau ʻa e ʻOtuá, ʻo ne fakamaʻu ʻa hono moʻoni ʻo ʻene ngaahi leá ʻaki ʻa ʻene pekiá.\n\n", "mosiah 18": "[center][font_size=26]Vahe 18[/font_size][/center]\n\n[i]ʻOku malanga fakafufū holo pē ʻa ʻAlamā—ʻOkú ne fakamatalaʻi ʻa e fuakava ʻo e papitaisó peá ne fai papitaiso ʻi he ngaahi vai ʻo Molomoná—ʻOkú ne fokotuʻu ʻa e siasi ʻo Kalaisí pea fakanofo ha kau taulaʻeiki—ʻOku nau ngāueʻi pē honau tauhí mo akoʻi ʻa e kakaí—ʻOku hola ʻa ʻAlamā mo hono kakaí mei he kau tamaioʻeiki ʻa e tuʻi ko Noá ki he feituʻu maomaonganoá. Taʻu 147–145 K.M. nai.[/i]\n\n1 Pea ko ʻeni, naʻe hoko ʻo pehē ko ʻAlamā, ʻa ia kuó ne hola mei he kau tamaioʻeiki ʻa e tuʻi ko Noá, naʻá ne fakatomala mei heʻene ngaahi angahalá mo e ngaahi hiá, ʻo ne ʻalu holo fakafufū ʻi he kakaí, ʻo kamata ke akonaki ʻaki ʻa e ngaahi lea ʻa ʻApinetai.\n\n2 ʻIo, ʻo kau ki he ngaahi meʻa ʻe hokó, pea fekauʻaki foki mo e toetuʻu ʻo e maté, pea mo e huhuʻi ʻo e kakaí, ʻa ia ʻe fakahoko ʻi he māfimafi, mo e ngaahi mamahi, mo e pekia ʻa Kalaisí, pea mo ʻene toetuʻú mo e hāʻele hake ki he langí.\n\n3 Pea naʻá ne akonakiʻi ʻa kinautolu kotoa pē naʻa nau fie fanongo ki heʻene leá. Pea naʻá ne akonaki fakafufū kiate kinautolu, koeʻuhi ke ʻoua naʻa ʻafioʻi ʻe he tuʻí. Pea naʻe tui ʻa e tokolahi ki heʻene ngaahi leá.\n\n4 Pea naʻe hoko ʻo pehē naʻe ʻalu atu ʻa e kakai tokolahi ko ia naʻe tui kiate iá ki ha potu ʻa ia naʻe ui ko Molomona, ʻa ia naʻe fakahingoa ʻe he tuʻí, pea naʻe tuʻu ia ʻi he ngaahi ngataʻanga ʻo e fonuá ʻa ia kuo fonu ʻi he ngaahi faʻahitaʻu ʻe niʻihi ʻo e taʻú ʻi he fanga manu kaivao.\n\n5 Ko ʻeni, naʻe ʻi Molomona ha matavai ʻo e vai maʻa, pea naʻe faʻa ʻalu ki ai ʻa ʻAlamā, he naʻe ofi ki he vaí ha pupunga ʻakau iiki, ʻa ia naʻá ne toitoi ai ʻi he ʻahó mei he ngaahi kumi ʻa e tuʻí.\n\n6 Pea naʻe hoko ʻo pehē ko e kakai tokolahi kotoa pē naʻe tui kiate iá naʻa nau ʻalu ki ai ke fanongo ki heʻene ngaahi leá.\n\n7 Pea naʻe hoko ʻo pehē naʻe ʻosi mei ai ʻa e ngaahi ʻaho lahi, kuo kātoa mai ʻa e kakai tokolahi ʻaupito ki he potu ko Molomoná, ke nau fanongo ki he ngaahi lea ʻa ʻAlamaá. ʻIo, kuo fakataha mai ʻa kinautolu kotoa pē naʻe tui ki heʻene leá, ke nau fanongo kiate ia. Pea naʻá ne ako kiate kinautolu, mo ne malanga ʻaki kiate kinautolu ʻa e fakatomalá, mo e huhuʻí, pea mo e tui ki he ʻEikí.\n\n8 Pea naʻe hoko ʻo pehē naʻá ne pehē kiate kinautolu: Vakai, ko e vai ʻeni ʻo Molomoná (he naʻe ui pehē ia), pea ko ʻeni, ko e meʻa ʻi hoʻomou holi ke hū ki he lotoʻā sipi ʻo e ʻOtuá, pea ui ʻa kimoutolu ko hono kakaí, pea ʻoku mou loto ke fefuaʻaki ʻa hoʻomou ngaahi kavengá, koeʻuhi ke nau maʻamaʻa;\n\n9 ʻIo, pea ʻoku mou loto ke tangi fakataha mo kinautolu ʻoku tangí; ʻio, pea fakafiemālieʻi ʻa kinautolu ʻoku ʻaonga ki ai ʻa e fakafiemālié, pea tuʻu ko e kau fakamoʻoni ʻo e ʻOtuá ʻi he taimi kotoa pē pea ʻi he meʻa kotoa pē, pea ʻi he feituʻu kotoa pē te mou ʻi ai, ʻo aʻu ki he mate, koeʻuhi ke huhuʻi ʻa kimoutolu ʻe he ʻOtuá, pea mou kau fakataha mo kinautolu ʻoku ʻo e ʻuluaki toetuʻú, koeʻuhi ke mou maʻu ʻa e moʻui taʻengatá—\n\n10 Ko ʻeni ʻoku ou pehē kiate kimoutolu, kapau ko e fakaʻamu ʻeni ʻo homou lotó, ko e hā haʻamou ʻuhinga ke ʻoua naʻa papitaiso ʻa kimoutolu ʻi he huafa ʻo e ʻEikí, ko e fakamoʻoni kiate ia kuo mou fai ha fuakava mo ia te mou tauhi kiate ia mo tauhi ʻene ngaahi fekaú, koeʻuhi ke ne huaʻi hifo ʻa hono Laumālié ʻo lahi ʻaupito kiate kimoutolu?\n\n11 Pea ko ʻeni ʻi he fanongo ʻa e kakaí ki he ngaahi lea ní, naʻa nau pasipasi honau nimá ʻi he fiefia, ʻo nau kaila: Ko e fakaʻamu ia ʻa homau lotó.\n\n12 Pea ko ʻeni, naʻe hoko ʻo pehē naʻe ʻave ʻe ʻAlamā ʻa Heilami, ʻa ia ko e taha ʻo kinautolu naʻe fuofua tuí, ʻo na ʻalu ʻo tuʻu ʻi he vaí, ʻo ne kaila, ʻo pehē: ʻE ʻEiki, ke ke lilingi hifo ho Laumālié ki hoʻo tamaioʻeikí, koeʻuhi ke ne lava ʻo fai ʻa e ngāué ni ʻi he loto-māʻoniʻoni.\n\n13 Pea kuó ne lea ʻaki ʻa e ngaahi leá ni, naʻe ʻiate ia ʻa e Laumālie ʻo e ʻEikí, ʻo ne pehē: ʻE Heilami, ʻoku ou papitaiso koe, ʻi heʻeku maʻu ʻa e mafai mei he ʻOtua Māfimafí, ko ha fakamoʻoni kuó ke fai ha fuakava ke tauhi kiate ia ʻo aʻu ki hoʻo mate ʻi he sino fakamatelié; pea tuku ke huaʻi hifo ʻa e Laumālie ʻo e ʻEikí kiate koe; pea tuku ke ne foaki kiate koe ʻa e moʻui taʻengatá, ʻi he huhuʻi ʻa Kalaisí, ʻa ia kuó ne teuteu talu mei hono ʻai ʻa e tuʻunga ʻo e māmaní.\n\n14 Pea hili ʻa e lea ʻaki ʻe ʻAlamā ʻa e ngaahi lea ní, naʻe fakangalo hifo ʻa ʻAlamā mo Heilami fakatouʻosi ʻi he loto vaí; pea naʻá na tuʻu hake, ʻo ʻalu hake mei he loto vaí ʻi he fiefia, kuó na fonu ʻi he Laumālié.\n\n15 Pea naʻe toe ʻave ʻe ʻAlamā mo ha tokotaha kehe, ʻo ne ʻalu hifo ki he vaí ko hono tuʻo ua, peá ne papitaiso ia ʻo hangē ko e ʻuluakí, ka naʻe ʻikai te ne toe fakangalo hifo ʻe ia ia ʻi he vaí.\n\n16 Pea naʻe founga pehē ʻene papitaiso ʻa e kakai kotoa pē naʻa nau ʻalu atu ki he potu ko Molomoná; pea ko e toko uangeau mā fā nai ʻa honau tokolahí; ʻio, pea naʻe papitaiso ʻa kinautolu ʻi he ngaahi vai ʻo Molomoná, pea naʻe fakafonu ʻa kinautolu ʻaki ʻa e ʻaloʻofa ʻa e ʻOtuá.\n\n17 Pea naʻe ui ʻa kinautolu ko e siasi ʻo e ʻOtuá, pe ko e siasi ʻo Kalaisí, ʻo fai atu mei he taimi ko iá. Pea naʻe hoko ʻo pehē ʻilonga ʻa kinautolu naʻe papitaiso ʻi he mālohi mo e mafai ʻo e ʻOtuá naʻe tānaki atu ʻa kinautolu ki hono siasí.\n\n18 Pea naʻe hoko ʻo pehē ʻi he maʻu ʻe ʻAlamā, ʻa e mafai mei he ʻOtuá, naʻá ne fakanofo ha kau taulaʻeiki; ʻio, naʻá ne fakanofo ʻa e taulaʻeiki ʻe toko taha ki he toko nimangofulu kotoa pē ʻo kinautolu ke malanga kiate kinautolu, pea ako kiate kinautolu ʻa e ngaahi meʻa ʻoku kau ki he puleʻanga ʻo e ʻOtuá.\n\n19 Pea naʻá ne fekau kiate kinautolu ke ʻoua naʻa nau akonaki ʻaki ha meʻa ka ko e ngaahi meʻa pē kuó ne akonaki ʻakí, pea kuo lea ʻaki ʻe he ngutu ʻo e kau palōfita māʻoniʻoní.\n\n20 ʻIo, naʻá ne fekau foki kiate kinautolu ke ʻoua naʻa nau malanga ʻaki ha meʻa ka ko e fakatomala mo e tui ki he ʻEikí, ʻa ia kuó ne huhuʻi ʻa hono kakaí.\n\n21 Pea naʻá ne fekau kiate kinautolu ke ʻoua naʻa ʻi ai ha fakakikihi ʻiate kinautolu ka ʻoku totonu ke nau sio ki muʻa ʻi he loto pē taha, ʻo maʻu ʻa e tui pē taha mo e papitaiso pē taha, pea ke taha honau lotó ʻi he uouongataha mo e feʻofoʻofani.\n\n22 Pea naʻe pehē ʻa ʻene fekau kiate kinautolu ke malangá. Pea naʻe pehē ʻa ʻenau hoko ko e fānau ʻa e ʻOtuá.\n\n23 Pea naʻá ne fekau kiate kinautolu ke nau tauhi ʻa e ʻaho sāpaté, pea tauhi ia ke māʻoniʻoni, pea ke nau fakafetaʻi foki ʻi he ʻaho kotoa pē ki he ʻEiki ko honau ʻOtuá.\n\n24 Pea naʻá ne fekau foki kiate kinautolu ko e kau taulaʻeiki kuó ne fakanofó ke nau ngāue ʻaki honau nima ʻonautolú ke tauhi ʻa kinautolu.\n\n25 Pea naʻe ʻi ai ʻa e ʻaho ʻe taha ʻi he uike kotoa pē ʻa ia naʻe vaheʻi ke nau fakataha ai ke akonaki ki he kakaí, pea hū ki he ʻEiki ko honau ʻOtuá, kae ʻumaʻā foki, ke nau fakataha ʻi he faingamālie kotoa pē te nau lavá.\n\n26 Pea naʻe fekau ke ʻoua naʻa fakafalala ʻa e kau taulaʻeikí ki he kakaí ke maʻu mei ai hanau tauhi; ka ko e totongi ki heʻenau ngāué ke nau maʻu ʻa e ʻaloʻofa ʻa e ʻOtuá, koeʻuhi ke nau tupulaki ʻo mālohi ʻi he Laumālié, pea maʻu ʻa e ʻilo ʻo e ʻOtuá, koeʻuhi ke nau akonaki ʻi he mālohi mo e mafai mei he ʻOtuá.\n\n27 Pea naʻe toe fekau ʻe ʻAlamā ke foaki ʻe he kakai ʻo e siasí mei heʻenau koloá, ko e tangata taki taha ʻo fakatatau ki he meʻa ʻokú ne maʻú; kapau ʻokú ne maʻu ʻo lahi ange ʻoku totonu ke ne foaki ʻo lahi ange; ka ʻe totonu ke siʻisiʻi meiate ia ʻokú ne maʻu siʻisiʻí; pea foaki kiate ia ʻoku ʻikai te ne maʻú.\n\n28 Pea ke pehē ʻa ʻenau foaki mei heʻenau ngaahi koloá ʻi honau loto-tauʻatāina mo e ngaahi holi lelei ki he ʻOtuá, pea ki he kau taulaʻeiki ʻoku masivá, ʻio, pea ki he kakai masiva mo tēlefua kotoa pē.\n\n29 Pea naʻá ne lea ʻaki ʻeni kiate kinautolu ʻi hono fekauʻi ia ʻe he ʻOtuá, pea naʻa nau ʻaʻeva angatonu ʻi he ʻao ʻo e ʻOtuá, ʻo nau fefoakiʻaki ʻa e meʻa fakatuʻasino mo e meʻa fakalaumālie fakatouʻosi, ʻo fakatatau ki he ngaahi meʻa naʻa nau masiva ai mo fie maʻú.\n\n30 Pea ko ʻeni naʻe hoko ʻo pehē naʻe fai kotoa ʻeni ʻi Molomona, ʻio, ʻo ofi ki he ngaahi vai ʻo Molomoná, ʻi he vao naʻe ofi ki he ngaahi vai ʻo Molomoná; ʻio, ʻa e potu ʻo Molomoná, ʻa e ngaahi vai ʻo Molomoná, ʻa e vao ʻo Molomoná, hono ʻikai fakaʻofoʻofa ia ki he mata ʻo kinautolu naʻa nau maʻu ai ʻa e ʻilo ki honau Huhuʻí; ʻio, pea hono ʻikai monūʻia ʻa kinautolu, he te nau hiva mo fakafetaʻi kiate ia ʻo taʻengata.\n\n31 Pea naʻe fai ʻa e ngaahi meʻá ni ʻi he ngaahi ngataʻanga ʻo e fonuá, koeʻuhi ke ʻoua naʻa ʻafioʻi ia ʻe he tuʻí.\n\n32 Kae vakai, naʻe hoko ʻo pehē ʻi he ʻafio ʻe he tuʻí ki ha feʻaluʻaki ʻi he kakaí, naʻá ne fekau atu ʻa ʻene kau tamaioʻeikí ke matakiʻi ʻa kinautolu. Ko ia ʻi he ʻaho naʻa nau lolotonga fakataha ai ke fanongo ki he folofola ʻa e ʻEikí naʻe tala naʻe ʻiloʻi ai ʻa kinautolu ʻe he tuʻí.\n\n33 Pea ko ʻeni naʻe folofola ʻa e tuʻí ʻoku fakalanga ʻe ʻAlamā ʻa e kakaí ke angatuʻu kiate ia; ko ia naʻá ne fekau atu ʻa ʻene kau taú ke fakaʻauha ʻa kinautolu.\n\n34 Pea naʻe hoko ʻo pehē naʻe fakatokanga kia ʻAlamā mo e kakai ʻo e ʻEikí ʻoku haʻu ʻa e kau tau ʻa e tuʻí; ko ia naʻa nau ʻave honau ngaahi fale fehikitakí mo honau ngaahi fāmilí ʻo nau hiki ki he feituʻu maomaonganoá.\n\n35 Pea ko honau tokolahi ko e toko fāngeau nimangofulu nai.\n\n", "mosiah 19": "[center][font_size=26]Vahe 19[/font_size][/center]\n\n[i]ʻOku feinga ʻa Kitione ke fakapoongi ʻa e Tuʻi ko Noá—ʻOku ʻohofi ʻe he kau Leimaná ʻa e fonuá—ʻOku pekia ʻa e tuʻi ko Noá ʻi he afi—ʻOku pule ʻa Limihai ko e tuʻi fakaongoongo. Taʻu 145–121 K.M. nai.[/i]\n\n1 Pea naʻe hoko ʻo pehē naʻe liu mai ʻa e kau tau ʻa e tuʻí, kuo nau kumi taʻeʻaonga ki he kakai ʻo e ʻEikí.\n\n2 Pea ko ʻeni vakai, naʻe tokosiʻi ʻa e kau tau ʻa e tuʻí, ko e meʻa ʻi hono fakatokosiʻí, pea naʻe tupu ha mavahevahe ʻi hono toe ʻo e kakaí.\n\n3 Pea naʻe kamata ʻe he faʻahi tokosiʻi angé ha ngaahi lea fakamanamana ki he tuʻí, pea naʻe tupu ha fuʻu fakakikihi lahi ʻiate kinautolu.\n\n4 Pea ko ʻeni naʻe ʻiate kinautolu ha tangata ko hono hingoá ko Kitione, pea ko ha tangata sino mālohi ia pea ko ha fili ia ki he tuʻí, ko ia naʻá ne unuhi ai ʻene heletaá, ʻo ne fuakava ʻi heʻene ʻitá te ne tāmateʻi ʻa e tuʻí.\n\n5 Pea naʻe hoko ʻo pehē naʻá ne tau mo e tuʻí; pea ʻi he vakai ʻe he tuʻí ʻoku ofi ke ne ikunaʻi iá, naʻá ne hola ʻo lele ʻo kaka hake ki he funga taua ʻa ia naʻe ofi ki he temipalé.\n\n6 Pea naʻe tuli ia ʻe Kitione, peá ne kamata ke kaka hake ʻi he tauá ke tāmateʻi ʻa e tuʻí, pea naʻe ʻafio takai ʻa e tuʻí ki he fonua ko Semeloní, pea vakai, naʻe ʻi loto ʻi he ngaahi ngataʻanga fonuá ʻa e kau tau ʻa e kau Leimaná.\n\n7 Pea ko ʻeni naʻe kaila ʻa e tuʻí ʻi he mamahi ʻa hono laumālié, ʻo ne pehē: ʻE Kitione, fakamoʻui au, he kuo ʻoho mai kiate kitautolu ʻa e kau Leimaná, pea te nau fakaʻauha ʻa kitautolu; ʻio, te nau fakaʻauha ʻa hoku kakaí.\n\n8 Ka ko ʻeni naʻe ʻikai ke tokanga lahi ʻa e tuʻí ki hono kakaí ʻo hangē ko ʻene tokanga ki heʻene moʻui ʻaʻaná; ka neongo iá, naʻe fakamoʻui ia ʻe Kitione.\n\n9 Pea naʻe fekau ʻe he tuʻí ki he kakai ke nau hola mei he kau Leimaná, pea naʻá ne muʻomuʻa ia ʻiate kinautolu, ʻo nau hola ki he feituʻu maomaonganoá mo honau kakai fefiné mo ʻenau fānaú.\n\n10 Pea naʻe hoko ʻo pehē naʻe tuli ʻa kinautolu ʻe he kau Leimaná, ʻo maʻu ʻa kinautolu, ʻo kamata ke tāmateʻi ʻa kinautolu.\n\n11 Pea naʻe hoko ʻo pehē naʻe fekau ʻe he tuʻí kiate kinautolu ke liʻaki ʻe he kau tangata kotoa pē ʻa honau ngaahi uaifí mo ʻenau fānaú, pea hola mei he kau Leimaná.\n\n12 Ko ʻeni naʻe ʻi ai ʻa e tokolahi naʻe ʻikai fie liʻaki ʻa kinautolu, ka naʻa nau fie nofo ʻo mate fakataha mo kinautolu. Pea naʻe liʻaki ʻe hono toé ʻa honau ngaahi uaifí mo ʻenau fānaú ka nau hola.\n\n13 Pea naʻe hoko ʻo pehē ko kinautolu naʻe nofo mo honau ngaahi uaifí mo ʻenau fānaú naʻa nau fekau ke ʻalu atu honau ngaahi ʻofefine hoihoifuá ʻo kole ki he kau Leimaná ke ʻoua naʻa nau tāmateʻi ʻa kinautolu.\n\n14 Pea naʻe hoko ʻo pehē naʻe ʻofa mamahi kiate kinautolu ʻa e kau Leimaná, he naʻa nau saiʻia ʻi he hoihoifua ʻo honau kakai fefiné.\n\n15 Ko ia naʻe fakamoʻui ai ʻa kinautolu ʻe he kau Leimaná, ʻo nau puke pōpula ʻa kinautolu pea nau toe ʻave ʻa kinautolu ki he fonua ko Nīfaí, pea fakangofua ʻa kinautolu ke nau maʻu ʻa e fonuá ʻo kapau te nau tukuange ʻa e tuʻi ko Noá ki he nima ʻo e kau Leimaná, pea tukuange ʻenau koloá, ʻio, ko hono vaeua ʻo ʻenau meʻa kotoa pē ʻoku nau maʻu, ko e vaeua ʻo ʻenau koulá, mo ʻenau silivá, mo ʻenau ngaahi meʻa mahuʻinga kotoa pē, pea ʻe pehē haʻanau totongi tukuhau ki he tuʻi ʻo e kau Leimaná mei he taʻu ki he taʻu.\n\n16 Pea ko ʻeni naʻe ʻi ai ʻa e toko taha ʻo e ngaahi ʻalo ʻo e tuʻí ʻiate kinautolu naʻe puké, ʻa ia ko hono hingoá ko Limihai.\n\n17 Pea ko ʻeni naʻe fakaʻamu ʻa Limihai ke ʻoua ʻe tāmateʻi ʻa ʻene tamaí; neongo iá, naʻe ʻikai ke taʻeʻilo ʻa Limihai ki he ngaahi angahala ʻa ʻene tamaí, he ko ha tangata angatonu ia.\n\n18 Pea naʻe hoko ʻo pehē naʻe fekau atu ʻe Kitione ha kau tangata ke nau ʻalu fakafufū ki he feituʻu maomaonganoá, ʻo kumi ki he tuʻí mo kinautolu naʻe ʻiate iá. Pea naʻe hoko ʻo pehē naʻa nau fetaulaki mo e kakaí ʻi he feituʻu maomaonganoá, ʻa kinautolu kotoa pē tuku kehe pē ʻa e tuʻí mo ʻene kau taulaʻeikí.\n\n19 Ko ʻeni kuo nau fuakava ʻi honau lotó ke nau foki ki he fonua ko Nīfaí, pea ka ʻiloange kuo tāmateʻi honau ngaahi uaifí mo ʻenau fānaú, pea mo kinautolu foki kuo nofo mo kinautolú, pehē te nau feinga ke sauni ki ai, pea mate fakataha foki mo kinautolu.\n\n20 Pea naʻe fekau kiate kinautolu ʻe he tuʻí ke ʻoua te nau foki; pea naʻa nau ʻita ki he tuʻí, ʻo nau fakamamahiʻi ia, ʻio, ʻo aʻu ki heʻene mate ʻi he afí.\n\n21 Pea naʻa nau ʻai ke puke foki mo e kau taulaʻeikí ʻo tāmateʻi ʻa kinautolu, ka naʻa nau hola meiate kinautolu.\n\n22 Pea naʻe hoko ʻo pehē naʻa nau teuteu ke foki atu ki he fonua ko Nīfaí, pea nau fetaulaki mo e kau tangata ʻa Kitioné. Pea naʻe fakahā kiate kinautolu ʻe he kau tangata ʻa Kitioné ʻa e ngaahi meʻa kotoa pē kuo hoko ki honau ngaahi uaifí mo ʻenau fānaú; pea mo hono fakangofua kinautolu ʻe he kau Leimaná ke nau maʻu ʻa e fonuá ʻi heʻenau totongi ha tukuhau ʻa ia ko e vaeua ʻo e ngaahi meʻa kotoa pē ʻoku nau maʻú.\n\n23 Pea naʻe fakahā ʻe he kakaí ki he kau tangata ʻa Kitioné, kuo nau tāmateʻi ʻa e tuʻí, pea kuo hola meiate kinautolu ʻa ʻene kau taulaʻeikí ki ha potu mamaʻo ange ʻi he loto feituʻu maomaonganoá.\n\n24 Pea naʻe hoko ʻo pehē ʻi he hili ʻa ʻenau feʻiloakí, naʻa nau foki ki he fonua ko Nīfaí ʻi he fiefia, koeʻuhi kuo ʻikai ke tāmateʻi honau ngaahi uaifí mo ʻenau fānaú; pea nau fakahā kia Kitione ʻa e meʻa kuo nau fai ki he tuʻí.\n\n25 Pea naʻe hoko ʻo pehē naʻe fai ʻe he tuʻi ʻo e kau Leimaná ha fuakava kiate kinautolu, ʻe ʻikai tāmateʻi ʻa kinautolu ʻe hono kakaí.\n\n26 Kae ʻumaʻā foki mo Limihai, ko e ʻalo ʻo e tuʻí, kuo tuku kiate ia ʻa e pule ʻe he kakaí, naʻá ne fai ha fuakava ki he tuʻi ʻo e kau Leimaná ke totongi ʻe hono kakaí ʻa e tukuhau kiate ia, ʻa ia ko e vaeua ʻo e meʻa kotoa pē ʻoku nau maʻú.\n\n27 Pea naʻe hoko ʻo pehē naʻe kamata ʻe Limihai ke langa hake ʻa e puleʻangá pea ke fokotuʻu mo e melinó ʻi hono kakaí.\n\n28 Pea naʻe fokotuʻu ʻe he tuʻi ʻo e kau Leimaná ha kau leʻo ke nofo takatakai ʻi he fonuá, koeʻuhi ke taʻofi ʻa e kakai ʻo Limihaí ʻi he fonuá, koeʻuhi ke ʻoua te nau ʻalu ki he feituʻu maomaonganoá; pea naʻá ne tauhi ʻene kau leʻó ʻaki ʻa e tukuhau naʻá ne maʻu mei he kau Nīfaí.\n\n29 Pea ko ʻeni naʻe ʻi he tuʻi ko Limihaí maʻu ai pē ʻa e melino ʻi hono puleʻangá ʻi he taʻu ʻe ua, pea naʻe ʻikai feinga ʻa e kau Leimaná ke fakamamahiʻi pe fakaʻauha ʻa kinautolu.\n\n", "mosiah 20": "[center][font_size=26]Vahe 20[/font_size][/center]\n\n[i]ʻOku ʻave fakamālohi ʻa e ngaahi ʻofefine ʻe niʻihi ʻo e kau Leimaná ʻe he kau taulaʻeiki ʻa Noa—ʻOku haʻu ʻa e kau Leimaná ʻo tauʻi ʻa Limihai mo hono kakaí—ʻOku tekeʻi ʻa e kau Leimaná mo fakafiemālieʻi ʻa kinautolu. Taʻu 145–123 K.M. nai.[/i]\n\n1 Ko ʻeni naʻe ʻi ai ha potu ʻi Semeloni ʻa ia naʻe faʻa fakataha ai ʻa e ngaahi ʻofefine ʻo e kau Leimaná ʻo hiva, mo meʻe, pea fakafiefiaʻi ʻa kinautolu.\n\n2 Pea naʻe hoko ʻo pehē naʻe ʻi ai ʻa e ʻaho ʻe taha naʻe fakataha ha niʻihi tokosiʻi ʻo kinautolu ke nau hiva mo meʻe.\n\n3 Pea ko ʻeni ko e kau taulaʻeiki ʻa e tuʻi ko Noá, ko e meʻa ʻi heʻenau mā ke foki ki he kolo ko Nīfaí, ʻio, kae ʻumaʻā foki ʻenau manavahē naʻa tāmateʻi ʻa kinautolu ʻe he kakaí, ko ia naʻe ʻikai te nau foki ki honau ngaahi uaifí mo ʻenau fānaú.\n\n4 Pea ʻi heʻenau tatali ʻi he feituʻu maomaonganoá, pea hili ʻenau ʻiloʻi ʻa e ngaahi ʻofefine ʻo e kau Leimaná, naʻa nau toitoi ʻo fakasiosio ʻa kinautolu;\n\n5 Pea kuo fakataha mai hanau tokosiʻi pē ke meʻe, pea nau feʻohofi atu mei honau ngaahi toitoiʻangá ʻo nau puke mo ʻave ʻa kinautolu ki he feituʻu maomaonganoá; ʻio, naʻa nau ʻave ʻa e toko uofulu mā fā ʻo e ngaahi ʻofefine ʻo e kau Leimaná ki he feituʻu maomaonganoá.\n\n6 Pea naʻe hoko ʻo pehē ʻi he ʻiloʻi ʻe he kau Leimaná kuo ʻikai ʻiloa ʻa honau ngaahi ʻofefiné, naʻa nau ʻita ki he kakai ʻo Limihaí, he naʻa nau mahalo kuo fai ia ʻe he kakai ʻo Limihaí.\n\n7 Ko ia naʻa nau fekau atu ʻenau ngaahi kau taú; ʻio, naʻa mo e tuʻí naʻá ne taki ʻa hono kakaí; pea naʻa nau ʻalu atu ki he fonua ko Nīfaí ke fakaʻauha ʻa e kakai ʻo Limihaí.\n\n8 Pea ko ʻeni naʻe ʻiloʻi ʻa kinautolu ʻe Limihai mei he tauá, ʻio, naʻá ne ʻiloʻi ʻa ʻenau ngaahi teuteu kotoa ki he taú; ko ia naʻá ne tānaki fakataha ʻa hono kakaí, mo toka ʻa e malumu kiate kinautolu ʻi he ngaahi ngoué mo e ngaahi vaó.\n\n9 Pea naʻe hoko ʻo pehē ʻi he aʻu mai ʻa e kau Leimaná, naʻe kamata ke ʻohofi ʻa kinautolu ʻe he kakai ʻo Limihaí mei honau ngaahi toitoiʻangá, ʻo nau kamata ke tāmateʻi ʻa kinautolu.\n\n10 Pea naʻe hoko ʻo pehē naʻe fakaʻau ʻo fuʻu lahi ʻaupito ʻa e taú, he naʻa nau tau ʻo hangē ko e fanga laione ki he meʻa kuo nau pō.\n\n11 Pea naʻe hoko ʻo pehē naʻe kamata ke tekeʻi atu ʻe he kakai ʻo Limihaí ʻa e kau Leimaná meiate kinautolu; ka naʻe ʻikai ke aʻu honau tokolahí ki hono vaeua ʻo e tokolahi ʻo e kau Leimaná. Ka naʻa nau tau koeʻuhi ko ʻenau moʻuí, mo honau ngaahi uaifí, mo ʻenau fānaú; ko ia naʻa nau fai ʻaki honau tūkuingatá pea nau tau ʻo hangē ko e fanga talākoni.\n\n12 Pea naʻe hoko ʻo pehē naʻa nau ʻiloʻi ʻa e tuʻi ʻo e kau Leimaná fakataha mo honau kakai maté; ka naʻe ʻikai mate ia, ka kuo kafo, pea tuku ia ʻi he kelekelé, ko e meʻa ʻi he fuʻu vave ʻaupito ʻo e hola ʻa hono kakaí.\n\n13 Pea naʻa nau ʻave ia ʻo nonoʻo hono ngaahi kafó, ʻo nau ʻomi ia ki he ʻao ʻo Limihaí, ʻo pehē: Vakai, ko e tuʻi ʻeni ʻo e kau Leimaná; kuo kafo ia pea tō fakataha mo honau kakai maté, pea kuo nau tuku ia; pea vakai, kuo mau ʻomi ia ki ho ʻaó; pea ko ʻeni tau tāmateʻi ia.\n\n14 Ka naʻe pehē ʻe Limihai kiate kinautolu: ʻOua te mou tāmateʻi ia, ka mou ʻomi ia ki heni ke u mamata kiate ia. Pea naʻa nau ʻomi ia. Pea naʻe pehē ʻe Limihai kiate ia: Ko e hā hono ʻuhinga ʻo hoʻomou ō mai ke tau mo hoku kakaí? Vakai, kuo ʻikai ke maumauʻi ʻe hoku kakaí ʻa e fuakava naʻá ku fai mo kimoutolú; ko ia, ko e hā te ke maumauʻi ai ʻa e fuakava naʻá ke fai ki hoku kakaí?\n\n15 Pea ko ʻeni naʻe folofola ange ʻa e tuʻí: Kuó u maumauʻi ʻa e fuakavá koeʻuhi naʻe ʻave ʻe ho kakaí ʻa e ngaahi ʻofefine ʻo hoku kakaí; ko ia, naʻá ku fekau ai ʻi hoku ʻitá ki hoku kakaí ke nau ō mai ʻo tauʻi ʻa ho kakaí.\n\n16 Pea ko ʻeni kuo ʻikai fanongo ʻe Limihai ʻi ha meʻa ʻo kau ki he meʻá ni; ko ia naʻá ne pehē ange: Te u fakatotolo ʻi hoku kakaí pea ʻilonga ia kuó ne fai ʻa e meʻa ní te ne mate. Ko ia naʻá ne fekau ke fai ha fakatotolo ʻi hono kakaí.\n\n17 Pea ʻi he fanongo ʻa Kitione ki he ngaahi meʻa ní, pea ko e meʻa ʻi heʻene hoko ko e ʻeikitau ʻa e tuʻí, naʻá ne ʻalu atu ʻo ne pehē ange ki he tuʻí: ʻOku ou kole ke ke tatali siʻi, pea ʻoua naʻá ke fakatotolo ʻi he kakaí ni, pea ʻoua naʻa tukuakiʻi ʻa kinautolu ʻi he meʻá ni.\n\n18 He ʻoku ʻikai te ke manatuʻi ʻa e kau taulaʻeiki ʻa hoʻo tamaí, ʻa ia naʻe feinga ʻa e kakaí ni ke fakaʻauhá? ʻIkai ʻoku nau ʻi he feituʻu maomaonganoá? Pea ʻikai ko kinautolu ko e faʻahinga kuo nau kaihaʻasi ʻa e ngaahi ʻofefine ʻo e kau Leimaná?\n\n19 Pea ko ʻeni, vakai, fakahā ki he tuʻí ʻa e ngaahi meʻá ni ke ne fakahā ia ki hono kakaí koeʻuhi ke nau loto-fiemālie kiate kitautolu; he vakai, ʻoku nau lolotonga teuteu ke ʻoho mai kiate kitautolu; pea vakai foki ʻoku tau tokosiʻi pē.\n\n20 Pea vakai, ʻoku nau haʻu mo ʻenau fuʻu kau tau tokolahí; pea kapau ʻe ʻikai fakafiemālieʻi ʻe he tuʻí honau lotó kiate kitautolu kuo pau ke tau mate.\n\n21 He ʻikai kuo fakahoko ʻa e ngaahi lea ʻa ʻApinetaí, ʻa ia naʻá ne kikite ʻaki kiate kitautolú—pea kuo tupunga ʻeni kotoa koeʻuhi naʻe ʻikai te tau tokanga mo talangofua ki he ngaahi folofola ʻa e ʻEikí, ʻo tafoki mei heʻetau ngaahi angahalá?\n\n22 Pea ko ʻeni tau fakafiemālieʻi ʻa e tuʻí, pea tau fakahoko ʻa e fuakava kuo tau fai kiate iá; he ʻoku lelei ange ke tau nofo pōpula ʻi he mole meiate kitautolu ʻa ʻetau moʻuí; ko ia, tau taʻofi ʻa e lilingi ʻo e fuʻu toto lahi pehē.\n\n23 Pea naʻe fakahā foki ʻe Limihai ki he tuʻí ʻa e ngaahi meʻa kotoa pē naʻe kau ki heʻene tamaí, mo e kau taulaʻeiki kuo hola ki he feituʻu maomaonganoá, ʻo ne tukuakiʻi hono ʻave ʻo honau ngaahi ʻofefiné kiate kinautolu.\n\n24 Pea naʻe hoko ʻo pehē naʻe fiemālie ʻa e tuʻí ki hono kakaí; ʻo ne pehē kiate kinautolu: Tau ō taʻe-mahafu ke fetaulaki mo hoku kakaí; pea ʻoku ou fakapapau atu kiate kimoutolu ʻi ha fuakava ʻe ʻikai tāmateʻi ʻa ho kakaí ʻe hoku kakaí.\n\n25 Pea naʻe hoko ʻo pehē naʻa nau muimui ʻi he tuʻí, ʻo nau ʻalu atu taʻe-mahafu ke fetaulaki mo e kau Leimaná. Pea naʻe hoko ʻo pehē naʻa nau fetaulaki mo e kau Leimaná; pea naʻe tōmapeʻe hifo ʻa e tuʻí ʻo e kau Leimaná ʻi honau ʻaó, ʻo ne tautapa koeʻuhi ko e kakai ʻo Limihaí.\n\n26 Pea ʻi he mamata ʻa e kau Leimaná ki he kakai ʻo Limihaí ʻoku ʻikai haʻanau mahafú, naʻa nau ʻofa mamahi kiate kinautolu, ʻo nau fiemālie ki ai, pea nau foki mo honau tuʻí ʻi he melino ki honau fonua ʻonautolú.\n\n", "mosiah 21": "[center][font_size=26]Vahe 21[/font_size][/center]\n\n[i]ʻOku ʻohofi ʻa e kakai ʻo Limihaí mo ikunaʻi ʻe he kau Leimaná—ʻOku fetaulaki ʻa e kakai ʻo Limihaí mo ʻĀmoni pea ʻoku fakaului ʻa kinautolu—ʻOku nau fakahā kia ʻĀmoni ʻa e ngaahi peleti ʻe uofulu mā fā ʻa e kau Sēletí. Taʻu 122–121 K.M. nai.[/i]\n\n1 Pea naʻe hoko ʻo pehē naʻe liu mai ʻa Limihai mo hono kakaí ki he kolo ko Nīfaí, ʻo nau kamata ke toe nofo melino ʻi he fonuá.\n\n2 Pea naʻe hoko ʻo pehē naʻe hili ha ngaahi ʻaho lahi, naʻe toe tupu hake ʻa e ʻita ʻi he kau Leimaná ki he kau Nīfaí, ʻo nau kamata ke ō mai ki he ngaahi ngataʻanga ʻo e fonua takatakaí.\n\n3 Ka naʻe ʻikai te nau fie tāmateʻi ʻa kinautolu, koeʻuhi ko e fuakava kuo fai ʻe honau tuʻí kia Limihaí; ka naʻa nau sipiʻi ʻa kinautolu ʻi honau kouʻahé, mo pule kiate kinautolu; ʻo nau kamata ke hilifaki ʻa e ngaahi kavenga mamafa ki honau tuʻá, pea angi ʻa kinautolu ʻo hangē ko ʻenau angi ha ʻasi ʻoku noá—\n\n4 ʻIo, naʻe fai ʻeni kotoa koeʻuhí ke fakahoko ʻa e folofola ʻa e ʻEikí.\n\n5 Pea ko ʻeni naʻe lahi ʻaupito ʻa e ngaahi faingataʻaʻia ʻo e kau Nīfaí, pea naʻe ʻikai ha founga te nau lava ai ke fakaʻatā ʻa kinautolu mei honau nimá, he kuo ʻākilotoa ʻa kinautolu ʻe he kau Leimaná ʻi he tafaʻaki kotoa pē.\n\n6 Pea naʻe hoko ʻo pehē naʻe kamata ke lāunga ʻa e kakaí ki he tuʻí koeʻuhi ko honau ngaahi faingataʻaʻiá; pea naʻa nau kamata ke fakaʻamu ke nau ʻalu atu kiate kinautolu ke nau tau. Pea nau fakakinaʻi ʻa e tuʻí ʻo fuʻu lahi ʻaupito ʻi heʻenau ngaahi lāungá; ko ia naʻá ne tuku kiate kinautolu ke nau fai ʻo fakatatau ki heʻenau ngaahi holí.\n\n7 Pea naʻa nau toe tānaki fakataha mai ʻa kinautolu, ʻo tui honau teunga taú, pea nau ʻalu atu ke tau mo e kau Leimaná ke tekeʻi ʻa kinautolu mei honau fonuá.\n\n8 Pea naʻe hoko ʻo pehē naʻe ikuna ʻa kinautolu ʻe he kau Leimaná, ʻo nau tekeʻi fakaholomui ʻa kinautolu, mo tāmateʻi honau tokolahi.\n\n9 Pea ko ʻeni naʻe ʻi ai ʻa e fuʻu tangi mo e tangi lāulau lahi ʻi he kakai ʻo Limihaí, ko e tangi ʻa e uitoú koeʻuhi ko hono husepānití, ko e ngaahi fohá mo e ngaahi ʻofefiné koeʻuhi ko ʻenau tamaí, mo e ngaahi tokouá koeʻuhi ko honau ngaahi tokouá.\n\n10 Ko ʻeni naʻe tokolahi ʻa e kau uitou ʻi he fonuá, pea naʻa nau tangi lahi mei he ʻaho ki he ʻaho, he kuo tō ha fuʻu ilifia lahi ʻi he kau Leimaná kiate kinautolu.\n\n11 Pea naʻe hoko ʻo pehē naʻe hanga ʻe heʻenau tangi taʻetukú ʻo fakalanga ʻi hono toe ʻo e kakai ʻo Limihaí ha ʻita ki he kau Leimaná; pea naʻa nau toe ʻalu atu ke tau, ka naʻe toe tekeʻi fakaholomui ʻa kinautolu, pea naʻe mole ai honau tokolahi.\n\n12 ʻIo, naʻa nau ʻalu atu ko hono tuʻo tolu, pea nau toe mamahi ʻi he founga tatau pē; pea ko e faʻahinga naʻe ʻikai ke toó naʻa nau liu mai ki he kolo ko Nīfaí.\n\n13 Pea naʻa nau fakavaivaiʻi ʻa kinautolu ʻo aʻu ki he efú, ʻo nau fakatōkilalo ki he haʻamonga ʻo e nofo pōpulá, ʻo nau tuku ke taaʻi, mo tulifano holo, mo fakakavengaʻi ʻa kinautolu ʻo fakatatau mo e loto ʻo honau ngaahi filí.\n\n14 Pea naʻa nau fakavaivaiʻi ʻa kinautolu ʻo aʻu ki he fuʻu loto-fakatōkilalo lahi; pea nau tangi lahi ʻaupito ki he ʻOtuá; ʻio, naʻa mo e ʻahó hono kotoa naʻa nau tangi ai ki honau ʻOtuá ke ne fakahaofi ʻa kinautolu mei honau ngaahi faingataʻaʻiá.\n\n15 Pea ko ʻeni naʻe fakatuotuai ʻe he ʻEikí ke ʻafio ki heʻenau tangí koeʻuhi ko ʻenau ngaahi angahalá; kae kehe naʻe ʻafio pē ʻa e ʻEiki ki heʻenau ngaahi tangí, ʻo ne kamata ke fakamolū ʻa e loto ʻo e kau Leimaná, pea nau kamata ke fakamaʻamaʻa ʻa ʻenau ngaahi kavengá; ka naʻe ʻikai finangalo ʻa e ʻEikí ke fakaʻatā ʻa kinautolu mei he nofo pōpulá.\n\n16 Pea naʻe hoko ʻo pehē naʻa nau fakaʻau ke tuʻumālie māmālie ʻi he fonuá, ʻo nau kamata ke ngoueʻi ʻa e kēlení ʻo lahi ange, pea mo e ngaahi takanga monumanu iiki mo e ngaahi takanga monumanu lalahi, pea naʻe ʻikai te nau faingataʻaʻia ʻi he fiekaiá.\n\n17 Ka naʻe tokolahi ʻaupito ʻa e kakai fefiné, ʻo nau tokolahi ange ʻi he kakai tangatá; ko ia, naʻe fekau ai ʻe he tuʻi ko Limihaí ke foaki ʻe he tangata taki taha ha meʻa ke tauhi ʻaki ʻa e kau uitoú, pea mo ʻenau fānaú, koeʻuhi ke ʻoua naʻa nau mate ʻi he fiekaiá; pea nau fai ʻeni koeʻuhi ko honau tokolahi kuo maté.\n\n18 Ko ʻeni naʻe nofo fakataha ʻa e kakai ʻo Limihaí ʻi he potu pē taha ʻo fakatatau ki heʻenau lavá, ʻo nau maluʻi ʻenau kēlení mo ʻenau ngaahi takanga monumanu īkí.\n\n19 Pea naʻe manavahē ʻa e tuʻí ke ne ʻalu ki tuʻa ʻi he ngaahi ʻā ʻo e koló, tuku kehe ʻo ka ne ka ʻalu fakataha mo ʻene kau leʻó, ko e manavahē telia naʻá ne tō ʻi ha founga ki he nima ʻo e kau Leimaná.\n\n20 Pea naʻá ne fekau ke leʻohi ʻe hono kakaí ʻa e fonua takatakaí, naʻa ʻiloange kuo nau lava ʻo puke ʻa e kau taulaʻeiki ʻa ia naʻe hola ki he feituʻu maomaonganoá, ʻa ia kuo nau kaihaʻasi ʻa e ngaahi ʻofefine ʻo e kau Leimaná, pea fakatupu hono fai ʻo e fuʻu fakaʻauha lahi pehē kiate kinautolú.\n\n21 He naʻa nau fie puke ʻa kinautolu ke nau tauteaʻi ʻa kinautolu; he kuo nau hū ki he fonua ko Nīfaí ʻi he poʻulí, ʻo fetuku ʻa ʻenau kēlení mo e konga lahi ʻo ʻenau ngaahi meʻa mahuʻingá; ko ia naʻa nau lamalama ke maʻu ʻa kinautolu.\n\n22 Pea naʻe hoko ʻo pehē naʻe ʻikai ke toe ʻi ai ha vātamaki ʻe taha ʻi he vahaʻa ʻo e kau Leimaná mo e kakai ʻo Limihaí ʻo aʻu ki he taimi naʻe haʻu ai ʻa ʻĀmoni mo hono kāingá ki he fonuá.\n\n23 Pea ko e meʻa ʻi he ʻi tuʻa ʻi he matapā ʻo e koló ʻa e tuʻí fakataha mo ʻene kau leʻó, naʻá ne feʻiloaki ai mo ʻĀmoni mo hono kāingá; pea ʻi heʻene mahalo ko e kau taulaʻeiki ʻa Noa ʻa kinautolú ko ia naʻá ne fekau ai ke puke ʻa kinautolu, ʻo haʻi, pea lī ki he fale fakapōpulá. Pea ka ne ko e kau taulaʻeiki ʻa Noa ʻa kinautolu, pehē kuó ne fekau ke tāmateʻi ʻa kinautolu.\n\n24 Ka ʻi heʻene ʻilo ʻoku ʻikaí, ka ko hono kāinga ʻa kinautolu, pea kuo nau haʻu mei he fonua ko Seilahemalá, naʻe fonu ia ʻi he fuʻu fiefia lahi.\n\n25 Ko ʻeni kuo fekau atu ʻe Limihai ʻi he teʻeki ai ke haʻu ʻa ʻĀmoní, ʻa e kau tangata tokosiʻi ke nau kumi ki he fonua ko Seilahemalá; ka naʻe ʻikai te nau lava ʻo ʻilo ia, pea naʻa nau hē ʻi he feituʻu maomaonganoá.\n\n26 Ka neongo iá, naʻa nau ʻiloʻi ha fonua naʻe nofoʻi ʻe ha kakai; ʻio, ko ha fonua kuo ʻufiʻufi ʻaki ʻa e ngaahi hui mōmoa; ʻio, ko ha fonua naʻe nofoʻi ʻe ha kakai ʻa ia kuo fakaʻauha; pea ʻi heʻenau mahalo ko Seilahemala iá, naʻa nau foki ki he fonua ko Nīfaí, ʻo nau aʻu ki he ngaahi ngataʻanga fonuá ʻi he ngaahi ʻaho siʻi pē ki muʻa pea haʻu ʻa ʻĀmoní.\n\n27 Pea naʻa nau ʻomi mo kinautolu ha lekooti, ʻa ia ko ha lekooti ʻo e kakai naʻe ʻonautolu ʻa e ngaahi hui kuo nau ʻiló; pea kuo tongitongi ia ʻi ha ngaahi peleti ʻo ha maka ukamea.\n\n28 Pea ko ʻeni naʻe toe fonu ʻa Limihai ʻi he fiefia ʻi heʻene ʻilo mei he lea ʻa ʻĀmoní ʻoku maʻu ʻe he tuʻi ko Mōsaiá ha meʻa-foaki mei he ʻOtuá, ʻa ia te ne lava ai ʻo liliu ha ngaahi tongitongi pehē; ʻio, pea naʻe fiefia foki mo ʻĀmoni.\n\n29 Ka naʻe fonu ʻi he loto-mamahi ʻa ʻĀmoni mo hono kāingá, koeʻuhi ko e fuʻu tokolahi ʻo honau kāinga kuo maté;\n\n30 Pea koeʻuhi foki kuo fakatupu ʻe he tuʻi ko Noá mo ʻene kau taulaʻeikí ʻa e fai ʻe he kakaí ʻa e ngaahi angahala mo e ngaahi hia lahi pehē ki he ʻOtuá; pea naʻa nau tangi foki koeʻuhi ko e pekia ʻa ʻApinetaí; kae ʻumaʻā foki ʻa e ʻalu ʻa ʻAlamā mo e kakai naʻa nau ō mo iá, ʻa ia kuo nau fokotuʻu ha siasi ʻo e ʻOtuá ʻi he ivi mo e mālohi ʻo e ʻOtuá, pea mo e tui ki he ngaahi lea kuo lea ʻaki ʻe ʻApinetaí.\n\n31 ʻIo, naʻa nau tangi koeʻuhi ko ʻenau ʻalú, he naʻe ʻikai te nau ʻilo pe kuo nau hola ki fē. Ko ʻeni naʻa nau mei fiefia ke fakataha mo kinautolu, he kuo nau fai ʻe kinautolu ha fuakava mo e ʻOtuá ke talangofua kiate ia pea tauhi ʻene ngaahi fekaú.\n\n32 Pea ko ʻeni talu ʻa e haʻu ʻa ʻĀmoní, kuo fai foki ʻe he tuʻi ko Limihaí ha fuakava ki he ʻOtuá, kae ʻumaʻā foki ʻa e tokolahi ʻo hono kakaí, ke talangofua kiate ia, pea tauhi ʻa ʻene ngaahi fekaú.\n\n33 Pea naʻe hoko ʻo pehē naʻe fakaʻamu ʻa e tuʻi ko Limihaí mo e tokolahi ʻo hono kakaí ke nau papitaiso; ka naʻe ʻikai ke ʻi ai ha tokotaha ʻi he fonuá kuó ne maʻu ha mafai mei he ʻOtuá. Pea naʻe fakafisi ʻa ʻĀmoni mei hono fai ʻo e meʻá ni, ko ʻene pehē ko ha tamaioʻeiki taʻefeʻunga ia.\n\n34 Ko ia naʻe ʻikai te nau fokotuʻu ʻa kinautolu ʻi he taimi ko iá ke nau hoko ko ha siasi, ka naʻa nau tatali ki he Laumālie ʻo e ʻEikí. Ko ʻeni naʻa nau fakaʻamu ke nau tatau mo ʻAlamā mo hono kāinga ʻa ia kuo nau hola ki he feituʻu maomaonganoá.\n\n35 Naʻa nau fakaʻamu ke papitaiso ʻa kinautolu ko ha fakamoʻoni mo e fakaʻilonga ʻoku nau loto-fiemālie ke tauhi ʻa e ʻOtuá ʻaki honau lotó kotoa; ka neongo iá naʻa nau fakatoloi ʻa e taimí; pea ʻe fai ha fakamatala ki honau papitaisó ʻamui.\n\n36 Pea ko ʻeni, ko e fakakaukau pē taha ʻa ʻĀmoni mo hono kakaí, mo e tuʻi ko Limihaí mo hono kakaí, ke nau hao mei he nima ʻo e kau Leimaná pea mei he nofo pōpulá.\n\n", "mosiah 22": "[center][font_size=26]Vahe 22[/font_size][/center]\n\n[i]ʻOku fakakaukau ʻa e kakaí ki ha founga ke nau hola ai mei he nofo pōpula ki he kau Leimaná—ʻOku fakainu ʻa e kau Leimaná ʻo nau konā—ʻOku hola ʻa e kakaí, ʻo nau foki ki Seilahemala, pea nau nofo fakaongoongo ki he Tuʻi ko Mōsaiá. Taʻu 121–120 K.M. nai.[/i]\n\n1 Pea ko ʻeni naʻe hoko ʻo pehē naʻe kamata ʻa ʻĀmoni mo e tuʻi ko Limihaí ke alea mo e kakaí pe ʻe fēfē haʻanau fakatauʻatāinaʻi ʻa kinautolu mei he nofo pōpulá; pea naʻá na fekau foki ke kātoa fakataha mai ʻa e kakaí; pea naʻá na fai ʻeni koeʻuhi ke na ʻiloʻi ʻa e loto ʻo e kakaí ʻo kau ki he meʻa ko iá.\n\n2 Pea naʻe hoko ʻo pehē naʻe ʻikai te nau lava ʻo ʻiloʻi ha founga te nau lava ai ʻo fakatauʻatāinaʻi ʻa kinautolu mei he nofo pōpulá, ka ʻi heʻenau ʻave pē ʻa honau kakai fefiné, mo ʻenau fānaú, mo ʻenau ngaahi takanga monumanu īkí, mo ʻenau ngaahi takanga monumanu lalahí, mo honau ngaahi fale fehikitakí, ʻo ʻalu atu ki he feituʻu maomaonganoá; he ko e meʻa ʻi he fuʻu tokolahi ʻa e kau Leimaná, naʻe ʻikai lava ai ʻe he kakai ʻo Limihaí ʻo tauʻi ʻa kinautolu, ʻi haʻanau ʻamanaki ke fakatauʻatāinaʻi ʻa kinautolu mei he nofo pōpulá ʻaki ʻa e heletā.\n\n3 Ko ʻeni naʻe hoko ʻo pehē naʻe ʻalu atu ʻa Kitione ʻo ne tuʻu ʻi he ʻao ʻo e tuʻí, ʻo ne pehē kiate ia: Ko ʻeni ʻe tuʻi, kuó ke hōifua tuʻo lahi ki heʻeku ngaahi leá ʻo aʻu mai ki he ʻahó ni ʻi he lolotonga ʻetau fetauʻaki mo hotau kāinga, ko e kau Leimaná.\n\n4 Pea ko ʻeni ʻe tuʻi, kapau kuó u hoko ko ha tamaioʻeiki taʻeʻaonga kiate koe, pe kuó ke ʻafio ki heʻeku ngaahi leá ʻi he meʻa ʻe niʻihi, pea kuo ʻaonga ia kiate koe, kapau kuo pehē ʻoku ou fakaʻamu ke ke ʻafio mai ʻeni ki heʻeku ngaahi leá ʻi he taimi ko ʻení, pea te u hoko ko hoʻo tamaioʻeiki ʻo fakahaofi ʻa e kakaí ni mei he nofo pōpulá.\n\n5 Pea naʻe fakangofua ia ʻe he tuʻí ke ne lea. Pea naʻe pehē ʻe Kitione kiate ia:\n\n6 Vakai ko e matapā, ʻi he ʻā ʻi muí, ʻi mui ʻi he tuʻa koló. Ko e kau Leimana, pe ko e kau leʻo ʻa e kau Leimana ʻi aí, ʻoku nau faʻa inu ʻo konā ʻi he poʻulí; ko ia tau fanongonongo ki he kakaí ni kotoa pē ke nau tānaki fakataha ʻa ʻenau ngaahi takanga monumanu īkí mo ʻenau ngaahi takanga monumanu lalahí, koeʻuhi ke nau fakateka ia ki he feituʻu maomaonganoá ʻi he poʻulí.\n\n7 Pea te u ʻalu ʻo hangē ko hoʻo fekaú ʻo totongi ʻa e tukuhau fakaʻosi ʻo e uaine ki he kau Leimaná, pea te nau konā; pea te tau hū atu ʻi he hala pulipulia ʻi he tafaʻaki toʻohema ʻo honau ʻapitangá ʻi he lolotonga ʻenau konā mo mohé.\n\n8 ʻE pehē ʻa ʻetau ʻalu mo hotau kakai fefiné mo ʻetau fānaú, mo ʻetau ngaahi takanga monumanu īkí mo ʻetau ngaahi takanga monumanu lalahí ki he feituʻu maomaonganoá; pea te tau fononga takai ʻi he fonua ko Sailomé.\n\n9 Pea naʻe hoko ʻo pehē naʻe tokanga ʻa e tuʻí ki he ngaahi lea ʻa Kitioné.\n\n10 Pea naʻe fekau ʻe he tuʻi ko Limihaí ke tānaki fakataha ʻe hono kakaí ʻa ʻenau ngaahi takanga monumanu īkí; pea naʻá ne fekau ke ʻave ʻa e tukuhau ʻo e uaine ki he kau Leimaná; peá ne ʻoatu mo ha uaine lahi ange, ko ha meʻaʻofa kiate kinautolu; pea nau inu tauʻatāina ʻa e uaine naʻe ʻoatu kiate kinautolu ʻe he tuʻi ko Limihaí.\n\n11 Pea naʻe hoko ʻo pehē naʻe ʻalu atu ʻa e kakai ʻo e tuʻi ko Limihaí ʻi he poʻulí ki he feituʻu maomaonganoá mo ʻenau ngaahi takanga monumanu īkí mo ʻenau ngaahi takanga monumanu lalahí, pea nau ʻalu takai ʻi he fonua ko Sailomé ʻi he feituʻu maomaonganoá, ʻo nau afe ʻo hangatonu atu ki he fonua ko Seilahemalá, pea naʻe tataki ʻa kinautolu ʻe ʻĀmoni mo hono kāingá.\n\n12 Pea kuo nau ʻave ʻa ʻenau koulá hono kotoa, mo e silivá, mo ʻenau ngaahi koloa mahuʻinga, ʻa ia naʻa nau lava ʻo fetukú, kae ʻumaʻā foki ʻenau ngaahi meʻakaí mo e nāunaú; ki he feituʻu maomaonganoá; pea naʻa nau fai atu ʻenau fonongá.\n\n13 Pea hili ʻenau ʻi he feituʻu maomaonganoá ʻi ha ngaahi ʻaho lahi, naʻa nau aʻu atu ki he fonua ko Seilahemalá, ʻo nau fakataha mo e kakai ʻo Mōsaiá, ʻo nau hoko ko hono kakaí.\n\n14 Pea naʻe hoko ʻo pehē naʻe tali ʻa kinautolu ʻe Mōsaia ʻi he fiefia; pea naʻá ne maʻu foki mo ʻenau ngaahi lekōtí, pea mo e ngaahi lekooti foki kuo ʻiloʻi ʻe he kakai ʻo Limihaí.\n\n15 Pea ko ʻeni naʻe hoko ʻo pehē ʻi he ʻilo ʻe he kau Leimaná kuo ʻalu ʻa e kakai ʻo Limihaí mei he fonuá ʻi he poʻulí, naʻa nau fekau leva ke ʻalu ha kau tau ki he feituʻu maomaonganoá ke tuli ʻa kinautolu;\n\n16 Pea hili ʻenau tuli ʻa kinautolu ʻi he ʻaho ʻe ua, naʻe ʻikai te nau toe lava ʻo muimui ki honau ʻaluʻangá; ko ia naʻa nau hē ai ʻi he feituʻu maomaonganoá.\n\n", "mosiah 23": "Ko ha fakamatala kia ʻAlamā mo e kakai ʻo e ʻEikí, ʻa ia naʻe kapusi ki he feituʻu maomaonganoá ʻe he kakai ʻo e Tuʻi ko Noá.\n\nʻOku kau ki ai ʻa e vahe 23 mo e 24.\n\n[center][font_size=26]Vahe 23[/font_size][/center]\n\n[i]ʻOku fakafisi ʻa ʻAlamā ke hoko ko e tuʻi—ʻOkú ne hoko ko e taulaʻeiki lahi—ʻOku valokiʻi ʻe he ʻEikí ʻa hono kakaí, pea ʻoku ikunaʻi ʻe he kau Leimaná ʻa e fonua ko Heilamí—ʻOku pule fakaongoongo ʻa ʻAmulone, ko e taki ʻo e kau taulaʻeiki ʻa e tuʻi angakovi ko Noá, ki he tuʻi ʻo e kau Leimaná. Taʻu 145–121 K.M. nai.[/i]\n\n1 Ko ʻeni ko ʻAlamā, ʻi he tomuʻa fakatokanga ʻe he ʻEikí ʻe haʻu ʻa e kau tau ʻa e tuʻi ko Noá kiate kinautolú, pea ʻi heʻene fakahā ia ki hono kakaí, naʻa nau tānaki leva ʻa ʻenau ngaahi takanga monumanu īkí, pea ʻave mo ʻenau kēlení, ʻo nau ʻalu ki he feituʻu maomaonganoá ʻo muʻomuʻa ʻi he kau tau ʻa e tuʻi ko Noá.\n\n2 Pea naʻe fakamālohia ʻa kinautolu ʻe he ʻEikí, ʻo ʻikai lava ai ke maʻu ʻa kinautolu ʻe he kakai ʻo e tuʻi ko Noá ke fakaʻauha ʻa kinautolu.\n\n3 Pea naʻa nau hola ʻo fononga ʻi he ʻaho ʻe valu ʻi he feituʻu maomaonganoá.\n\n4 Pea naʻa nau aʻu atu ki ha fonua, ʻio, ko ha fonua matamatalelei mo fakalata, ko ha fonua naʻe ʻi ai ʻa e vai maʻa.\n\n5 Pea naʻa nau fokotuʻu honau ngaahi fale fehikitakí, pea nau kamata ke ngoueʻi ʻa e kelekelé, ʻo kamata ke langa ha ngaahi fale; ʻio, naʻa nau faʻa ngāue, pea nau ngāue ʻo lahi ʻaupito.\n\n6 Pea naʻe fakaʻamu ʻa e kakaí ke hoko ʻa ʻAlamā ko honau tuʻi, he naʻe ʻofeina ia ʻe hono kakaí.\n\n7 Ka naʻá ne pehē kiate kinautolu: Vakai, ʻoku ʻikai lelei ke tau maʻu ha tuʻi; he ʻoku folofola peheni ʻe he ʻEikí: ʻOua te mou lau ʻoku lelei ange ha taha ʻi ha taha kehe, pe mahalo ʻe ha tangata ʻokú ne lelei ange ʻi ha taha kehe; ko ia ʻoku ou pehē kiate kimoutolu ʻoku ʻikai lelei ke mou maʻu ha tuʻi.\n\n8 Ka neongo iá, kapau te mou lava ʻo maʻu maʻu ai pē ha kau tangata angatonu ke hoko ko homou ngaahi tuʻi pehē ʻe lelei ke mou maʻu ha tuʻi.\n\n9 Kae manatu ki he angahala ʻa e tuʻi ko Noá mo ʻene kau taulaʻeikí; pea ko au foki naʻá ku ʻefihia ʻi ha tauhele, peá u fai ʻa e ngaahi meʻa lahi naʻe fakalielia ʻi he ʻao ʻo e ʻEikí, ʻa ia naʻe fakatupu ai haʻaku fakatomala mamahi;\n\n10 Ka neongo iá, ʻi he hili ha mamahi lahi, naʻe ʻafioʻi ʻe he ʻEikí ʻa ʻeku ngaahi tangí, ʻo ne tali ʻeku ngaahi lotú, pea kuó ne ngaohi au ko ha meʻa ngāue ʻi hono toʻukupú ke fakatafoki homou fuʻu tokolahi fau ki hono ʻiloʻi ʻo ʻene moʻoní.\n\n11 Ka neongo iá, ʻoku ʻikai te u pōlepole ʻi he meʻá ni, he ʻoku ʻikai taau mo au ke u pōlepole ʻiate au pē.\n\n12 Pea ko ʻeni ʻoku ou pehē kiate kimoutolu, kuo ngaohikovia ʻa kimoutolu ʻe he tuʻi ko Noá, pea kuo mou pōpula kiate ia mo ʻene kau taulaʻeikí, pea kuo nau fakatupu hoʻomou angahalá; ko ia naʻe haʻi ai ʻa kimoutolu ʻaki ʻa e ngaahi haʻi ʻo e angahalá.\n\n13 Pea ko ʻeni ko e meʻa ʻi he fakatauʻatāinaʻi ʻa kimoutolu ʻe he māfimafi ʻo e ʻOtuá mei he ngaahi haʻi ko iá; ʻio, mei he nima ʻo e tuʻi ko Noá mo hono kakaí, pea mei he ngaahi haʻi foki ʻo e angahalá, ko ia ʻoku ou fakaʻamu ke mou tuʻu maʻu ʻi he tauʻatāina ʻa ia kuo fakatauʻatāina ʻaki ʻa kimoutolú, pea ʻoua te mou falala ki ha tangata ke ne hoko ko ha tuʻi kiate kimoutolu.\n\n14 Pea ʻoua foki te mou falala ki ha tokotaha ke ne hoko ko homou faiako, pe ko hoʻomou faifekau, tuku kehe pē ʻo kapau ko ha tangata ia ʻa e ʻOtuá, pea ʻokú ne ʻaʻeva ʻi hono ngaahi halá mo tauhi ʻene ngaahi fekaú.\n\n15 Naʻe akonaki pehē ʻe ʻAlamā ki hono kakaí, ke ʻofa ʻa e tangata taki taha ki hono kaungāʻapí ʻo hangē pē ko ia, pea ke ʻoua naʻa ʻi ai ha fakakikihi ʻiate kinautolu.\n\n16 Pea ko ʻeni, naʻe hoko ʻa ʻAlamā ko honau taulaʻeiki lahí, he ko ia naʻá ne fokotuʻu honau siasí.\n\n17 Pea naʻe hoko ʻo pehē naʻe ʻikai maʻu ʻe ha taha ʻa e mafai ke malanga pe akonaki tuku kehe kapau naʻe fou mai kiate ia mei he ʻOtuá. Ko ia naʻá ne fakanofo ʻa ʻenau kau taulaʻeiki kotoa pē mo honau kau akonaki kotoa pē; pea naʻe ʻikai fakanofo ha taha ʻo kapau naʻe ʻikai ko ha kau tangata angatonu.\n\n18 Ko ia naʻa nau tokangaʻi honau kakaí, ʻo nau fafanga ʻa kinautolu ʻaki ʻa e ngaahi meʻa ʻoku kau ki he māʻoniʻoní.\n\n19 Pea naʻe hoko ʻo pehē naʻa nau fakaʻau ke fuʻu tuʻumālie lahi ʻaupito ʻi he fonuá; pea naʻa nau ui ʻa e fonuá ko Heilami.\n\n20 Pea naʻe hoko ʻo pehē naʻa nau tupu ʻo tokolahi mo tuʻumālie lahi ʻaupito ʻi he fonua ko Heilamí; pea naʻa nau langa ha kolo, ʻa ia naʻa nau ui ko e kolo ko Heilamí.\n\n21 Ka neongo iá naʻe ʻafioʻi ʻe he ʻEikí ʻoku taau ke valokiʻi ʻa hono kakaí; ʻio, ʻokú ne siviʻi ʻenau kātakí mo ʻenau tuí.\n\n22 Ka neongo iá—ko ia ia ʻoku falala kiate iá, ʻe hiki hake ia ʻi he ʻaho fakaʻosí. ʻIo, pea naʻe hoko pehē ki he kakaí ni.\n\n23 He vakai, te u fakahā kiate kimoutolu naʻe fakapōpulaʻi ʻa kinautolu, pea naʻe ʻikai faʻa fakahaofi ʻa kinautolu ʻe ha taha ka ko e ʻEiki ko honau ʻOtuá pē, ʻio, ʻa e ʻOtua ʻo ʻĒpalahame mo ʻAisake mo Sēkopé.\n\n24 Pea naʻe hoko ʻo pehē naʻá ne fakahaofi ʻa kinautolu, ʻo ne fakahā atu ai ʻa hono fuʻu māfimafi lahí kiate kinautolu, pea naʻe lahi ʻaupito ʻa ʻenau fiefiá.\n\n25 He vakai, naʻe hoko ʻo pehē ʻi he lolotonga ʻenau nofo ʻi he fonua ko Heilamí, ʻio, ʻi he kolo ko Heilamí, lolotonga ʻenau ngoueʻi ʻa e kelekele takatakai ki aí, ʻiloange kuo hū mai ki he ngaahi ngataʻanga ʻo e fonuá ha kau tau ʻa e kau Leimaná.\n\n26 Pea naʻe hoko ʻo pehē naʻe hola ʻa e kāinga ʻo ʻAlamaá mei heʻenau ngaahi ngoué, ʻo nau fakataha ʻa kinautolu ʻi he kolo ko Heilamí; pea naʻa nau fuʻu ilifia lahi koeʻuhi ko e ʻasi mai ʻa e kau Leimaná.\n\n27 Ka naʻe ʻalu atu ʻa ʻAlamā ʻo ne tuʻu ʻi honau lotolotongá, ʻo ne naʻinaʻi kiate kinautolu ke ʻoua te nau manavahē, ka ke nau manatuʻi ʻa e ʻEiki ko honau ʻOtuá pea te ne fakahaofi ʻa kinautolu.\n\n28 Ko ia naʻa nau taʻofi ʻa ʻenau ilifiá, ʻo nau kamata ke tangi ki he ʻEikí ke ne fakamolū ʻa e loto ʻo e kau Leimaná, ke nau fakamoʻui ʻa kinautolu, mo honau ngaahi uaifí mo ʻenau fānaú.\n\n29 Pea naʻe hoko ʻo pehē naʻe fakamolū ʻe he ʻEikí ʻa e loto ʻo e kau Leimaná. Pea naʻe ʻalu atu ʻa ʻAlamā mo hono kāingá ʻo nau tukulolo kiate kinautolu; pea naʻe maʻu ʻa e fonua ko Heilamí ʻe he kau Leimaná.\n\n30 Ko ʻeni ko e ngaahi kau tau ʻa e kau Leimaná, ʻa ia naʻa nau tuli ki he kakai ʻo e tuʻi ko Limihaí, kuo nau hē ʻi he feituʻu maomaonganoá ʻi he ngaahi ʻaho lahi.\n\n31 Pea vakai, kuo nau ʻiloʻi ʻa e kau taulaʻeiki ʻa e tuʻi ko Noá, ʻi ha potu naʻa nau ui ko ʻAmulone; pea kuo nau kamata ke nofoʻi ʻa e fonua ko ʻAmuloné ʻo nau kamata ke ngoueʻi ʻa e kelekelé.\n\n32 Ko ʻeni, ko e hingoa ʻo e taki ʻo e kau taulaʻeiki ko iá ko ʻAmulone.\n\n33 Pea naʻe hoko ʻo pehē naʻe tangi ʻa ʻAmulone ki he kau Leimaná; ʻo ne fekau atu foki ʻa honau ngaahi uaifí, ʻa ia ko e ngaahi ʻofefine ʻo e kau Leimaná, ke nau tangi ki honau kāingá, ke ʻoua te nau tāmateʻi honau ngaahi husepānití.\n\n34 Pea naʻe ʻofa mamahi ʻa e kau Leimaná kia ʻAmulone mo hono kāingá, pea naʻe ʻikai te nau fakaʻauha ʻa kinautolu, koeʻuhi ko honau ngaahi uaifí.\n\n35 Pea naʻe kau fakataha ʻa ʻAmulone mo hono kāingá mo e kau Leimaná, pea naʻa nau lolotonga fononga ʻi he feituʻu maomaonganoá, ko e kumi ki he fonua ko Nīfaí ʻi heʻenau ʻiloʻi ʻa e fonua ko Heilamí, ʻa ia naʻe maʻu ʻe ʻAlamā mo hono kāingá.\n\n36 Pea naʻe hoko ʻo pehē naʻe fakapapau ʻe he kau Leimaná kia ʻAlamā mo hono kāingá, kapau te nau fakahā kiate kinautolu ʻa e hala ʻoku fakatau ki he fonua ko Nīfaí te nau tukuange ke nau moʻui mo nau tauʻatāina.\n\n37 Ka ʻi he hili ʻa e fakahā ʻe ʻAlamā kiate kinautolu ʻa e hala ʻoku fakatau ki he fonua ko Nīfaí naʻe ʻikai fai ʻe he kau Leimaná ki heʻenau fakapapaú; ka naʻa nau fokotuʻu ʻa e kau leʻo ʻo takatakai ʻi he fonua ko Heilamí ke leʻohi ʻa ʻAlamā mo hono kāingá.\n\n38 Pea naʻe ʻalu atu ʻa hono toe ʻo kinautolú ki he fonua ko Nīfaí; pea naʻe foki honau niʻihi ki he fonua ko Heilamí, ʻo nau ʻomi foki mo kinautolu ʻa e ngaahi uaifi mo e fānau ʻa e kau leʻo, ʻa ia kuo tuku ʻi he fonuá.\n\n39 Pea kuo tuku ʻe he tuʻi ʻo e kau Leimaná kia ʻAmulone ke ne hoko ko ha tuʻi mo ha pule ki hono kakai, ʻa ia naʻe ʻi he fonua ko Heilamí; ka neongo iá ʻoku ʻikai totonu ke ne maʻu ha mālohi ke fai ha meʻa ʻo taʻehoa mo e finangalo ʻo e tuʻi ʻo e kau Leimaná.\n\n", "mosiah 24": "[center][font_size=26]Vahe 24[/font_size][/center]\n\n[i]ʻOku fakatangaʻi ʻe ʻAmulone ʻa ʻAlamā mo hono kakaí—Kuo pau ke tāmateʻi ʻa kinautolu kapau te nau lotu—ʻOku ngaohi ʻe he ʻEiki ʻa ʻenau ngaahi kavengá ke hangē ʻoku maʻamaʻá—ʻOkú ne fakahaofi ʻa kinautolu mei he nofo pōpulá, pea nau foki ki Seilahemala. Taʻu 145–120 K.M. nai.[/i]\n\n1 Pea naʻe hoko ʻo pehē naʻe fakaʻau ʻo ʻofeina ʻa ʻAmulone ʻi he ʻao ʻo e tuʻi ʻo e kau Leimaná; ko ia, naʻe tuku kiate ia mo hono kāingá ʻe he tuʻi ʻo e kau Leimaná ke fokotuʻu ʻa kinautolu ko e kau faiako ki hono kakaí, ʻio, ki he kakai naʻe ʻi he fonua ko Semeloní, pea ʻi he fonua ko Sailomé, pea ʻi he fonua ko ʻAmuloné.\n\n2 He kuo maʻu ʻe he kau Leimaná ʻa e ngaahi fonuá ni kotoa pē; ko ia, kuo fakanofo ʻe he tuʻi ʻo e kau Leimaná ha ngaahi tuʻi ki he ngaahi fonua kotoa pē ko ʻení.\n\n3 Pea ko ʻeni ko e hingoa ʻo e tuʻi ʻo e kau Leimaná ko Leimana, he naʻe fakahuafa ia ki he huafa ʻo ʻene tamaí; pea ko ia naʻe ui ia ko e tuʻi ko Leimaná. Pea ko e tuʻi ia ki ha kakai tokolahi.\n\n4 Pea naʻá ne fakanofo ha kau faiako mei he kāinga ʻo ʻAmuloné ʻi he fonua kotoa pē naʻe maʻu ʻe hono kakaí; pea ko ia naʻe kamata ke akoʻi ʻa e lea ʻa Nīfaí ʻi he kakai kotoa pē ʻo e kau Leimaná.\n\n5 Pea ko ha kakai nofo feʻofoʻofani ʻa kinautolu; ka naʻe ʻikai te nau ʻiloʻi ʻa e ʻOtuá; pea naʻe ʻikai foki akoʻi ʻa kinautolu ʻe he kāinga ʻo ʻAmuloné ʻi ha meʻa ʻe taha ʻoku kau ki he ʻEiki ko honau ʻOtuá, pe ko e fono ʻa Mōsesé; pea naʻe ʻikai foki te nau akoʻi kiate kinautolu ʻa e ngaahi lea ʻa ʻApinetaí;\n\n6 Ka naʻa nau akoʻi ʻa kinautolu ke nau tauhi hanau lekooti, pea ke nau fetohiʻaki ʻiate kinautolu.\n\n7 Pea ko ia naʻe kamata ke tupulekina ʻa e ngaahi koloa ʻa e kau Leimaná, pea naʻa nau kamata ke fefakatauʻaki ʻiate kinautolu, ʻo nau fakaʻau ke mālohi, ʻo kamata ke hoko ko ha kakai olopoto mo ʻiloʻilo, ʻi he poto ʻo e māmaní, ʻio, ko ha kakai olopoto ʻaupito, ʻo nau manako ʻi he ngaahi faʻahinga kotoa pē ʻo e fai angahalá mo e kaihaʻá, tuku kehe pē ʻi honau kāingá.\n\n8 Pea ko ʻeni naʻe hoko ʻo pehē naʻe kamata ke pule fakamālohi ʻe ʻAmulone kia ʻAlamā mo hono kāingá, ʻo ne kamata ke fakatangaʻi ia, mo pule ke hanga ʻe heʻene fānaú ʻo fakatangaʻi ʻa ʻenau fānaú.\n\n9 He naʻe ʻiloʻi ʻe ʻAmulone ʻa ʻAlamā, ko e taha ia ʻo e kau taulaʻeiki ʻa e tuʻí, pea ko ia ia naʻe tui ki he ngaahi lea ʻa ʻApinetaí pea naʻe tuli ia ki tuʻa mei he ʻao ʻo e tuʻí, pea ko ia naʻá ne ʻita lahi ai kiate ia; he naʻá ne fakaongoongo ki he tuʻi ko Leimaná, ka neongo ia naʻá ne puleʻi fakamālohi ʻa kinautolu, ʻo hilifaki ha ngaahi ngāue kiate kinautolu, mo fokotuʻu ha kau pule ngāue ke angi ʻa kinautolu.\n\n10 Pea naʻe hoko ʻo pehē naʻe lahi fau ʻa ʻenau faingataʻaʻiá ko ia naʻa nau kamata ai ke tangi lahi ki he ʻOtuá.\n\n11 Pea naʻe fekau ʻe ʻAmulone kiate kinautolu ke tuku ʻenau tangí; ʻo ne fokotuʻu ha kau leʻo ke leʻohi ʻa kinautolu, pea ko ia kotoa pē ʻe ʻiloʻi ʻokú ne ui ki he ʻOtuá ke tāmateʻi ia.\n\n12 Pea ko ʻAlamā mo hono kakaí naʻe ʻikai te nau lotu ʻi he leʻo-lahi ki he ʻEiki ko honau ʻOtuá, ka naʻa nau fakahā hake honau lotó kiate ia; pea naʻá ne ʻafioʻi ʻa e ngaahi fakakaukau ʻa honau lotó.\n\n13 Pea naʻe hoko ʻo pehē naʻe ongo mai ʻa e leʻo ʻo e ʻEikí kiate kinautolu ʻi heʻenau ngaahi faingataʻaʻiá, ʻo folofola: Hanga hake homou ʻulú pea fiemālie, he ʻoku ou ʻiloʻi ʻa e fuakava kuo mou fai kiate aú; pea te u fuakava mo hoku kakaí pea fakahaofi ʻa kinautolu mei he nofo pōpulá.\n\n14 Pea te u fakamaʻamaʻa foki ʻa e ngaahi kavenga kuo hilifaki ki homou ngaahi umá, ke ʻoua naʻa mou ongoʻi ia ʻi homou tuʻá, lolotonga hoʻomou ʻi he nofo pōpulá; pea te u fai ʻeni koeʻuhi ke mou tuʻu ko e kau fakamoʻoni kiate au ʻamui, pea ke mou ʻiloʻi fakapapau ko au ko e ʻEiki ko e ʻOtuá, ʻoku ou tāpuakiʻi hoku kakaí ʻi honau ngaahi faingataʻaʻiá.\n\n15 Pea ko ʻeni naʻe hoko ʻo pehē naʻe fakamaʻamaʻa ʻa e ngaahi kavenga ʻa ia naʻe hilifaki kia ʻAlamā mo hono kāingá; ʻio, naʻe fakamālohi ʻa kinautolu ʻe he ʻEikí koeʻuhi ke nau lava ʻo fua faingofua ʻa ʻenau ngaahi kavengá, pea nau fakaongoongo ʻi he fiefia mo e faʻa kātaki ki he finangalo kotoa pē ʻo e ʻEikí.\n\n16 Pea naʻe hoko ʻo pehē naʻe lahi fau ʻa ʻenau tuí mo ʻenau faʻa kātakí ko ia naʻe toe ongo mai ai kiate kinautolu ʻa e leʻo ʻo e ʻEikí, ʻo folofola: Mou fiefia, he ʻi he ʻapongipongí te u fakahaofi ʻa kimoutolu mei he nofo pōpulá.\n\n17 Pea naʻe folofola ia kia ʻAlamā: Ke ke muʻomuʻa koe ʻi he kakaí ni, pea te u ʻalu mo koe ʻo fakahaofi ʻa e kakaí ni mei he nofo pōpulá.\n\n18 Ko ʻeni naʻe hoko ʻo pehē naʻe tānaki fakataha ʻe ʻAlamā mo hono kakaí ʻi he poʻulí ʻa ʻenau ngaahi takanga monumanu īkí, pea mo ʻenau kēlení foki; ʻio, naʻe feʻunga mo e poó hono kotoa ʻa ʻenau tānaki fakataha ʻa ʻenau ngaahi takanga monumanu īkí.\n\n19 Pea ʻi he pongipongi haké naʻe pule ʻe he ʻEikí ke hoko ʻa e mohe maʻu ki he kau Leimaná, ʻio, pea naʻe mohe maʻu ʻa ʻenau kau pule ngāué kotoa pē.\n\n20 Pea naʻe ʻalu atu ʻa ʻAlamā mo hono kakaí ki he feituʻu maomaonganoá; pea kuo nau fononga ʻi he ʻahó kotoa, pea nau fokotuʻu honau ngaahi fale fehikitakí ʻi ha teleʻa, pea naʻa nau ui ʻa e teleʻá ko ʻAlamā, koeʻuhí he naʻá ne taki ʻenau fononga ʻi he feituʻu maomaonganoá.\n\n21 ʻIo, naʻa nau ʻoatu ʻa e fakafetaʻi lahi ʻi he teleʻa ko ʻAlamaá ki he ʻOtuá koeʻuhi ko ʻene ʻaloʻofa kiate kinautolú, mo fakamaʻamaʻa ʻenau ngaahi kavengá, peá ne fakahaofi ʻa kinautolu mei he nofo pōpulá; he naʻa nau nofo pōpula, pea naʻe ʻikai faʻa fakahaofi ʻa kinautolu ʻe ha taha tuku kehe ʻa e ʻEiki ko honau ʻOtuá pē.\n\n22 Pea naʻa nau ʻoatu ʻa e fakafetaʻi ki he ʻOtuá, ʻio, ʻe honau kau tangata kotoa pē mo honau kau fefine kotoa pē pea mo ʻenau fānau kotoa pē ʻa ia naʻe lava ʻo leá naʻa nau hiki hake honau leʻó ʻi he fakafetaʻi ki honau ʻOtuá.\n\n23 Pea ko ʻeni naʻe folofola ʻa e ʻEikí kia ʻAlamā: Ke ke fakavavevave peá ke ʻalu koe mo e kakaí ni mei he fonuá ni, he kuo ʻā hake ʻa e kau Leimaná pea ʻoku nau tuli ʻa kimoutolu; ko ia ke ke ʻalu mei he fonuá ni, pea te u taʻofi ʻa e kau Leimaná ʻi he teleʻá ni ke ʻoua te nau laka atu ʻi hono tuli ʻo e kakai ní.\n\n24 Pea naʻe hoko ʻo pehē naʻa nau ʻalu atu mei he teleʻá, ʻo nau fai ʻenau fonongá ki he feituʻu maomaonganoá.\n\n25 Pea kuo nau ʻi he feituʻu maomaonganoá ʻi he ʻaho ʻe hongofulu mā ua, pea naʻa nau aʻu ki he fonua ko Seilahemalá; pea naʻe tali ʻa kinautolu foki ʻe he tuʻi ko Mōsaiá ʻi he fiefia.\n\n", "mosiah 25": "[center][font_size=26]Vahe 25[/font_size][/center]\n\n[i]ʻOku hoko ʻa e hako ʻo Mūleki ʻi Seilahemalá ko e kau Nīfai—ʻOku nau ʻilo ki he kakai ʻo ʻAlamaá mo e kakai ʻo Sēnifí—ʻOku papitaiso ʻe ʻAlamā ʻa Limihai mo hono kakaí kotoa—ʻOku tuku ʻe Mōsaia ʻa e mafai kia ʻAlamā ke ne fokotuʻu ʻa e siasi ʻo e ʻOtuá. Taʻu 120 K.M. nai.[/i]\n\n1 Pea ko ʻeni, naʻe fekau ʻe he tuʻi ko Mōsaiá ke fakataha mai ʻa e kakai kotoa pē.\n\n2 Ko ʻeni naʻe ʻikai ke tokolahi ʻa e fānau ʻa Nīfaí, pe tokolahi ʻa kinautolu ko e hako ʻo Nīfaí, ʻo hangē ko e kakai ʻo Seilahemalá, ʻa ia ko e hako ʻo Mūlekí, pea mo kinautolu naʻe haʻu fakataha mo ia ki he feituʻu maomaonganoá.\n\n3 Pea naʻe ʻikai ke tokolahi ʻa e kakai ʻo Nīfaí pea mo e kakai ʻo Seilahemalá, ʻo hangē ko e tokolahi ʻo e kau Leimaná; ʻio, naʻe ʻikai aʻu honau tokolahí ki hono vaeua.\n\n4 Pea ko ʻeni kuo fakataha ʻa e kakai kotoa pē ʻo Nīfaí, kae ʻumaʻā foki ʻa e kakai kotoa pē ʻo Seilahemalá, pea kuo nau fakataha ki he fakatahaʻanga ʻe ua.\n\n5 Pea naʻe hoko ʻo pehē naʻe lau ʻe Mōsaia, peá ne fekau ke lau, ʻa e ngaahi lekooti ʻa Sēnifí ki hono kakaí; ʻio, naʻá ne lau ʻa e ngaahi lekooti ʻo e kakai ʻo Sēnifí ʻo fai mei he taimi naʻa nau ʻalu atu ai mei he fonua ko Seilahemalá ʻo aʻu ki heʻenau toe foki maí.\n\n6 Pea naʻá ne lau foki mo e lekooti ʻo ʻAlamā mo hono kāingá, pea mo ʻenau ngaahi faingataʻaʻiá talu mei he taimi naʻa nau ō atu ai mei he fonua ko Seilahemalá, ʻo aʻu ki he taimi naʻa nau toe foki mai ai ki aí.\n\n7 Pea ko ʻeni, ʻi he fakaʻosi hono lau ʻe Mōsaia ʻa e ngaahi lekōtí, naʻe fuʻu ofo mo fakatumutumu lahi ʻa hono kakai ʻa ia naʻe nofo ʻi he fonuá.\n\n8 He naʻe puputuʻu honau lotó; pea ʻi heʻenau mamata kiate kinautolu kuo fakahaofi mei he nofo pōpulá naʻe fakafonu ʻa kinautolu ʻaki ʻa e fuʻu fiefia lahi ʻaupito.\n\n9 Pea ko e tahá, ʻi heʻenau fakakaukau ki honau kāinga kuo tāmateʻi ʻe he kau Leimaná naʻa nau fonu ʻi he loto-mamahi, pea naʻe lahi honau loʻimata ʻo e mamahi naʻe toó.\n\n10 Pea ko e tahá foki, ʻi heʻenau fakakaukau ki he angalelei vave ʻa e ʻOtuá, mo hono māfimafí ʻi he fakahaofi ʻo ʻAlamā mo hono kāingá mei he nima ʻo e kau Leimaná mo e nofo pōpulá, naʻa nau hiki hake honau leʻó ʻo nau fakafetaʻi ki he ʻOtuá.\n\n11 Pea ko e tahá, ʻi heʻenau fakakaukau ki he kau Leimana, ʻa ia ko honau kāingá, mo honau tuʻunga angahalaʻiá mo fakalieliá, naʻa nau fonu ʻi he mamahi mo e feinga ʻo e lotó koeʻuhi ko honau laumālié.\n\n12 Pea naʻe hoko ʻo pehē ko kinautolu ko e fānau ʻa ʻAmulone mo hono kāingá, ʻa ia kuo nau mali mo e ngaahi ʻofefine ʻo e kau Leimaná, naʻa nau fehiʻa ʻi he ngaahi angafai ʻa ʻenau ngaahi tamaí, ʻo ʻikai te nau loto ke toe ui ʻaki ʻa kinautolu ʻa e ngaahi hingoa ʻo ʻenau ngaahi tamaí, ko ia naʻa nau ʻai kiate kinautolu ʻa e hingoa ʻo Nīfaí, koeʻuhi ke ui ʻa kinautolu ko e fānau ʻa Nīfai, pea lau fakataha ʻa kinautolu mo kinautolu naʻe ui ko e kau Nīfaí.\n\n13 Pea ko ʻeni naʻe lau fakataha ʻa e kakai kotoa pē ʻo Seilahemalá mo e kau Nīfaí, pea naʻe fai ʻeni koeʻuhi kuo teʻeki ai ke tuku ʻa e puleʻanga ʻi he fonuá ki ha taha ka ko kinautolu pē ʻa ia ko e hako ʻo Nīfaí.\n\n14 Pea ko ʻeni naʻe hoko ʻo pehē ʻi he fakaʻosi ʻe Mōsaia ʻa ʻene folofolá mo ʻene lau ki he kakaí, naʻá ne loto ke fai foki ʻe ʻAlamā ha lea ki he kakaí.\n\n15 Pea naʻe lea ʻa ʻAlamā kiate kinautolu, lolotonga ʻenau nofo fakataha ʻi ha ngaahi haʻofanga kakai tokolahí, pea naʻá ne ʻalu mei he haʻofanga kakai ʻe tahá ki he taha, ʻo malanga ʻaki ki he kakaí ʻa e fakatomalá mo e tui ki he ʻEikí.\n\n16 Pea naʻá ne naʻinaʻi ki he kakai ʻo Limihaí mo hono kāingá, ʻa kinautolu kotoa pē kuo fakahaofi mei he nofo pōpulá, ke nau manatuʻi ko e ʻEikí naʻá ne fakahaofi ʻa kinautolú.\n\n17 Pea naʻe hoko ʻo pehē ʻi he hili hono akoʻi ʻe ʻAlamā ki he kakaí ha ngaahi meʻa lahi, pea kuo fakaʻosi ʻa ʻene lea kiate kinautolú, naʻe fakaʻamu ʻa e tuʻi ko Limihaí ke papitaiso, pea naʻe fakaʻamu foki mo hono kakai kotoa pē ke nau papitaiso.\n\n18 Ko ia, naʻe ʻalu atu ʻa ʻAlamā ki he loto vaí ʻo ne papitaiso ʻa kinautolu; ʻio, naʻá ne papitaiso ʻa kinautolu ʻo fakatatau ki he founga ʻa ia naʻá ne papitaiso ʻaki ʻa hono kāingá ʻi he ngaahi vai ʻo Molomoná; ʻio, naʻe kau ki he siasi ʻo e ʻOtuá ʻa kinautolu kotoa pē naʻá ne papitaisó; pea naʻe fai ʻeni koeʻuhi ko ʻenau tui ki he ngaahi lea ʻa ʻAlamaá.\n\n19 Pea naʻe hoko ʻo pehē naʻe tuku ʻe he tuʻi ko Mōsaiá kia ʻAlamā ke ne fokotuʻu ha ngaahi siasi ʻi he fonua hono kotoa ʻo Seilahemalá; ʻo ne tuku kiate ia ʻa e mālohi ke fakanofo ha kau taulaʻeiki mo ha kau akonaki ki he siasi taki taha.\n\n20 Ko ʻeni naʻe fai ʻeni koeʻuhi naʻe lahi fau ʻa hono tokolahi ʻo e kakaí ko ia naʻe ʻikai lava ai ke tauhi ʻa kinautolu ʻe he faiako pē ʻe toko taha; pea naʻe ʻikai foki te nau lava ʻo fanongo kotoa pē ki he folofola ʻa e ʻOtuá ʻi ha fakatahaʻanga pē ʻe taha;\n\n21 Ko ia naʻa nau fakataha ai ʻa kinautolu ki ha ngaahi fakatahaʻanga kehekehe, ʻa ia naʻe ui ko e ngaahi siasi; pea naʻe maʻu ʻe he siasi taki taha kotoa pē hanau kau taulaʻeiki mo hanau kau akonaki, pea naʻe malanga ʻaki ʻa e folofolá ʻe he taulaʻeiki taki taha ʻo fakatatau ki he meʻa kuo fakahā mai kiate ia ʻi he ngutu ʻo ʻAlamaá.\n\n22 Pea ko ia, neongo naʻe ʻi ai ha ngaahi siasi lahi, ka ko e siasi pē taha, ʻio ko e siasi ʻo e ʻOtuá; he naʻe ʻikai ke malanga ʻaki ha meʻa ʻi he ngaahi siasí kotoa ka ko e fakatomalá mo e tui ki he ʻOtuá.\n\n23 Pea ko ʻeni naʻe ʻi ai ʻa e siasi ʻe fitu ʻi he fonua ko Seilahemalá. Pea naʻe hoko ʻo pehē ʻilonga ʻa e kakai naʻa nau fie ʻai kiate kinautolu ʻa e huafa ʻo Kalaisí, pe ko e ʻOtuá, naʻa nau ului ki he ngaahi siasi ʻo e ʻOtuá;\n\n24 Pea naʻe ui ʻa kinautolu ko e kakai ʻo e ʻOtuá. Pea naʻe lilingi hifo ʻe he ʻEikí ʻa hono Laumālié kiate kinautolu, pea naʻa nau monūʻia, mo tuʻumālie ʻi he fonuá.\n\n", "mosiah 26": "[center][font_size=26]Vahe 26[/font_size][/center]\n\n[i]ʻOku tokolahi ha kāingalotu ʻo e siasí kuo tākiekina ki he fai angahalá ʻe he kau taʻetuí—ʻOku talaʻofa kia ʻAlamā te ne maʻu ʻa e moʻui taʻengatá—ʻOku maʻu ʻa e fakamolemolé ʻe kinautolu ʻoku fakatomala mo papitaisó—Ko e kāingalotu ʻo e Siasí ʻoku fai angahala ka ʻoku nau fakatomala mo vete ʻenau angahalá kia ʻAlamā mo e ʻEikí ʻe fakamolemoleʻi ʻa kinautolu; pea ka ʻikai, ʻe ʻikai lau ʻa kinautolu ʻi he kakai ʻo e Siasí. Taʻu 120–100 K.M. nai.[/i]\n\n1 Pea naʻe hoko ʻo pehē naʻe ʻi ai ʻa e tokolahi ʻo e toʻu tangata kei tupu haké ʻa ia naʻe ʻikai faʻa mahino kiate kinautolu ʻa e ngaahi folofola ʻa e tuʻi ko Penisimaní, koeʻuhi ko e fānau iiki ʻa kinautolu ʻi he taimi naʻá ne folofola ai ki hono kakaí; pea naʻe ʻikai te nau tui ki he talatukufakaholo ʻa ʻenau ngaahi tamaí.\n\n2 Naʻe ʻikai te nau tui ki he meʻa kuo lea ʻaki ʻo kau ki he toetuʻu ʻo e maté, pea ʻikai foki te nau tui ki he hāʻele mai ʻa Kalaisí.\n\n3 Pea ko ʻeni koeʻuhi ko ʻenau taʻetuí naʻe ʻikai faʻa mahino kiate kinautolu ʻa e folofola ʻa e ʻOtuá; pea naʻe fakafefeka honau lotó.\n\n4 Pea naʻe ʻikai te nau fie papitaiso; pea naʻe ʻikai te nau fie kau ki he siasí. Pea ko ha kakai mavahe ʻa kinautolu ʻi heʻenau tuí, ʻo nau nofo pehē ai pē, ʻi honau tuʻunga fakakakano mo angahalaʻiá; he naʻe ʻikai te nau fie ui ki he ʻEiki ko honau ʻOtuá.\n\n5 Pea ko ʻeni ʻi he lolotonga ʻa e tuʻi ʻa Mōsaiá naʻe ʻikai ke aʻu honau tokolahí ki hono vaeua ʻo e kakai ʻo e ʻOtuá; ka ko e tupu ʻi he ngaahi fekeʻikeʻi ʻi he vahaʻa ʻo e kāingalotu ʻo e siasí, naʻa nau fakaʻau ai ʻo tokolahi ange.\n\n6 He naʻe hoko ʻo pehē naʻa nau kākaaʻi ʻa e tokolahi ʻaki ʻenau ngaahi lea fakahekeheké, ʻa ia naʻe kau ki he siasí, ʻo nau fakatupu ai ʻa ʻenau fai ʻa e ngaahi angahala lahi; ko ia naʻe hoko ai ʻo ʻaonga ke valokiʻi ʻe he siasí ʻa kinautolu naʻe fai angahala, ʻa ia naʻe kau ki he siasí.\n\n7 Pea naʻe hoko ʻo pehē naʻe ʻomi ʻa kinautolu ki he ʻao ʻo e kau taulaʻeikí, pea naʻe tukuange ʻa kinautolu ki he kau taulaʻeikí ʻe he kau akonakí; pea naʻe ʻomi ʻa kinautolu ʻe he kau taulaʻeikí ki he ʻao ʻo ʻAlamā, ʻa ia ko e taulaʻeiki lahí.\n\n8 Ko ʻeni kuo tuku ʻe he tuʻi ko Mōsaiá kia ʻAlamā ʻa e mafai ki he siasí.\n\n9 Pea naʻe hoko ʻo pehē naʻe ʻikai ʻilo ʻe ʻAlamā ʻo kau kiate kinautolu; ka naʻe tokolahi ʻa e kakai naʻa nau talatalaakiʻi ʻa kinautolu; ʻio, naʻe tuʻu ʻa e kakaí ʻo fakamoʻoni ʻo fuʻu lahi ʻaupito ki heʻenau angahalá.\n\n10 Ko ʻeni kuo teʻeki ai ke hoko ha meʻa pehē ki muʻa ʻi he siasí; ko ia naʻe puputuʻu ʻa ʻAlamā ʻi hono lotó, pea naʻá ne fekau ke ʻomi ʻa kinautolu ki he ʻao ʻo e tuʻí.\n\n11 Pea naʻá ne pehē ki he tuʻí: Vakai, ko ʻeni ʻa e niʻihi tokolahi kuo mau ʻomi kiate koe, ʻa ia kuo talatalaakiʻi ʻe honau kāingá; ʻio, pea kuo ʻilo ʻa kinautolu ʻi heʻenau fai ha ngaahi angahala kehekehe. Pea ʻoku ʻikai te nau fakatomala mei heʻenau ngaahi angahalá; ko ia kuo mau ʻomi ʻa kinautolu ki ho ʻaó, koeʻuhi ke ke fakamāuʻi ʻa kinautolu ʻo fakatatau ki heʻenau ngaahi hiá.\n\n12 Ka naʻe folofola ʻe he tuʻi ko Mōsaiá kia ʻAlamā: Vakai, ʻe ʻikai te u fakamāuʻi ʻa kinautolu; ko ia ʻoku ou tuku atu ʻa kinautolu ki ho nimá ke fakamāuʻi.\n\n13 Pea ko ʻeni naʻe toe puputuʻu ʻa e loto ʻo ʻAlamaá; pea naʻá ne ʻalu ʻo fehuʻi ki he ʻEikí pe ko e hā ʻa e meʻa te ne fai ʻi he meʻa ko iá, he naʻá ne manavahē telia naʻa ʻiloange kuó ne fai taʻetotonu ʻi he ʻao ʻo e ʻOtuá.\n\n14 Pea naʻe hoko ʻo pehē ʻi he hili ʻene fakahā hake hono laumālié kotoa ki he ʻOtuá, naʻe ongo mai ʻa e leʻo ʻo e ʻEikí kiate, ʻo folofola:\n\n15 ʻOku ke monūʻia koe, ʻe ʻAlamā, pea ʻoku monūʻia mo kinautolu kuo papitaiso ʻi he ngaahi vai ʻo Molomoná. ʻOkú ke monūʻia koeʻuhi ko hono lahi fau hoʻo tui hili hoʻo fanongo ki he ngaahi lea pē ʻa ʻeku tamaioʻeiki ko ʻApinetaí.\n\n16 Pea ʻoku monūʻia ʻa kinautolu koeʻuhi ko ʻenau tui lahi ki he ngaahi lea pē ʻa ia kuó ke lea ʻaki kiate kinautolú.\n\n17 Pea ʻokú ke monūʻia koe koeʻuhi ko hoʻo fokotuʻu ha siasi ʻi he kakaí ni; pea ʻe fokotuʻu maʻu ʻa kinautolu, pea te nau hoko ko hoku kakai.\n\n18 ʻIo, ʻoku monūʻia ʻa e kakaí ni ʻa ia ʻoku nau loto fiemālie ke ui ʻaki ʻa kinautolu ʻa hoku hingoá; he ʻe ui ʻa kinautolu ʻi hoku hingoá; pea ʻoku ʻaʻaku ʻa kinautolu.\n\n19 Pea koeʻuhi ko hoʻo fehuʻi kiate au ʻo kau ki he meʻa ʻe fai ki he tokotaha maumau-fonó, ʻokú ke monūʻia ai.\n\n20 Ko ʻeku tamaioʻeiki koe; pea ʻoku ou fuakava mo koe te ke maʻu ʻa e moʻui taʻengatá; pea te ke tauhi kiate au pea ʻalu atu ʻi hoku hingoá, pea tānaki fakataha ʻa ʻeku fanga sipí.\n\n21 Pea ko ia ia ʻe fanongo ki hoku leʻó te ne hoko ko ʻeku sipi; pea te ke tali ia ki he siasí, pea te u tali ia foki.\n\n22 He vakai, ko hoku siasí ʻeni; ko ia ia ʻe papitaisó ʻe pau ke papitaiso ia ki he fakatomalá. Pea ko ia ia te mou talí kuo pau ke ne tui ki hoku hingoá; pea te u fakamolemoleʻi lahi ia.\n\n23 He ko au ia ʻoku toʻo kiate au ʻa e ngaahi angahala ʻa māmaní; he ko au ia ʻa ia kuó u fakatupu ʻa kinautolú; pea ko au ia ʻa ia ʻoku foaki kiate ia ʻe tui ʻo aʻu ki he ngataʻangá ha potu ʻi hoku nima toʻomataʻú.\n\n24 He vakai, ʻoku ui ʻa kinautolu ʻi hoku hingoá; pea kapau ʻoku nau ʻiloʻi au te nau haʻu, ʻo maʻu ha nofoʻanga ʻi hoku nima toʻomataʻú ʻo taʻengata.\n\n25 Pea ʻe hoko ʻo pehē ʻo ka ifi ʻanga ua ʻa e talupité ko kinautolu naʻe teʻeki ai ʻiloʻi aú te nau toki haʻu ʻo tuʻu ʻi hoku ʻaó.\n\n26 Pea te nau toki ʻiloʻi ko au ko e ʻEiki ko honau ʻOtuá, pea ko au honau Huhuʻí; ka ʻe ʻikai te nau loto ke huhuʻi ʻa kinautolu.\n\n27 Pea te u toki fakahā kiate kinautolu naʻe ʻikai te u ʻiloʻi ʻa kinautolu; pea te nau ʻalu atu ki he afi taʻengata ʻa ia kuo teuteu moʻó e tēvoló mo ʻene kau ʻāngeló.\n\n28 Ko ia ʻoku ou pehē kiate koe, ko ia ia ʻe ʻikai te ne fanongo ki hoku leʻó, ʻoua naʻa mou maʻu ia ʻi hoku siasí, pea ko ia ʻe ʻikai te u tali ia ʻi he ʻaho fakaʻosí.\n\n29 Ko ia ʻoku ou pehē kiate koe, ʻAlu; pea ʻilonga ia ʻe fai angahala kiate aú, ke ke fakamāuʻi ia ʻo fakatatau ki he ngaahi angahala kuó ne faí, pea kapau te ne vete ʻene ngaahi angahalá ʻi ho ʻaó pea mo hoku ʻaó, pea fakatomala ʻi he moʻoni ʻo hono lotó, ke ke fakamolemoleʻi ia, pea te u fakamolemoleʻi ia foki.\n\n30 ʻIo, pea ʻo ka fakatomala maʻu pē ʻa hoku kakaí te u fakamolemoleʻi ʻa kinautolu ʻi heʻenau ngaahi angahala kiate aú.\n\n31 Pea ke mou fefakamolemoleʻaki foki ʻa hoʻomou ngaahi faihalá; he ko e moʻoni ʻoku ou pehē kiate koe, ʻilonga ia ʻoku ʻikai te ne fakamolemoleʻi ʻa e ngaahi faihala ʻa hono kaungāʻapí ʻo ka ne ka pehē ʻokú ne fakatomalá, kuó ne fakatupu hano fakahalaiaʻi ia.\n\n32 Ko ʻeni ʻoku ou pehē kiate koe, Ke ke ʻalu; pea ʻilonga ia ʻe ʻikai te ne fakatomala mei heʻene ngaahi angahalá ʻe ʻikai lau ia fakataha mo hoku kakaí; pea ʻe fai ʻa e meʻá ni ʻo kamata mei he taimí ni ʻo fai atu.\n\n33 Pea naʻe hoko ʻo pehē ʻi he fanongo ʻa ʻAlamā ki he ngaahi folofola ní naʻá ne tohi ia koeʻuhi ke ne maʻu ia, pea koeʻuhi ke ne lava ke fakamāuʻi ʻa e kakai ʻo e siasi ko iá ʻo fakatatau ki he ngaahi fekau ʻa e ʻOtuá.\n\n34 Pea naʻe hoko ʻo pehē naʻe ʻalu ʻa ʻAlamā ʻo ne fakamāuʻi ʻa kinautolu ʻa ia kuo ʻilo lolotonga ʻenau angahalá, ʻo fakatatau ki he folofola ʻa e ʻEikí.\n\n35 Pea ʻilonga ʻa kinautolu naʻe fakatomala mei heʻenau ngaahi angahalá mo vete iá, naʻá ne lau ʻa kinautolu fakataha mo e kakai ʻo e siasí;\n\n36 Pea ʻilonga ʻa kinautolu naʻe ʻikai te nau fie vete ʻenau ngaahi angahalá mo fakatomala mei heʻenau ngaahi hiá, naʻe ʻikai lau ʻa kinautolu fakataha mo e kakai ʻo e siasí, pea naʻe tāmateʻi honau ngaahi hingoá.\n\n37 Pea naʻe hoko ʻo pehē naʻe tuʻutuʻuni ʻe ʻAlamā ʻi he ngaahi meʻa kotoa pē ʻo e siasí; pea naʻe toe kamata ke ʻiate kinautolu ʻa e melinó pea nau tuʻumālie ʻo fuʻu lahi ʻaupito ʻi he ngaahi meʻa ʻo e siasí, ʻo nau moʻui fakaʻehiʻehi ʻi he ʻao ʻo e ʻOtuá, ʻo tali ʻa e tokolahi, mo papitaiso ʻa e tokolahi.\n\n38 Pea ko ʻeni naʻe fai ʻa e ngaahi meʻá ni kotoa pē ʻe ʻAlamā mo hono kaungā-ngāue ʻa ia naʻe tauhi ʻa e siasí, ʻo nau ʻaʻeva faivelenga kakato, ʻo akonaki ʻaki ʻa e folofola ʻa e ʻOtuá ʻi he meʻa kotoa pē, ʻo nau kātakiʻi ʻa e faʻahinga faingataʻaʻiá kotoa pē, pea naʻe fakatangaʻi ʻa kinautolu ʻe he kakai kotoa ʻa ia naʻe ʻikai kau ki he siasi ʻo e ʻOtuá.\n\n39 Pea naʻa nau valokiʻi honau kāingá; pea naʻe valokiʻi mo kinautolu foki ko e tangata taki taha ʻaki ʻa e folofola ʻa e ʻOtuá, ʻo fakatatau ki heʻene ngaahi angahalá, pe ko e ngaahi angahala kuó ne faí, pea naʻe fekauʻi ia ʻe he ʻOtuá ke ne lotu taʻetuku, pea ke ʻatu ʻa e fakafetaʻi ʻi he meʻa kotoa pē.\n\n", "mosiah 27": "[center][font_size=26]Vahe 27[/font_size][/center]\n\n[i]ʻOku tapui ʻe Mōsaia ʻa e fakatangá pea tuʻutuʻuni ke nau tuʻunga tatau—ʻOku feinga ʻa ʻAlamā ko e siʻi mo e ngaahi foha ʻe toko fā ʻo Mōsaiá ke fakaʻauha ʻa e siasí—ʻOku hā mai ha ʻāngelo ʻo fekau ke taʻofi ʻenau ngaahi ngāue koví—ʻOku taaʻi ʻa ʻAlamā ʻo noa—Kuo pau ke fanauʻi foʻou ʻa e faʻahinga kotoa ʻo e tangatá ka nau maʻu ʻa e fakamoʻuí—ʻOku malanga ʻaki ʻe ʻAlamā mo e ngaahi foha ʻo Mōsaiá ʻa e ngaahi ongoongo fakafiefiá. Taʻu 100–92 K.M. nai.[/i]\n\n1 Pea ko ʻeni naʻe hoko ʻo pehē ko e fakatanga naʻe fai ki he siasí ʻe he kau taʻetuí naʻe ʻāsili ʻo lahi ʻaupito ʻa hono lahi ko ia naʻe kamata ai ke lāunga ʻa e siasí, ʻo nau lāunga ki honau kau takí ʻo kau ki ai; pea naʻa nau lāunga kia ʻAlamā. Pea naʻe fakahā ʻe ʻAlamā ʻa e meʻá ki honau tuʻi, ko Mōsaiá. Pea naʻe fealeaʻaki ʻa Mōsaia mo ʻene kau taulaʻeikí.\n\n2 Pea naʻe hoko ʻo pehē naʻe hanga ʻe he tuʻi ko Mōsaiá ʻo fai ha fanongonongo ki he fonua takatakaí ke ʻoua naʻa fakatangaʻi ʻe ha tangata taʻetui ha toko taha ʻo e faʻahinga naʻe kau ki he siasi ʻo e ʻOtuá.\n\n3 Pea naʻe ʻi ai ha tuʻutuʻuni mamafa ʻi he ngaahi siasí kotoa pē ke ʻoua naʻa ʻi ai ha fakatanga ʻiate kinautolu, pea ʻoku totonu ke tuʻunga tatau ʻa e kakai kotoa pē.\n\n4 Pea ke ʻoua naʻa nau tuku ke hanga ʻe he loto-hīkisiá pe fielahí ʻo veuveuki ʻenau nofo melinó, pea ke tokanga ʻa e tangata kotoa pē ki hono kaungāʻapí ʻo hangē pē ko ia, mo ngāue ʻaki honau nima ʻonautolú ke tauhi ʻa kinautolu.\n\n5 ʻIo, pea ke ngāue ʻa honau kau taulaʻeikí mo ʻenau kau akonaki kotoa pē ʻaki honau nima ʻonautolú ke tauhi ʻa kinautolu ʻi he meʻa kotoa pē tuku kehe pē ʻo ka nau ka mahaki, pe fuʻu masiva lahi; pea ʻi he fai ʻo e ngaahi meʻa ní, naʻa nau maʻu ʻo lahi ʻa e ʻaloʻofa ʻa e ʻOtuá.\n\n6 Pea naʻe fakaʻau ke toe ʻi ai ʻa e fuʻu melino lahi ʻi he fonuá; pea naʻe fakaʻau ʻo fuʻu tokolahi ʻaupito ʻa e kakaí, ʻo nau kamata ke mafola atu ʻi he funga ʻo e fonuá, ʻio, ki he tokelaú mo e tongá, ki he hahaké mo e hihifó, ʻo nau langa ʻa e ngaahi fuʻu kolo lalahi mo e ngaahi kolo iiki ʻi he ngaahi potu kotoa pē ʻo e fonuá.\n\n7 Pea naʻe ʻaʻahi ʻa e ʻEikí kiate kinautolu ʻo ne fakatuʻumālieʻi ʻa kinautolu, pea naʻa nau hoko ko ha kakai tokolahi mo koloaʻia.\n\n8 Ko ʻeni naʻe kau fakataha ʻa e ngaahi foha ʻo Mōsaiá mo e kau taʻetuí; pea naʻe kau foki mo kinautolu ha toko taha ʻo e ngaahi foha ʻo ʻAlamaá, pea naʻe ui ia ko ʻAlamā, ʻo hangē ko ʻene tamaí; ka neongo iá, naʻá ne hoko ko ha tangata angakovi ʻaupito mo faʻa tauhi tamapua. Pea ko e tangata poto ia he leá, peá ne lea ʻaki ʻa e ngaahi lea fakahekeheke lahi ki he kakaí; ko ia naʻá ne ueʻi ʻa e kakai tokolahi ke nau fai ʻo hangē ko e ngaahi angahala naʻá ne faí.\n\n9 Pea naʻá ne hoko ko ha tūkiaʻanga lahi ki he tuʻumālie ʻa e siasi ʻo e ʻOtuá; ʻo ne tohoakiʻi ʻa e loto ʻo e kakaí; peá ne fakalanga ʻa e fekeʻikeʻi lahi ʻi he kakaí; ʻo maʻu ai ʻe he fili ʻo e ʻOtuá ha faingamālie ke ne ngāue ʻaki hono mālohí kiate kinautolu.\n\n10 Pea ko ʻeni naʻe hoko ʻo pehē lolotonga ʻene ʻalu holo ke fakaʻauha ʻa e siasi ʻo e ʻOtuá, he naʻá ne ʻalu fakafufū holo mo e ngaahi foha ʻo Mōsaiá, ʻo nau feinga ke fakaʻauha ʻa e siasí, mo takihalaʻi ʻa e kakai ʻo e ʻEikí, ʻo taʻehoa mo e ngaahi fekau ʻa e ʻOtuá, pea aʻu ki he tuʻí—\n\n11 Pea hangē ko ʻeku pehē kiate kimoutolu, lolotonga ʻenau ʻalu holo ʻi he angatuʻu ki he ʻOtuá, vakai, naʻe hā mai kiate kinautolu ʻa e ʻāngelo ʻa e ʻEikí; pea naʻá ne ʻalu hifo ʻo hangē naʻe ʻi ha ʻaó; ʻo ne lea ʻo hangē ko ha ʻuʻulu ʻo e mana, ʻa ia naʻe lulululuʻi ai ʻa e kelekele ʻa ia naʻa nau tuʻu aí;\n\n12 Pea naʻe pehē fau hono lahi ʻo ʻenau ʻohovalé, naʻa nau tō ai ki he kelekelé, ʻo ʻikai mahino kiate kinautolu ʻa e ngaahi lea naʻá ne lea ʻaki kiate kinautolú.\n\n13 Ka neongo iá naʻá ne toe kaila ʻo pehē: ʻE ʻAlamā, tuʻu hake pea ʻunuʻunu mai, he ko e hā ʻokú ke fakatangaʻi ai ʻa e siasi ʻo e ʻOtuá? He kuo folofola ʻa e ʻEikí: Ko hoku siasí ʻeni, pea te u fokotuʻu ia; pea ʻe ʻikai ikunaʻi ia ʻe ha meʻa, ka ko e maumau-fono pē ʻa hoku kakaí.\n\n14 Pea ko ʻeni, naʻe ʻikai ia ko ia pē ka naʻe pehē ʻe he ʻāngeló: Vakai, kuo ʻafioʻi ʻe he ʻEikí ʻa e ngaahi lotu ʻa hono kakaí, kae ʻumaʻā foki ʻa e ngaahi lotu ʻa ʻene tamaioʻeiki, ko ʻAlamā, ʻa ia ko hoʻo tamaí; he kuó ne lotu ʻi he tui lahi koeʻuhi ko koe ke lava nai ʻo maʻu ha ʻilo ki he moʻoní; ko ia, ko hono ʻuhinga ʻeni kuó u haʻu ai ke fakamahino kiate koe ʻa e māfimafi mo e mafai ʻo e ʻOtuá, koeʻuhi ke lava ʻo tali ʻa e ngaahi lotu ʻa ʻene kau tamaioʻeikí ʻo fakatatau mo ʻenau tuí.\n\n15 Pea ko ʻeni vakai, ʻokú ke lava koā ʻo fakaʻikaiʻi ʻa e māfimafi ʻo e ʻOtua? He vakai, ʻikai ʻoku luluʻi ʻe hoku leʻó ʻa e fonuá? Pea ʻikai ʻokú ke lava ʻo mamata kiate au ʻi ho ʻaó? Pea kuo fekauʻi mai au mei he ʻOtuá.\n\n16 Ko ʻeni ʻoku ou pehē kiate koe: ʻAlu, pea manatu ki he nofo pōpula ʻa hoʻo ngaahi tamaí ʻi he fonua ko Heilamí, pea ʻi he fonua ko Nīfaí; pea manatuʻi ʻa e ngaahi fuʻu meʻa lalahi kuo ne fai maʻanautolú; he naʻa nau nofo pōpula, pea kuó ne fakatauʻatāinaʻi ʻa kinautolu. Pea ko ʻeni ʻoku ou pehē kiate koe, ʻe ʻAlamā, ke ʻalu ʻi ho halá, pea ʻoua ʻe toe feinga ke fakaʻauha ʻa e siasí, koeʻuhí ke tali ʻenau ngaahi lotú, pea fai ʻeni neongo haʻo loto ke kapusi atu koé.\n\n17 Pea ko ʻeni naʻe hoko ʻo pehē ko e ngaahi lea fakaʻosi ʻeni naʻe lea ʻaki ʻe he ʻāngeló kia ʻAlamā, pea naʻá ne ʻalu.\n\n18 Pea ko ʻeni ko ʻAlamā mo kinautolu naʻe ʻiate iá naʻa nau toe tō ki he kelekelé, he naʻe fuʻu lahi ʻa ʻenau ʻohovalé; he kuo nau mamata ʻaki honau mata ʻonautolú ki ha ʻāngelo ʻa e ʻEikí; pea naʻe hangē hono leʻó ko ha mana, ʻa ia naʻe luluʻi ʻa e kelekelé, pea naʻa nau ʻiloʻi ʻoku ʻikai ha meʻa ka ko e māfimafi pē ʻo e ʻOtuá ʻa ia ʻe lava ʻo luluʻi ʻa e kelekelé ʻo ngaohi ia ke ngalulululu ʻo hangē ka mavaeuá.\n\n19 Pea ko ʻeni naʻe pehē fau hono lahi ʻo e ʻohovale ʻa ʻAlamaá naʻá ne hoko ai ʻo noa, ʻo ʻikai faʻa lava ʻo lea; ʻio, pea naʻá ne hoko ʻo vaivai, pea naʻe ʻikai te ne faʻa lava ʻo ueʻi hono ongo nimá; ko ia naʻe ʻave ia ʻe kinautolu naʻe ʻiate iá, ʻo nau fata ia ʻi heʻene taʻe-faʻa-ngaué, ʻo nau tuku ia ʻi he ʻao ʻo ʻene tamaí.\n\n20 Pea nau fakamatala ki heʻene tamaí ʻa e meʻa kotoa pē kuo hoko kiate kinautolú; pea naʻe fiefia ʻa ʻene tamaí, he naʻá ne ʻiloʻi ko e māfimafi ia ʻo e ʻOtuá.\n\n21 Pea naʻá ne fekau ke fakataha mai ha fuʻu kakai tokolahi ke nau fakamoʻoni ki he meʻa kuo fai ʻe he ʻEikí maʻa hono fohá, kae ʻumaʻā foki ʻa kinautolu ʻa ia naʻe ʻiate iá.\n\n22 Pea naʻá ne fekau ke kātoa fakataha mai ʻa e kau taulaʻeikí; pea naʻa nau kamata ke ʻaukai mo lotu ki he ʻEiki ko honau ʻOtuá, ke ne fakaava ʻa e ngutu ʻo ʻAlamaá, ke ne lava ʻo lea, pe maʻu foki ʻe hono ngaahi kupuʻi sinó ʻa honau mālohí—koeʻuhi ke ʻā ʻa e mata ʻo e kakaí ke nau mamata pea ʻiloʻi ʻa e angalelei mo e nāunau ʻo e ʻOtuá.\n\n23 Pea naʻe hoko ʻo pehē hili ʻenau ʻaukai mo lotu ʻi he ʻaho ʻe ua mo e pō ʻe ua, naʻe maʻu ʻe he ngaahi kupuʻi sino ʻo ʻAlamaá ʻa honau mālohí, pea naʻe tuʻu hake ia ʻo ne kamata ke lea kiate kinautolu, ʻo ne tala kiate kinautolu ke nau fiemālie:\n\n24 He, naʻá ne pehē, kuó u fakatomala mei heʻeku ngaahi angahalá, pea kuo huhuʻi au ʻe he ʻEikí; vakai kuo fanauʻi au ʻi he Laumālié.\n\n25 Pea naʻe folofola mai ʻa e ʻEikí kiate au: ʻOua ʻe ofo he ko e faʻahinga kotoa ʻo e tangata kotoa pē, ʻio, ʻa e tangata mo e fefine, ʻa e ngaahi puleʻangá, mo e ngaahi faʻahingá, mo e ngaahi leá, mo e kakai kotoa pē, kuo pau ke fanauʻi foʻou; ʻio, ke nau fanauʻi ʻi he ʻOtuá, ʻo liliu mei honau tuʻunga fakakakano mo tō ki laló, ki ha tuʻunga ʻo e anga-māʻoniʻoni, kuo huhuʻi ʻe he ʻOtuá, ʻo hoko ko hono ngaahi foha mo hono ngaahi ʻofefine;\n\n26 Pea ʻoku nau hoko ai ko ha kakai foʻou; pea ka ʻikai ke nau fai ʻeni, ʻe ʻikai te nau teitei lava ʻo maʻu ʻa e puleʻanga ʻo e ʻOtuá.\n\n27 ʻOku ou pehē kiate kimoutolu, kapau ʻe ʻikai hoko ʻeni, kuo pau ke kapusi atu ʻa kinautolu; pea ʻoku ou ʻiloʻi ʻeni, koeʻuhi naʻe meimei kapusi atu au.\n\n28 Ka neongo iá, hili haʻaku aʻa mai ʻi ha fuʻu mamahi lahi, pea mo e fakatomala ʻo aʻu ki heʻeku meimei mate, kuo finangalo ʻa e ʻEikí ʻi heʻene ʻaloʻofá ke fakahaofi au mei ha tutu ʻoku taʻengata, pea kuo fanauʻi au ʻi he ʻOtuá.\n\n29 Kuo huhuʻi hoku laumālié mei he ʻahu ʻo e mamahi mo e ngaahi haʻi ʻo e pōpula ʻi he angahalá. Naʻá ku ʻi he vanu fakapoʻuli tahá; ka ko ʻeni kuó u mamata ki he maama fakaofo ʻa e ʻOtuá. Naʻe mamahiʻia ʻa hoku laumālié ʻi he fakamamahi taʻengata; ka kuo fakahaofi au, pea ʻoku ʻikai ke toe fakamamahiʻi ʻa hoku laumālié.\n\n30 Naʻa ku liʻaki ʻa hoku Huhuʻí, peá u fakaʻikaiʻi ʻa e meʻa kuo lea ki ai ʻa ʻetau ngaahi tamaí; pea koeʻuhi ke nau tomuʻa ʻilo te ne hāʻele mai, pea ʻokú ne manatuʻi ʻa e kakai fulipē kuó ne fakatupú, te ne fakahā ia ʻe ia ki he kakai fulipē.\n\n31 ʻIo, ʻe peluki ʻa e tui kotoa pē, pea fakahā ʻe he ʻelelo kotoa pē ʻi hono ʻaó. ʻIo, ʻi he ʻaho fakaʻosí, ʻo ka tutuʻu ʻa e kakai fulipē ke fakamāuʻi ʻe ia, te nau toki fakahā ai ko e ʻOtuá ia; pea te nau toki fakahā, ʻa kinautolu naʻe moʻui taʻekau atu ʻa e ʻOtuá ʻi he māmaní, ʻoku totonu ʻa e fakamaau ʻo e tautea lauikuonga kiate kinautolú, pea te nau tete mo tetetete, pea holomui ʻi he ʻafio mai ʻa hono fofonga ʻiloʻiló.\n\n32 Pea ko ʻeni naʻe hoko ʻo pehē naʻe kamata ʻe ʻAlamā ʻo fai atu mei he taimi ko iá ke akoʻi ʻa e kakaí, fakataha mo kinautolu naʻe ʻia ʻAlamā ʻi he taimi naʻe hā mai ai ʻa e ʻāngeló kiate kinautolú, pea naʻa nau fononga holo ʻi hono kotoa ʻo e fonuá, ʻo nau fakamafola ki he kakai kotoa pē ʻa e ngaahi meʻa kuo nau fanongo mo mamata ki aí, pea naʻa nau malanga ʻaki ʻa e folofola ʻa e ʻOtuá ʻi he ngaahi faingataʻa lahi, pea naʻe lahi ʻaupito honau fakatangaʻi ʻe kinautolu naʻe taʻetuí, pea naʻe taaʻi ʻa kinautolu ʻe hanau tokolahi.\n\n33 Pea neongo ʻa ʻeni kotoa pē, ka naʻa nau ʻomi ʻa e fuʻu fiemālie lahi ki he siasí, ʻo nau poupouʻi ʻenau tuí, mo naʻinaʻi kiate kinautolu ʻi he faʻa kātaki fuoloa mo e feinga lahi ke nau tauhi ʻa e ngaahi fekau ʻa e ʻOtuá.\n\n34 Pea ko honau toko fā ko e ngaahi foha ʻo Mōsaia; pea ko honau ngaahi hingoá ko ʻĀmoni mo ʻĒlone mo ʻOminea mo Himinai; ko e ngaahi hingoa ia ʻo e ngaahi foha ʻo Mōsaiá.\n\n35 Pea naʻa nau fononga holo ʻi hono kotoa ʻo e fonua ko Seilahemalá, pea ʻi he kakai fulipē naʻe fakaongo ki he pule ʻa e tuʻi ko Mōsaiá, ʻo nau feinga fakakukafi ke fakatonutonu ʻa e ngaahi maumau kotoa pē kuo nau fai ki he siasí, pea nau vete ʻenau ngaahi angahala kotoa pē, mo fakamafola ʻa e ngaahi meʻa kotoa pē kuo nau mamata ki aí, mo fakamatalaʻi ʻa e ngaahi kikité mo e ngaahi folofola tapú kiate kinautolu kotoa pē naʻe fie fanongo kiate kinautolú.\n\n36 Pea ko ia naʻa nau hoko ai ko ha ngaahi meʻangāue ʻi he toʻukupu ʻo e ʻOtuá ʻi hono fakatafoki mai ʻo e tokolahi ki he ʻiloʻi ʻo e moʻoní, ʻio, ki he ʻiloʻi ʻo honau Huhuʻí.\n\n37 Pea hono ʻikai ke monūʻia ʻa kinautolu! He naʻa nau fakamafola ʻa e melinó; naʻa nau fakahā ʻa e ngaahi ongoongo lelei ʻo e leleí; pea naʻa nau fakahā ki he kakaí ʻoku pule ʻa e ʻEikí.\n\n", "mosiah 28": "[center][font_size=26]Vahe 28[/font_size][/center]\n\n[i]ʻOku ʻalu ʻa e ngaahi foha ʻo Mōsaiá ke malanga ki he kau Leimaná—ʻOku ngāue ʻaki ʻe Mōsaia ʻa e ongo maka kikité, ʻo ne liliu ʻa e ngaahi peleti ʻa Sēletí. Taʻu 92 K.M. nai.[/i]\n\n1 Pea ko ʻeni naʻe hoko ʻo pehē ʻi he ʻosi hono fai ʻe he ngaahi foha ʻo Mōsaiá ʻa e ngaahi meʻá ni kotoa pē, naʻa nau ʻave mo kinautolu ʻa e tokosiʻi ʻo foki ki heʻenau tamai, ko e tuʻí, pea naʻa nau kole kiate ia ke ne fakangofua ʻa kinautolu ke nau ʻalu hake ki he fonua ko Nīfaí, fakataha mo kinautolú ni kuo nau filí, ke nau malanga ʻaki ʻa e ngaahi meʻa ʻa ia kuo nau fanongo ki aí, pea ke nau fakahā ʻa e folofola ʻa e ʻOtuá ki honau kāinga, ko e kau Leimaná—\n\n2 Koeʻuhí ke nau lava ʻapē ʻo fakatafoki ʻa kinautolu ki he ʻiloʻi ʻo e ʻEiki ko honau ʻOtuá, mo fakamahino kiate kinautolu ʻa e ngaahi angahala ʻa ʻenau ngaahi tamaí; pea ke nau lava ʻapē ke fakatafoki ʻa kinautolu mei heʻenau fehiʻa ki he kau Nīfaí, koeʻuhi ke ʻomi ʻa kinautolu ke nau fiefia ʻi he ʻEiki ko honau ʻOtuá, koeʻuhi ke nau nofo feʻofoʻofani ʻiate kinautolu, pea ke ʻoua naʻa toe ʻi ai ha ngaahi fakakikihi ʻi he fonua kotoa ʻa ia kuo foaki ʻe he ʻEiki ko honau ʻOtuá kiate kinautolú.\n\n3 Ko ʻeni naʻa nau fakaʻamu ke fakahā ʻa e fakamoʻuí ki he kakai fulipē, he naʻe ʻikai te nau faʻa kātakiʻi ke malaʻia ha laumālie ʻo ha taha; ʻio, naʻe hanga ʻe he fakakaukau pē ki he tō ʻa e laumālié ki he mamahi taʻetukú ʻo fakatupu ʻenau tete mo tetetete.\n\n4 Pea naʻe ngāue pehē ʻa e Laumālie ʻo e ʻEikí ʻiate kinautolu, he ko kinautolu ʻa e fakalielia taha ʻi he kau fai angahalá. Pea naʻe finangalo ʻa e ʻEikí ʻi heʻene ʻaloʻofa taʻe-fakangatangatá ke fakahaofi ʻa kinautolu; ka neongo iá naʻa nau kātakiʻi ʻa e fuʻu mamahi lahi ʻo e laumālié koeʻuhi ko ʻenau ngaahi angahalá, ʻo nau mamahi lahi mo manavahē telia naʻa ʻiloange kuo kapusi atu ʻa kinautolu ʻo taʻengata.\n\n5 Pea naʻe hoko ʻo pehē naʻa nau kole ki heʻenau tamaí ʻi he ngaahi ʻaho lahi ke nau ʻalu atu ki he fonua ko Nīfaí.\n\n6 Pea naʻe ʻalu ʻa e tuʻi ko Mōsaiá ʻo ne fehuʻi ki he ʻEikí pe ʻe lelei ke ne tukuange hono ngaahi fohá ke nau ʻalu atu ʻi he lotolotonga ʻo e kau Leimaná ʻo malangaʻaki ʻa e folofolá.\n\n7 Pea naʻe folofola mai ʻa e ʻEikí kia Mōsaia: Tuku ke nau ʻalu atu, he ʻe tui ʻa e tokolahi ki heʻenau ngaahi leá, pea te nau maʻu ʻa e moʻui taʻengatá; pea te u fakahaofi ho ngaahi fohá mei he nima ʻo e kau Leimaná.\n\n8 Pea naʻe hoko ʻo pehē naʻe tuku ʻe Mōsaia ke nau ʻalu ʻo fai ʻo hangē ko ʻenau kolé.\n\n9 Pea naʻa nau fai ʻenau fonongá ki he feituʻu maomaonganoá ke ʻalu atu ʻo malanga ʻaki ʻa e folofolá ʻi he lotolotonga ʻo e kau Leimaná; pea te u fai ha fakamatala ki heʻenau ngaahi ngāué ʻamui.\n\n10 Ko ʻeni naʻe ʻikai maʻu ʻe Mōsaia ha tokotaha ke tuku ki ai ʻa e puleʻangá, he naʻe ʻikai ke ʻi ai ha taha ʻo hono ngaahi fohá te ne fie tali ʻa e puleʻangá.\n\n11 Ko ia naʻá ne toʻo ʻa e ngaahi lekooti ʻa ia naʻe tongitongi ki he ngaahi peleti ʻo e palasá, kae ʻumaʻā foki ʻa e ngaahi peleti ʻa Nīfaí, pea mo e ngaahi meʻa kotoa pē kuó ne tauhi mo maluʻi ʻo fakatatau ki he ngaahi fekau ʻa e ʻOtuá, hili ʻene liliu mo ne fekau ke tohi ʻa e ngaahi lekooti ʻa ia naʻe ʻi he ngaahi peleti ʻo e koula ʻa ia naʻe ʻiloʻi ʻe he kakai ʻo Limihaí, ʻa ia naʻe tuku kiate ia ʻe Limihaí;\n\n12 Pea naʻá ne fai ʻeni koeʻuhi ko e fuʻu tokanga lahi ʻa hono kakaí; he naʻa nau fuʻu fakaʻamu ʻo fuʻu lahi fau ke ʻilo ʻo kau ki he kakai ʻa ia kuo fakaʻauhá.\n\n13 Pea ko ʻeni naʻá ne liliu ia ʻi hono ngāue ʻaki ʻa e ongo maka ʻa ia naʻe fakamaʻu ki he ongo kauʻi meʻa fuopotopotó.\n\n14 Pea naʻe teuteu ʻa e ongo meʻá ni ko iá talu mei he kamataʻangá, pea tukufakaholo mai mei he toʻu tangata ki he toʻu tangata, ko hono taumuʻá ke liliu ʻaki ʻa e ngaahi leá;\n\n15 Pea kuo tauhi mo maluʻi ia ʻe he toʻukupu ʻo e ʻEikí, koeʻuhi ke ne fakahā ʻaki ki he kakai fulipē ʻa ia te nau maʻu ʻa e fonuá ʻa e ngaahi angahala mo e ngaahi anga-fakalielia ʻa hono kakaí.\n\n16 Pea ʻilonga ia ʻokú ne maʻu ʻa e ongo meʻa ní ʻoku ui ia ko e tangata kikite ʻo hangē ko e founga ʻo e kuonga muʻá.\n\n17 Ko ʻeni ʻi he hili hono liliu ʻe Mōsaia ʻa e ngaahi lekooti ní, vakai, naʻe fakamatala ia ki he kakai ʻa ia naʻe fakaʻauhá, ʻo fai mei he taimi naʻe fakaʻauha ai ʻa kinautolú ʻo aʻu ki he langa ʻo e fuʻu taua ʻi he taimi naʻe veuveuki ai ʻe he ʻEikí ʻa e lea ʻa e kakaí pea fakamovetevete atu ʻa kinautolu ki he funga ʻo e māmaní kotoa pē, ʻio, ʻo fai mei he taimi ko iá ʻo aʻu ki he fakatupu ʻo ʻĀtamá.\n\n18 Ko ʻeni naʻe langaki ʻe he fakamatalá ni ʻa e fuʻu tangi lahi ʻa e kakai ʻo Mōsaiá, ʻio, naʻe fakafonu ʻaki ʻa kinautolu ʻa e loto-mamahi; ka neongo iá naʻe ʻomi ai kiate kinautolu ʻa e ʻilo lahi, ʻa ia naʻa nau fiefia ai.\n\n19 Pea ko e fakamatalá ni ʻe hiki ia ʻamui; he vakai, ʻoku ʻaonga ke ʻilo ʻe he kakai kotoa pē ʻa e ngaahi meʻa kuo hiki ʻi he fakamatala ko iá.\n\n20 Pea ko ʻeni, hangē ko ʻeku pehē kiate kimoutolu, ʻi he hili leva hono fai ʻe he tuʻi ko Mōsaiá ʻa e ngaahi meʻá ni kotoa pē, naʻá ne toʻo ʻa e ngaahi peleti ʻo e palasá, pea mo e ngaahi meʻa kotoa pē kuó ne tauhí, ʻo ne tuku ia kia ʻAlamā, ʻa ia ko e foha ʻo ʻAlamaá; ʻio, ʻa e ngaahi lekōtí kotoa kae ʻumaʻā ʻa e ongo meʻa liliu leá, ʻo ne tuku ia kiate ia, mo fekau kiate ia ke ne tauhi mo maluʻi ia, pea ke ne tauhi ha lekooti ʻo e kakaí, pea tukufakaholo ia mei he toʻu tangata ki he toʻu tangata, ʻo hangē kuo tukufakaholo mai ia talu mei he taimi naʻe ʻalu ai ʻa Līhai mei Selūsalemá.\n\n", "mosiah 29": "[center][font_size=26]Vahe 29[/font_size][/center]\n\n[i]ʻOku fokotuʻu ʻe Mōsaia ke fili ha kau fakamaau kae ʻikai ko ha tuʻi—ʻOku hanga ʻe he ngaahi tuʻi taʻe-māʻoniʻoní ʻo tataki honau kakaí ki he angahalá—ʻOku fili ʻa ʻAlamā ko e Siʻí ko e fakamaau lahi ʻi he leʻo ʻo e kakaí—ʻOkú ne toe hoko foki ko e taulaʻeiki lahi ki he Siasí—ʻOku pekia ʻa ʻAlamā ko e Lahí mo Mōsaia. Taʻu 92–91 K.M. nai.[/i]\n\n1 Ko ʻeni, ʻi he ʻosi hono fai ʻeni ʻe Mōsaiá naʻá ne ʻoatu ʻa e fekau ki he fonuá kotoa, ki he kakai kotoa pē, koeʻuhí he naʻá ne fie ʻilo honau lotó pe ko hai ʻe hoko ko honau tuʻí.\n\n2 Pea naʻe hoko ʻo pehē naʻe fakahā mai ʻa e leʻo ʻo e kakai, ʻo pehē: ʻOku mau fakaʻamu ke hoko ʻa ʻĒlone ko ho fohá ko homau tuʻi mo homau pule.\n\n3 Ko ʻeni kuo ʻosi ʻalu atu ʻa ʻĒlone ia ki he fonua ko Nīfai, ko ia naʻe ʻikai lava ke tuku ʻe he tuʻí ʻa e puleʻangá kiate ia, pea naʻe ʻikai foki ke loto ʻa ʻĒlone ke ne maʻu ʻa e puleʻangá; pea naʻe ʻikai loto foki ha toko taha ʻo e ngaahi foha ʻo Mōsaia ke nau maʻu ʻa e puleʻangá.\n\n4 Ko ia naʻe toe ʻoatu ʻe he tuʻi ko Mōsaiá ha fekau ki he kakaí; ʻio, naʻá ne fekau ke ʻave holo ha tohi ʻi he kakaí. Pea ko e ngaahi lea ʻeni naʻe tohi aí, ʻo pehē:\n\n5 Vakai, ʻa kimoutolu ko hoku kakai, pe ko hoku kāinga, he ʻoku ou pehē ʻeku fakakaukau kiate kimoutolú, ʻoku ou fakaʻamu ke mou fakakaukauʻi ʻa e meʻa ʻoku kole atu ke mou fakakaukau ki aí—he ʻoku mou fakaʻamu ke mou maʻu ha tuʻi.\n\n6 Pea ʻoku ou fakahā kiate kimoutolu, ko ia ia ʻoku totonu ke ne maʻu ʻa e puleʻangá kuo ne fakafisi, pea ʻe ʻikai te ne maʻu maʻana ʻa e puleʻangá.\n\n7 Pea ko ʻeni, kapau ʻe fili ha taha ko hono fetongi, vakai ʻoku ou manavahē naʻa tupu ha fakakikihi ʻiate kimoutolu. Pea ko hai ʻokú ne ʻiloʻi naʻa faifaí pea ʻita ʻa hoku foha ʻa ia ʻoku totonu ke ʻaʻana ʻa e puleʻangá ʻo ne fakalotoʻi ha niʻihi ʻo e kakaí ni ke nau muimui ʻiate ia, ʻa ia ʻe fakatupu ai ʻa e ngaahi tau mo e ngaahi fakakikihi ʻiate kimoutolu, ʻa ia ʻe hoko ko e tupuʻanga ʻo e lilingi ʻo e fuʻu toto lahi mo e fakakoviʻi ʻo e hāʻeleʻanga ʻo e ʻEiki, ʻio, pea fakaʻauha ai ʻa e laumālie ʻo e kakai tokolahi.\n\n8 Ko ʻeni, ʻoku ou pehē kiate kimoutolu, tau fakapotopoto mo fakakaukau ki he ngaahi meʻá ni, he ʻoku ʻikai haʻatau totonu ke tau fakaʻauha ʻa hoku fohá, pea ʻoku ʻikai foki haʻatau totonu ke tau fakaʻauha ha tokotaha kehe ʻo ka fakanofo ia ko hono fetongi.\n\n9 Pea kapau ʻe tafoki ʻa hoku fohá ki heʻene loto-hīkisiá mo e ngaahi laukaú pehē te ne fakafoki ʻa e ngaahi meʻa kuó ne leaʻaki, pea ʻekeʻi ʻene totonu ki he puleʻangá, ʻa ia ʻe fakatupu ai haʻane fuʻu fai angahala lahi kae ʻumaʻā foki hono kakaí.\n\n10 Pea ko ʻeni tau fai fakapotopoto, pea tomuʻa vakai atu ki he ngaahi meʻa ni, pea fai ʻa e meʻa ko ia ʻe tupu ai ʻa e melino ʻi he kakai ni.\n\n11 Ko ia te u hoko ko homou tuʻi ʻi he toenga hoku ngaahi ʻahó; ka neongo iá, tau fili ʻe kitautolu ha kau fakamaau, ke fakamāuʻi ʻa e kakaí ni ʻo fakatatau mo ʻetau laó; pea te tau fokotuʻutuʻu foʻou ʻa e ngaahi meʻa ʻa e kakai ní, he te tau fili ʻa e kau tangata poto ke hoko ko e kau fakamāú, ʻa ia te nau fakamāuʻi ʻa e kakaí ni ʻo fakatatau ki he ngaahi fekau ʻa e ʻOtuá.\n\n12 Ko ʻeni ʻoku lelei ange ke fakamāuʻi ha tangata ʻe he ʻOtuá kae ʻikai ʻe he tangatá, he ʻoku totonu maʻu ai pē ʻa e fakamaau totonu ʻa e ʻOtuá, ka ʻoku ʻikai totonu maʻu ai pē ʻa e fakamaau ʻa e tangatá.\n\n13 Ko ia ka ne mou lava ʻo maʻu ha kau tangata angatonu ke hoko ko homou ngaahi tuʻi, ʻa ia te nau fokotuʻu ʻa e ngaahi fono ʻa e ʻOtua, ʻo fakamāuʻi ʻa e kakaí ni ʻo fakatatau mo ʻene ngaahi fekaú, ʻio, ka ne mou lava ke maʻu ha kau tangata ke hoko ko homou ngaahi tuʻi ʻa ia ʻe fai ʻo hangē ko ia naʻe fai ʻe heʻeku tamai ko Penisimaní maʻá e kakaí ni—ʻoku ou pehē kiate kimoutolu, kapau naʻe lava ke pehē maʻu ai pē ʻe ʻaonga ke mou maʻu maʻu ai pē ha ngaahi tuʻi ke puleʻi ʻa kimoutolu.\n\n14 Pea naʻa mo au, kuó u ngāue ʻaki hoku mālohí mo e ivi kotoa ʻoku ou maʻú, ke u akoʻi kiate kimoutolu ʻa e ngaahi fekau ʻa e ʻOtuá, pea fokotuʻu maʻu ʻa e melinó ʻi he fonuá kotoa, koeʻuhí ke ʻoua naʻa ʻi ai ha ngaahi tau pe ha ngaahi fakakikihi, pea ʻikai ha kaihaʻa, pe vete, pe fakapō, pe ha faʻahinga angahala ʻe taha;\n\n15 Pea ʻilonga ha taha kuó ne fai ha angahala, kuó u tauteaʻi ia, ʻo fakatatau ki he hia kuó ne faí, ʻo fakatatau ki he lao ʻa ia kuo fokotuʻu maʻatautolu ʻe heʻetau ngaahi tamaí.\n\n16 Ko ʻeni ʻoku ou pehē kiate kimoutolu, ko e meʻa ʻi he ʻikai angatonu ʻa e tangata kotoa pē ʻoku ʻikai ʻaonga ke mou maʻu ha tuʻi pe ha ngaahi tuʻi, ke nau puleʻi ʻa kimoutolu.\n\n17 He vakai, ko e hā hano lahi ʻo e angahala ʻoku fakatupu ʻe ha tuʻi fai angahala, ʻio, pea hono ʻikai lahi ʻa e fakaʻauhá!\n\n18 ʻIo, manatuʻi ʻa e tuʻi ko Noá, ʻa ʻene fai angahalá mo ʻene ngaahi anga-fakalieliá, kae ʻumaʻā foki ʻa e fai angahala mo e ngaahi anga-fakalielia ʻa hono kakaí. Vakai ki hono lahi ʻo e fakaʻauha ʻa ia naʻe hoko kiate kinautolú; pea koeʻuhi foki ko ʻenau ngaahi fai angahalá naʻe ʻomi ai ʻa kinautolu ki he nofo pōpula.\n\n19 Pea ka ne taʻeʻoua ʻa e tokoni ʻa honau Tupuʻanga fungani potó, pea kuo tupunga ʻeni ʻi heʻenau fakatomala moʻoní, pehē ʻe ʻikai lava ke taʻofi ʻa ʻenau nofo pōpula ʻo aʻu mai ki he taimí ni.\n\n20 Kae vakai, naʻá ne fakahaofi ʻa kinautolu koeʻuhi naʻa nau fakavaivaiʻi ʻa kinautolu ʻi hono ʻaó; pea koeʻuhí ko ʻenau fuʻu tangi lahi kiate iá naʻá ne fakahaofi ai ʻa kinautolu mei he nofo pōpulá; pea ʻoku ngāue pehē ʻa e ʻEikí ʻi he meʻa kotoa pē ʻi hono māfimafí ʻi he fānau ʻa e tangatá, pea mafao atu ʻa e toʻukupu ʻo e ʻaloʻofá kiate kinautolu ʻoku falala kiate iá.\n\n21 Pea vakai, ko ʻeni ʻoku ou pehē kiate kimoutolu, ʻe ʻikai te mou lava ʻo fakahifo ha tuʻi angakovi, kae ngata pe ʻi he fakakikihi lahi mo e felingiʻaki ʻo e toto lahi.\n\n22 He vakai, ko hono ngaahi kaumeʻá ʻoku ʻi he angahala, pea ʻokú ne fokotuʻu ʻene kau leʻó ke ofi kiate ia; pea ʻokú ne haehae ʻa e ngaahi lao ʻa kinautolu naʻa nau pule ʻi he māʻoniʻoni ki muʻa ʻiate iá; pea ʻokú ne molomoloki ʻi hono lalo vaʻé ʻa e ngaahi fekau ʻa e ʻOtuá.\n\n23 Pea ʻokú ne fokotuʻu ha ngaahi lao, pea ʻave ia ki hono kakaí, ʻio, ko e ngaahi lao ʻoku fakangofua ai ʻa ʻene ngaahi fai angahala ʻaʻaná; pea ʻilonga ha taha ʻoku ʻikai talangofua ki heʻene ngaahi laó ʻokú ne fekau ke fakaʻauha ia; pea ʻilonga ia ʻoku angatuʻu kiate iá te ne fekau atu ʻa ʻene kau taú ke tauʻi kinautolu, pea kapau te ne lava ke ne fakaʻauha ʻa kinautolu; pea ʻoku pehē hono fakakoviʻi ʻe he tuʻi taʻe-māʻoniʻoní ʻa e ngaahi hala ʻo e māʻoniʻoni kotoa pē.\n\n24 Pea ko ʻeni vakai ʻoku ou pehē kiate kimoutolu, ʻoku ʻikai ʻaonga ke hoko kiate kimoutolu ha ngaahi meʻa fakalielia pehē.\n\n25 Ko ia, mou fili ʻi he leʻo ʻo e kakaí ni ha kau fakamaau, koeʻuhí ke fakamāuʻi ʻa kimoutolu ʻo fakatatau ki he ngaahi lao kuo fokotuʻu maʻamoutolu ʻe heʻetau ngaahi tamaí, ʻa ia ʻoku totonú, pea naʻe tuku kiate kinautolu ʻe he toʻukupu ʻo e ʻEikí.\n\n26 Ko ʻeni, ʻoku ʻikai ko ha meʻa maheni ʻene hoko ke fie maʻu ʻe he leʻo ʻo e kakaí ha meʻa ʻoku fehangahangai mo e meʻa ʻoku totonú; ka ʻoku lahi ʻa e fie maʻu ʻe he konga siʻi ange ʻo e kakaí ha meʻa ʻoku taʻetotonú; ko ia mou fai ki he meʻá ni ʻo fokotuʻu ia ko hoʻomou lao—ke fai hoʻomou ngaahi ngāué ʻo fakatatau ki he leʻo ʻo e kakaí.\n\n27 Pea ʻo ka hoko ʻa e taimi ʻa ia ʻe fili ai ʻe he leʻo ʻo e kakaí ʻa e angahalá, ko e taimi ia ʻe toki tō ai kiate kimoutolu ʻa e ngaahi tautea ʻa e ʻOtuá; ʻio, ko e taimi ia te ne toki ʻaʻahi ai kiate kimoutolu ʻaki ʻa e fuʻu fakaʻauha lahi ʻo hangē ko ia kuó ne fai ki he fonuá ni ʻi muʻa atú.\n\n28 Pea ko ʻeni kapau ʻoku ʻi ai haʻamou kau fakamaau, pea ʻoku ʻikai te nau fakamāuʻi ʻa kimoutolu ʻo fakatatau mo e lao kuo fokotuʻú, ʻoku ngofua ke mou fekau ke fakamāuʻi ʻa kinautolu ʻe ha fakamaau māʻolunga ange.\n\n29 Kapau ʻoku ʻikai fakamaau ʻaki ʻa e fakamaau māʻoniʻoni ʻe hoʻomou kau fakamaau māʻolunga, ke mou fekau ke fakataha mai ha niʻihi ʻo hoʻomou kau fakamaau māʻulalo angé, pea te nau fakamāuʻi hoʻomou kau fakamaau māʻolungá, ʻo fakatatau ki he leʻo ʻo e kakaí.\n\n30 Pea ʻoku ou fekau kiate kimoutolu ke mou fai ʻa e ngaahi meʻá ni ʻi he manavahē ki he ʻEikí; pea ʻoku ou fekau kiate kimoutolu ke mou fai ʻa e ngaahi meʻá ni, pea ʻoua te mou maʻu ha tuʻi; pea kapau ʻe fai ʻe he kakaí ni ha ngaahi angahala mo e ngaahi hia, ʻe ʻekeʻi ia mei honau ʻulu ʻonautolú.\n\n31 He vakai ʻoku ou pehē kiate kimoutolu kuo fakatupu ha ngaahi angahala ʻa e kakai tokolahi ʻe he ngaahi angahala ʻa honau ngaahi tuʻí; ko ia ʻe ʻekeʻi ʻenau ngaahi angahalá mei he ʻulu ʻo honau ngaahi tuʻí.\n\n32 Pea ko ʻeni ʻoku ou fakaʻamu ke ʻoua naʻa toe ʻi ai ʻa e taʻe-tuʻunga tataú ni ʻi he fonuá ni, kae tautautefito pē ʻi he kakaí ni ko hoku kakaí; ka ʻoku ou fakaʻamu ke hoko ʻa e fonuá ni ko ha fonua ʻo e tauʻatāina, pea ke fiefia tatau ʻa e tangata kotoa pē ʻi heʻene ngaahi totonú mo e ngaahi faingamālié, lolotonga ʻa e kei finangalo ʻa e ʻEikí ke tau nofoʻi mo maʻu ʻa e fonuá, ʻio, lolotonga ʻa e kei nofo ʻa hotau hakó ʻi he funga ʻo e fonuá.\n\n33 Pea naʻe lahi mo e ngaahi meʻa kehe naʻe tohi kiate kinautolu ʻe he tuʻi ko Mōsaiá, ʻo ne fakamatalaʻi kiate kinautolu ʻa e ngaahi ʻahiʻahi mo e ngaahi faingataʻa ʻa ha tuʻi māʻoniʻoni, ʻio, ʻa e ngaahi mamahi kotoa pē ʻo e laumālié koeʻuhi ko honau kakaí, kae ʻumaʻā foki mo e ngaahi lāunga ʻa e kakaí ki honau tuʻí; pea naʻá ne fakamatalaʻi kotoa ia kiate kinautolu.\n\n34 Pea naʻá ne fakahā kiate kinautolu ʻoku ʻikai totonu ke hoko ʻa e ngaahi meʻá ni; ka ʻoku totonu ke hili ʻa e kavengá ki he kakai kotoa pē, koeʻuhi ke fua ʻe he tangata taki taha ʻa hono vahaʻangataé.\n\n35 Pea naʻá ne fakamatalaʻi foki kiate kinautolu ʻa e ngaahi faingataʻa kotoa pē te nau fepaki mo ia, ʻi he maʻu ha tuʻi taʻe-māʻoniʻoni ke puleʻi ʻa kinautolú.\n\n36 ʻIo, ʻa ʻene ngaahi angahalá mo e ngaahi anga-fakalielia kotoa pē, mo e ngaahi tau kotoa pē, mo e ngaahi fakakikihi, mo e lilingi toto, mo e kaihaʻa, mo e vete, mo e fai feʻauaki, mo e ngaahi faʻahinga angahala kotoa pē, ʻa ia ʻoku ʻikai lava ʻo tohi—ʻo ne fakahā kiate kinautolu ʻoku ʻikai totonu ke hoko ʻa e ngaahi meʻá ni, pea ʻoku taʻefeʻunga ʻaupito ia mo e ngaahi fekau ʻa e ʻOtuá.\n\n37 Pea ko ʻeni naʻe hoko ʻo pehē, hili ʻa e ʻoatu ʻe he tuʻi ko Mōsaiá ʻa e ngaahi meʻá ni ki he kakaí, naʻe fakalotoʻi ʻa kinautolu ki hono moʻoni ʻo ʻene ngaahi folofolá.\n\n38 Ko ia, naʻa nau tuku ʻenau holi ke maʻu ha tuʻí, ka nau kamata ke fuʻu fakaʻamu lahi ke maʻu ʻe he kakai kotoa pē ʻa e faingamālie tatau ʻi he fonuá hono kotoa; ʻio, pea naʻe fakahā ʻe he tangata taki taha ʻa ʻene loto fiemālie ke fua ʻa ʻene ngaahi angahala ʻaʻaná.\n\n39 Ko ia naʻe hoko ʻo pehē naʻa nau fakatahataha mai ʻi ha ngaahi fakatahaʻanga ʻi hono kotoa ʻo e fonuá, ke fakahā honau leʻó pe ko hai ʻe hoko ko honau kau fakamaau ke fakamāuʻi ʻa kinautolu ʻo fakatatau mo e lao kuo fokotuʻu maʻanautolú; pea naʻa nau fuʻu fiefia ʻaupito koeʻuhi ko e tauʻatāina kuo foaki ange kiate kinautolu.\n\n40 Pea naʻa nau fakaʻau ʻo mālohi ʻi he ʻofa kia Mōsaiá; ʻio, naʻa nau tokaʻi ia ʻo lahi ange ʻi ha toe tangata kehe; he naʻe ʻikai te nau lau ia ko ha pule anga-kakaha ʻa ia naʻe kumi ke maʻu ha tupu, ʻio, ki he koloa ʻa ia ʻokú ne fakaʻuliʻi ʻa e laumālié; he kuo ʻikai te ne faʻao meiate kinautolu ha koloa, pea kuo ʻikai te ne fiefia ʻi he lilingi ʻo e totó; ka kuó ne fokotuʻu ʻa e melinó ʻi he fonuá, pea kuó ne tuku ki hono kakaí ke nau hao mei he faʻahinga pōpula kotoa pē; ko ia, naʻa nau tokaʻi ia, ʻio, ʻo lahi hake ʻi he meʻa ʻoku lava ke fakamatalá.\n\n41 Pea naʻe hoko ʻo pehē naʻa nau fakanofo ha kau fakamaau ke puleʻi ʻa kinautolu, pe fakamāuʻi ʻa kinautolu ʻo fakatatau ki he laó, pea naʻa nau fai ʻeni ʻi hono kotoa ʻo e fonuá.\n\n42 Pea naʻe hoko ʻo pehē naʻe fili ʻa ʻAlamā ke ne hoko ko e ʻuluaki fakamaau lahí, pea ko e taulaʻeiki lahi foki ia, he naʻe foaki ʻe heʻene tamaí ʻa e lakangá kiate ia, ʻo ne tuku kiate ia ʻa hono tokangaʻi ʻo e ngaahi meʻa kotoa pē ʻo e siasi.\n\n43 Pea ko ʻeni naʻe hoko ʻo pehē naʻe ʻaʻeva ʻa ʻAlamā ʻi he ngaahi hāʻeleʻanga ʻo e ʻEikí, ʻo ne tauhi ʻa ʻene ngaahi fekaú, ʻo ne fai ʻa e ngaahi fakamaau māʻoniʻoni; pea naʻe ʻi ai ʻa e melino taʻetuku ʻi he fonuá hono kotoa.\n\n44 Pea naʻe kamata pehē ʻa e pule ʻa e kau fakamāú ʻi he fonua kotoa ʻo Seilahemalá ʻi he kakai kotoa pē naʻe ui ko e kau Nīfaí; pea naʻe hoko ʻa ʻAlamā ko e ʻuluaki fakamaau lahí.\n\n45 Pea ko ʻeni naʻe hoko ʻo pehē naʻe pekia ʻa ʻene tamaí, kuo taʻu ʻe valungofulu mā ua ʻa hono motuʻá, kuó ne moʻui ke fakahoko ʻa e ngaahi fekau ʻa e ʻOtuá.\n\n46 Pea naʻe hoko ʻo pehē naʻe pekia foki mo Mōsaia ʻi he taʻu hono tolungofulu mā tolu ʻo ʻene pulé, kuo taʻu ʻe onongofulu mā tolu ʻa hono motuʻá; ʻa ia ʻoku lau fakatahá ko e taʻu ʻe nimangeau mā hiva talu mei he taimi naʻe ʻalu ai ʻa Līhai mei Selūsalemá.\n\n47 Pea naʻe ʻosi pehē ʻa e pule ʻa e ngaahi tuʻí ki he kau Nīfaí; pea naʻe ʻosi pehē ʻa e ngaahi ʻaho ʻo ʻAlamā, ʻa ia naʻá ne fokotuʻu honau siasí.\n\n", "alma 1": "[center][font_size=26]Ko e Tohi ʻa ʻAlamā ko e Foha ʻo ʻAlamā[/font_size][/center]\n\nKo e fakamatala ʻa ʻAlamā, ʻa ia ko e foha ʻo ʻAlamā, ko e ʻuluaki fakamaau mo e fakamaau lahi ki he kakai ʻo Nīfaí, kae ʻumaʻā foki mo e taulaʻeiki lahi foki ki he siasí. Ko ha fakamatala ki he pule ʻa e kau fakamāú, mo e ngaahi tau pea mo e ngaahi fakakikihi ʻi he kakaí. Kae ʻumaʻā foki ha fakamatala ki ha tau ʻi he vahaʻa ʻo e kau Nīfaí mo e kau Leimaná, ʻo fakatatau ki he lekooti ʻa ʻAlamā, ko e ʻuluaki fakamaau mo e tuʻi fakamaau lahí.\n\n[center][font_size=26]Vahe 1[/font_size][/center]\n\n[i]ʻOku akoʻi ʻe Nēhoa ha ngaahi tokāteline hala, mo fokotuʻu ha siasi, pea kamata ʻa e ngāue fakataulaʻeiki kākaá, pea ne tāmateʻi ʻa Kitione—ʻOku tāmateʻi ʻa Nēhoa koeʻuhi ko ʻene ngaahi hiá—ʻoku mafola ʻa e fie maná mo e ngaahi fakatangá ʻi he kakaí—ʻOku tauhi pē ʻe he kau taulaʻeikí ʻa kinautolu, ʻoku tauhi ʻe he kakaí ʻa e kau masivá, pea ʻoku tuʻumālie ʻa e siasí. Taʻu 91–88 K.M. nai.[/i]\n\n1 Pea naʻe hoko ʻo pehē ʻi he ʻuluaki taʻu ʻo e pule ʻa e kau fakamāú ki he kakai ʻo Nīfaí, ʻo kamata mei he taimi ko ʻeni ʻo fai mai, kuo fononga atu ʻa e tuʻi ia ko Mōsaiá ʻi he hala ʻo e māmaní kotoa, kuó ne fai ʻa e tau lelei, ʻo ʻaʻeva ʻi he angatonu ʻi he ʻao ʻo e ʻOtuá, ʻo ʻikai ke ne tuku ha tokotaha ke pule ko hono fetongi; ka neongo iá kuó ne fokotuʻu ha ngaahi lao, pea naʻe tali ia ʻe he kakaí; ko ia naʻe pau ke nau talangofua ki he ngaahi lao kuó ne fokotuʻú.\n\n2 Pea naʻe hoko ʻo pehē ʻi he ʻuluaki taʻu ʻo e pule ʻa ʻAlamā ʻi he nofoʻanga fakamāú, naʻe ʻi ai ha tangata ʻa ia naʻe ʻomai ki hono ʻaó ke fakamāuʻi, ko ha tangata naʻe sino lahi, pea naʻe ongoongoa koeʻuhi ko hono ivi lahí.\n\n3 Pea kuó ne ʻalu holo ʻi he kakaí, ʻo malanga kiate kinautolu ʻaki ha meʻa naʻá ne pehē ko e folofola ʻa e ʻOtuá, ʻo ne fakafetau ki he siasí; ʻo ne fakahā ki he kakaí ʻoku totonu ke manakoa ʻa e taulaʻeiki mo e akonaki kotoa pē; pea ʻoku ʻikai totonu ke nau ngāue ʻaki honau nimá, ka ʻoku totonu ke tauhi kinautolu ʻe he kakaí.\n\n4 Pea naʻá ne fakamoʻoniʻi foki ki he kakaí ʻe fakamoʻui ʻa e faʻahinga ʻo e kotoa ʻo e tangatá ʻi he ʻaho fakaʻosí, pea ʻoku ʻikai totonu ke nau manavahē pe tetetete, ka ke nau hanga hake honau ʻulú ʻo fiefia; he kuo ngaohi ʻe he ʻEikí ʻa e kakai fulipē, pea kuó ne huhuʻi foki ʻa e faʻahinga kotoa ʻo e tangatá; pea, ʻi he ngataʻangá, ʻe maʻu ʻe he kakai fulipē ʻa e moʻui taʻengatá.\n\n5 Pea naʻe hoko ʻo pehē naʻá ne ako ʻaki ʻa e ngaahi meʻá ni ʻo fuʻu lahi ʻaupito naʻe tui ai ʻa e tokolahi ki heʻene ngaahi leá, ʻio naʻe pehē fau honau tokolahí naʻa nau kamata ai ke tauhi ia mo foaki kiate ia ha paʻanga.\n\n6 Pea naʻá ne fakaʻau ʻo fielahi ʻi he hīkisia ʻo hono lotó, mo kofu ʻaki ʻa e kofu fakataungataʻa ʻaupito, ʻio, ʻo aʻu ki heʻene kamata ke fokotuʻu ha siasi ʻo tatau mo e anga ʻo ʻene malangá.\n\n7 Pea naʻe hoko ʻo pehē lolotonga ʻene ʻalu atu, ke malanga kiate kinautolu naʻa nau tui ki heʻene leá, naʻá ne fetaulaki ai mo ha tangata naʻe kau ki he siasi ʻo e ʻOtuá, ʻio, ko ha toko taha ʻo honau kau akonakí; peá ne kamata ke fakakikihi mālohi mo ia, koeʻuhi ke ne tohoakiʻi atu ʻa e kakai ʻo e siasí; ka naʻe taʻofi ia ʻe he tangatá, ʻo ne valokiʻi ia ʻaki ʻa e ngaahi folofola ʻa e ʻOtuá.\n\n8 Pea ko ʻeni ko e hingoa ʻo e tangatá ko Kitione; pea ko ia ia ʻa e tokotaha ʻa ia naʻe hoko ko ha meʻa ngāue ʻi he toʻukupu ʻo e ʻOtuá ke fakahaofi ʻa e kakai ʻo Limihaí mei he nofo pōpulá.\n\n9 Pea ko ʻeni, ko e meʻa ʻi he taʻofi ia ʻe Kitione ʻaki ʻa e ngaahi folofola ʻa e ʻOtuá ko ia naʻá ne ʻita ai kia Kitione, ʻo ne unuhi ʻene heletaá ʻo kamata ke taaʻi ia. Ka koeʻuhi ko Kitioné foki kuó ne fuʻu motuʻa, naʻe ʻikai ai te ne lava ʻo matuʻuaki ʻene ngaahi taá, ko ia naʻe tāmateʻi ai ia ʻi he heletā.\n\n10 Pea ko e tangata naʻá ne taaʻi iá, naʻe ʻave ia ʻe he kakai ʻo e siasí, pea naʻe taki mai ia ki he ʻao ʻo ʻAlamaá, ke fakamāuʻi ia ʻo fakatatau ki he ngaahi hia kuó ne faí.\n\n11 Pea naʻe hoko ʻo pehē naʻe tuʻu ia ʻi he ʻao ʻo ʻAlamaá ʻo taukapoʻi ia ʻi he loto taʻe-manavahē lahi.\n\n12 Ka naʻe pehē ange ʻe ʻAlamā kiate ia: Vakai, ko hono fuofua fakahū mai ʻeni ʻo e ngāue fakataulaʻeiki kākaá ki he kakaí ni. Pea vakai, ʻoku ʻikai ngata ʻi hoʻo halaia ʻi he ngāue fakataulaʻeiki kākaá, kā kuó ke feinga ke fakamālohiʻi ke tali ia ʻaki ʻa e heletā; pea ka ne fakamālohiʻi ʻa e ngāue fakataulaʻeiki kākaá ke tali ʻe he kakaí ni pehē ʻe iku ia ki honau fakaʻauha fakaʻaufuli.\n\n13 Pea kuó ke lilingi ʻa e toto ʻo ha tangata māʻoniʻoni, ʻio, ko ha tangata kuó ne fai ha fuʻu lelei lahi ʻi he kakaí ni; pea kapau te mau fakamoʻui koe ʻe tō kiate kimautolu ʻa e sāuni ki hono totó.\n\n14 Ko ia ʻoku fakamaaumatea koe ʻo fakatatau ki he lao kuo fokotuʻu maʻatautolu e Mōsaia, ko hotau tuʻi fakamuimuí; pea kuo loto ki ai ʻa e kakaí ni, ko ia ʻoku pau ke talangofua ʻa e kakaí ni ki he laó.\n\n15 Pea naʻe hoko ʻo pehē naʻa nau ʻave ia; pea ko hono hingoá ko Nēhoa; pea nau ʻave ia ki he tumutumu ʻo e moʻunga ko Manataí, pea naʻe ngaohi ai ia, kae kehe naʻá ne fakahā ʻi he ʻao ʻo e ngaahi langí mo e māmaní, ko e meʻa kuó ne ako ki he kakaí ʻoku faikehekehe ia mo e folofola ʻa e ʻOtuá; pea naʻá ne fepaki ai mo ha mateʻanga fakamā.\n\n16 Ka neongo iá, naʻe ʻikai ke fakangata ʻe he meʻa ni ʻa e mafola ʻa e ngāue fakataulaʻeiki kākaá ʻi he fonuá; he naʻe ʻi ai ʻa e tokolahi naʻa nau manako ki he ngaahi meʻa laukau ʻo e māmaní, pea naʻa nau ʻalu holo ʻo malanga ʻaki ʻa e ngaahi tokāteline loí; pea naʻa nau fai ia koeʻuhi ko e ngaahi koloa mo e lāngilangi.\n\n17 Ka neongo iá, naʻa nau manavahē ke loi, telia naʻa ʻilo ia, ko e meʻa ʻi he ilifia ki he laó, he naʻe tauteaʻi ʻa e faʻahinga naʻe loí; ko ia naʻa nau ʻai ke hangē ko haʻanau malanga pē ʻo fakatatau mo ʻenau tuí; pea ko ʻeni naʻe ʻikai ke ʻi ai hano mālohi ʻo e laó ki ha tangata tuʻunga ʻi heʻene tuí.\n\n18 Pea naʻa nau manavahē ke kaihaʻa, ko e meʻa ʻi he ilifia ki he laó, he naʻe tauteaʻi ʻa e faʻahinga ko iá; pea naʻa nau manavahē foki ke faʻao fakamālohi mei ha taha, pe fakapō, he ko ia ia naʻe fakapoó naʻe tautea ʻaki ia ʻa e mate.\n\n19 Ka naʻe hoko ʻo pehē ʻilonga ia naʻe ʻikai kau ki he siasi ʻo e ʻOtuá naʻa nau kamata ke fakatangaʻi ʻa kinautolu naʻe kau ki he siasi ʻo e ʻOtuá, pea kuo nau toʻo kiate kinautolu ʻa e huafa ʻo Kalaisí.\n\n20 ʻIo, naʻa nau fakatangaʻi ʻa kinautolu, ʻo fakamamahiʻi ʻa kinautolu ʻaki ʻa e ngaahi faʻahinga lea kotoa pē, pea naʻe fai ʻeni koeʻuhi ko ʻenau loto-fakatōkilaló; he naʻe ʻikai te nau pōlepole ʻi honau mata ʻonautolú, pea ko e meʻa ʻi heʻenau fefakahāʻaki ʻa e folofola ʻa e ʻOtuá, ʻiate kinautolu, taʻe-ha-paʻanga, pea taʻe-ha-totongi.\n\n21 Naʻe ʻi ai foki ha lao mamafa ʻi he kakai ʻo e siasí, ke ʻoua naʻa ʻi ai ha tangata, ʻoku kau ki he siasí, ʻe tuʻu hake ʻo fakatangaʻi ʻa kinautolu naʻe ʻikai ke kau ki he siasí, pea ke ʻoua naʻa ʻi ai ha fefakatangaʻaki ʻiate kinautolu.\n\n22 Ka neongo iá, naʻe ʻi ai hanau tokolahi ʻa ia naʻe fakaʻau ke pōlepole, ʻo nau kamata ke fefakakikihiʻaki mālohi mo honau ngaahi filí, ʻio ʻo aʻu ki he fetukiʻaki; ʻio, naʻa nau fetukiʻaki honau nimá.\n\n23 Pea naʻe fai ʻeni ʻi hono ua ʻo e taʻu ʻo e pule ʻa ʻAlamaá, pea ko e tupuʻanga ia ʻo ha faingataʻa lahi ki he siasí, ʻio, ko e tupuʻanga ia ʻo ha sivi faingataʻa lahi ki he siasí.\n\n24 He kuo fakafefeka ʻa e loto ʻo e tokolahi, pea naʻe tāmateʻi honau ngaahi hingoá, pea naʻe ʻikai ke toe manatuʻi ʻa kinautolu fakataha mo e kakai ʻo e ʻOtuá. Pea naʻe ʻi ai foki ha tokolahi naʻa nau mavahe meiate kinautolu.\n\n25 Naʻe hoko ʻeni ko ha fuʻu ʻahiʻahi lahi ki he faʻahinga ʻa ia naʻe tuʻu maʻu ʻi he tuí; ka neongo ia, naʻa nau tuʻu maʻu mo tuʻu taʻe-faʻa-ueʻi ʻi he tauhi ʻa e ngaahi fekau ʻa e ʻOtuá, pea naʻa nau tali ʻi he faʻa kātaki ʻa e fakatanga naʻe taulōfuʻu mai kiate kinautolú.\n\n26 Pea ʻi he tuku ʻe he kau taulaʻeikí ʻenau ngāue ke akoʻi ʻa e folofola ʻa e ʻOtuá ki he kakaí, naʻe tuku foki ʻe he kakaí ʻa ʻenau ngaahi ngāué ke fanongo ki he folofola ʻa e ʻOtuá. Pea ʻi he hili hono fakahā ʻe he taulaʻeikí kiate kinautolu ʻa e folofola ʻa e ʻOtuá naʻa nau toe foki kotoa pē ʻi honau tūkuingatá ki heʻenau ngaahi ngāué; pea naʻe ʻikai ke lau ʻe he taulaʻeikí ʻoku lelei ange ia ʻiate kinautolu ʻoku fanongo kiate iá, he naʻe ʻikai lelei ange ʻa e tokotaha malangá ʻi he tokotaha fanongó, pea ʻikai foki ke lelei ange ʻa e faiakó ʻi he tokotaha ʻoku akó; pea ko ia naʻa nau tuʻunga tatau kotoa pē, ʻo nau ngāue kātoa, ko e tangata taki taha ʻo fakatatau ki hono ivi.\n\n27 Pea naʻa nau fefoakiʻaki ʻi heʻenau ngaahi meʻá, ko e tangata taki taha ʻo fakatatau ki he meʻa ʻokú ne maʻú, ki he masivá, mo e faingataʻaʻiá, mo e mahakí, pea mo e mamahiʻiá; pea naʻe ʻikai te nau kofu ʻaki ʻa e kofu fakataungataʻa, ka naʻe maʻa ʻenau teú mo nau matamatalelei.\n\n28 Pea naʻe pehē ʻenau fakamāʻopoʻopo ʻa e ngaahi meʻa ʻo e siasí; pea ko ia ai naʻa nau toe kamata ke melino maʻu ai pē, neongo hono kotoa ʻo honau ngaahi fakatangaʻí.\n\n29 Pea ko ʻeni, koeʻuhi ko e maʻumaʻuluta ʻa e siasí naʻa nau fakaʻau ai ke fuʻu koloaʻia ʻaupito, ʻo nau maʻu lahi ʻa e meʻa kotoa pē ʻa ia naʻe ʻaonga ke nau maʻú—pea tokolahi ʻenau ngaahi takanga monumanu īkí mo e ngaahi takanga monumanu lalahí, mo e fanga manu sisino ʻo e faʻahinga kotoa pē, kae ʻumaʻā foki ʻa e kēleni lahi, mo e koula, pea mo e siliva, pea mo e ngaahi meʻa mahuʻinga, mo e silika lahi foki mo e līneni tuʻovalevale, pea mo e faʻahinga kotoa pē ʻo e tupenu lelei ʻoku ʻikai fuʻu mahuʻingá.\n\n30 Pea ko ia, ʻi heʻenau tuʻumālié, naʻe ʻikai te nau tekeʻi ha tokotaha ʻa ia naʻe tēlefua, pē naʻe fiekaia, pe naʻe fieinua, pe naʻe puke, pe kuo ʻikai fafangaʻi; pea naʻe ʻikai te nau tuku honau lotó ki he ngaahi koloa; ko ia naʻa nau angalelei ki he kakai kotoa pē, ʻo tatau ki he lalahi mo e iiki, ʻa e pōpula mo e tauʻatāina, ʻa e tangata mo e fefine, pe naʻe taʻekau ki he siasí pe naʻe kau ki he siasí, ʻo ʻikai ke nau filifilimānako pe ko hai naʻe masivá.\n\n31 Pea ko ia naʻa nau tuʻumālie ʻo nau hoko ʻo koloaʻia lahi ange ʻaupito ʻiate kinautolu naʻe ʻikai ke kau ki honau siasí.\n\n32 He ko kinautolu naʻe ʻikai kau ki honau siasí naʻa nau fakafiemālieʻi ʻa kinautolu ʻi he ngaahi ngāue mana fakafaʻahikehe, pea mo e tauhi tamapuá pe ko e fakapikopiko, pea ʻi he talanoa laulaunoá, mo e ngaahi femehekaʻakí pea mo e moveuveu; ʻo nau kofu ʻaki ʻa e kofu fakataungataʻa; ʻo nau fielahi ʻi he hīkisia ʻo honau mata ʻonautolú; pea naʻa nau fakatangaʻi, mo loi, mo kaihaʻa, mo faʻao fakamālohi, mo fai ʻa e ngaahi feʻauaki, mo e fakapō, pea mo e faʻahinga fai angahala kotoa pē; ka neongo iá, naʻe fakamālohiʻi ʻa e laó kiate kinautolu kātoa ʻa ia naʻe maumauʻi iá, ʻo fakatatau ki he meʻa naʻe lavá.\n\n33 Pea naʻe hoko ʻo pehē ʻi hono fakamālohi peheʻi ʻa e laó kiate kinautolú, ʻo mamahi ʻa e tangata kotoa pē ʻo fakatatau ki he meʻa kuó ne faí, naʻa nau fakaʻau ʻo melino ange, ʻo nau manavahē ke fai ha angahala telia naʻa ʻiloʻi; ko ia naʻe ai ha melino lahi ʻi he kakai ʻo Nīfaí ʻo aʻu mai ki hono nima ʻo e taʻu ʻo e pule ʻa e kau fakamāú.\n\n", "alma 2": "[center][font_size=26]Vahe 2[/font_size][/center]\n\n[i]ʻOku feinga ʻa ʻAmelikai ke hoko ko e tuʻi pea ʻoku fakafisinga ia ʻi he leʻo ʻo e kakaí—ʻOku fokotuʻu ia ʻe hono kau muimuí ko e tuʻi—ʻOku haʻu ʻa e kau ʻAmelikaí ke tauʻi ʻa e kau Nīfaí pea ʻoku ikunaʻi ʻa kinautolu—ʻOku kau fakataha ʻa e kau Leimaná mo e kau ʻAmelikaí pea ʻoku ikunaʻi ʻa kinautolu—ʻOku tāmateʻi ʻe ʻAlamā ʻa ʻAmelikai. Taʻu 87 K.M. nai.[/i]\n\n1 Pea naʻe hoko ʻo pehē ʻi he kamata hono nima ʻo e taʻu ʻo ʻenau pulé naʻe kamakamata ke ʻi ai ha fefakakikihiʻaki ʻi he kakaí; he naʻe ʻi ai ha tangata ʻe toko taha, naʻe ui ko ʻAmelikai, ko ha tangata fuʻu olopoto ia, ʻio, ko ha tangata poto ʻi he poto ʻo e māmaní, ko e tangata mei he faʻahinga naʻe mei ai ʻa e tangata ʻa ia naʻe tāmateʻi ʻa Kitione ʻaki ʻa e heletaá, ʻa ia naʻe tāmateʻi ʻo fakatatau ki he laó—\n\n2 Pea ko e ʻAmelikai ko ʻení, ʻi heʻene olopotó, kuó ne tohoakiʻi ʻa e kakai tokolahi kiate ia; ʻio ʻo aʻu ki heʻenau fuʻu mālohi; pea nau kamata ke feinga ke fokotuʻu ʻa ʻAmelikai ko ha tuʻi ki he kakaí.\n\n3 Pea naʻe fakatupu-hohaʻa ʻeni ki he kakai ʻo e siasí, kae ʻumaʻā foki mo e faʻahinga kotoa kuo ʻikai kākaaʻi ʻe he ngaahi lea fakaoloolo ʻa ʻAmelikaí; he naʻa nau ʻilo ʻo fakatatau ki he laó kuo pau ke fokotuʻu ʻa e ngaahi meʻa peheé ʻi he leʻo ʻo e kakaí.\n\n4 Ko ia, kapau ʻe lava maʻu ʻe ʻAmelikai ʻa e loto ʻo e kakaí, he ko ha tangata angakovi ia; te ne toʻo ai meiate kinautolu ʻenau ngaahi totonú mo e ngaahi faingamālie ʻo e siasí, he ko ʻene fakakaukaú ke fakaʻauha ʻa e siasi ʻo e ʻOtuá.\n\n5 Pea naʻe hoko ʻo pehē naʻe fakataha mai ʻa e kakaí ʻi he ngaahi feituʻu kotoa pē ʻo e fonuá, ko e tangata taki taha ʻo fakatatau ki hono lotó, pe ko ʻenau loto pe taʻeloto kia ʻAmelikai, ʻi ha ngaahi fakatahaʻanga kehekehe, pea naʻe lahi ʻenau fekeʻikeʻí mo e fakakikihi fakaofo ʻiate kinautolu.\n\n6 Pea naʻe pehē ʻenau fakataha ke fakahā honau loto ʻo kau ki he meʻá; pea naʻe fakahā ia ʻi he ʻao ʻo e kau fakamāú.\n\n7 Pea naʻe hoko ʻo pehē naʻe ʻikai tali ʻe he loto ʻo e kakaí ʻa ʻAmelikai, pea naʻe ʻikai ai fokotuʻu ia ko e tuʻi ki he kakaí.\n\n8 Ko ʻeni naʻe langaki ʻe he meʻá ni ha fuʻu fiefia ʻi he loto ʻo kinautolu ʻa ia naʻe taʻeloto kiate iá; ka naʻe fakaʻaiʻai ʻe ʻAmelikai ʻa e faʻahinga ʻa ia naʻe loto kiate iá ke nau ʻita kiate kinautolu ʻa ia naʻe ʻikai ke loto kiate iá.\n\n9 Pea naʻe hoko ʻo pehē naʻa nau kātoa fakataha mai ʻa kinautolu, ʻo nau fakanofo ʻa ʻAmelikai ke ne tuʻi kiate kinautolu.\n\n10 Ko ʻeni ʻi he hili hono fakanofo ʻo ʻAmelikai ko e tuʻi kiate kinautolú naʻá ne fekau kiate kinautolu ke nau toʻo mahafu ʻo tauʻi honau kāingá; pea naʻá ne fai ʻeni ke ne ngaohi ʻa kinautolu ke nau moʻulaloa kiate ia.\n\n11 Ko ʻeni naʻe ui ʻa e kakai ʻo ʻAmelikaí ʻi he hingoa ʻo ʻAmelikaí, pea naʻe ui ʻa kinautolu ko e kau ʻAmelikai; pea ko hono toé naʻe ui ko e kau Nīfai, pe ko e kakai ʻo e ʻOtuá.\n\n12 Ko ia naʻe mahino ki he kakai ʻo e kau Nīfaí ʻa e fakakaukau ʻa e kau ʻAmelikaí, pea ko ia naʻa nau teuteu ai ke fepaki mo kinautolu; ʻio, naʻa nau fakamahafu ʻa kinautolu ʻaki ʻa e ngaahi heletā, mo e ngaahi hele piko, mo e ngaahi kaufana, mo e ngaahi ngahau, mo e ngaahi maka, mo e ngaahi maka-tā, pea mo e ngaahi mahafu tau kehekehe kotoa ʻo e faʻahinga kotoa pē.\n\n13 Pea ko ia naʻa nau teuteu ke fepaki mo e kau ʻAmelikaí ʻi he taimi te nau ʻoho mai aí. Pea naʻe fili ha kau ʻeikitau, mo e kau ʻeikitau māʻolunga ange, pea mo e ʻeikitau lahi, ʻo fakatatau ki honau tokolahí.\n\n14 Pea naʻe hoko ʻo pehē naʻe fakamahafu ʻe ʻAmelikai ʻa ʻene kau tangatá ʻaki ʻa e ngaahi mahafu tau kehekehe kotoa ʻo e faʻahinga kotoa pē; pea naʻá ne fakanofo foki ha kau pule mo ha kau taki ki hono kakaí, ke taki ʻa kinautolu ke tau mo honau kāingá.\n\n15 Pea naʻe hoko ʻo pehē naʻe aʻu mai ʻa e kau ʻAmelikaí ki he moʻunga ko ʻAmenaihū ʻa ia naʻe tuʻu ʻi he fakahahake ʻo e vaitafe ko Saitoné, ʻa ia naʻe tafe atu ʻi he tafaʻaki ʻo e fonua ko Seilahemalá, pea naʻa nau kamata ke tau ai mo e kau Nīfaí.\n\n16 Ko ʻeni ko ʻAlamā, ko e tuʻi fakamaau lahi mo e pule ʻo e kakai ʻo Nīfaí, ko ia naʻá ne ʻalu hake ai mo hono kakaí, ʻio, fakataha mo ʻene kau ʻeikitaú pea mo e kau ʻeikitau pulé, ʻio, ʻo ne taki ʻene ngaahi kau taú ke tau mo e kau ʻAmelikaí.\n\n17 Pea naʻa nau kamata ke tā ʻa e kau ʻAmelikaí ʻi he funga moʻunga ʻi he fakahahake ʻo Saitoné. Pea naʻe tau ʻa e kau ʻAmelikaí mo e kau Nīfaí ʻi he fuʻu ivi lahi, pea naʻe tupunga ai ʻa e tō ha tokolahi ʻo e kau Nīfaí ʻi he ʻao ʻo e kau ʻAmelikaí.\n\n18 Ka neongo iá naʻe fakamālohi ʻe he ʻEikí ʻa e nima ʻo e kau Nīfaí, ʻo nau tāmateʻi ai ʻa e kau ʻAmelikaí ʻi he fuʻu fakaʻauha lahi, pea naʻa nau kamata ai ke feholaki meiate kinautolu.\n\n19 Pea naʻe hoko ʻo pehē naʻe tuli ʻe he kau Nīfaí ʻa e kau ʻAmelikaí ʻo aʻu ki he ʻosi ʻa e ʻaho ko iá, pea naʻa nau tāmateʻi ʻa kinautolu ʻi he fuʻu fakaʻauha lahi, ko ia naʻe mate ʻi he kau ʻAmelikaí ʻa e toko taha mano ua afe nimangeau tolungofulu mā ua; pea naʻe mate ʻi he kau Nīfaí ʻa e toko ono afe nimangeau onongofulu mā ua.\n\n20 Pea naʻe hoko ʻo pehē ʻi he ʻikai toe lava ʻe ʻAlamā ke kei tuli ʻa e kau ʻAmelikaí, naʻa ne fekau ke fokotuʻu ʻe hono kakaí ʻa honau ngaahi fale fehikitakí ʻi he teleʻa ko Kitioné, ʻa ia naʻe tauhingoa ʻa e teleʻá ki he Kitione ko ia ʻa ia naʻe tāmateʻi ʻi he nima ʻo Nēhoá ʻi he heletā; pea naʻe fokotuʻu ʻe he kau Nīfaí ʻa honau ngaahi fale fehikitakí ʻi he teleʻa ko ʻení ʻi he pō.\n\n21 Pea naʻe fekau atu ʻe ʻAlamā ha kau fakaasiasi ke muimui ʻi he toenga ʻo e kau ʻAmelikaí, koeʻuhí ke ne lava ʻo ʻiloʻi ʻenau ngaahi fakakaukaú mo ʻenau ngaahi filioʻí, koeʻuhí ke ne maluʻi ai ia meiate kinautolu, koeʻuhi ke ne maluʻi hono kakaí mei he fakaʻauhá.\n\n22 Ko ʻeni ko e faʻahinga kuó ne fekau atu ke nau lamalama ʻa e ʻapitanga ʻo e kau ʻAmelikaí naʻe ui ko Seilami, mo Aminoa, mo Manatai, pea mo Limihea; ko e faʻahinga ko ʻení ko kinautolu ia naʻe ʻalu atu mo hanau kau tangata ke lamalama ʻa e ʻapitanga ʻo e kau ʻAmelikaí.\n\n23 Pea naʻe hoko ʻo pehē ʻi he pongipongi hono hokó naʻa nau foki fakavavevave mai ki he ʻapitanga ʻo e kau Nīfaí, kuo nau fuʻu ofo mo fuʻu manavahē lahi, ʻo nau pehē:\n\n24 Vakai, naʻa mau muimui ki he fononga ʻa e kau ʻAmelikaí, pea ko e meʻa naʻe ʻāsili ai ʻemau fuʻu ʻohovalé, naʻa mau sio ʻi he fonua ko Mainoní ʻi he feituʻu ki kō atu ʻi he fonua ko Seilahemalá, ʻi he hala ki he fonua ko Nīfaí, ki ha fuʻu tau tokolahi ʻo e kau Leimaná; pea vakai kuo ʻalu atu ʻa e kau ʻAmelikaí ʻo kau mo kinautolu;\n\n25 Pea kuo nau ʻoho atu ki hotau kāinga ʻi he fonua ko iá; pea ʻoku nau feholaki meiate kinautolu mo ʻenau ngaahi takanga monumanu īkí, mo honau ngaahi uaifí, pea mo ʻenau fānaú, ki hotau koló; pea kapau ʻe ʻikai te tau fakavavevave te nau puke hotau koló, pea ʻe tāmateʻi ʻetau ngaahi tamaí, mo hotau ngaahi uaifí, mo ʻetau fānaú.\n\n26 Pea naʻe hoko ʻo pehē naʻe ʻave ʻe he kakai ʻo Nīfaí honau ngaahi fale fehikitakí, ʻo nau ō mei he teleʻa ko Kitioné ki honau koló, ʻa ia ko e kolo ko Seilahemalá.\n\n27 Pea vakai, feʻunga mo ʻenau aʻa atu ʻi he vaitafe ko Saitoné kuo ʻoho mai kiate kinautolu ʻa e kau Leimaná pea mo e kau ʻAmelikaí, ʻoku nau fuʻu tokolahi ʻo hangē nai ko e ʻoneʻone ʻo e tahí, ke fakaʻauha ʻa kinautolu.\n\n28 Ka neongo iá, kuo fakamālohi ʻa e kau Nīfaí ʻe he toʻukupu ʻo e ʻEikí, ʻi heʻenau lotu lahi kiate ia ke ne fakahaofi ʻa kinautolu mei he nima ʻo honau ngaahi filí, ko ia naʻe ʻafio mai ʻa e ʻEikí ki heʻenau tangí, ʻo ne fakamālohi ʻa kinautolu, pea naʻe tō ʻa e kau Leimaná mo e kau ʻAmelikaí ʻi honau ʻaó.\n\n29 Pea naʻe hoko ʻo pehē naʻe tau ʻa ʻAlamā mo ʻAmelikai ʻaki ʻa e heletā, ʻo na fehangahangai; peá na fefaiʻaki ʻo fuʻu mālohi ʻaupito.\n\n30 Pea naʻe hoko ʻo pehē ko ʻAlamā, koeʻuhi ko ha tangata ia ʻa e ʻOtuá, pea ʻi hono ueʻi hake ia ʻe ha fuʻu tui lahí, naʻá ne kaila, ai ʻo pehē: ʻE ʻEiki, ʻaloʻofa mai ʻo fakahaofi ʻeku moʻuí, koeʻuhi ke u hoko ko ha meʻangāue ʻi ho toʻukupú ke fakahaofi mo maluʻi ʻa e kakaí ni.\n\n31 Pea ʻi he ʻosi lea ʻaki ʻe ʻAlamā ʻa e ngaahi lea ní naʻá ne toe tau mo ʻAmelikai; pea naʻe fakamālohi ia, ko ia naʻá ne tāmateʻi ʻa ʻAmelikai ʻaki ʻa e heletā.\n\n32 Pea naʻá ne tau foki mo e tuʻi ʻo e kau Leimaná; ka naʻe hola fakaholoholomui ʻa e tuʻi ʻo e kau Leimaná meia ʻAlamā ʻo ne fekau ʻene kau leʻó ke tau mo ʻAlamā.\n\n33 Ka ko ʻAlamā, mo ʻene kau leʻó, naʻa nau tau mo e kau leʻo ʻa e tuʻi ʻo e kau Leimaná kae ʻoua kuó ne tā mo tuli fakaholomui ʻa kinautolu.\n\n34 Pea ko ia naʻe pehē ʻene fakaʻatā ʻa e kelekelé, pe ko e kauvaí, ʻa ia naʻe ʻi he fakahihifo ʻo e vaitafe ko Saitoné, ʻo ne laku ʻa e ngaahi ʻangaʻanga ʻo e kau Leimana kuo toó ki he ngaahi vai ʻo Saitoné, koeʻuhi ke lava ke maʻu ʻe hono kakaí ha potu ʻatā ke ʻalu atu ʻo tau mo e kau Leimana mo e kau ʻAmelikai naʻe ʻi he kauvai fakahihifo ʻo e vaitafe ko Saitoné.\n\n35 Pea naʻe hoko ʻo pehē hili ʻenau aʻa atu kotoa pē ʻi he vaitafe ko Saitoné naʻe kamata ke feholaki ʻa e kau Leimaná pea mo e kau ʻAmelikaí meiate kinautolu, neongo ʻenau fuʻu tokolahí mo e ʻikai ke faʻa lava ʻo lau ʻa kinautolú.\n\n36 Pea naʻa nau feholaki mei he kau Nīfaí ki he feituʻu maomaonganoa naʻe tuʻu ki he hihifo mo e tokelaú, ki kō atu ʻi he ngaahi ngataʻanga ʻo e fonuá; pea naʻe tuli ʻa kinautolu ʻe he kau Nīfaí ʻaki honau tūkuingatá, ʻo nau tāmateʻi ʻa kinautolu.\n\n37 ʻIo, naʻa nau fepaki mo kinautolu ʻi he feituʻu kotoa pē, pea naʻe tāmateʻi mo tuli ʻa kinautolu, kae ʻoua kuo fakamovetevete ʻa kinautolu ki he hihifó mo e tokelaú, kae ʻoua kuo nau aʻu ki he feituʻu maomaonganoa, ʻa ia naʻe ui ko Heamaunití; pea ko e konga ia ʻo e feituʻu maomaonganoá ʻa ia naʻe hulu ai ʻa e fanga manu kaivaó mo e fanga manu fekaí.\n\n38 Pea naʻe hoko ʻo pehē naʻe mate ʻa e tokolahi ʻi he feituʻu maomaonganoá ko e tupu mei honau ngaahi laveá, pea naʻe keina ʻe he fanga manu kaivao ko iá kae ʻumaʻā foki mo e fanga manu puna fekai ʻo e ʻataá; pea kuo ʻiloʻi honau ngaahi huí, mo fokotuʻutuʻu ʻi he funga kelekelé.\n\n", "alma 3": "[center][font_size=26]Vahe 3[/font_size][/center]\n\n[i]Kuo hanga ʻe he kau ʻAmelikaí ʻo fakaʻilongaʻi ʻa kinautolu ʻo fakatatau ki he kikité—Kuo fakamalaʻiaʻi ʻa e kau Leimaná tuʻunga ʻi heʻenau angatuʻú—ʻoku hanga ʻe he tangatá ʻo fakatupu honau ngaahi fakamalaʻiaʻi pē ʻo kinautolú—ʻoku ikunaʻi ʻe he kau Nīfaí ha kau tau ʻe taha ʻo e kau Leimaná. Taʻu 87–86 K.M. nai.[/i]\n\n1 Pea naʻe hoko ʻo pehē ko e kau Nīfai ko ia naʻe ʻikai ke mate ʻi he ngaahi mahafu taú, hili ʻenau tanu ʻa e faʻahinga kuo toó—pea ko ʻeni naʻe ʻikai ke lau hono tokolahi ʻo kinautolu naʻe maté koeʻuhi ko hono fuʻu lahi fau honau tokolahí—hili ʻenau tanu ʻa honau kakai maté, naʻa nau foki kotoa ki honau ngaahi fonuá, mo honau ngaahi falé, mo honau ngaahi uaifí, pea mo ʻenau fānaú.\n\n2 Ko ʻeni kuo tāmateʻi foki ʻa e kakai fefine mo e fānau tokolahi ʻi he heletā, kae ʻumaʻā foki mo e tokolahi ʻo ʻenau ngaahi takanga monumanu īkí mo ʻenau ngaahi takanga monumanu lalahí; pea mo e lahi foki ʻo ʻenau ngaahi ngoue kelení ne fakaʻauha, he kuo molomoloki hifo ia ʻe he kakai ʻo e ngaahi kau taú.\n\n3 Pea ko ʻeni ko e tokolahi ʻo e kau Leimana pea mo e kau ʻAmelikai kuo tō ʻi he kauvai ʻo e vaitafe ko Saitoné naʻe laku ʻa kinautolu ki he ngaahi vai ʻo Saitoné; pea vakai ko honau ngaahi huí ʻoku ʻi he ngaahi potu loloto ʻo e tahí, pea ʻoku fuʻu lahi.\n\n4 Pea naʻe ʻilonga ʻa e kau ʻAmelikaí mei he kau Nīfaí, he kuo nau fakaʻilongaʻi ʻa kinautolu ʻaki ʻa e lanu kulokula ʻi honau laʻé ʻo hangē ko e kau Leimaná; ka neongo iá kuo ʻikai ke nau fakatekefua honau ʻulú ʻo hangē koe kau Leimaná.\n\n5 Ko ʻeni kuo fakatekefua ʻa e ʻulu ʻo e kau Leimaná; pea naʻa nau telefua, tuku kehe pē ha kiliʻimanu naʻe nonoʻo ki honau kongalotó, pea mo honau teunga taú foki, ʻa ia naʻe nonoʻo kiate kinautolú, pea mo ʻenau ngaahi kaufaná, mo ʻenau ngaahi ngahaú, mo ʻenau ngaahi maká, mo ʻenau ngaahi maka-taá, pea mo e alā meʻa peheé.\n\n6 Pea naʻe lanu fakapoʻupoʻuli ʻa e kili ʻo e kau Leimaná, ʻo tatau mo e fakaʻilonga kuo ʻai ki heʻenau ngaahi tamaí, ʻa ia ko ha fakamalaʻia kiate kinautolu ko e meʻa ʻi heʻenau maumau-fonó pea mo ʻenau angatuʻu ki honau ngaahi tokouá, ʻa ia naʻe kau ai ʻa Nīfai, mo Sēkope, mo Siosefa, pea mo Samu, ʻa ia ko ha kau tangata angatonu mo māʻoniʻoni.\n\n7 Pea naʻe feinga ʻa honau ngaahi tokouá ke fakaʻauha ʻa kinautolu, ko ia naʻe fakamalaʻiaʻi ʻa kinautolu; pea naʻe ʻai ʻe he ʻEiki ko e ʻOtuá ha fakaʻilonga kiate kinautolu, ʻio, kia Leimana mo Lēmiuela, kae ʻumaʻā foki mo e ngaahi foha ʻo ʻIsimelí, mo e kau fefine ʻo e haʻa ʻIsimelí.\n\n8 Pea naʻe fai ʻeni koeʻuhi ke ʻilonga honau hakó mei he hako ʻo honau ngaahi tokouá, koeʻuhi ke lava ai ʻe he ʻEiki ko e ʻOtuá ʻo maluʻi hono kakaí, ke ʻoua naʻa nau fefiofi ʻo tui ki ha ngaahi talatukufakaholo hala ʻa ia ʻe hoko ko honau fakaʻauhaʻangá.\n\n9 Pea naʻe hoko ʻo pehē ʻilonga ia naʻe fio hono hakó mo e hako ʻo e kau Leimaná naʻá ne fakahoko ʻa e malaʻia pē ko iá ki hono hakó.\n\n10 Ko ia, ʻilonga ia naʻá ne tuku ke tohoakiʻi atu ia ʻe he kau Leimaná naʻe ui ia ʻi he hingoa pē ko iá, pea naʻe ʻai ha fakaʻilonga kiate ia.\n\n11 Pea naʻe hoko ʻo pehē ʻilonga ia naʻe ʻikai fie tui ki he talatukufakaholo ʻa e kau Leimaná, ka naʻá ne tui ki he ngaahi lekooti ʻa ia naʻe ʻomi mei he fonua ko Selūsalemá, kae ʻumaʻā foki mo e talatukufakaholo ʻa ʻenau ngaahi tamaí, ʻa ia naʻe totonú, ʻa ia naʻe tui ki he ngaahi fekau ʻa e ʻOtuá ʻo nau tauhi ia, naʻe ui ʻa kinautolu ko e kau Nīfaí, pe ko e kakai ʻo Nīfaí, ʻo fai atu mei he taimi ko iá—\n\n12 Pea ko ia ʻa kinautolu ʻa ia kuo tauhi ʻa e ngaahi lekooti ʻoku moʻoni ʻo honau kakaí, kae ʻumaʻā foki pea mo e kakai ʻo e kau Leimaná.\n\n13 Ko ʻeni te tau toe foki ki he kau ʻAmelikaí, he naʻe ʻai foki kiate kinautolu ha fakaʻilonga; ʻio, naʻa nau ʻai ʻe kinautolu ʻa e fakaʻilonga kiate kinautolu, ʻio, ko ha fakaʻilonga lanu-kulokula ʻi honau laʻé.\n\n14 Ko ia kuo fakamoʻoniʻi ai ʻa e folofola ʻa e ʻOtuá, he ko ʻeni ʻa e ngaahi folofola naʻá ne folofola ʻaki kia Nīfaí: Vakai, kuó u fakamalaʻiaʻi ʻa e kau Leimaná, pea te u ʻai ha fakaʻilonga kiate kinautolu koeʻuhí ke fakamavaheʻi ʻa kinautolu mo honau hakó meiate koe mo ho hakó, ʻo fai atu mei he taimi ko ʻeni ʻo taʻengata, tuku kehe pē ʻo kapau te nau fakatomala mei heʻenau fai angahalá pea tafoki mai kiate au koeʻuhi ke u lava ʻo ʻaloʻofa kiate kinautolu.\n\n15 Pea ko ʻeni foki: Te u ʻai ha fakaʻilonga kiate ia te ne fio hono hakó mo ho kāingá, koeʻuhi ke nau malaʻia mo kinautolu foki.\n\n16 Pea ko ʻeni foki: Te u ʻai ha fakaʻilonga kiate ia ʻoku tauʻi koe pea mo ho hakó.\n\n17 Pea ko e tahá, ʻoku ou pehē ʻilonga ia ʻoku mavahe atu meiate koé ʻe ʻikai toe ui ia ko ho hako; pea te u tāpuakiʻi koe, pea mo kinautolu kotoa pē ʻe ui ko ho hakó, ʻo fai atu mei he taimi ko ʻeni ʻo taʻengata; pea ko e ngaahi talaʻofa ʻeni ʻa e ʻEikí kia Nīfai pea ki hono hakó.\n\n18 Ko ʻeni naʻe ʻikai foki ʻilo ʻe he kau ʻAmelikaí ʻoku nau fakahoko ʻa e ngaahi folofola ʻa e ʻOtuá ʻi heʻenau kamata ke fakaʻilongaʻi ʻa kinautolu ʻi honau laʻé; ka neongo iá kuo nau angatuʻu fakahāhā ki he ʻOtuá; ko ia naʻe totonu ai ke hoko kiate kinautolu ʻa e malaʻia.\n\n19 Pea ko hoku lotó ke mahino kiate kimoutolu naʻa nau fakahoko pē ʻe kinautolu ʻa e fakamalaʻiá kiate kinautolu; pea ʻoku pehē foki mo hono fakahoko ʻiate ia pē ʻe he tangata kotoa pē kuo fakamalaʻiaʻí ʻa hono fakamalaʻiaʻi ʻoʻoná.\n\n20 Ko ʻeni naʻe hoko ʻo pehē kuo teʻeki ʻosi atu ha ngaahi ʻaho lahi mei he tau naʻe fai ʻi he fonua ko Seilahemalá, ʻe he kau Leimaná mo e kau ʻAmelikaí, naʻe ʻi ai ha toe kau tau ʻe taha ʻo e kau Leimaná naʻe ʻoho mai ki he kakai ʻo Nīfaí, ʻi he potu fonua tatau pē ko ia naʻe fepaki ai ʻa e ʻuluaki kau taú mo e kau ʻAmelikaí.\n\n21 Pea naʻe hoko ʻo pehē naʻe ʻi ai ha kau tau naʻe fekauʻi atu ke tuli ʻa kinautolu mei honau fonuá.\n\n22 Ko ʻeni ko ʻAlamā foki kuó ne faingataʻaʻia ʻi ha kafo, ʻo ʻikai ai te ne ʻalu atu ke tau ʻi he taimi ko iá mo e kau Leimaná;\n\n23 Ka naʻá ne fekau atu ha kau tau tokolahi ke fepaki mo kinautolu; pea naʻa nau ʻalu atu ʻo tāmateʻi ʻa e tokolahi ʻo e kau Leimaná, ʻo tuli hono toe ʻo kinautolú mei he ngaahi ngataʻanga ʻo honau fonuá.\n\n24 Pea naʻa nau toe liu mai ʻo kamata ke fokotuʻu ʻa e melinó ʻi he fonuá, pea naʻe ʻikai toe fakahohaʻasi ʻa kinautolu ʻe honau ngaahi filí ʻi ha kiʻi taimi siʻi.\n\n25 Ko ʻeni naʻe fai ʻa e ngaahi meʻá ni kotoa pē, ʻio, ko e ngaahi taú ni mo e ngaahi fakakikihí naʻe kamata pea naʻe ʻosi ia ʻi hono nima ʻo e taʻu ʻo e pule ʻa e kau fakamāú.\n\n26 Pea naʻe ngaohi ʻi he taʻu pē taha ke ʻalu ʻa e ngaahi laumālie ʻe lau afe mo e lau mano ki he maama taʻengatá, ke nau maʻu ʻa ʻenau ngaahi totongí ʻo fakatatau ki heʻenau ngaahi ngāué, pe kuo lelei ia pe kuo kovi ia, ke ʻutu ʻa e fiefia taʻengatá pe ko e mamahi taʻengatá, ʻo fakatatau ki he laumālie naʻa nau fie talangofua ki aí, pe ko ha laumālie lelei ia pe ko ha laumālie kovi.\n\n27 He ʻoku maʻu ʻe he tangata kotoa pē ʻa e totongi meiate ia ʻokú ne fie talangofua ki aí, pea ʻoku tatau ʻeni mo e ngaahi lea ʻa e laumālie ʻo e kikité; ko ia tuku ke hoko ia ʻo fakatatau ki he moʻoní. Pea naʻe ngata pehē hono nima taʻu ʻo e pule ʻa e kau fakamāú.\n\n", "alma 4": "[center][font_size=26]Vahe 4[/font_size][/center]\n\n[i]ʻOku papitaiso ʻe ʻAlamā ha kau ului ʻe lau afe—ʻOku tupu hake ʻa e angahalá ʻi he siasí, pea ʻoku taʻofi ʻa e tupulaki ʻa e siasí—ʻOku fili ʻa Nīfaihā ko e fakamaau lahi—ʻOku tokanga pē ʻa ʻAlamā, ʻi heʻene hoko ko e taulaʻeiki lahí, ki he ngāue fakafaifekaú. Taʻu 86–83 K.M. nai.[/i]\n\n1 Ko ʻeni naʻe hoko ʻo pehē ʻi he taʻu hono ono ʻo e pule ʻa e kau fakamāú ki he kakai ʻo Nīfaí, naʻe ʻikai ke ʻi ai ha fakakikihi pe ko ha ngaahi tau ʻi he fonua ko Seilahemalá.\n\n2 Ka naʻe mamahi ʻa e kakaí, ʻio, naʻa nau fuʻu mamahi lahi koeʻuhi ko e mole honau kāingá, kae ʻumaʻā foki mo e mole ʻenau ngaahi takanga monumanu īkí mo e ngaahi takanga monumanu lalahí, kae ʻumaʻā foki mo e mole ʻenau ngaahi ngoue kēlení, ʻa ia naʻe molomoloki ʻi he lalo vaʻé mo fakaʻauha ʻe he kau Leimaná.\n\n3 Pea naʻe pehē hono lahi ʻo ʻenau ngaahi mamahí, naʻe tupu ai ha tangi ʻa e kakai kotoa pē; pea naʻa nau tui ko e ngaahi tautea ia ʻa e ʻOtuá kuo fekau hifo kiate kinautolu ko e meʻa ʻi heʻenau fai angahalá pea mo ʻenau ngaahi anga-fakalieliá; ko ia naʻe fakaake ai ʻa kinautolu ke manatu ki honau fatongiá.\n\n4 Pea naʻa nau kamata ke langa hake ʻa e siasí ke māʻopoʻopo ange; ʻio, pea naʻe papitaiso ʻa e tokolahi ʻi he ngaahi vai ʻo Saitoné ʻo nau kau ki he siasi ʻo e ʻOtuá; ʻio, naʻa nau papitaiso ʻi he nima ʻo ʻAlamaá, ʻa ia kuo fakanofo ko e taulaʻeiki lahi ki he ka kai ʻo e siasí, ʻi he nima ʻo ʻene tamai ko ʻAlamaá.\n\n5 Pea naʻe hoko ʻo pehē ʻi he taʻu hono fitu ʻo e pule ʻa e kau fakamāú naʻe ʻi ai ʻa e kakai ʻe toko tolu afe nimangeau nai naʻa nau ului kinautolu ki he siasi ʻo e ʻOtuá ʻo nau papitaiso. Pea naʻe ʻosi pehē hono fitu ʻo e taʻu ʻo e pule ʻa e kau fakamāú ki he kakai ʻo Nīfaí; pea naʻe ʻi ai maʻu pē ʻa e melinó ʻi he taimi hono kotoa ko iá.\n\n6 Pea naʻe hoko ʻo pehē ʻi hono valu ʻo e taʻu ʻo e pule ʻa e kau fakamāú, naʻe fakaʻau ke pōlepole ʻa e kakai ʻo e siasí, ko e meʻa ʻi he hulu ʻa ʻenau ngaahi koloá, mo e ngaahi silika leleí, mo ʻenau līneni tuʻovalevalé, pea koeʻuhi ko e lahi ʻo ʻenau ngaahi takanga monumanu īkí mo e ngaahi takanga monumanu lalahí, pea mo ʻenau koula, mo ʻenau siliva, mo e ngaahi meʻa mahuʻinga kehekehe kotoa pē, ʻa ia kuo nau maʻu ʻi heʻenau faʻa ngāué; pea naʻe hanga ʻe he ngaahi meʻá ni kotoa pē ʻo fakatupu ʻa ʻenau fielahi ʻi he hīkisia ʻa honau matá, he naʻa nau kamata ke kofu ʻaki ʻa e kofu fuʻu fakataungataʻa.\n\n7 Naʻe hoko ʻeni ko e tupuʻanga ʻo e mamahi lahi kia ʻAlamā, ʻio, pea ki he tokolahi ʻo e kakai kuo fakatapui ʻe ʻAlamā ko e kau akonaki, mo e kau taulaʻeiki, pea mo e kaumātuʻa ki he siasí; ʻio, naʻe fuʻu loto-mamahi lahi ʻa honau tokolahi ko e meʻa ʻi he fai angahala ʻoku nau vakai kuo kamata ʻi honau kakaí.\n\n8 He naʻa nau sio ʻo vakai ʻi he fuʻu loto-mamahi lahi kuo kamata ʻa e kakai ʻo e siasí ke hīkisia ʻi he hīkisia ʻa honau matá, pea nau holi lahi ki he ngaahi koloa pea mo e ngaahi meʻa taʻeʻaonga ʻo e māmaní, ko ia naʻa nau kamata ai ke femanukiʻaki, ʻiate kinautolu, ʻo nau kamata ke fakatangaʻi ʻa kinautolu naʻe ʻikai ke tui ʻo fakatatau ki honau loto ʻonautolu mo ʻenau faʻitelihá.\n\n9 Pea ko ia, naʻe kamata ʻi he taʻu hono valu ko ʻeni ʻo e pule ʻa e kau fakamāú ke ʻi ai ʻa e ngaahi fakakikihi lahi ʻi he kakai ʻo e siasí; ʻio, naʻe ʻi ai ʻa e femehekaʻakí, mo e fetēlení, mo e fakafāsifasí, mo e fefakatangaʻakí, pea mo e loto-hīkisiá, ʻio, ʻo lahi ange ʻi he hīkisia ʻanautolu naʻe ʻikai kau ki he siasi ʻo e ʻOtuá.\n\n10 Pea naʻe ʻosi pehē hono valu ʻo e taʻu ʻo e pule ʻa e kau fakamāú; pea ko e fai angahala ʻa e kāingalotu ʻo e siasí ko e fuʻu maka-tūkiaʻanga ki he faʻahinga ʻa ia naʻe ʻikai kau ki he siasí; pea ko ia naʻe kamata ke tuʻu ʻa e siasí ʻi heʻene laka ki muʻá.\n\n11 Pea naʻe hoko ʻo pehē ʻi he kamata hono hiva ʻo e taʻú, naʻe mamata ʻa ʻAlamā ki he fai angahala ʻa e kāingalotu ʻo e siasí, ʻo ne vakai foki kuo kamata ke tākiakiʻi ʻe he sīpinga ʻa e kāingalotu ʻo e siasí ʻa kinautolu ʻa ia ko e kau taʻetuí mei he konga angahala ʻe tahá ki ha konga ʻe taha, ʻo nau langaki ai hono fakaʻauha ʻo e kakaí.\n\n12 ʻIo, naʻá ne vakai ki he fuʻu tuʻunga taʻetatau ʻi he kakaí, ko e niʻihi naʻe hiki hake ʻa kinautolu ʻe heʻenau loto-hīkisiá, ʻo nau fehiʻa ki he kakai kehé, ʻo nau fulituʻa ki he faingataʻaʻiá mo e telefuá mo kinautolu naʻe fiekaiá, mo kinautolu naʻe fieinuá, pea mo kinautolu naʻe puke mo faingataʻaʻiá.\n\n13 Ko ʻeni ko ha tupuʻanga lahi ia ʻo e tangi lāulau ʻi he kakaí, ka ko e faʻahinga ʻe niʻihi naʻa nau fakavaivaiʻi ʻa kinautolu, mo tokoni kiate kinautolu naʻe ʻaonga ke maʻu ʻenau tokoní, ʻo hangē ko e foaki ʻo ʻenau ngaahi meʻá ki he masivá mo e faingataʻaʻiá, mo e fafangaʻi ʻo e fiekaiá, mo e kātakiʻi ʻo e ngaahi faʻahinga kotoa pē ʻo e faingataʻá, koeʻuhi ko Kalaisi, ʻa ia ʻe hāʻele mai ʻo hangē kuo fakahā ʻi he laumālie ʻo e kikité;\n\n14 ʻO sio atu ki he ʻaho ko iá, ʻo tauhi maʻu ai ha fakamolemole ʻo ʻenau ngaahi angahalá; kuo nau fonu ʻi he fuʻu fiefia lahi koeʻuhi ko e toetuʻu ʻo e maté, ʻo fakatatau mo e finangalo mo e māfimafi mo e fakahaofi ʻe Sīsū Kalaisi mei he ngaahi haʻi ʻo e maté.\n\n15 Pea ko ʻeni naʻe hoko ʻo pehē kuo vakai ʻe ʻAlamā, ki he ngaahi mamahi ʻa e kau muimui angavaivai ʻo e ʻOtuá, pea mo e ngaahi fakatanga naʻe hulu hono fai kiate kinautolu ʻe hono toe ʻo hono kakaí, pea ʻi heʻene vakai ki hono kotoa ʻo honau tuʻunga taʻetataú, naʻe kamata ke fuʻu loto-mamahi ʻaupito; ka neongo iá naʻe ʻikai liʻaki ia ʻe he Laumālie ʻo e ʻEikí.\n\n16 Pea naʻá ne fili ha tangata poto ʻa ia naʻe ʻo e kau mātuʻa ʻo e siasí, ʻo ne tuku kiate ia ʻa e mālohi ʻo fakatatau ki he leʻo ʻo e kakaí, koeʻuhi ke ne maʻu ʻa e mālohi ke fakahoko ha ngaahi lao ʻo fakatatau ki he ngaahi lao kuo fokotuʻú, pea ke fakamālohiʻi ia ʻo fakatatau ki he fai angahala mo e ngaahi hia ʻa e kakaí.\n\n17 Pea ko e hingoa ʻo e tangata ko ʻení ko Nīfaihā, pea naʻe fili ia ko e fakamaau lahí; pea naʻá ne nofo ʻi he nofoʻanga fakamāú ke fakamāuʻi mo puleʻi ʻa e kakaí.\n\n18 Pea naʻe ʻikai tuku kiate ia ʻe ʻAlamā ʻa e lakanga ko e taulaʻeiki lahi ki he siasí, ka ne maʻu ʻa e lakanga ko e taulaʻeiki lahí kiate ia; ka ne tuku ʻa e nofoʻanga fakamāú kia Nīfaihā.\n\n19 Pea naʻá ne fai ʻeni koeʻuhí ke ne lava ʻe ia ʻo ʻalu atu ʻi he lotolotonga ʻo hono kakaí, pe ko e kakai ʻo Nīfaí, koeʻuhi ke ne lava ʻo malanga kiate kinautolu ʻaki ʻa e folofola ʻa e ʻOtuá, ke ueʻi hake ʻa kinautolu ke nau manatuʻi honau fatongiá, pea ke ne lava ʻo taʻofi, ʻaki ʻa e folofola ʻa e ʻOtuá, ʻa e loto-hīkisia mo e kākā kotoa pē pea mo e ngaahi fakakikihi kotoa pē ʻa ia naʻe ʻi hono kakaí, he naʻe ʻikai te ne ʻilo ha founga te ne lava ai ʻo toe fakafoki mai ʻa kinautolu kā ʻi hono fakafepakiʻi ʻa kinautolu ʻaki ʻa e fakamoʻoni ʻoku haohaoá.\n\n20 Pea ko ia ʻi he kamata hono hiva ʻo e taʻu ʻo e pule ʻa e kau fakamāú ki he kakai ʻo Nīfaí, naʻe tuku ʻe ʻAlamā ʻa e nofoʻanga fakamāú kia Nīfaihā, ʻo ne fakataumuʻa hono kotoa ʻo ʻene ngāué ki he lakanga fakataulaʻeiki māʻolunga ʻo e lakanga toputapu ʻo e ʻOtuá, ki hono fakamoʻoniʻi ʻo e folofolá, ʻo fakatatau ki he laumālie ʻo e fakahaá mo e kikité.\n\n", "alma 5": "Ko e ngaahi lea ʻeni naʻe fai ʻe ʻAlamā, ko e taulaʻeiki lahi ʻo fakatatau ki he lakanga toputapu ʻo e ʻOtuá, ki he kakai ʻi honau ngaahi kolo lalahí pea mo e ngaahi kolo iiki ʻi hono kotoa ʻo e fonuá.\n\nʻOku kau ki ai ʻa e vahe 5.\n\n[center][font_size=26]Vahe 5[/font_size][/center]\n\n[i]ʻE maʻu ʻa e fakamoʻuí, kapau ʻe fakatomala ʻa e tangatá mo tauhi ʻa e ngaahi fekaú, pea fanauʻi foʻou, mo fakamaʻa honau ngaahi kofú ʻi he taʻataʻa ʻo Kalaisí, pea anga-fakatōkilalo mo liʻaki meiate kinautolu ʻa e loto-hīkisiá mo e meheká, pea fai ʻa e ngaahi ngāue ʻo e māʻoniʻoní—ʻOku ui ʻa e Tauhi-sipi Leleí ki hono kakaí—Ko kinautolu ʻoku nau fai ʻa e ngaahi ngāue koví ko e fānau kinautolu ʻa e tēvoló—ʻOku fakamoʻoni ʻa ʻAlamā ki hono moʻoni ʻo ʻene tokāteliné peá ne fekau ki he kakaí ke nau fakatomala—ʻE tohi ʻa e hingoa ʻo e Kau Māʻoniʻoní ʻi he tohi ʻo e moʻuí. Taʻu 83 K.M. nai.[/i]\n\n1 Ko ʻeni naʻe hoko ʻo pehē naʻe kamata ʻe ʻAlamā ke fakahā ʻa e folofola ʻa e ʻOtuá ki he kakaí, ʻo fuofua fai ʻi he fonua ko Seilahemalá, pea fai atu mei ai ki hono kotoa ʻo e fonuá.\n\n2 Pea ko e ngaahi lea ʻeni naʻá ne lea ʻaki ki he kakai ʻi he siasí ʻa ia kuo fokotuʻu ʻi he kolo ko Seilahemalá, ʻo fakatatau ki heʻene lekooti ʻaʻaná, ʻa ia ʻoku pehē:\n\n3 Ko au, ʻAlamā, kuo fakatapui au ʻe heʻeku tamai, ko ʻAlamaá, ke u hoko ko ha taulaʻeiki lahi ki he siasi ʻo e ʻOtuá, he naʻá ne maʻu ʻa e mālohi mo e mafai mei he ʻOtuá ke fai ʻa e ngaahi meʻá ni, vakai, ʻoku ou pehē kiate kimoutolu naʻá ne kamata ke fokotuʻu ha siasi ʻi he fonua naʻe ʻi he ngaahi ngataʻanga fonua ʻo Nīfaí; ʻio, ko e fonua naʻe ui ko e fonua ko Molomoná; ʻio, pea naʻá ne papitaiso hono ngaahi kāingá ʻi he ngaahi vai ʻo Molomoná.\n\n4 Pea vakai, ʻoku ou pehē kiate kimoutolu, naʻe fakahaofi ʻa kinautolu mei he nima ʻo e kakai ʻo e tuʻi ko Noá, ʻi he ʻaloʻofa mo e māfimafi ʻo e ʻOtuá.\n\n5 Pea vakai, ʻi he hili iá, naʻe fakapōpulaʻi ʻa kinautolu ʻi he nima ʻo e kau Leimaná ʻi he feituʻu maomaonganoá; ʻio, ʻoku ou pehē kiate kimoutolu, naʻa nau nofo pōpula, pea naʻe toe fakahaofi ʻa kinautolu ʻe he ʻEikí mei he nofo pōpulá ʻi he māfimafi ʻo ʻene folofolá; pea naʻe ʻomi ʻa kitautolu ki he fonuá ni, pea naʻa tau kamata heni ke fokotuʻu ʻa e siasi ʻo e ʻOtuá ʻi hono kotoa ʻo e fonuá ni foki.\n\n6 Pea ko ʻeni vakai, ʻoku ou pehē kiate kimoutolu, ʻe hoku kāinga, ʻa kimoutolu ʻoku kau ki he siasi ko ʻení, kuo feʻunga koā hoʻomou manatu ki he nofo pōpula ʻa hoʻomou ngaahi tamaí? ʻIo, pea kuo feʻunga koā ʻa hoʻomou manatu ki heʻene ʻaloʻofá mo e kātaki fuoloa kiate kinautolú? Pea ko e tahá, kuo feʻunga koā ʻa hoʻomou manatu ki heʻene fakahaofi honau ngaahi laumālie mei helí?\n\n7 Vakai, naʻá ne liliu honau lotó; ʻio, naʻá ne fafangu ʻa kinautolu mei he mohe maʻu, ʻo nau ʻā hake ki he ʻOtuá. Vakai, naʻa nau ʻi ha loto fakapoʻuli; ka neongo iá, naʻe fakamaama honau ngaahi laumālié ʻe he maama ʻo e folofola taʻengatá; ʻio, naʻe takatakai ʻa kinautolu ʻaki ʻa e ngaahi haʻi ʻo e maté, pea mo e ngaahi sēini ʻo helí, pea naʻe ʻi ai ha fakaʻauha taʻengata naʻe tatali kiate kinautolu.\n\n8 Pea ko ʻeni ʻoku ou fehuʻi kiate kimoutolu, ʻe hoku kāinga, naʻe fakaʻauha nai ʻa kinautolu? Vakai, ʻoku ou pehē kiate kimoutolu, ʻIkai, naʻe ʻikai.\n\n9 Pea ʻoku ou toe fehuʻi, naʻe maumauʻi nai ʻa e ngaahi haʻi ʻo e maté, pea vete ange, mo e ngaahi haʻi ʻo heli ʻa ia naʻe takatakai ʻa kinautolú? ʻOku ou pehē kiate kimoutolu, ʻIo, naʻe vete ange ia, pea naʻe tupulaki lahi honau laumālié, ʻo nau hiva ʻaki ʻa e ʻaloʻofa huhuʻí. Pea ʻoku ou pehē kiate kimoutolu kuo fakamoʻui ʻa kinautolu.\n\n10 Pea ko ʻeni ʻoku ou fehuʻi kiate kimoutolu ko e hā ʻa e ngaahi tuʻunga kuo fakamoʻui ai ʻa kinautolú? ʻIo, ko e hā ha ngaahi tuʻunga naʻe tupu ai haʻanau ʻamanaki ki ha fakamoʻuí? Ko e hā hono ʻuhinga ʻo honau vete ange mei he ngaahi haʻi ʻo e maté, ʻio, pea mo e ngaahi sēini ʻo helí?\n\n11 Vakai, ʻoku ou lava ke fakahā kiate kimoutolu—ʻikai naʻe tui ʻa ʻeku tamai ko ʻAlamaá ki he ngaahi lea ʻa ia naʻe lea ʻaki ʻe ʻApinetaí? Pea ʻikai ko ha palōfita māʻoniʻoni ia? ʻIkai naʻá ne lea ʻaki ʻa e ngaahi folofola ʻa e ʻOtuá, pea naʻe tui ʻa ʻeku tamai ko ʻAlamaá ki ai?\n\n12 Pea naʻe fakatatau ki heʻene tuí naʻe hoko ha fuʻu liliu lahi ʻi hono lotó. Vakai ʻoku ou pehē kiate kimoutolu ʻoku moʻoni kotoa ʻeni.\n\n13 Pea vakai, naʻá ne malanga ʻaki ʻa e folofolá ki hoʻomou ngaahi tamaí, pea naʻe hoko foki ha fuʻu liliu lahi ʻi honau lotó, pea nau fakavaivaiʻi ʻa kinautolu ʻo nau falala ki he ʻOtua moʻoni mo moʻuí. Pea vakai, naʻa nau tui faivelenga ʻo aʻu ki he ngataʻangá; ko ia naʻe fakamoʻui ʻa kinautolu.\n\n14 Pea ko ʻeni vakai, ʻoku ou fehuʻi kiate kimoutolu, ʻe hoku kāinga ʻo e siasí, kuo mou fanauʻi fakalaumālie koā ʻi he ʻOtuá? Kuo mou maʻu koā hono tataú ʻi homou fofongá? Kuo mou ongoʻi koā ʻa e fuʻu liliu lahí ni ʻi homou lotó?\n\n15 ʻOku mou ngāue ʻaki nai ʻa e tui ki he huhuʻi ʻaʻana naʻá ne fakatupu ʻa kimoutolú? ʻOku mou sio atu koā ʻaki ʻa e mata ʻo e tuí, ʻo mamata ki he sino faʻa maté ni kuo fokotuʻu hake ʻi he taʻe-faʻa-mate, pea mo e ʻauʻauhá ni kuo fokotuʻu hake ʻi he taʻe-faʻa-ʻauʻauha, ke tuʻu ʻi he ʻao ʻo e ʻOtuá ke fakamāuʻi ʻo fakatatau ki he ngaahi ngāue kuo fai ʻi he sino faʻa maté?\n\n16 ʻOku ou pehē kiate kimoutolu, ʻoku mou lava koā ke sio loto atu ki haʻamou fanongo ki he leʻo ʻo e ʻEikí, ʻoku folofola mai kiate kimoutolu ʻi he ʻaho ko iá: Haʻu kiate au ʻa kimoutolu ʻoku monūʻia, he vakai, ko hoʻomou ngaahi ngāué ko e ngaahi ngāue ʻo e māʻoniʻoni ʻi he funga ʻo e māmaní?\n\n17 Pe ʻoku mou mahalo koā ʻi homou loto te mou lava ʻo loi ki he ʻEikí ʻi he ʻaho ko iá, ʻo pehē ange—ʻE ʻEiki, ko ʻemau ngaahi ngāué ko e ngaahi ngāue māʻoniʻoni ʻi he funga ʻo e māmaní—pea te ne fakamoʻui ʻa kimoutolu?\n\n18 Kae kehe, ʻoku mou lava koā ʻo sio loto atu ki homou taki mai ki he fakamaau ʻo e ʻOtuá, kuo fonu homou laumālié ʻi he ongoʻi halaia mo e mamahi, ʻi hoʻomou manatu ki hoʻomou hala kotoa, ʻio, ko ha manatu haohaoa ki hoʻomou ngaahi fai angahala kotoa pē, ʻio, ko ha manatuʻi hoʻomou angatuʻu ki he ngaahi fekau ʻa e ʻOtuá?\n\n19 ʻOku ou pehē kiate kimoutolu, te mou lava koā ʻo sio hake ki he ʻOtuá ʻi he ʻaho ko iá ʻaki ʻa e loto-maʻa mo e nima maʻa? ʻOku ou pehē kiate kimoutolu, te mou lava koā ʻo sio hake, kuo tongitongi ʻa e tatau ʻo e ʻOtuá ʻi homou fofongá?\n\n20 ʻOku ou pehē kiate kimoutolu, ʻoku mou lava koā ʻo ʻamanaki ki homou fakamoʻuí kā kuo mou fakavaivaiʻi ʻa kimoutolu ke mou hoko ko e kau moʻulaloa ki he tēvoló?\n\n21 ʻOku ou pehē kiate kimoutolu, te mou ʻilo ʻi he ʻaho ko iá ʻe ʻikai lava ʻo fakamoʻui ʻa kimoutolu; he ʻoku ʻikai lava ʻo fakamoʻui ha tangata ʻe toko taha, tuku kehe kapau kuo fō hono ngaahi kofú ke hinehina; ʻio, kuo pau ke fakamaʻa hono kofú kae ʻoua ke nau maʻa mei he ʻuli kotoa pē, ʻi he taʻataʻa ʻo ia kuo lau ki ai ʻa ʻetau ngaahi tamaí, ʻa ia ʻe hāʻele mai ʻo huhuʻi hono kakaí mei heʻenau ngaahi angahalá.\n\n22 Pea ko ʻeni ʻoku ou fehuʻi kiate kimoutolu, ʻe hoku kāinga, ʻe fēfē homou loto, ʻo kapau te mou tutuʻu ʻi he fakamaauʻanga ʻo e ʻOtua, kuo ʻuli homou ngaahi kofu ʻi he toto mo e faʻahinga ʻuli kehekehe kotoa pē? Vakai, ko e hā ʻe fakahā ʻe he ngaahi meʻa ni ʻi hano talatalaakiʻi ʻa kimoutolu?\n\n23 Vakai, he ʻikai te nau fakamoʻoniʻi ko e kau fakapō ʻa kimoutolu, ʻio, pea kuo mou halaia foki ʻi he faʻahinga fai angahala kotoa pē?\n\n24 Vakai, ʻe hoku kāinga, ʻoku mou mahalo koā ʻe lava ke maʻu ʻe ha taha pehē ha potu ke nofo hifo ai ʻi he puleʻanga ʻo e ʻOtuá, fakataha mo ʻĒpalahame, mo ʻAisake, mo Sēkope, kae ʻumaʻā foki mo e kau palōfita māʻoniʻoni kotoa pē, ʻa ia kuo fufulu honau kofú pea ʻoku taʻe-hano-mele, pea haohaoa mo hinehina?\n\n25 ʻOku ou pehē kiate kimoutolu, ʻIkai; ka ʻo kapau pē te mou lau ko e loi ʻa hotau Tupuʻangá talu mei he kamataʻangá, pe mahalo ko e tangata loi ia talu mei he kamataʻangá, he ʻikai te mou lava ke ʻamanaki ʻe lava maʻu ʻe he faʻahinga peheé ha nofoʻanga ʻi he puleʻanga ʻo e langí; ka ʻe kapusi ki tuʻa ʻa kinautolu he ko e fānau ʻa kinautolu ʻo e puleʻanga ʻo e tēvoló.\n\n26 Pea ko ʻeni vakai, ʻoku ou pehē kiate kimoutolu, ʻe hoku kāinga, kapau kuo mou ongoʻi ha liliu ʻi homou lotó, pea kapau kuo mou fie hiva ʻaki ʻa e hiva ʻo ʻene ʻofa huhuʻí, ʻoku ou fie fehuʻi atu, pe ʻoku mou lava ʻo ongoʻi pehē he taimí ni?\n\n27 Kuo mou ʻaʻeva nai, ʻo tauhi ʻa kimoutolu ke taʻehalaia ʻi he ʻao ʻo e ʻOtuá? Te mou lava koā ʻo pehē ʻi homou lotó ʻi he taimí ni, kapau naʻe ui ʻa kimoutolu ke mate leva ʻi he taimí ni, kuo feʻunga nai ʻa hoʻomou loto-fakatōkilaló? Pea kuo fakamaʻa mo fakahinehinaʻi ʻa homou ngaahi kofú ʻi he taʻataʻa ʻo Kalaisí, ʻa ia ʻe hāʻele mai ke huhuʻi hono kakaí mei heʻenau ngaahi angahalá?\n\n28 Vakai, kuo mole kotoa koā meiate kimoutolu ʻa e loto-hīkisiá? ʻOku ou pehē kiate kimoutolu, kapau kuo teʻeki ai, kuo ʻikai te mou teuteu ke fetaulaki mo e ʻOtuá. Vakai, kuo pau ke mou teuteu fakavavevave; he ʻe hoko vave mai ʻa e puleʻanga ʻo e langí, pea ʻoku ʻikai maʻu ʻe ha tokotaha pehē ʻa e moʻui taʻengatá.\n\n29 Vakai, ʻoku ou pehē, ʻoku ʻi ai koā ha toko taha ʻiate kimoutolu kuo teʻeki ai mole kotoa meiate ia ʻa e meheká? ʻOku ou pehē kiate kimoutolu ʻoku ʻikai mateuteu ʻa e tokotaha peheé; pea ko hoku lotó ke ne teuteu fakavavevave, he ʻoku vave mai ʻa e houá, pea ʻoku ʻikai te ne ʻiloʻi pē ʻe hoko ʻa fē ʻa e taimí; he ʻoku ʻikai ke fakatonuhiaʻi ha tokotaha pehē.\n\n30 Pea ʻoku ou toe pehē kiate kimoutolu, ʻoku ʻi ai koā hamou toko taha ʻoku manukiʻi hono tokouá, pe ʻoku fai lahi kiate ia ʻa e ngaahi fakatangá?\n\n31 Malaʻia ki he tokotaha peheé, he ʻoku teʻeki ai ke ne teuteu, pea ʻoku vave mai ʻa e taimi kuo pau ke ne fakatomala aí pe ʻe ʻikai lava ʻo fakamoʻui ia!\n\n32 ʻIo, ʻe malaʻia foki ʻa kimoutolu kotoa pē ko e kau fai angahalá; mou fakatomala, mou fakatomala, he kuo folofola ʻaki ia ʻe he ʻEiki ko e ʻOtuá!\n\n33 Vakai, ʻokú ne ʻoatu ha fakaafe ki he kakai fulipē, he kuo mafao atu ʻa e toʻukupu ʻo e ʻaloʻofá kiate kinautolu, pea ʻokú ne folofola: fakatomala, pea te u tali ʻa kimoutolu.\n\n34 ʻIo, ʻokú ne folofola: Haʻu kiate au pea te mou maʻu ʻa e fua ʻo e ʻakau ʻo e moʻuí; ʻio, te mou kai mo inu faʻiteliha ʻa e mā mo e vai ʻo e moʻuí;\n\n35 ʻIo, haʻu kiate au, pea fai ʻa e ngaahi ngāue ʻo e māʻoniʻoní, pea ʻe ʻikai ke tā hifo ʻa kimoutolu, ʻo laku ki he afí—\n\n36 He vakai, ʻoku tuʻunuku mai ʻa e taimi ʻe ʻilonga ia ʻoku ʻikai tupu ai ʻa e fua leleí, pe ʻilonga ia ʻoku ʻikai fai ʻa e ngaahi ngāue ʻo e māʻoniʻoní, ʻe maʻu ʻe ia ha ʻuhinga ke ngala pea tangi ai.\n\n37 ʻA kimoutolu ʻa e kau ngāue ʻo e angahalá; ʻa kimoutolu ʻoku hīkisia ʻi he ngaahi meʻa taʻeʻaonga ʻo e māmaní, ʻa kimoutolu kuo mou pehē ʻoku mou ʻiloʻi ʻa e ngaahi hala ʻo e māʻoniʻoní, ka neongo iá kuo mou hē ʻo hangē ko e fanga sipi taʻe-hanau-tauhí, neongo kuo ui kiate kimoutolu ha tauhi-sipi pea ʻokú ne kei ui kiate kimoutolu, ka ʻoku ʻikai te mou fie tokanga ki hono leʻó!\n\n38 Vakai, ʻoku ou pehē kiate kimoutolu, ʻoku ui kiate kimoutolu ʻa e tauhi-sipi leleí; ʻio, pea ʻokú ne ui kiate kimoutolu ʻi hono huafa ʻoʻoná, ʻa ia ko e huafa ʻo Kalaisí; pea kapau ʻe ʻikai te mou fanongo ki he leʻo ʻo e tauhi-sipi leleí, ki he huafa ʻa ia ʻoku ui ʻaki ʻa kimoutolú, vakai, ʻoku ʻikai ko e fanga sipi ʻa kimoutolu ʻa e tauhi-sipi leleí.\n\n39 Pea ko ʻeni kapau ʻoku ʻikai ko e fanga sipi ʻa kimoutolu ʻa e tauhi-sipi leleí, ko e fē ʻa e lotoʻā sipi ʻoku mou kau ki aí? Vakai, ʻoku ou pehē kiate kimoutolu, ko e tēvoló ʻa homou tauhi-sipí, pea ʻoku mou kau ki hono lotoʻaá; pea ko ʻeni, ko hai te ne lava ʻo fakaʻikaiʻi ʻeni? Vakai, ʻoku ou pehē kiate kimoutolu, ʻilonga ia ʻe fakaʻikaiʻi ʻení ko e tangata loi ia pea ko e fānau ʻa e tēvoló.\n\n40 He ʻoku ou pehē kiate kimoutolu ʻilonga ha meʻa ʻoku lelei ʻoku tupu ia mei he ʻOtuá, pea ʻilonga ha meʻa ʻoku kovi ʻoku tupu ia mei he tēvoló.\n\n41 Ko ia, kapau ʻoku fai ʻe ha tangata ʻa e ngaahi ngāue lelei, ʻoku tokanga ia ki he leʻo ʻo e tauhi-sipi leleí, pea ʻokú ne muimui kiate ia; kae ʻilonga ia ʻoku fai ʻa e ngaahi ngāue koví, ʻoku hoko ia ko e fānau ʻa e tēvoló, he ʻokú ne tokanga ki hono leʻó, ʻo muimui kiate ia.\n\n42 Pea ʻilonga ia ʻoku fai ʻení kuo pau ke ne maʻu ʻene totongí meiate ia; ko ia, ko e totongi te ne maʻú ko e mate, ki he ngaahi meʻa ʻoku kau ki he māʻoniʻoní, he kuó ne mate ki he ngaahi ngāue lelei kotoa pē.\n\n43 Pea ko ʻeni, ʻe hoku kāinga, ko hoku lotó ke mou fanongo kiate au, he ʻoku ou lea kiate kimoutolu ʻi he ivi ʻo hoku laumālié; he vakai, kuó u lea kiate kimoutolu ʻi he lea mahinongofua koeʻuhi ke ʻoua naʻa mou fai hala, pe kuó u lea ʻo fakatatau mo e ngaahi fekau ʻa e ʻOtuá.\n\n44 He kuo uiuiʻi au ke u lea peheni, ʻo fakatatau ki he founga māʻoniʻoni ʻa e ʻOtuá, ʻa ia ʻoku ʻia Kalaisi Sīsuú; ʻio, kuo fekauʻi au ke u tuʻu ʻo fakamoʻoniʻi ki he kakaí ni ʻa e ngaahi meʻa ʻa ia kuo lea ʻaki ʻe heʻetau ngaahi tamaí ʻo kau ki he ngaahi meʻa ʻe hokó.\n\n45 Pea ʻoku ʻikai ko ia kotoa. ʻIkai ʻoku mou ʻamanaki ʻoku ou ʻiloʻi ʻe au ʻa e ngaahi meʻá ni? Vakai, ʻoku ou fakamoʻoniʻi kiate kimoutolu ʻoku ou ʻiloʻi ko e ngaahi meʻá ni ʻa ia kuó u lea ki aí ʻoku moʻoni ia. Pea ʻoku mou pehē ʻoku fēfē ʻeku ʻiloʻi honau moʻoní?\n\n46 Vakai, ʻoku ou pehē kiate kimoutolu kuo fakahā ia kiate au ʻe he Laumālie Māʻoniʻoni ʻo e ʻOtuá. Vakai, kuó u ʻaukai mo lotu ʻi he ngaahi ʻaho lahi koeʻuhi ke u ʻiloʻi ʻa e ngaahi meʻá ni ʻe au. Pea ko ʻeni ʻoku ou ʻiloʻi ʻe au ʻoku moʻoni ia; he kuo fakahā ia ʻe he ʻEiki ko e ʻOtuá kiate au ʻaki hono Laumālie Māʻoniʻoní; pea ko e laumālie ia ʻo e fakahā ʻoku ʻiate aú.\n\n47 Pea ko e tahá, ʻoku ou pehē kiate kimoutolu kuo fakahā pehē mai kiate au, ko e ngaahi lea ʻa ia kuo lea ʻaki ʻe heʻetau ngaahi tamaí ʻoku moʻoni ia, ʻo fakatatau ki he laumālie ʻo e kikité ʻa ia ʻoku ʻiate aú, ʻa ia kuo fakahā mai foki ʻe he Laumālie ʻo e ʻOtuá.\n\n48 ʻOku ou pehē kiate kimoutolu, ʻoku ou ʻiloʻi ʻe au ko e ngaahi meʻa kotoa pē te u lea ʻaki kiate kimoutolu, ʻo kau ki he ngaahi meʻa ʻe hokó, ʻoku moʻoni ia; pea ʻoku ou pehē kiate kimoutolu, ʻoku ou ʻiloʻi ʻe hāʻele mai ʻa Sīsū Kalaisi, ʻio, ʻa e ʻAló, ʻa e ʻAlo pē Taha naʻe Fakatupu ʻo e Tamaí, ʻoku fonu ʻi he ʻaloʻofa, mo e manavaʻofa, pea mo e moʻoni. Pea vakai, ko ia ia ʻe hāʻele mai ke ʻave ʻa e ngaahi angahala ʻa māmaní, ʻio, ʻa e ngaahi angahala ʻa e tangata kotoa pē ʻoku tui moʻoni ki hono huafá.\n\n49 Pea ko ʻeni ʻoku ou pehē kiate kimoutolu ko e lakanga ʻeni kuo uiuiʻi ai aú, ʻio, ke malanga ki hoku kāinga ʻofeiná, ʻio, kiate kinautolu kotoa pē ʻoku nofo ʻi he fonuá; ʻio, ke malanga ki he kakai fulipē, ʻo tatau ʻa e mātuʻa mo e talavou, mo e pōpula mo e tauʻatāina fakatouʻosi; ʻio, ʻoku ou pehē kiate kimoutolu ʻa e kakai toulekeleká, kae ʻumaʻā foki mo e fatu tangatá, pea ki he toʻu tangata tupu haké; ʻio, ke kalanga kiate kinautolu kuo pau ke nau fakatomala pea fanauʻi foʻou.\n\n50 ʻIo, ʻoku folofola ʻe he Laumālié: Fakatomala, ʻa kimoutolu kotoa pē ʻa e ngaahi ngataʻanga ʻo e māmaní, he ʻoku vave ke hoko mai ʻa e puleʻanga ʻo e langí; ʻio, ʻe hāʻele mai ʻa e ʻAlo ʻo e ʻOtuá ʻi hono nāunaú, pea ʻi hono māfimafí, mo hono nāunaú, mo hono mālohí, pea mo ʻene pule aoniú. ʻIo, ʻe hoku kāinga ʻofeina, ʻoku ou pehē kiate kimoutolu, ʻoku folofola ʻe he Laumālié: Vakai ki he nāunau ʻo e Tuʻi ʻo e māmaní kotoa; kae ʻumaʻā foki mo e Tuʻi ʻo e langí ʻe ulo vave atu ʻaupito ʻi he lotolotonga ʻo e fānau kotoa pē ʻa e tangatá.\n\n51 Pea folofola mai foki ʻe he Laumālié kiate au, ʻio, ʻokú ne kalanga ʻaki ʻa e leʻo-lahi kiate au, ʻo pehē: ʻAlu atu ʻo lea ki he kakaí ni—Mou fakatomala, he kapau ʻe ʻikai te mou fakatomala ʻe ʻikai ʻaupito te mou lava ʻo maʻu ʻa e puleʻanga ʻo e langí.\n\n52 Pea ʻoku ou toe pehē kiate kimoutolu, ʻoku folofola ʻe he Laumālié: Vakai, kuo ʻai ʻa e tokí ki he tefito ʻo e ʻakaú; ko ia ʻilonga ʻa e ʻakau kotoa pē ʻoku ʻikai tupu ai ʻa e fua leleí ʻe tā hifo ia ʻo laku ki he afí, ʻio, ko ha afi taʻe-faʻa-mate, ʻio ko ha afi taʻe-faʻa-mate. Vakai, pea manatu, kuo folofola ʻaki ia ʻe he Tokotaha Māʻoniʻoní.\n\n53 Pea ko ʻeni ʻe hoku kāinga ʻofeina, ʻoku ou pehē kiate kimoutolu, te mou lava koā ke fakakikihiʻi ʻa e ngaahi leá ni; ʻio, te mou lava koā ke liʻaki ʻa e ngaahi meʻá ni, pea mou molomoloki hifo ʻa e Tokotaha Māʻoniʻoní ʻi homou lalo vaʻé; ʻio, te mou malava koā ʻo fakafuofuolahi ʻi he hīkisia ʻa homou lotó; ʻio, te mou kei vilitaki koā ʻi he kofu ʻaki ʻa e ngaahi kofu fakataungataʻá pea mo hoʻomou holi ki he ngaahi meʻa taʻeʻaonga ʻo e māmaní, mo hoʻomou ngaahi koloá?\n\n54 ʻIo, te mou vilitaki koā ʻi hoʻomou mahalo ʻoku mou lelei ange ʻi ha taha kehé; ʻio, te mou kei vilitaki koā ʻi he fakatangaʻi homou kāinga, ʻa ia ʻoku fakavaivaiʻi ʻa kinautolu ʻo nau ʻaʻeva ʻo fakatatau ki he lakanga toputapu ʻo e ʻOtuá, ʻa ia kuo fakahū ai ʻa kinautolu ki he siasi ní, pea kuo fakamāʻoniʻoniʻi ʻa kinautolu ʻi he Laumālie Māʻoniʻoní, pea ʻoku nau fai ʻa e ngaahi ngāue ʻa ia ʻoku taau mo e fakatomalá—\n\n55 ʻIo, pea te mou vilitaki koā ʻi hoʻomou fulituʻa ki he masivá, mo e faingataʻaʻiá, pea ʻi hoʻomou taʻofi hoʻomou ngaahi meʻá meiate kinautolú?\n\n56 Pea ko hono fakaʻosi, ko kimoutolu kotoa pē ʻe vilitaki atu ʻi hoʻomou fai angahalá, ʻoku ou pehē kiate kimoutolu, ko ʻeni ʻa e faʻahinga ʻe tā hifo ʻo laku ki he afí ʻo kapau ʻe ʻikai te nau fakatomala fakavavevave.\n\n57 Pea ko ʻeni ʻoku ou pehē kiate kimoutolu, ʻa kimoutolu kotoa pē ʻa ia ʻoku loto ke muimui ki he leʻo ʻo e tauhi-sipi leleí, mou haʻu mei he kau angahalá, pea mou nofo mavahe, pea ʻoua naʻa ala ki heʻenau ngaahi meʻa taʻemaʻá; pea vakai, ʻe tāmateʻi honau ngaahi hingoá, ke ʻoua naʻa lau fakataha ʻa e ngaahi hingoa ʻo e kau angahalá mo e ngaahi hingoa ʻo e kau māʻoniʻoní, koeʻuhi ke fakamoʻoniʻi ʻa e folofola ʻa e ʻOtuá, ʻa ia ʻoku pehē: ʻE ʻikai fakatahaʻi ʻa e ngaahi hingoa ʻo e kau angahalá mo e ngaahi hingoa ʻo hoku kakaí;\n\n58 He ʻe tohi ʻa e ngaahi hingoa ʻo e kau māʻoniʻoní ʻi he tohi ʻo e moʻuí, pea te u foaki kiate kinautolu ha tofiʻa ʻi hoku nima toʻomataʻú. Pea ko ʻeni, ʻe hoku kāinga, ko e hā haʻamou fakaanga ki he meʻá ni? ʻOku ou pehē kiate kimoutolu, ʻoku tatau ai pē pe te mou fakaangaʻi ia pe ʻikai, he kuo pau ke fakamoʻoniʻi ʻa e folofola ʻa e ʻOtuá.\n\n59 He ko hai ha tauhi-sipi ʻiate kimoutolu ʻoku maʻu ha fanga sipi tokolahi ʻoku ʻikai te ne tokangaʻi ʻa kinautolu, ke ʻoua naʻa hū mai ʻa e fanga ulofi ʻo keina ʻene takangá? Pea vakai, ka hū ha ulofi ki heʻene takangá ʻikai ʻokú ne tuli ia ki tuʻa? ʻIo, pea ʻo ka hili ia, kapau te ne lava, te ne fakaʻauha ia.\n\n60 Pea ko ʻeni ʻoku ou pehē kiate kimoutolu ʻoku ui ʻa e tauhi-sipi leleí kiate kimoutolu; pea kapau te mou fanongo mo talangofua ki hono leʻó te ne ʻomi ʻa kimoutolu ki hono lotoʻaá, pea ko ʻene fanga sipi ʻa kimoutolu; pea ʻokú ne fekau kiate kimoutolu ke ʻoua naʻa mou tuku ke hū mai ha ulofi fekai ki homou lotolotongá, koeʻuhi ke ʻoua naʻa fakaʻauha ʻa kimoutolu.\n\n61 Pea ko ʻeni ko au, ʻAlamā, ʻoku ou fekau kiate kimoutolu ʻi he lea ʻaʻana kuó ne fekauʻi aú, ke mou talangofua moʻoni ki he ngaahi lea kuó u lea ʻaki kiate kimoutolú.\n\n62 ʻOku ou lea ʻi ha fekau kiate kimoutolu ʻoku kau ki he siasí; pea kiate kinautolu ʻoku ʻikai kau ki he siasí ʻi ha fakaafe, ʻo pehē: Haʻu ʻo papitaiso ki he fakatomalá, koeʻuhi ke mou kau foki ʻi he maʻu ʻa e fua ʻo e ʻakau ʻo e moʻuí.\n\n", "alma 6": "[center][font_size=26]Vahe 6[/font_size][/center]\n\n[i]ʻOku fakamaʻa ʻa e siasi ʻi Seilahemalá pea fakamaʻumaʻuluta—ʻOku ʻalu ʻa ʻAlamā ki Kitione ʻo malanga ai. Taʻu 83 K.M. nai.[/i]\n\n1 Pea ko ʻeni naʻe hoko ʻo pehē hili ʻa e fakaʻosi ʻe ʻAlamā ʻene lea ki he kakai ʻo e siasí, ʻa ia naʻe fokotuʻu ʻi he kolo ko Seilahemalá, naʻá ne fakanofo ha kau taulaʻeiki mo ha kaumātuʻa, ʻi heʻene hilifaki hono nimá ʻo fakatatau ki he founga ʻa e ʻOtuá, ke puleʻi mo leʻohi ʻa e siasí.\n\n2 Pea naʻe hoko ʻo pehē ko kinautolu kotoa pē naʻe ʻikai kau ki he siasí ʻa ia naʻa nau fakatomala mei heʻenau ngaahi angahalá naʻe papitaiso ʻa kinautolu ki he fakatomalá, pea naʻe tali ʻa kinautolu ki he siasí.\n\n3 Pea naʻe hoko foki ʻo pehē ʻilonga ʻa kinautolu naʻe kau ki he siasí ʻa ia naʻe ʻikai fakatomala mei heʻenau ngaahi fai angahalá ʻo fakavaivaiʻi ʻa kinautolu ʻi he ʻao ʻo e ʻOtuá—ko ʻeku lau kiate kinautolu naʻe fielahi ʻi he hīkisia ʻo honau lotó—naʻe tukuange ʻa kinautolu, pea naʻe tāmateʻi honau ngaahi hingoá, pea naʻe ʻikai toe lau honau hingoá fakataha mo e kau māʻoniʻoní.\n\n4 Pea ko ia naʻa nau kamata ke toe fokotuʻu ʻa e lakanga ʻo e siasí ʻi he kolo ko Seilahemalá.\n\n5 Ko ʻeni ʻoku ou loto ke mou ʻilo naʻe malanga ʻaki taʻetotongi ʻa e folofola ʻa e ʻOtuá ki he kakai fulipē, pea naʻe ʻikai taʻofi mei ha taha ʻa e faingamālie ke nau fakataha ʻo fanongo ki he folofola ʻa e ʻOtuá.\n\n6 Ka neongo iá naʻe fekau ki he fānau ʻa e ʻOtuá ke nau faʻa fakataha, mo kau fakataha ʻi he ʻaukai pea mo e lotu lahi koeʻuhi ko e lelei ʻa e laumālie ʻo kinautolu ʻa ia naʻe ʻikai ʻiloʻi ʻa e ʻOtuá.\n\n7 Pea ko ʻeni naʻe hoko ʻo pehē ʻi he ʻosi fai ʻe ʻAlamā ʻa e ngaahi tuʻutuʻuni ko ʻení naʻá ne ʻalu meiate kinautolu, ʻio, mei he siasi ʻa ia naʻe ʻi he kolo ko Seilahemalá, ʻo ne ʻalu atu ki he fakahahake ʻo e vaitafe ko Saitoné, ki he teleʻa ko Kitioné, kuo langa ai ha kolo, naʻe ui ko e kolo ko Kitioné, ʻa ia naʻe ʻi he teleʻa naʻe ui ko Kitioné, ʻa ia naʻe tauhingoa ki he hingoa ʻo e tangata naʻe fakapoongi ʻi he nima ʻo Nēhoá ʻaki ʻa e heletā.\n\n8 Pea naʻe ʻalu ʻa ʻAlamā ʻo kamata ke fakahā ʻa e folofola ʻa e ʻOtuá ki he siasi kuo fokotuʻu ʻi he teleʻa ko Kitioné, ʻo fakatatau ki he fakahā ʻo e moʻoni ʻo e folofola ʻa ia kuo lea ʻaki ʻe heʻene ngaahi tamaí, pea fakatatau ki he lea ʻa e laumālie ʻo e kikite ʻa ia naʻe ʻiate iá, ʻo fakatatau ki he fakamoʻoni ʻo Sīsū Kalaisi, ko e ʻAlo ʻo e ʻOtuá, ʻa ia ʻe hāʻele mai ʻo huhuʻi hono kakaí mei heʻenau ngaahi angahalá, pea mo e lakanga toputapu ʻa ia kuo uiuiʻi ai iá. Pea kuo tohi ia. ʻĒmeni.\n\n", "alma 7": "Ko e ngaahi lea naʻe lea ʻaki ʻe ʻAlamā ki he kakai ʻi Kitioné, ʻo fakatatau ki heʻene lekooti ʻaʻaná.\n\nʻOku kau ki ai ʻa e vahe 7.\n\n[center][font_size=26]Vahe 7[/font_size][/center]\n\n[i]ʻE ʻaloʻi mai ʻa Kalaisi ʻia Mele—Te ne vete ange ʻa e ngaahi haʻi ʻo e maté peá ne fua ʻa e ngaahi angahala ʻa hono kakaí—Ko kinautolu ʻoku fakatomala, mo papitaiso, pea tauhi ʻa e ngaahi fekaú te nau maʻu ʻa e moʻui taʻengatá—ʻE ʻikai lava ʻe he kakai ʻoku ʻulí ʻo maʻu ʻa e puleʻanga ʻo e ʻOtuá—Kuo pau ke maʻu ʻa e loto-fakatōkilaló, tuí, ʻamanaki leleí, mo e manavaʻofá. Taʻu 83 K.M. nai.[/i]\n\n1 Vakai ʻe hoku kāinga ʻofeina, ko e meʻa ʻi hono fakangofua au ke u haʻu kiate kimoutolú, ko ia ʻoku ou feinga ai ke malanga kiate kimoutolu ʻi heʻeku leá; ʻio, pea ʻi hoku ngutu ʻoʻokú, he ko ʻeku fuofua lea ʻeni kiate kimoutolu ʻaki ʻa e ngaahi lea ʻo hoku ngutú, he kuó u nofo maʻu ʻi he nofoʻanga fakamāú, he naʻe lahi ʻeku ngaahi ngāué ʻo ʻikai ai te u lava ʻo haʻu kiate kimoutolu.\n\n2 Pea naʻa mo au ʻe ʻikai te u lava ʻo haʻu ʻi he taimi ko ʻení kapau naʻe ʻikai ke tuku ʻa e nofoʻanga fakamāú ki ha taha kehe, ke pule ko hoku fetongi; pea kuo tuku ʻe he ʻEikí ʻi he ʻaloʻofa lahi ke u haʻu kiate kimoutolu.\n\n3 Pea vakai, kuó u haʻu ʻi he ʻamanaki lahi mo e holi lahi ke u ʻiloʻi kuo mou fakavaivaiʻi ʻa kimoutolu ʻi he ʻao ʻo e ʻOtuá, pea mou fai atu ʻi he kole ke maʻu ʻene ʻaloʻofá, koeʻuhi ke u ʻilo kuo mou taʻehalaia ʻi hono ʻaó, koeʻuhi ke u ʻilo ʻoku ʻikai te mou ʻi he tuʻutāmaki fakamanavahē naʻe ʻi ai hotau kāinga ʻi Seilahemalá.\n\n4 Ke monūʻia ʻa e huafa ʻo e ʻOtuá, koeʻuhi kuó ne tuku mai ke u ʻiloʻi, ʻio, kuó ne tuku kiate au ʻa e fuʻu fiefia lahi ʻi he ʻiloʻi kuo toe fokotuʻu ʻa kinautolu ʻi he hala ʻo ʻene māʻoniʻoní.\n\n5 Pea ʻoku ou ʻamanaki, ʻo fakatatau ki he Laumālie ʻo e ʻOtuá ʻa ia ʻoku ʻiate aú, te u maʻu foki ʻa e fiefia ʻiate kimoutolu; ka neongo iá ʻoku ʻikai ko hoku lotó ke tupunga ʻeku fiefia ʻiate kimoutolú ʻi ha ngaahi faingataʻa lahi pehē mo ha ngaahi mamahi ʻa ia kuo ʻiate au ko e tupu mei he kāinga ʻi Seilahemalá, he vakai, kuo tupu ʻeku fiefiá ʻiate kinautolu ʻi he hili hono kātakiʻi ʻo e ngaahi faingataʻa mo e ngaahi mamahi lahi.\n\n6 Kae vakai, ʻoku ou ʻamanaki ʻoku ʻikai ke mou ʻi he anga ʻo e fuʻu taʻetui lahi ʻo hangē ko ia naʻe ʻi ai homou kāingá; ʻoku ou ʻamanaki kuo ʻikai te mou fielahi ʻi he hīkisia ʻo homou lotó; ʻio, ʻoku ou ʻamanaki kuo ʻikai te mou tuku maʻu homou lotó ki he ngaahi koloa pea mo e ngaahi meʻa taʻeʻaonga ʻo e māmaní; ʻio, ʻoku ou ʻamanaki ʻoku ʻikai te mou hū ki he ngaahi tamapua, ka ʻoku mou hū ki he ʻOtua moʻoni mo moʻuí, pea mou sio atu ki ha fakamolemole ʻo hoʻomou ngaahi angahalá ʻi he tui taʻengata, ʻa ia ʻe hoko mai.\n\n7 He vakai, ʻoku ou pehē kiate kimoutolu, ʻoku ʻi ai ha ngaahi meʻa lahi ʻe hoko; pea vakai, ʻoku ʻi ai ha meʻa ʻe taha ʻoku mamafa ange ʻi he ngaahi meʻa ko ia kotoa pē—he vakai, ʻoku ʻikai ke mamaʻo ʻa e taimi ʻe moʻui ai ʻa e Huhuʻí pea hāʻele mai ki hono kakaí.\n\n8 Vakai, ʻoku ʻikai ko ʻeku pehē te ne hāʻele mai kiate kitautolu ʻi he taimi te ne moʻui ai ʻi hono sino fakamatelié; he vakai, kuo ʻikai ke folofola mai ʻa e Laumālié kiate au ʻe hoko ia. Ko ʻeni ʻoku ʻikai te u ʻilo ki he meʻá ni; ka ko e meʻa ʻeni ʻoku ou ʻiló, ʻoku maʻu ʻe he ʻEiki ko e ʻOtuá ʻa e māfimafi ke fai ʻa e ngaahi meʻa kotoa pē ʻa ia ʻoku fakatatau ki heʻene folofolá.\n\n9 Kae vakai, kuo folofola ʻaki ʻe he Laumālié ʻa e ngaahi meʻá ni kiate au, ʻo pehē: Kalanga ki he kakaí ni, ʻo pehē—Mou fakatomala, pea teuteu ʻa e hāʻeleʻanga ʻo e ʻEikí, pea ʻaʻeva ʻi hono ngaahi halá, ʻa ia ʻoku hangatonu; he vakai, ʻoku ofi mai ʻa e puleʻanga ʻo e langí, pea ʻe hāʻele mai ʻa e ʻAlo ʻo e ʻOtuá ki he funga ʻo e māmaní.\n\n10 Pea vakai, ʻe ʻaloʻi ia ʻia Mele, ʻi Selūsalema ʻa ia ko e fonua ʻo ʻetau ngaahi tamaí, pea ko ha tāupoʻou ia, ko ha meʻangāue mahuʻinga ia kuo fili, ʻa ia ʻe ʻōʻōfaki pea te ne tuʻituʻia ʻi he mālohi ʻo e Laumālie Māʻoniʻoní, pea fakahifo ha tama, ʻio, naʻa mo e ʻAlo ʻo e ʻOtuá.\n\n11 Pea te ne hāʻele atu, ʻo kātakiʻi ʻa e ngaahi mamahi mo e ngaahi faingataʻá pea mo e ngaahi ʻahiʻahi kehekehe kotoa pē; pea ʻe fai ʻeni koeʻuhi ke lava ʻo fakamoʻoniʻi ʻa e folofolá ʻa ia ʻoku pehē te ne toʻo kiate ia ʻa e ngaahi mamahi mo e ngaahi mahaki ʻoku moʻua ai hono kakaí.\n\n12 Pea te ne toʻo kiate ia ʻa e maté, koeʻuhi ke ne vete ʻa e ngaahi haʻi ʻo e maté ʻa ia ʻoku haʻihaʻi ʻa hono kakaí; pea te ne toʻo kiate ia ʻa honau ngaahi vaivaí, koeʻuhi ke fonu hono lotó ʻi he ʻaloʻofa, ʻo fakatatau ki he kakanó, koeʻuhí ke ne ʻafioʻi ʻo fakatatau ki he kakanó ʻa e founga ke tokoniʻi ai ʻa hono kakaí ʻo fakatatau ki honau ngaahi vaivaí.\n\n13 Ko ʻeni ʻoku ʻafioʻi ʻe he Laumālié ʻa e meʻa kotoa pē; ka neongo iá ʻe mamahi ʻa e ʻAlo ʻo e ʻOtuá ʻo fakatatau ki he kakanó koeʻuhi ke ne lava ʻo toʻo kiate ia ʻa e ngaahi angahala ʻa hono kakaí, koeʻuhi ke ne lava ʻo fakamolemoleʻi ʻenau ngaahi maumau-fonó ʻo fakatatau ki he māfimafi ʻo ʻene fakamoʻuí; pea ko ʻeni vakai, ko e fakamoʻoni ʻeni ʻoku ʻiate aú.\n\n14 Ko ʻeni ʻoku ou pehē kiate kimoutolu kuo pau ke mou fakatomala, pea fanauʻi foʻou; he ʻoku folofola ʻe he Laumālié kapau ʻe ʻikai te mou fanauʻi foʻou ʻoku ʻikai te mou lava ʻo maʻu ʻa e puleʻanga ʻo e langí; ko ia haʻu ʻo papitaiso ki he fakatomalá, koeʻuhi ke fufulu ʻa kimoutolu mei hoʻomou ngaahi angahalá, koeʻuhí ke mou maʻu ʻa e tui ki he Lami ʻa e ʻOtuá, ʻa ia ʻoku ʻave ʻa e ngaahi angahala ʻa e māmaní, ʻa ia ʻoku māfimafi ke fakamoʻui mo fakamaʻa mei he taʻe-māʻoniʻoni kotoa pē.\n\n15 ʻIo, ʻoku ou pehē kiate kimoutolu mou haʻu pea ʻoua ʻe manavahē, pea liʻaki ʻa e angahala kotoa pē, ʻa ia ʻoku faingofua ʻene fakaʻefihiaʻi ʻa kimoutolú, ʻa ia ʻoku puke hifo ʻa kimoutolu ki homou fakaʻauhá, ʻio, mou haʻu, pea ʻalu atu, pea fakahā ki homou ʻOtuá ʻoku mou fie fakatomala mei hoʻomou ngaahi angahalá ʻo fai ha fuakava mo ia ke tauhi ʻene ngaahi fekaú, pea fakamoʻoniʻi ia kiate ia he ʻahó ni ʻi hoʻomou ʻalu hifo ki he ngaahi vai ʻo e papitaisó.\n\n16 Pea ʻilonga ia ʻokú ne fai ʻeni, mo tauhi ʻa e ngaahi fekau ʻa e ʻOtuá ʻo fai atu mei he taimi ko ʻení, te ne manatuʻi ʻoku ou pehē kiate ia, ʻio, te ne manatuʻi kuó u pehē kiate ia, te ne maʻu ʻa e moʻui taʻengatá, ʻo fakatatau ki he fakamoʻoni ʻa e Laumālie Māʻoniʻoní, ʻa ia ʻoku fakamoʻoni ki hoku lotó.\n\n17 Pea ko ʻeni ʻe hoku kāinga ʻofeina, ʻoku mou tui koā ki he ngaahi meʻá ni? Vakai, ʻoku ou pehē kiate kimoutolu, ʻio, ʻoku ou ʻiloʻi ʻoku mou tui ki ai; pea ko e founga ʻoku ou ʻilo ai ʻoku mou tui ki aí ʻoku ʻi he fakahā ʻa e Laumālie ʻa ia ʻoku ʻiate aú. Pea ko ʻeni ko e meʻa ʻi he mālohi hoʻomou tui ki aí, ʻio, ki he ngaahi meʻa kuó u leaʻakí, ʻoku lahi ai ʻeku fiefiá.\n\n18 He ʻoku hangē ko ʻeku pehē kiate kimoutolu ʻi he kamataʻangá, ʻoku ou fakaʻamu lahi ke ʻoua naʻa mou ʻi he anga ʻo e tuʻutāmaki ʻo hangē ko homou kāingá, pehē foki kuo u ʻiloʻi kuo fiemālie ʻa hoku lotó.\n\n19 He ʻoku hā mai kiate au ʻoku mou ʻi he ngaahi hala ʻo e māʻoniʻoní; ʻoku mahino mai ʻoku mou ʻi he hala ʻoku fakatau atu ki he puleʻanga ʻo e ʻOtuá; ʻio, ʻoku hā mai kiate au ʻoku mou fakatonutonu hono ngaahi halá.\n\n20 ʻOku hā mai kiate au kuo fakamahino kiate kimoutolu, ʻi he fakamoʻoni ʻa ʻene folofolá, ʻoku ʻikai te ne lava ʻo hāʻele ʻi ha ngaahi hāʻeleʻanga pikopiko; pea ʻikai foki te ne tafoki mei he meʻa kuó ne folofolaʻakí; pea ʻoku ʻikai foki ke ʻiate ia ha ʻata ʻo e feliliuaki mei he toʻomataʻú ki he toʻohemá, pe mei he meʻa ʻoku totonú ki he meʻa ʻoku halá; ko ia ko hono hāʻeleʻangá ʻoku tatau ai pē ʻo taʻengata.\n\n21 Pea ʻoku ʻikai te ne ʻafio ʻi he ngaahi temipale taʻe-māʻoniʻoní; pea ʻoku ʻikai faʻa lava ke tali ʻa e ʻulí pe ko ha meʻa ʻoku taʻemaʻa ʻi he puleʻanga ʻo e ʻOtuá; ko ia ʻoku ou pehē kiate kimoutolu ʻe hoko ʻa e taimi, ʻio, pea ʻe hoko ʻi he ʻaho fakaʻosí, ʻilonga ia ʻoku ʻulí te ne nofo ʻi heʻene ʻulí.\n\n22 Pea ko ʻeni ʻe hoku kāinga ʻofeina, kuó u lea ʻaki ʻa e ngaahi meʻá ni kiate kimoutolu koeʻuhi ke u lava ʻo fakaake ʻiate kimoutolu haʻamou ongoʻi homou fatongia ki he ʻOtuá, koeʻuhi ke mou ʻaʻeva taʻehalaia ʻi hono ʻaó, koeʻuhi ke mou ʻaʻeva ʻo fakatatau mo e lakanga toputapu ʻo e ʻOtuá; ʻa ia kuo tali ai ʻa kimoutolú.\n\n23 Pea ko ʻeni ko hoku lotó ke mou loto-fakatōkilalo, mo anganofo mo angavaivai; pea akoʻingofua; pea mohu ʻi he kātaki mo e faʻa kātaki fuoloa; pea anga-fakapotopoto ʻi he meʻa kotoa pē; pea faivelenga maʻu ai pē ʻi he tauhi ʻo e ngaahi fekau ʻa e ʻOtuá; pea kole ʻa e meʻa kotoa pē ʻoku ʻaonga ke mou maʻú, ko e meʻa fakalaumālie mo e meʻa fakatuʻasino fakatouʻosi; pea fakafetaʻi maʻu ai pē ki he ʻOtuá koeʻuhi ko e meʻa kotoa pē ʻoku mou maʻú.\n\n24 Pea manatuʻi ke mou maʻu ʻa e tuí, mo e ʻamanaki leleí, mo e manavaʻofá, pea mou toki fai ke lahi ʻa e ngaahi ngāue leleí.\n\n25 Pea ʻofa ke tāpuakiʻi ʻa kimoutolu ʻe he ʻEikí, pea tauhi homou ngaahi kofú ke maʻa, koeʻuhi ke faifai pea ʻomi ʻa kimoutolu ke mou nofo hifo mo ʻĒpalahame, ʻAisake, mo Sēkope, mo e kau palōfita māʻoniʻoni ʻa ia kuo moʻui talu mei he kamataʻanga ʻo e māmaní, kuo maʻa mo taʻe-hano-mele homou ngaahi kofú ʻo hangē ko e maʻa honau ngaahi kofú, ʻi he puleʻanga ʻo e langí ʻo ʻikai toe hū ki tuʻa.\n\n26 Pea ko ʻeni, ʻe hoku kāinga ʻofeina, kuó u lea ʻaki ʻa e ngaahi leá ni kiate kimoutolu ʻo fakatatau ki he Laumālie ʻoku fakamoʻoni ʻi hoku lotó; pea ʻoku fuʻu fiefia ʻaupito ʻa hoku laumālié, koeʻuhi ko e fuʻu faivelenga mo e tokanga lahi kuo mou fai ki heʻeku leá.\n\n27 Pea ko ʻeni, ʻofa ke nofo ʻiate kimoutolu ʻa e melino ʻa e ʻOtuá, pea ʻi homou ngaahi falé mo homou ngaahi fonuá, pea ʻi hoʻomou ngaahi takanga monumanu īkí mo e ngaahi takanga monumanu lalahí, mo e meʻa kotoa ʻoku mou maʻú, ko homou kakai fefiné pea mo hoʻomou fānaú, ʻo fakatatau ki hoʻomou tuí pea mo e ngāue leleí, ʻo fai atu mei he taimi ko ʻení ʻo taʻengata. Pea ko hono anga ʻeni ʻo ʻeku leá. ʻĒmeni.\n\n", "alma 8": "[center][font_size=26]Vahe 8[/font_size][/center]\n\n[i]ʻOku malanga mo fai papitaiso ʻa ʻAlamā ʻi Mīleki—ʻOku ʻikai tali ia ʻi ʻAmonaihā pea ʻokú ne ʻalu mei ai—ʻOku fekauʻi ia ʻe ha ʻāngelo ke foki ʻo malanga ʻaki ʻa e fakatomalá ki he kakaí—ʻOku tali ia ʻe ʻAmuleki, peá na malanga fakataha ʻi ʻAmonaihā. Taʻu 82 K.M. nai.[/i]\n\n1 Pea ko ʻeni naʻe hoko ʻo pehē naʻe foki mai ʻa ʻAlamā mei he fonua ko Kitioné, hili ʻene akoʻi ki he kakai ʻo Kitioné ha ngaahi meʻa lahi ʻoku ʻikai faʻa lava ʻo tohi, hili ʻene fokotuʻu ʻa e lakanga ʻo e siasí, ʻo hangē ko ia kuó ne fai ʻi he fonua ko Seilahemalá, ʻio, naʻá ne foki mai ki hono fale ʻoʻona ʻi Seilahemalá ke mālōlō mei he ngaahi ngāue kuó ne faí.\n\n2 Pea naʻe ʻosi pehē hono hiva ʻo e taʻu ʻo e pule ʻa e kau fakamāú ki he kakai ʻo Nīfaí.\n\n3 Pea naʻe hoko ʻo pehē ʻi he kamata hono hongofulu ʻo e taʻu ʻo e pule ʻa e kau fakamāú ki he kakai ʻo Nīfaí, naʻe ʻalu atu mei ai ʻa ʻAlamā ʻo ne fai ʻene fonongá ki he fonua ko Mīlekí ʻi he fakahihifo ʻo e vaitafe ko Saitoné, ʻi he potu hihifó ʻo ofi ki he ngaahi ngataʻanga ʻo e feituʻu maomaonganoá.\n\n4 Peá ne kamata ke ako ki he kakai ʻi he fonua ko Mīlekí ʻo fakatatau ki he lakanga toputapu ʻo e ʻOtuá, ʻa ia kuo uiuiʻi ai iá; ʻo ne kamata ke ako ki he kakaí ʻi hono kotoa ʻo e fonuá ko Mīlekí.\n\n5 Pea naʻe hoko ʻo pehē naʻe haʻu kiate ia ʻa e kakai ʻi he ngaahi ngataʻanga fonua kotoa pē ʻo e fonuá ʻa ia naʻe ʻi he veʻe feituʻu maomaonganoá. Pea naʻa nau papitaiso ʻi he potu kotoa pē ʻo e fonuá;\n\n6 Ko ia, ʻi heʻene fakaʻosi ʻene ngāue ʻi Mīlekí, naʻá ne ʻalu leva mei ai, ʻo fononga ʻi ha ʻaho ʻe tolu ʻi he tokelau ʻo e fonua ko Mīlekí; pea naʻá ne aʻu atu ki ha kolo naʻe ui ko ʻAmonaihā.\n\n7 Ko ʻeni ko e anga foki ʻo e kakai ʻo Nīfaí ke ui honau ngaahi fonuá, mo honau ngaahi kolo lalahí, mo honau ngaahi kolo īkí, ʻio, naʻa mo honau fanga kiʻi kolo īkí, ʻi he hingoa ʻo ia ʻa ia naʻe fuofua maʻu iá; pea naʻe pehē mo e fonua ko ʻAmonaihaá.\n\n8 Pea naʻe hoko ʻo pehē ʻi he aʻu atu ʻa ʻAlamā ki he kolo ko ʻAmonaihaá, naʻá ne kamata ke malanga ʻaki ʻa e folofola ʻa e ʻOtuá kiate kinautolu.\n\n9 Ko ʻeni kuo maʻu ʻe Sētane ha mālohi lahi ʻi he loto ʻo e kakai ʻo e kolo ko ʻAmonaihaá; ko ia naʻe ʻikai te nau fie fanongo ki he ngaahi lea ʻa ʻAlamaá.\n\n10 Ka neongo iá naʻe ngāue lahi ʻa ʻAlamā ʻi he laumālie, ʻo ne fāinga mo e ʻOtuá ʻi he fuʻu lotu lahi, ke ne lilingi hifo hono Laumālié ki he kakai naʻe ʻi he koló; pea ke ne tuku foki kiate ia ke ne papitaiso ʻa kinautolu ki he fakatomalá.\n\n11 Ka neongo iá naʻa nau fakafefeka honau lotó, ʻo pehē kiate ia: Vakai, ʻoku mau ʻiloʻi ko ʻAlamā koe; pea ʻoku mau ʻilo ko e taulaʻeiki lahi koe ki he siasi ʻa ia kuó ke fokotuʻu ʻi ha ngaahi feituʻu lahi ʻo e fonuá, ʻo fakatatau ki hoʻomou ngaahi talatukufakaholó; pea ʻoku ʻikai ke mau kau ki ho siasí, pea ʻoku ʻikai te mau tui ki ha ngaahi talatukufakaholo fakasesele pehē.\n\n12 Pea ko ʻeni ʻoku mau ʻilo koeʻuhi ʻoku ʻikai te mau kau ki ho siasí, ʻoku mau ʻiloʻi ʻoku ʻikai te ke maʻu ha mālohi kiate kimautolu; pea kuó ke tuku ʻa e lakanga fakamāú kia Nīfaihā; ko ia ʻoku ʻikai ko e fakamaau lahi koe kiate kimautolu.\n\n13 Pea ko ʻeni ʻi he ʻosi hono lea ʻaki ʻeni ʻe he kakaí, ʻo nau fakafetauʻi ʻene ngaahi lea kotoa pē, ʻo manukiʻi ia, mo ʻaʻanu kiate ia, ʻo nau pule ke kapusi ki tuʻa mei honau koló, naʻá ne ʻalu atu leva mei ai, ʻo fai ʻene fonongá ki he kolo naʻe ui ko ʻĒlone.\n\n14 Pea naʻe hoko ʻo pehē ʻi he lolotonga ʻene fononga ki aí, pea mafasia hono lotó ʻi he mamahi, ʻo ne fefaʻuhi mo e mamahi mo e feinga lahi ʻo e laumālie, koeʻuhi ko e fai angahala ʻa e kakai naʻe ʻi he kolo ko ʻAmonaihaá, naʻe hoko ʻo pehē lolotonga ʻa e mafasia ʻa ʻAlamā ʻi he loto-mamahí, vakai naʻe hā mai kiate ia ha ʻāngelo ʻa e ʻEikí, ʻo pehē ange:\n\n15 ʻOkú ke monūʻia koe, ʻe ʻAlamā; ko ia, hanga hake ho matá pea fiefia, he ʻoku ʻi ai ha ʻuhinga lahi ke ke fiefia; he kuó ke tui faivelenga ʻi hono tauhi ʻo e ngaahi fekau ʻa e ʻOtuá talu mei he taimi naʻá ke maʻu ai ʻa e ʻuluaki folofola meiate iá. Vakai, ko au ia ne u ʻomi ia kiate koé.\n\n16 Pea vakai, kuo fekau kiate au ke u tuʻutuʻuni kiate koe ke ke foki ki he kolo ko ʻAmonaihaá, ʻo toe malanga ki he kakai ʻo e koló; ʻio, malanga kiate kinautolu. ʻIo, pehē ange kiate kinautolu, kapau ʻe ʻikai te nau fakatomala ʻe fakaʻauha ʻa kinautolu ʻe he ʻEiki ko e ʻOtuá.\n\n17 He vakai, ʻoku nau lolotonga fifili he taimí ni ke nau lava ʻo fakaʻauha ʻa e tauʻatāina ʻa ho kakaí (he ʻoku folofola peheni ʻe he ʻEikí) ʻa ia ʻoku taʻehoa mo e ngaahi laó mo e ngaahi fakamāú pea mo e ngaahi fekau kuó ne fai ki hono kakaí.\n\n18 Pea ko ʻeni naʻe hoko ʻo pehē ʻi he hili ʻa e maʻu ʻe ʻAlamā ʻene pōpoaki mei he ʻāngelo ʻa e ʻEikí naʻá ne foki fakavavevave leva ki he fonua ko ʻAmonaihaá. Pea naʻá ne hū atu ki he koló ʻi ha hala kehe, ʻio, ʻi he hala ʻoku ʻi he potu tonga ʻo e kolo ko ʻAmonaihaá.\n\n19 Pea ʻi heʻene hū atu ki he kolo, naʻá ne fiekaia, ʻo ne pehē atu ki ha tangata: Te ke ʻofa mai muʻa ki ha tamaioʻeiki māʻulalo ʻo e ʻOtuá ha meʻakai ke ne maʻu?\n\n20 Pea naʻe pehē ange ʻa e tangatá kiate ia: Ko ha tangata Nīfai au, pea ʻoku ou ʻiloʻi ko ha palōfita māʻoniʻoni koe ʻa e ʻOtuá, he ko koe ʻa e tangata ʻa ia naʻe pehē mai ʻe ha ʻāngelo ʻi ha meʻa-hā-mai: Ke tali ia. Ko ia, ta ō mo au ki hoku falé pea te u foaki kiate koe mei heʻeku meʻakaí; pea ʻoku ou ʻilo te ke hoko ko ha tāpuaki kiate au pea mo hoku falé.\n\n21 Pea naʻe hoko ʻo pehē naʻe tali ia ʻe he tangatá ki hono falé; pea ko e hingoa ʻo e tangatá ko ʻAmuleki; peá ne ʻomai ha mā mo ha kakanoʻi manu, ʻo tuku ʻi he ʻao ʻo ʻAlamaá.\n\n22 Pea naʻe hoko ʻo pehē naʻe kai ʻe ʻAlamā ʻa e maá ʻo ne mākona; peá ne tāpuakiʻi ʻa ʻAmuleki mo hono falé, ʻo ne fakafetaʻi ki he ʻOtuá.\n\n23 Pea hili ʻene kai ʻo mākoná naʻá ne pehē ange kia ʻAmuleki: ko ʻAlamā au, pea ko e taulaʻeiki lahi au ki he siasi ʻo e ʻOtuá ʻi hono kotoa ʻo e fonuá.\n\n24 Pea vakai, kuo uiuiʻi au ke u malanga ʻaki ʻa e folofola ʻa e ʻOtuá ʻi he lotolotonga ʻo e kakaí ni hono kotoa, ʻo fakatatau ki he laumālie ʻo e fakahaá mo e kikité; pea ne u ʻi he fonuá ni ka naʻe ʻikai te nau fie tali au, ka naʻa nau kapusi au ki tuʻa, peá u meimei sītuʻa mei he fonuá ni ʻo taʻengata.\n\n25 Kae vakai, kuo fekau kiate au ke u toe foki mai, ʻo kikite ki he kakaí ni, ʻio, mo fakamoʻoniʻi kiate kinautolu ʻa ʻenau ngaahi angahalá.\n\n26 Pea ko ʻeni, ʻe ʻAmuleki, ko e meʻa ʻi hoʻo fafangaʻi au mo tali au ki ho falé, ʻokú ke monūʻia ai; he ne u fiekaia, he naʻá ku ʻaukai ʻi ha ngaahi ʻaho lahi.\n\n27 Pea naʻe nofo ʻa ʻAlamā ʻi he ngaahi ʻaho lahi mo ʻAmuleki ʻi he teʻeki ai kamata ke ne malanga ki he kakaí.\n\n28 Pea naʻe hoko ʻo pehē naʻe fakaʻau ke fai ʻe he kakaí ha ngaahi angahala mamafa ange.\n\n29 Pea naʻe hoko mai ʻa e folofola kia ʻAlamā, ʻo pehē: ʻAlu; peá ke lea foki ki heʻeku tamaioʻeiki ko ʻAmuleki, ʻalu atu pea kikite ki he kakaí ni, ʻo pehē—Mou fakatomala, he ʻoku folofola peheni ʻe he ʻEikí, kapau ʻe ʻikai te mou fakatomala te u ʻaʻahi ki he kakaí ni ʻi heʻeku ʻitá, ʻio, pea ʻe ʻikai te u lolou ʻa ʻeku ʻita kakahá.\n\n30 Pea naʻe ʻalu atu ʻa ʻAlamā, pea mo ʻAmuleki foki, ʻi he lotolotonga ʻo e kakaí, ke fakahā ʻa e ngaahi folofola ʻa e ʻOtuá kiate kinautolu; pea naʻe fakafonu ʻa kinaua ʻaki ʻa e Laumālie Māʻoniʻoní.\n\n31 Pea naʻe foaki kiate kinaua ʻa e mālohi, naʻe pehē fau hono lahí naʻe ʻikai lava ai ke fakapōpulaʻi ʻa kinaua ʻi he ngaahi ʻana fakapōpula; pea naʻe ʻikai lava foki ʻe ha tangata ʻo tāmateʻi ʻa kinaua; ka neongo iá naʻe ʻikai te na ngāue ʻaki hona mālohí kae ʻoua kuo haʻi ʻa kinaua ʻi he ngaahi nonoʻo pea lī ki he fale fakapōpulá. Ko ʻeni, naʻe fai ʻeni koeʻuhi ke lava ʻe he ʻEikí ʻo fakahā atu hono māfimafí ʻiate kinaua.\n\n32 Pea naʻe hoko ʻo pehē naʻá na ʻalu atu ʻo kamata ke malanga mo kikite ki he kakaí, ʻo fakatatau ki he laumālie mo e mālohi kuo tuku kiate kinaua ʻe he ʻEikí.\n\n", "alma 9": "Ko e ngaahi lea ʻa ʻAlamā pea mo e ngaahi lea foki ʻa ʻAmuleki, ʻa ia naʻe fakahā ki he kakai naʻe ʻi he fonua ko ʻAmonaihaá. Pea ʻoku fakahū foki ʻa kinaua ki he fale fakapōpulá, mo fakahaofi ʻi he māfimafi fakaofo ʻo e ʻOtuá ʻa ia naʻe ʻiate kinauá, ʻo fakatatau ki he lekooti ʻa ʻAlamaá.\n\nʻOku kau ki ai ʻa e vahe 9 ʻo aʻu ki he ngataʻanga ʻo e vahe 14.\n\n[center][font_size=26]Vahe 9[/font_size][/center]\n\n[i]ʻOku fekau ʻe ʻAlamā ki he kakai ʻo ʻAmonaihaá ke nau fakatomala—ʻE ʻaloʻofa ʻa e ʻEikí ki he kau Leimaná ʻi he ngaahi ʻaho fakaʻosí—Kapau ʻe liʻaki ʻe he kau Nīfaí ʻa e māmá, ʻe fakaʻauha ʻa kinautolu ʻe he kau Leimaná—ʻE hāʻele vave mai ʻa e ʻAlo ʻo e ʻOtuá—Te ne huhuʻi ʻa kinautolu ʻoku fakatomala, mo papitaiso pea tui ki hono huafá. Taʻu 82 K.M. nai.[/i]\n\n1 Pea ko ʻeni foki, ko au, ʻAlamā, ʻi he fekauʻi au ʻe he ʻOtuá ke u ʻave ʻa ʻAmuleki peá ma ʻalu atu ʻo toe malanga ki he kakai ní, pe ko e kakai naʻe ʻi he kolo ko ʻAmonaihaá, naʻe hoko ʻo pehē ʻi heʻeku kamata ke malanga kiate kinautolú, naʻa nau kamata ke fakakikihi mo au, ʻo pehē:\n\n2 Ko hai koe? ʻOkú ke mahalo koā te mau tui ki he fakamoʻoni ʻa ha tangata ʻe toko taha, neongo te ne malanga mai kiate kimautolu ʻe ngata ʻa e māmaní?\n\n3 Ko ʻeni naʻe ʻikai mahino kiate kinautolu ʻa e ngaahi lea naʻa nau leaʻakí; he naʻe ʻikai te nau ʻilo ʻe ngata ʻa e māmaní.\n\n4 Pea naʻa nau pehē foki: ʻE ʻikai te mau tui ki hoʻo ngaahi leá neongo te ke kikite ʻe fakaʻauha ʻa e fuʻu koló ni ʻi he ʻaho pē ʻe taha.\n\n5 Ko ʻeni naʻe ʻikai te nau ʻilo ʻoku lava ʻe he ʻOtuá ʻo fai ha ngaahi ngāue fakaofo pehē, he ko ha kakai loto-fefeka mo kia-kekeva ʻa kinautolu.\n\n6 Pea naʻa nau pehē: Ko hai ʻa e ʻOtuá, ʻoku ʻikai te ne fekau hifo ai ha mafai lahi ange ka ko e tangata pē ʻe toko taha ki he kakaí ni, ke fakahā kiate kinautolu hono moʻoni ʻo ha ngaahi fuʻu meʻa maʻongoʻonga mo fakaofo pehē?\n\n7 Pea naʻa nau ʻunuʻunu mai ke puke au ʻaki honau nimá; kae vakai, naʻe ʻikai ke nau fai ia. Pea naʻá ku tuʻu ʻi he loto-toʻa ke lea kiate kinautolu, ʻio, ne u fakamoʻoni taʻe-manavahē kiate kinautolu, ʻo pehē:\n\n8 Vakai, ʻA kimoutolu ʻa e toʻu tangata angakovi mo paongataʻa, kuo fēfē hoʻomou fakangaloʻi ʻa e talatukufakaholo ʻa hoʻomou ngaahi tamaí; ʻio, hono ʻikai ke vave ʻa hoʻomou fakangaloʻi ʻa e ngaahi fekau ʻa e ʻOtuá.\n\n9 ʻIkai ʻoku mou manatu naʻe tataki mai ʻetau tamai, ko Līhaí, mei Selūsalema ʻe he toʻukupu ʻo e ʻOtuá? ʻIkai ʻoku mou manatu naʻá ne tataki ʻa kinautolu kotoa pē ʻi he feituʻu maomaonganoá?\n\n10 Pea kuo mou fakangaloʻi koā ʻo vave pehē hono tuʻo lahi ʻo ʻene fakahaofi ʻetau ngaahi tamaí mei he nima ʻo honau ngaahi filí, mo maluʻi ʻa kinautolu mei he fakaʻauhá, ʻio ʻi he nima ʻo honau kāinga ʻonautolú?\n\n11 ʻIo, pea ka ne taʻeʻoua ʻa hono māfimafi taʻe-hano-tataú, mo ʻene ʻaloʻofá, pea mo ʻene kātaki fuoloa kiate kitautolú, ʻoku pau pē kuo loa hotau motuhi atu mei he funga ʻo e māmaní ʻi he teʻeki hoko ʻa e taimi ko ʻení, pea mahalo kuo vaheʻi nai ki ha tuʻunga ʻo e mamahi mo e malaʻia taʻengata.\n\n12 Vakai, ko ʻeni ʻoku ou pehē kiate kimoutolu ʻokú ne fekau kiate kimoutolu ke mou fakatomala; pea kapau ʻe ʻikai te mou fakatomala, ʻe ʻikai ʻaupito te mou faʻa maʻu ʻa e puleʻanga ʻo e ʻOtuá. Kae vakai, ʻoku ʻikai ngata ai—ka kuó ne fekau kiate kimoutolu ke mou fakatomala, pe te ne fakaʻauha ʻaupito ʻa kimoutolu mei he funga ʻo e māmaní; ʻio, te ne hāʻele mai kiate kimoutolu ʻi hono houhaú, pea ko hono houhau kakahá ʻe ʻikai te ne taʻofi ia.\n\n13 Vakai, ʻikai koā ʻoku mou manatu ki he ngaahi folofola ʻa ia naʻá ne folofola ʻaki kia Līhaí, ʻo pehē: Kapau te mou tauhi ʻeku ngaahi fekaú te mou tuʻumālie ʻi he fonuá? Pea kuo folofola ʻaki foki ʻo pehē: kapau he ʻikai te mou tauhi ʻeku ngaahi fekaú, ʻe motuhi atu ʻa kimoutolu mei he ʻao ʻo e ʻEikí.\n\n14 Ko ʻeni, ʻoku ou fakaʻamu ke mou manatuʻi, ko e meʻa ʻi he ʻikai tauhi ʻe he kau Leimaná ʻa e ngaahi fekau ʻa e ʻOtuá, kuo motuhi atu ʻa kinautolu mei he ʻao ʻo e ʻEikí. Pea ʻoku tau vakai kuo fakamoʻoniʻi hono moʻoni ʻo e folofola ʻa e ʻOtuá ʻi he meʻá ni, pea kuo motuhi atu ʻa e kau Leimaná mei hono ʻaó, talu mei he kamataʻanga ʻo ʻenau ngaahi maumau-fonó ʻi he fonuá.\n\n15 Ka neongo iá, ʻoku ou pehē kiate kimoutolu, ʻe kātakiʻingofua ange ʻa kinautolu ʻi he ʻaho ʻo e fakamāú ʻiate kimoutolu, ʻo kapau te mou nofo ʻi hoʻomou ngaahi angahalá, ʻio, pea ʻe kātakiʻingofua ange ʻa kinautolu ʻi he moʻuí ni ʻiate kimoutolu, ʻo kapau ʻe ʻikai te mou fakatomala.\n\n16 He ʻoku lahi ha ngaahi talaʻofa kuo tuku ki he kau Leimaná; he ko e meʻa ia ʻi he ngaahi talatukufakaholo ʻa ʻenau ngaahi tamaí kuo tupunga ai ʻenau nofo ʻi honau tuʻunga ʻo e taʻeʻiló; ko ia ʻe ʻaloʻofa ai ʻa e ʻEikí kiate kinautolu ʻo fakatolonga ʻenau nofo ʻi he fonuá.\n\n17 Pea toka ange ha taimi ʻe toki ʻomi ʻa kinautolu ke nau tui ki heʻene folofolá, mo ʻiloʻi hono taʻetotonu ʻo e ngaahi talatukufakaholo ʻa ʻenau ngaahi tamaí; pea ʻe fakamoʻui hanau tokolahi, koeʻuhi ʻe ʻaloʻofa ʻa e ʻEikí kiate kinautolu kotoa pē ʻa ia ʻoku ui ki hono huafá.\n\n18 Kae vakai, ʻoku ou pehē kiate kimoutolu kapau te mou vilitaki atu ʻi hoʻomou fai angahalá ʻe ʻikai fakatolonga homou ngaahi ʻaho ʻi he fonuá, koeʻuhi ʻe fekau mai ʻa e kau Leimaná kiate kimoutolu; pea kapau ʻe ʻikai te mou fakatomala, te nau ō mai ʻi ha taimi ʻoku ʻikai te mou ʻilo ki ai, pea ʻe ʻaʻahi kiate kimoutolu ʻaki ʻa e fakaʻauha fakaʻaufuli; pea ʻe hoko ia ʻo fakatatau ki he houhau kakaha ʻo e ʻEikí.\n\n19 Koeʻuhi ʻe ʻikai te ne tuku kiate kimoutolu ke mou nofo ʻi hoʻomou ngaahi angahalá, ʻo fakaʻauha ʻa hono kakaí. ʻOku ou pehē kiate kimoutolu, ʻE ʻikai; ʻe lelei ange kiate ia ke ne tuku ke fakaʻauha ʻe he kau Leimaná ʻa hono kakai kotoa pē ʻa ia ʻoku ui ko e kakai ʻo Nīfaí, ʻo kapau ʻe ngalingali te nau tō ki ha ngaahi angahala mo e ngaahi maumau-fonó, ʻi he hili hano foaki ha maama mo e ʻilo lahi pehē kiate kinautolu ʻe he ʻEiki ko honau ʻOtuá.\n\n20 ʻIo, ʻi he hili ʻenau hoko ko ha kakai ʻofeina lahi pehē ʻe he ʻEikí; ʻio, ʻi he hili ʻenau hoko ʻo ʻofeina ange ʻi he puleʻanga, mo e faʻahinga, mo e lea, mo e kakai kehe kotoa pē; hili hono fakahā kiate kinautolu ʻa e meʻa kotoa pē, ʻo fakatatau mo ʻenau ngaahi holí mo ʻenau tuí, pea mo e ngaahi lotú, ʻo e ngaahi meʻa kuo ʻi aí, mo e ngaahi meʻa ʻoku ʻi aí, pea mo e ngaahi meʻa ʻe hokó;\n\n21 Hili ʻa e ʻaʻahi kiate kinautolu ʻa e Laumālie ʻo e ʻOtuá; pea nau fealeaʻaki mo e kau ʻāngeló, pea folofola ʻa e leʻo ʻo e ʻEikí kiate kinautolú; pea nau maʻu ʻa e laumālie ʻo e kikité, mo e laumālie ʻo e fakahaá, kae ʻumaʻā foki mo ha ngaahi meʻa-foaki lahi, ko e meʻa-foaki ʻo e lea ʻaki ʻo e ngaahi lea kehekehé, mo e meʻa-foaki ʻo e fai ʻo e ngaahi malangá, mo e meʻa-foaki ʻo e Laumālie Māʻoniʻoní, pea mo e meʻa-foaki ʻo e liliu leá;\n\n22 ʻIo, pea hili honau fakahaofi ʻe he ʻOtuá mei he fonua ko Selūsalemá, ʻi he toʻukupu ʻo e ʻEikí; pea fakamoʻui mei he honge, mo e mahaki, pea mo e ngaahi faʻahinga mahaki ʻo e faʻahinga kotoa pē; pea kuo nau fakaʻau ʻo mālohi ʻi he tau, koeʻuhi ke ʻoua naʻa fakaʻauha ʻa kinautolu; kuo toutou ʻomi ʻa kinautolu mei he nofo pōpulá, mo tauhi mo maluʻi ʻo aʻu mai ki he taimí ni; pea kuo fakamonūʻia ʻa kinautolu kae ʻoua kuo nau koloaʻia ʻi he meʻa kehekehe kotoa pē—\n\n23 Pea ko ʻeni vakai ʻoku ou pehē kiate kimoutolu, kapau ʻe talangataʻa ʻa e kakaí ni, ʻa ia kuo nau maʻu ha ngaahi tāpuaki lahi pehē mei he toʻukupu ʻo e ʻEikí, fai ha maumau-fono ʻoku taʻehoa mo e maama mo e ʻilo ʻa ia ʻoku nau maʻú, ʻoku ou pehē kiate kimoutolu kapau ʻe pehē, kapau te nau hinga ki he maumau-fonó, ʻe kātakiʻingofua ange ʻaupito ʻa e kau Leimaná ʻiate kinautolu.\n\n24 He vakai, ʻoku fakahā ʻa e ngaahi talaʻofa ʻa e ʻEikí ki he kau Leimaná, ka ʻoku ʻikai fakahā ia kiate kimoutolu ʻo kapau te mou fai angahala; he ʻikai koā kuo talaʻofa mahino mai mo tuʻutuʻuni pau ʻe he ʻEikí, kapau te mou angatuʻu kiate ia ʻe fakaʻauha fakaʻaufuli ʻa kimoutolu mei he funga ʻo māmaní?\n\n25 Pea ko e ʻuhinga ʻení foki, koeʻuhi ke ʻoua naʻa fakaʻauha ʻa kimoutolu, kuo fekau ai ʻe he ʻEikí ʻa ʻene ʻāngelo ke ʻaʻahi ki ha tokolahi ʻo hono kakaí, ʻo fakahā kiate kinautolu kuo pau ke nau ʻalu atu ʻo kalanga leʻo-lahi ki he kakaí ni, ʻo pehē: Mou fakatomala, he ʻoku ofi mai ʻa e puleʻanga ʻo e langí;\n\n26 Pea ʻi he teʻeki ʻosi ʻa e ngaahi ʻaho lahi mei ai ʻe hāʻele mai ʻa e ʻAlo ʻo e ʻOtuá ʻi hono nāunaú; pea ko hono nāunaú ko e nāunau ia ʻo e ʻAlo pē Taha naʻe Fakatupu ʻo e Tamaí, ʻoku fonu ʻi he ʻofa, mo e angatonu, mo e moʻoni, pea fonu ʻi he kātaki, mo e ʻaloʻofa mo e kātaki fuoloa, ʻoku vave ke ʻafio ki he ngaahi tangi ʻa hono kakaí mo tali ʻenau ngaahi lotú.\n\n27 Pea vakai, te ne hāʻele mai ke huhuʻi ʻa kinautolu ʻa ia ʻe papitaiso ki he fakatomalá, tuʻunga ʻi he tui ki hono huafá.\n\n28 Ko ia, mou teuteu ʻa e hāʻeleʻanga ʻo e ʻEikí, he ʻoku ofi mai ʻa e taimi ʻe utu ai ʻe he kakai fulipē ʻa e totongi ʻo ʻenau ngaahi ngāué, ʻo fakatatau ki he meʻa ʻa ia kuo nau fai—kapau kuo nau māʻoniʻoni te nau utu ʻa e fakamoʻui ʻa honau laumālié, ʻo fakatatau ki he māfimafi mo e fakamoʻui ʻa Sīsū Kalaisí; pea kapau kuo nau kovi, te nau utu ʻa e fakamalaʻia ki honau laumālié, ʻo fakatatau ki he mālohi mo e fakapōpula ʻa e tēvoló.\n\n29 Vakai foki, ko e leʻo ʻeni ʻo e ʻāngelo, ʻoku kalanga ki he kakaí.\n\n30 Pea ko ʻeni, ʻe hoku kāinga ʻofeina, he ko hoku kāinga ʻa kimoutolu, pea ʻoku totonu ke ʻofeina ʻa kimoutolu, pea ʻoku totonu ke mou fai ʻa e ngaahi ngāue ʻa ia ʻoku ngali mo e fakatomalá, koeʻuhi he kuo fuʻu fefeka ʻaupito homou lotó ki he folofola ʻa e ʻOtuá, pea koeʻuhi ko ha kakai ʻa kimoutolu kuo hē mo tō ki lalo.\n\n31 Pea ko ʻeni naʻe hoko ʻo pehē ko au, ʻAlamā, hili ʻeku lea ʻaki ʻa e ngaahi lea ní, vakai, naʻe ʻita kiate au ʻa e kakaí koeʻuhi ko ʻeku pehē kiate kinautolu, ko ha kakai loto-fefeka mo kia-kekeva ʻa kinautolu.\n\n32 Pea ko e meʻa foki ʻi heʻeku pehē kiate kinautolu ko ha kakai ʻa kinautolu kuo hē mo tō ki lalo ko ia naʻa nau ʻita ai kiate au, ʻo feinga ke puke au ʻaki honau nimá ke nau lī au ki he fale fakapōpulá.\n\n33 Ka naʻe hoko ʻo pehē naʻe ʻikai ke tuku ʻe he ʻEikí kiate kinautolu ke nau ʻave au ʻi he ʻaho ko iá ʻo lī au ki he fale fakapōpulá.\n\n34 Pea naʻe hoko ʻo pehē naʻe ʻalu ʻa ʻAmuleki ʻo ne tuʻu atu ki muʻa, ʻo ne kamata foki ke malanga kiate kinautolu. Pea ko ʻeni kuo ʻikai ke tohi ʻa e ngaahi lea kotoa pē ʻa ʻAmulekí, ka neongo iá kuo tohi ʻa e konga ʻo ʻene ngaahi leá ʻi he tohí ni.\n\n", "alma 10": "[center][font_size=26]Vahe 10[/font_size][/center]\n\n[i]Ko e tupu ʻa Līhaí meia Manase—ʻOku fakamatala ʻa ʻAmuleki ki hono fekauʻi ia ʻe he ʻāngeló ke ne tauhi ʻa ʻAlamā—ʻOku hanga ʻe he ngaahi lotu ʻa e kau māʻoniʻoní ʻo fakatupu hano fakahaofi ʻo e kakaí—ʻOku hanga ʻe he kau taukapo mo e kau fakamaau taʻe-māʻoniʻoní ʻo ʻai ʻa e tuʻunga ki hono fakaʻauha ʻo e kakaí. Taʻu 82 K.M. nai.[/i]\n\n1 Pea ko ʻeni ko e ngaahi lea ʻeni naʻe malanga ʻaki ʻe ʻAmuleki ki he kakai ʻa ia naʻe ʻi he fonua ko ʻAmonaihaá, ʻo pehē:\n\n2 Ko au ko ʻAmuleki; ko e foha au ʻo Kitiona, ʻa ia ko e foha ʻo ʻIsimeli, ʻa ia ko e hako ʻo ʻAminatai; pea ko ia ʻa e ʻAminatai ko ia ʻa ia naʻá ne lau ʻa e tohi naʻe tuʻu ʻi he holisi ʻo e temipalé, ʻa ia naʻe tohi ʻe he toʻukupu ʻo e ʻOtuá.\n\n3 Pea ko ʻAminataí ko e hako ia ʻo Nīfai, ʻa ia ko e foha ʻo Līhaí, ʻa ia naʻe haʻu mei he fonua ko Selūsalemá, ʻa ia ko e hako ʻo Manase, ʻa ia ko e foha ʻo Siosefa, ʻa ia naʻe fakatau ki ʻIsipite ʻe hono ngaahi tokuá.\n\n4 Pea vakai, ko e tangata foki au ʻoku ongoongolelei lahi ʻiate kinautolu kotoa pē ʻoku ʻiloʻi aú; ʻio, pea vakai, ʻoku ʻi ai hoku kāinga tokolahi mo e ngaahi kaumeʻa, pea kuó u maʻu foki ha fuʻu koloa lahi ʻi heʻeku faʻa ngāué.\n\n5 Ka neongo iá, neongo ʻa e ngaahi meʻá ni kotoa, kuo teʻeki ai te u ʻilo lahi ki he ngaahi hala ʻo e ʻEikí, pea mo ʻene ngaahi meʻa liló mo e māfimafi fakaofó. Ne u pehē kuo teʻeki ai te u ʻilo lahi ki he ngaahi meʻá ni; kae vakai, kuó u faihala, he kuó u mamata ki ha ngaahi meʻa lahi ʻo ʻene ngaahi meʻa liló mo hono māfimafi fakaofó; ʻio, ʻi hono fakahaofi foki ʻo e moʻui ʻa e kakaí ni.\n\n6 Ka neongo iá, ne u fakafefeka pē hoku lotó, he naʻe tuʻo lahi hono ui au kae ʻikai te u fie fanongo; ko ia ne u ʻilo ki he ngaahi meʻá ni, ka naʻe ʻikai te u fie ʻilo; ko ia ne u fai atu ʻi he angatuʻu ki he ʻOtuá, ʻi he fai angahala ʻa hoku lotó, ʻio, ʻo aʻu mai ki hono fā ʻo e ʻaho ʻo e māhina hono fitu ko ʻení, ʻa ia ko hono hongofulu ʻo e taʻu ʻo e pule ʻa e kau fakamāú.\n\n7 Lolotonga haʻaku fononga ke ʻaʻahi ki ha kāinga ofi ʻaupito, ʻiloange naʻe hā mai kiate au ha ʻāngelo ʻa e ʻEikí, ʻo pehē: ʻE ʻAmuleki, foki atu ki ho fale, he te ke fafanga ha palōfita ʻa e ʻEikí, ʻio, ko ha tangata māʻoniʻoni, ʻa ia ko ha tangata kuo fili ʻe he ʻOtuá; he kuó ne ʻaukai ʻi he ngaahi ʻaho lahi koeʻuhi ko e angahala ʻa e kakai ní, pea ʻokú ne fiekaia, pea ke ke tali ia ʻi ho falé mo fafanga ia, pea te ne tāpuakiʻi koe mo ho falé; pea ʻe nofo ʻa e tāpuaki ʻa e ʻEikí ʻiate koe mo ho falé.\n\n8 Pea naʻe hoko ʻo pehē ne u talangofua ki he leʻo ʻo e ʻāngeló, peá u liu mai ki hoku falé. Pea lolotonga ʻeku foki ki aí ne u feʻiloaki mo e tangata ʻa ia naʻe fakahā mai kiate au ʻe he ʻāngeló: Ke ke tali ia ʻi ho falé—pea vakai ko ia ia ʻa e tangata kuo lea kiate kimoutolu ʻo kau ki he ngaahi meʻa ʻa e ʻOtuá.\n\n9 Pea naʻe pehē mai ʻe he ʻāngeló kiate au ko ha tangata māʻoniʻoni ia; ko ia ʻoku ou ʻiloʻi ai ko ha tangata māʻoniʻoni ia, he naʻe lea ʻaki ia ʻe ha ʻāngelo ʻa e ʻOtuá.\n\n10 Pea ko e tahá, ʻoku ou ʻiloʻi foki ʻoku moʻoni ʻa e ngaahi meʻa kuó ne fakamoʻoni ki aí; he vakai ʻoku ou pehē kiate kimoutolu, ʻoku hangē ʻoku moʻui ʻa e ʻEikí, pehē kuó ne fekau mai haʻane ʻāngelo ke fakahā mai ʻa e ngaahi meʻá ni kiate au; pea kuó ne fai ʻeni lolotonga ʻa e nofo ʻa e ʻAlamā ko ʻení ʻi hoku falé.\n\n11 He vakai, kuó ne tāpuakiʻi hoku falé, kuó ne tāpuakiʻi au, mo ʻeku kau fefiné, mo ʻeku fānaú, mo ʻeku tamaí pea mo hoku kāingá; ʻio, naʻa mo hoku kāinga kotoa pē kuó ne tāpuakiʻi, pea kuo nofo ʻiate kimautolu ʻa e tāpuaki ʻa e ʻEikí ʻo fakatatau mo e ngaahi lea kuó ne lea ʻakí.\n\n12 Pea ko ʻeni, hili ʻa e lea ʻaki ʻe ʻAmuleki ʻa e ngaahi lea ní naʻe kamata ke ʻohovale ʻa e kakaí, ko e meʻa ʻi he ʻi ai ha fakamoʻoni ʻoku tokolahi hake ʻi ha toko taha pē ʻoku fakamoʻoni ki he ngaahi meʻa kuo talatalaakiʻi ai ʻa kinautolú, kae ʻumaʻā foki mo e ngaahi meʻa ʻe hoko, ʻo fakatatau ki he laumālie ʻo e kikite naʻe ʻiate kinauá.\n\n13 Ka neongo iá, naʻe ʻi ai hanau niʻihi ʻa ia naʻe toka ʻi honau lotó ke fakafehuʻi ʻa kinaua, koeʻuhí ke nau tauheleʻi nai ʻa kinaua ʻi heʻena ngaahi leá tuʻunga ʻi heʻenau ngaahi lea kākā fakaolooló, koeʻuhi ke nau ʻiloʻi ha fakamoʻoni ke talatalaakiʻi ʻaki ʻa kinaua, koeʻuhi ke nau lava ʻo tukuange ʻa kinaua ki heʻenau kau fakamāú ke fakamāuʻi ʻa kinaua ʻo fakatatau ki he fonó, pea ke lava ai ʻo tāmateʻi pe lī ʻa kinaua ki he fale fakapōpulá, ʻo fakatatau mo e hia te nau lava ʻo fakamoʻoniʻi kuó na faí.\n\n14 Pea ko e kau tangata naʻe feinga ke tāmateʻi ʻa kinauá, ko e kau taukapo ʻa ia naʻe nō pe fili ʻe he kakaí ke fakafofongaʻi ʻa e fono ʻi he lolotonga fai ʻa e ngaahi hopo ʻo e ngaahi hia ʻa e kakai ʻi he ʻao ʻo e kau fakamāú.\n\n15 Naʻe poto foki ʻa e kau taukapo ko ʻení ʻi he ngaahi faiva kātoa mo e olopoto ʻo e kakaí; pea naʻe pehē ia koeʻuhi ke nau lava ai ʻo poto taukei ʻi heʻenau ngāué.\n\n16 Pea naʻe hoko ʻo pehē naʻe kamata ke nau fakafehuʻi ʻa ʻAmuleki, koeʻuhi ke nau lava ai ʻo ngaohi ia ke ne fakahalaʻi ʻa ʻene ngaahi leá, pe fakakikihiʻi ʻa e ngaahi lea te ne leaʻakí.\n\n17 Pea ko ʻeni naʻe ʻikai te nau ʻilo ʻoku lava ʻe ʻAmuleki ʻo ʻilo ki heʻenau ngaahi fakakaukaú. Ka naʻe hoko ʻo pehē ʻi heʻenau kamata ke fakafehuʻi iá, naʻá ne ʻiloʻi ʻenau ngaahi fakakaukaú, ʻo ne pehē kiate kinautolu: ʻA kimoutolu ʻa e toʻu tangata angakovi mo paongataʻa, ʻa kimoutolu ʻa e kau taukapo mo e kau mālualoi, he ʻoku mou fai ʻa e ngaahi ngāue ʻa e tēvoló; he ʻoku mou fokotuʻu ha ngaahi tauhele mo ha ngaahi hele ke ʻefihia ai ʻa e kau māʻoniʻoni ʻa e ʻOtuá.\n\n18 ʻOku mou fokotuʻu ha ngaahi fakakaukau ke fakakoviʻi ʻaki ʻa e ngaahi ngāue ʻa e kau māʻoniʻoní, pea fakatupu ha tō mai ʻa e houhau ʻo e ʻOtuá kiate kimoutolu, ʻo aʻu ki he fakaʻauha kotoa ʻo e kakaí ni.\n\n19 ʻIo, ʻikai naʻe totonu ʻa e folofola ʻa Mōsaia ko hotau tuʻi fakamuimuí, ʻi heʻene teu tukuange ʻa e puleʻangá, ʻi he ʻikai haʻane tokotaha ke tuku ia ki ai, ʻo ne tuʻutuʻuni ke puleʻi ʻa e kakaí ni ʻi honau loto ʻonautolú—ʻio, naʻá ne folofola ka ʻiloange kuo hokosia ʻa e taimi ʻe fili ʻe he loto ʻo e kakaí ni ʻa e angahalá, ʻa ia ko e pehē, kapau ʻe hokosia ʻa e taimi ʻe hinga ʻa e kakaí ni ki he maumau-fonó, kuo nau taau ai mo e fakaʻauhá.\n\n20 Pea ʻoku ou pehē foki kiate kimoutolu, ʻoku ai ha ʻuhinga lelei ki hono fakamāuʻi ʻe he ʻEikí ʻa hoʻomou ngaahi angahalá; ʻoku ngali tonu ʻene folofola ki he kakaí ni, ʻi he leʻo ʻo ʻene kau ʻāngeló: mou fakatomala, fakatomala, he ʻoku ofi ke hoko mai ʻa e puleʻanga ʻo e langí.\n\n21 ʻIo, ʻoku ʻuhinga lelei ʻene folofola, ʻi he leʻo ʻo ʻene kau ʻāngeló ʻo pehē: Te u ʻaʻahi ki hoku kakaí ʻaki ʻa e faitotonu mo e fakamaau totonu ʻi hoku nimá.\n\n22 ʻIo, pea ʻoku ou pehē kite kimoutolu ka ne taʻeʻoua ʻa e ngaahi lotu ʻa e kau māʻoniʻoni ʻoku lolotonga ʻi he fonuá, ʻe tauteaʻi leva ʻa kimoutolu ʻaki ʻa e fakaʻauha ʻaupito; ka ʻe ʻikai hoko ia ʻi he lōmaki, ʻo hangē ko ia naʻe hoko ki he kakaí ʻi he ngaahi ʻaho ʻo Noá, ka ʻe hoko ia ʻi he honge, mo e mahaki fakaʻauha, pea mo e tau.\n\n23 Ka ko e meʻa ʻi he ngaahi lotu ʻa e kau māʻoniʻoní ʻoku fakamoʻui ai ʻa kimoutolú; ko ia ai, kapau te mou kapusi ki tuʻa ʻa e kau māʻoniʻoní meiate kimoutolu, ʻe ʻikai taʻofi ʻe he ʻEikí ʻa hono toʻukupú; ka te ne hāʻele mai ʻi hono houhau kakahá kiate kimoutolu; pea ʻe toki teʻia ʻaki ʻa kimoutolu ʻa e honge, mo e mahaki fakaʻauha, pea mo e tau; pea ʻoku vave mai ʻa e taimí ʻo kapau ʻe ʻikai te mou fakatomala.\n\n24 Pea ko ʻeni naʻe hoko ʻo pehē naʻe ʻita ʻo lahi ange ʻa e kakaí kia ʻAmuleki, ʻo nau kaila ʻo pehē: ʻOku lauʻikoviʻi ʻe he tangatá ni ʻa ʻetau ngaahi fono ʻa ia ʻoku totonú, pea mo ʻetau kau taukapo poto kuo tau filí.\n\n25 Ka naʻe mafao atu ʻe ʻAmuleki ʻa hono nimá, ʻo kalanga ʻo mālohi ange kiate kinautolu, ʻo pehē: ʻA kimoutolu ʻa e toʻu tangata angakovi mo paongataʻa, ko e hā kuo maʻu ai ʻe Sētane ha mālohi lahi pehē ʻi homou lotó? Ko e hā ka mou ka fakavaivaiʻi ai ʻa kimoutolu kiate ia ke ne maʻu ai ha mālohi kiate kimoutolu, ke fakakuihi homou matá, koeʻuhi ke ʻoua naʻa mahino kiate kimoutolu ʻa e ngaahi lea ʻoku faí, ʻo fakatatau ki honau moʻoní?\n\n26 Pea vakai, kuó u fakamoʻoni kovi koā ki hoʻomou fonó? ʻOku ʻikai mahino kiate kimoutolu; ʻoku mou pehē kuó u lauʻikovi ʻa hoʻomou fonó; ka kuo ʻikai, ka kuó u lea ʻo poupou ki hoʻomou fonó ʻo fakahā ai kiate kimoutolu ʻene fakahalaiaʻi ʻa kimoutolú.\n\n27 Pea ko ʻeni vakai, ʻoku ou pehē kiate kimoutolu, kuo ʻosi fai ʻa e teuteu ki hono fakaʻauha ʻo e kakai ní ʻi he taʻe-māʻoniʻoni ʻa homou kau taukapó pea mo homou kau fakamāú.\n\n28 Pea ko ʻeni naʻe hoko ʻo pehē ʻi he ʻosi lea ʻaki ʻe ʻAmuleki ʻa e ngaahi lea ko ʻení, naʻe lauʻikovi ia ʻe he kakaí, ʻo nau pehē: Ko ʻeni ʻoku tau ʻiloʻi ko e fānau ʻa e tēvolo ʻa e tangatá ni, he kuó ne loi kiate kitautolu; koeʻuhi he kuó ne lauʻikovi ʻetau fonó. Pea ko ʻeni ʻokú ne pehē kuo ʻikai ke ne lauʻikoviʻi ia.\n\n29 Pea ko e tahá, kuó ne lauʻikoviʻi ʻetau kau taukapó pea mo ʻetau kau fakamāú.\n\n30 Pea naʻe hoko ʻo pehē naʻe fakapapau ʻe he loto ʻo e kau taukapó te nau manatuʻi ʻa e ngaahi meʻá ni ko hono talatalaakiʻi.\n\n31 Pea naʻe ʻi ai hanau tokotaha ko Sisolome hono hingoá. Ko e taki foki ia ʻi hono talatalaakiʻi ʻo ʻAmuleki mo ʻAlamaá, he ko ha taha ia ʻi honau kau poto tahá, he naʻe lahi ʻene ngāue ne maʻu mei he kakaí.\n\n32 Pea ko e holi ʻa e kau taukapó ni ke maʻu ʻa e totongi; pea naʻa nau maʻu ʻa e totongi ʻo fakatatau ki heʻenau ngāué.\n\n", "alma 11": "[center][font_size=26]Vahe 11[/font_size][/center]\n\n[i]ʻOku fakamatalaʻi ʻa e ngaahi mahuʻinga ʻo e lau paʻanga ʻa e kau Nīfaí—ʻOku fakakikihi ʻa ʻAmuleki mo Sisolome—ʻOku ʻikai fakamoʻui ʻe Kalaisi ʻa e kakaí ʻi heʻenau ngaahi angahalá—Ko kinautolu pē te nau mau ʻa e puleʻanga ʻo e langí ʻe fakamoʻuí—ʻE toe tuʻu hake ʻa e kakai kotoa pē ʻi he anga taʻe-faʻa-mate—ʻOku ʻikai ke toe ʻi ai ha mate hili ʻa e Toetuʻú. Taʻu 82 K.M. nai.[/i]\n\n1 Ko ʻeni naʻe tuʻu ʻi he fono ʻo Mōsaiá ʻo pehē ko e tangata kotoa pē ʻoku hoko ko ha fakamaau ʻo e fonó, pe ko kinautolu kuo fili ko e kau fakamāú, ʻe maʻu ʻe kinautolu ʻa e totongi ʻo fakatatau ki hono fuoloa ʻo ʻenau ngāue ki hono fakamāuʻi ʻo kinautolu kuo ʻomi ki honau ʻaó ke fakamāuʻí.\n\n2 Ko ʻeni kapau ʻoku moʻua ha tangata ʻi he paʻanga ki ha taha kehe, ʻo ʻikai te ne fie totongi ʻa ia ʻokú ne moʻua aí, ʻoku fai leva ha lāunga ki he fakamāú koeʻuhi ko ia; pea ʻoku ngāue ʻaki ʻe he fakamāú ʻa hono mafaí, ʻo ne fekau ha kau pule ke ʻomi ʻa e tangatá kiate ia; pea ʻokú ne fakamāuʻi ʻa e tangatá ʻo fakatatau ki he fonó pea mo e ngaahi fakamoʻoni naʻe ʻomi ke talatalaakiʻi ʻaki iá, pea ko ia naʻe fakamālohiʻi ai ʻa e tangatá ke totongi ʻa e meʻa naʻá ne moʻua aí, pe ʻe toʻo ʻene meʻa kotoa pē, pe ʻe kapusi ki tuʻa ia mei he kakaí ʻo hangē ko ha kaihaʻa mo e faʻao meʻa.\n\n3 Pea naʻe totongi ʻa e fakamāú ʻo fakatatau ki hono fuoloa ʻo ʻene ngāué—Ko ha sēnine ʻo e koula ki he ngāue ʻo e ʻaho ʻe taha, pe ko ha sēnumi ʻo e siliva, ʻa ia ʻoku mahuʻinga tatau mo ha sēnine ʻo e koula; pea ʻoku fakatatau ʻeni mo e fono ʻa ia kuo fokotuʻú.\n\n4 Vakai ko e ngaahi hingoa ʻeni ʻo ʻenau ngaahi konga koula kehekehé, mo ʻenau silivá, ʻo fakatatau ki honau mahuʻingá. Pea kuo fokotuʻu ʻa e ngaahi hingoá ʻe he kau Nīfaí, he naʻe ʻikai te nau lau paʻanga ʻo fakatatau ki he founga ʻo e kau Siu naʻe ʻi Selūsalemá; pea naʻe ʻikai foki te nau fua ʻo fakatatau ki he founga ʻo e kau Siú; ka naʻa nau liliu ʻenau laú mo ʻenau fuá ʻo fakatatau ki he loto mo e anga ʻo e nofo ʻa e kakaí ʻi he toʻu tangata taki taha, ʻo fai mai ki he pule ʻa e kau fakamaau ʻa ia kuo fokotuʻu ʻe he tuʻi ko Mōsaiá.\n\n5 Ko hono anga foki ʻeni ʻo e ngaahi mahuʻinga ʻo ʻenau lau paʻangá—ko e sēnine ʻo e koula, mo e seone ʻo e koula, pea mo e sumu ʻo e koula, mo e limina ʻo e koula.\n\n6 Ko ha sēnume ʻo e siliva, mo ha amanoa ʻo e siliva, mo ha ʻeseloma ʻo e siliva, pea mo ha ʻoniti ʻo e siliva.\n\n7 Naʻe tatau ʻa e sēnume ʻo e silivá mo e sēnine ʻo e koulá, pea naʻe tatau taki taha ia mo e fua ʻe taha ʻo e paʻale, kae ʻumaʻā foki mo e fua ʻe taha ʻo e faʻahinga keleni kotoa pē.\n\n8 Ko e seone ʻo e koulá naʻe liunga ua hono mahuʻingá ʻi hono mahuʻinga ʻo e sēniné.\n\n9 Pea ko e sumu ʻo e koulá naʻe liunga ua hono mahuʻingá ʻi hono mahuʻinga ʻo e seoné.\n\n10 Pea ko e limina ʻo e koulá naʻe tatau ʻa hono mahuʻingá mo e ngaahi meʻa ko iá kotoa.\n\n11 Pea ko e ʻamanoa ʻe taha ʻo e silivá naʻe tatau mo e sēnume ʻe ua.\n\n12 Pea ko e ʻeseloma ʻo e silivá naʻe tatau ia mo e sēnume ʻe fā.\n\n13 Pea ko e ʻonití naʻe tatau ia mo hono mahuʻinga ʻo e ngaahi meʻa ko iá kotoa.\n\n14 Ko e mahuʻinga foki ʻeni ʻo e ngaahi paʻanga iiki hifo ʻi heʻenau lau paʻangá—\n\n15 ʻOku tatau ʻa e sipiloné mo hono vaeua ʻo e sēnume; ko ia ʻoku feʻunga ʻa e sipilone ʻe tahá mo e vaeua ʻo e fua ʻe taha ʻo e paʻale.\n\n16 Pea ʻoku tatau ʻa e sipilumé mo hono vaeua ʻo e sipilone.\n\n17 Pea ʻoku tatau ʻa e liá mo hono vaeua ʻo e sipilume.\n\n18 Ko e ngaahi mahuʻinga foki ʻeni ʻo fakatatau ki heʻenau lau paʻangá.\n\n19 ʻOku tatau foki ʻa e ʻanitione ʻo e koulá mo e sipilone ʻe tolu.\n\n20 Ko ʻeni, ko e meʻa pē taha naʻe tokanga ki aí, ke maʻu ha tupu, koeʻuhi ko ʻenau maʻu ʻenau ngaahi totongi ʻo fakatatau ki hono fuoloa ʻo ʻenau ngāué, ko ia, naʻa nau ueʻi hake ai ʻa e kakaí ʻi he ngaahi fekeʻikeʻi mo e faʻahinga maveuveu kotoa pē pea mo e fai angahala, koeʻuhi ke fuoloa ange ai ʻenau ngāue ke maʻu ʻa ʻenau totongí, koeʻuhi ke nau maʻu ʻa e paʻanga ʻo fakatatau mo e ngaahi tangi naʻe ʻomi kiate kinautolú; ko ia naʻa nau ueʻi hake ʻa e loto ʻo e kakaí ke nau ʻita kia ʻAlamā mo ʻAmuleki.\n\n21 Pea naʻe kamata ʻe he Sisolome ko ʻení ke fakafehuʻi ʻa ʻAmuleki, ʻo pehē ange: Te ke tali mai muʻa kiate au ʻa e ngaahi fehuʻi ʻe niʻihi ʻa ia te u fai kiate koe? Ko e tangata poto foki ʻa Sisolome ʻi he ngaahi filioʻi kākā ʻa e tēvoló, koeʻuhi ke ne fakaʻauha ʻa ia ʻoku leleí; ko ia, naʻá ne pehē ai kia ʻAmuleki: Te ke tali mai muʻa ʻa e ngaahi fehuʻi te u fai kiate koé?\n\n22 Pea naʻe pehē ange ʻe ʻAmuleki kiate ia: ʻIo, kapau ʻe fakahā mai ʻe he Laumālie ʻo e ʻEikí ʻa ia ʻoku ʻiate aú, ke u tali; koeʻuhi ʻe ʻikai te u lea ʻaki ha meʻa ʻoku faikehekehe mo e Laumālie ʻo e ʻEikí. Pea naʻe pehē ange ʻe Sisolome kiate ia: Vakai, ko e ʻoniti siliva ʻeni ʻe ono, pea te u ʻatu ʻeni kotoa pē maʻau ʻo kapau te ke fakafisinga ʻoku ʻi ai ha Tokotaha Fungani Māʻolunga.\n\n23 Ko ʻeni naʻe pehē ange ʻe ʻAmuleki: ʻA koe, ʻa e fānau ʻo heli, ko e hā ʻokú ke ʻahiʻahiʻi ai aú? ʻIkai ʻokú ke ʻilo ʻoku ʻikai vaivai ʻa e kau māʻoniʻoní ki he ngaahi ʻahiʻahi pehē?\n\n24 ʻOkú ke tui koā ʻoku ʻikai ha ʻOtua? ʻOku ou pehē kiate koe, ʻOku ʻikai, ka ʻokú ke ʻiloʻi ʻoku ʻi ai ha ʻOtua, ka ʻokú ke ʻofa lahi hake ki he paʻanga ko ʻená ʻiate ia.\n\n25 Pea ko ʻeni kuó ke loi ʻi he ʻao ʻo e ʻOtuá kiate au. Naʻá ke pehē mai kiate au—Vakai ki he ʻoniti ʻeni ʻe ono ko ʻení, ʻa ia ʻoku fuʻu mahuʻinga, te u ʻatu ia maʻau—ka naʻe toka ʻi ho lotó ke taʻofi ia ʻo ʻikai foaki kiate au; pea koe holi pē ʻa ho lotó ke u fakafisinga ʻa e ʻOtua moʻoni mo moʻuí, koeʻuhi ke ke maʻu ai ha ʻuhinga ke fakaʻauha au. Pea ko ʻeni vakai, ko e meʻa ʻi he fuʻu angahalá ni te ke maʻu hoʻo totongí.\n\n26 Pea naʻe pehē ange ʻe Sisolome kiate ia: ʻOkú ke pehē koā ʻoku ʻi ai ha ʻOtua moʻoni mo moʻui?\n\n27 Pea naʻe pehē ʻe ʻAmuleki: ʻIo, ʻoku ʻi ai ha ʻOtua moʻoni mo moʻui.\n\n28 Pea naʻe pehē ʻe Sisolome: ʻOku tokolahi ʻa e ʻOtuá ʻi he toko tahá?\n\n29 Pea tali ange ʻe ia, ʻOku ʻikai.\n\n30 Ko ʻeni naʻe toe pehē ʻe Sisolome kiate ia: ʻOkú ke ʻiloʻi fēfē ʻa e ngaahi meʻá ni?\n\n31 Peá ne pehē ange: Kuo fakahā ʻe ha ʻāngelo ʻa e ngaahi meʻá ni kiate au.\n\n32 Pea toe pehē ange ʻe Sisolome: Ko hai ia ʻe hāʻele maí? Ko e ʻAlo ia ʻo e ʻOtuá?\n\n33 Peá ne pehē ange kiate ia, ʻIo.\n\n34 Pea naʻe toe pehē ange ʻe Sisolome: Te ne fakamoʻui koā ʻa hono kakaí ʻi heʻenau ngaahi angahalá? Pea naʻe tali ange ʻe ʻAmuleki, ʻo ne pehē kiate ia: ʻOku ou pehē kiate koe, ʻe ʻikai, he ʻoku ʻikai ke ne lava ʻo fakaʻikaiʻi ʻa ʻene folofolá.\n\n35 Ko ʻeni naʻe pehē ange ʻe Sisolome ki he kakaí: Tokanga ke mou manatuʻi ʻa e ngaahi meʻa ni; he naʻá ne pehē ʻoku ʻi ai ha ʻOtua pē taha; ka ʻoku pehē mai ʻe ia ʻe hāʻele mai ʻa e ʻAlo ʻo e ʻOtuá, ka ʻe ʻikai te ne fakamoʻui ʻa hono kakaí—ʻo hangē kuo ʻiate ia ʻa e mafai ke fekauʻi ʻa e ʻOtuá.\n\n36 Ko ʻeni, naʻe toe pehē ange kiate ia ʻe ʻAmuleki: Vakai kuó ke loi, he ʻokú ke pehē ne u lea ʻo hangē ʻoku ʻiate au ʻa e mafai ke fekauʻi ʻa e ʻOtuá ko e meʻa ʻi heʻeku pehē ʻe ʻikai te ne fakamoʻui ʻa hono kakaí ʻi heʻenau ngaahi angahalá.\n\n37 Pea ʻoku ou toe pehē kiate koe ʻoku ʻikai ke ne lava ʻo fakamoʻui ʻa kinautolu ʻi heʻenau ngaahi angahalá; he ʻoku ʻikai te u lava ke fakaʻikaiʻi ʻa ʻene folofolá, pea kuó ne folofola ʻoku ʻikai lava ke maʻu ʻe ha meʻa taʻemaʻa ʻa e puleʻanga ʻo e langí; ko ia, ʻe lava fēfē ke fakamoʻui ʻa kimoutolu, kae ʻoua kuo mou maʻu ʻa e puleʻanga ʻo e langí? Ko ia, ʻe ʻikai lava ke fakamoʻui ʻa kimoutolu ʻi hoʻomou ngaahi angahalá.\n\n38 Ko ʻeni naʻe toe pehē ange ʻe Sisolome kiate ia: Ko e Tamai Taʻengatá moʻoni ʻa e ʻAlo ʻo e ʻOtuá?\n\n39 Pea naʻe pehē kiate ia ʻe ʻAmuleki: ʻIo, ko e Tamai Taʻengata moʻoni ia ʻo e langí mo e māmaní pea mo e ngaahi meʻa kotoa pē ʻoku ʻi aí; ko e tupuʻangá ia mo e ikuʻangá, ko e ʻuluakí mo e ki muí;\n\n40 Pea te ne hāʻele mai ki he māmaní ke huhuʻi hono kakaí; pea te ne fua kiate ia ʻa e ngaahi maumau-fono ʻanautolu ʻoku tui ki hono huafá; pea ko e faʻahinga ʻeni ʻe maʻu ʻa e moʻui taʻengatá, pea ʻoku ʻikai hoko ʻa e fakamoʻuí ki ha tokotaha kehe.\n\n41 Ko ia ʻe nofo maʻu ʻa e kau angahalá ʻo hangē kuo ʻikai fai ha huhuʻí, kae ngata pē ʻi hono vete ange ʻo e ngaahi haʻi ʻo e maté; he vakai, ʻoku haʻu ʻa e ʻaho ʻe toe tuʻu ai ʻa e kakai fulipē mei he maté ʻo tutuʻu ʻi he ʻao ʻo e ʻOtuá, pea ʻe fakamāuʻi ʻa kinautolu ʻo fakatatau ki heʻenau ngaahi ngāué.\n\n42 Ko ʻeni, ʻoku ʻi ai ha mate ʻoku ui ko ha mate fakasinó, pea ʻe vete ʻe he pekia ʻa Kalaisí ʻa e ngaahi haʻi ʻo e mate fakasino ko ʻení, koeʻuhi ke fokotuʻu hake ʻa e kakai fulipē mei he mate fakasinó ni.\n\n43 ʻE toe fakatahaʻi ʻa e sinó pea mo e laumālié ʻi hono anga-haohaoá; ʻe toe fakafoki ʻa e alangá mo e hokotanga huí fakatouʻosi ki hono tuʻunga totonú, ʻo hangē foki ko hotau anga ʻi he taimi ní; pea ʻe taki mai ʻa kitautolu ke tutuʻu ʻi he ʻao ʻo e ʻOtuá, ʻo ʻiloʻi ʻo hangē foki ʻoku tau ʻiloʻi ʻi he taimi ní, pea manatuʻi lelei ʻa ʻetau angahala kotoa pē.\n\n44 Ko ʻeni, ʻe hoko ʻa e toe fakafoki ko ʻeni ki he kakai fulipē, ʻa e kakai motuʻa mo e kau talavou fakatouʻosi, ʻa e pōpula mo e tauʻatāina fakatouʻosi, ʻa e tangata mo e fefine, ʻa e kau fai angahala mo e kau māʻoniʻoni, pea naʻa mo e tuʻoni louʻulu ʻe tahá ʻe ʻikai mole ia mei honau ʻulú; ka ʻe toe fakafoki ʻa e meʻa kotoa pē ki hono tuʻunga haohaoá, ʻo hangē ʻoku ʻi aí ni iá, pe ʻoku ʻi he sinó, pea ʻe ʻomi ʻa kinautolu ke nau fakamatala ʻi he ʻao ʻo e fakamaau ʻo Kalaisi ko e ʻAló, mo e ʻOtua ko e Tamaí, pea mo e Laumālie Māʻoniʻoní, ʻa ia ko e ʻOtua Taʻengata pē ʻe taha, ke fakamāuʻi ʻo fakatatau ki heʻenau ngaahi ngāué, pe ʻoku lelei ia pe kovi.\n\n45 Ko ʻeni, vakai, kuó u lea kiate kimoutolu ʻi he mate ʻo e sino fakamāmaní, kae ʻumaʻā foki ʻa e toetuʻu ʻo e sino fakamāmaní. ʻOku ou pehē kiate kimoutolu, ʻe fokotuʻu hake ʻa e sino fakamāmaní ni ko ha sino taʻe-faʻa-mate, ʻa ia ko e pehē ko e toe tuʻu hake mei he maté, ʻio, mei he ʻuluaki maté ki he moʻui, koeʻuhi ke ʻoua naʻa nau toe mate; pea fakataha honau laumālié mo honau sinó, pea ʻe ʻikai ke toe fakamavaheʻi; ko ia ʻe hoko hono kotoa ʻo e sinó ʻo fakalaumālie mo taʻe-faʻa-mate, koeʻuhi ke ʻoua naʻa nau toe lava ʻo ʻilo ʻa e ʻauʻauhá.\n\n46 Ko ʻeni, ʻi he fakaʻosi ʻe ʻAmuleki ʻa e ngaahi lea ní, naʻe toe kamata ke ʻohovale ʻa e kakaí, pea naʻe kamata foki ʻa Sisolome ke tetetete. Pea naʻe ʻosi pehē ʻa e ngaahi lea ʻa ʻAmulekí, kae kehe ko ia pē ʻeni kuó u tohí.\n\n", "alma 12": "[center][font_size=26]Vahe 12[/font_size][/center]\n\n[i]ʻOku fakakikihi ʻa ʻAlamā mo Sisolome—ʻOku lava ʻo fakahā ʻa e ngaahi meʻa lilo ʻa e ʻOtuá kiate kinautolu pē ʻoku tui faivelengá—ʻOku fakamāuʻi ʻa e tangatá ʻo fakatatau ki heʻenau ngaahi fakakaukaú, ngaahi tuí, ngaahi leá, mo e ngaahi ngāué—ʻE hoko ki he kau angahalá ha mate fakalaumālie—ʻOku hoko ʻa e moʻui fakamatelie ko ʻení ko ha tuʻunga ʻahiʻahiʻanga—ʻOku hanga ʻe he palani ʻo e huhuʻí ʻo fakahoko ʻa e Toetuʻú ʻo, makatuʻunga ʻi he tuí, mo ha fakamolemoleʻi ʻo e ngaahi angahalá—ʻOku maʻu ʻe kinautolu ʻoku fakatomalá ha totonu ke maʻu ʻa e ʻaloʻofa ʻi he ʻAlo pē Taha naʻe Fakatupú. Taʻu 82 K.M. nai.[/i]\n\n1 Ko ʻeni, ko e meʻa ʻi he vakai ʻe ʻAlamā kuo taʻofi ʻe he ngaahi lea ʻa ʻAmulekí ʻa Sisolomé, he naʻá ne vakai kuo ʻilo ʻe ʻAmuleki ʻi heʻene loi mo kaka ke fakaʻauha iá, pea ko e meʻa ʻi heʻene vakai ʻokú ne kamata ke tetetete koeʻuhi ko ʻene ʻiloʻi ʻene angahalá, naʻá ne fakaava ai hono ngutú ʻo kamata ke lea kiate ia, pea ke poupouʻi ʻa e ngaahi lea ʻa ʻAmulekí, pea ke fakamatalaʻi ʻa e ngaahi meʻa ʻo lahi ange, pe ke fakamahinoʻi ʻa e ngaahi folofolá ʻo lahi ange ʻi he meʻa kuo fai ʻe ʻAmulekí.\n\n2 Ko ʻeni, naʻe fanongo ʻe he kakai naʻe tuʻu takatakaí ki he ngaahi lea ʻa ia naʻe lea ʻaki ʻe ʻAlamā kia Sisolomé; he naʻe tokolahi ʻaupito ʻa e kakaí, pea ko e anga ʻeni ʻo ʻene leá:\n\n3 Ko ʻeni ʻe Sisolome, ko e meʻa ʻi he ʻiloʻi koe ʻi hoʻo loí mo e kākaá, he kuo ʻikai ke ngata ʻi hoʻo loi ki he tangatá, ka kuo ke loi ki he ʻOtuá; he vakai, ʻokú ne ʻafioʻi ʻa hoʻo ngaahi fakakaukau kotoa pē, pea ʻokú ke vakai ʻoku fakahā kiate kimaua ʻa hoʻo ngaahi fakakaukaú ʻe hono Laumālié.\n\n4 Pea ʻokú ke vakai ʻokú ma ʻiloʻi ko hoʻo fakakaukaú ko ha fakakaukau fakaoloolo ʻaupito, ʻo tatau mo e olo poto ʻo e tēvoló, ke loi mo kākaaʻi ai ʻa e kakaí ni ke ke lava ai ʻo fakafehiʻa ʻa kinautolu kiate kimaua, ke nau lauʻikoviʻi mo kapusi ʻa kimaua ki tuʻa—\n\n5 Ko e fakakaukau foki ʻeni ʻa ho filí, pea kuo ne ngāue ʻaki hono mālohí ʻiate koe. Pea ko hoku lotó ke ke manatuʻi ko e meʻa ʻoku ou lea ʻaki kiate koé ʻoku ou lea ʻaki ia ki he kakai kotoa pē.\n\n6 Pea vakai ʻoku ou pehē kiate kimoutolu kotoa pē ko ha tauhele ʻeni ʻa ho filí, ʻa ia kuó ne fokotuʻu ke tauheleʻi ʻaki ʻa e kakaí ni, koeʻuhí ke ne lava ai ʻo fakamoʻulaloaʻi ʻa kimoutolu kiate ia, koeʻuhí ke ne lava ʻo kāpui ʻaki ʻa kimoutolu ʻa ʻene ngaahi sēiní, koeʻuhi ke ne haʻihaʻi hifo ʻa kimoutolu ki he ʻauha taʻengatá, ʻo fakatatau ki he mālohi ʻo ʻene fakapōpulá.\n\n7 Pea ko ʻeni, ʻi he ʻosi hono lea ʻaki ʻe ʻAlamā ʻa e ngaahi lea ní, naʻe kamata ʻa Sisolome ke tetetete ʻo fuʻu lahi ange ʻaupito, he kuo ʻāsili ai pe hono mahino lahi ange kiate ia ʻa e māfimafi ʻo e ʻOtuá; pea kuo mahino foki kiate ia ʻoku maʻu ʻe ʻAlamā mo ʻAmuleki ha ʻilo kiate ia, he kuo mahino kiate ia kuó na ʻiloʻi ʻa e ngaahi fakakaukau mo e ngaahi holi ʻa hono lotó; he kuo tuku ʻa e mālohi kiate kinaua ke na ʻilo ki he ngaahi meʻa ko iá ʻo fakatatau ki he laumālie ʻo e kikité.\n\n8 Pea naʻe kamata ʻe Sisolome ke ʻeke fakamātoato kiate kinaua, koeʻuhí ke ne ʻilo lahi ange ki he puleʻanga ʻo e ʻOtuá. Pea naʻá ne pehē kia ʻAlamā: Ko e hā hono ʻuhinga ʻo e meʻá ni, ʻa ia kuo lea ʻaki ʻe ʻAmuleki ʻo kau ki he toetuʻu ʻo e maté, ʻo pehē ʻe toe tuʻu ʻa e kakai kotoa pē mei he maté, ʻo tatau ʻa e angatonu mo e taʻe-angatonu, pea ʻe ʻomai ke tutuʻu ʻi he ʻao ʻo e ʻOtuá ke fakamāuʻi ʻo fakatatau ki heʻenau ngaahi ngāué?\n\n9 Pea ko ʻeni naʻe kamata ʻe ʻAlamā ke fakamatalaʻi ʻa e ngaahi meʻá ni kiate ia, ʻo ne pehē: ʻOku tuku ki ha tokolahi ke ʻiloʻi ʻa e ngaahi meʻa lilo ʻa e ʻOtuá; ka neongo iá kuo fai kiate kinautolu ha fekau mamafa ke ʻoua naʻa nau fakahā kae fakatatau pē ki he konga ʻo ʻene folofolá ʻa ia ʻokú ne fakangofua ki he fānau ʻa e tangatá, ʻo fakatatau ki he tokanga mo e faivelenga ʻoku nau fai kiate iá.\n\n10 Pea ko ia, ʻilonga ia ʻe fakafefeka hono lotó, ʻe maʻu ʻe ia ʻa e konga siʻi ange ʻo e folofolá; pea ʻilonga ia ʻe ʻikai fakafefeka hono lotó, ʻe foaki kiate ia ʻa e konga lahi ʻo e folofolá, kae ʻoua kuo tuku kiate ia ke ne ʻiloʻi ʻa e ngaahi meʻa lilo ʻa e ʻOtuá ʻo aʻu ki heʻene ʻiloʻi hono kotoa.\n\n11 Pea ko kinautolu ʻe fakafefeka honau lotó, ʻe foaki kiate kinautolu ʻa e konga siʻi ange ʻo e folofolá kae ʻoua kuo ʻikai ke nau ʻiloʻi ha meʻa ʻo kau ki heʻene ngaahi meʻa liló; pea ʻe toki fakapōpulaʻi ʻa kinautolu ʻe he tēvoló, pea taki hifo ʻa kinautolu ʻi heʻene faʻitelihá ki he fakaʻauhá. Ko ʻeni ko hono ʻuhinga ʻeni ʻo e ngaahi sēini ʻo helí.\n\n12 Pea kuo lea mahinongofua ʻa ʻAmuleki ʻo kau ki he maté, pea mo e fokotuʻu hake mei he faʻa ʻauʻauhá ni ki he taʻe-faʻa-ʻauʻauhá, mo e taki mai ki he fakamaau ʻo e ʻOtuá, ke fakamāuʻi ʻo fakatatau ki heʻetau ngaahi ngāué.\n\n13 Pea kapau kuo hoko ʻo fakafefeka hotau lotó, ʻio, kapau kuo tau fakafefeka hotau lotó ki he folofolá, kae ʻoua kuo ʻikai ʻiloa ia ʻiate kitautolu, ʻe toki fakamanavahē leva ʻa hotau tuʻungá, he ʻe toki fakahalaiaʻi ai ʻa kitautolu.\n\n14 Koeʻuhi he ʻe fakahalaiaʻi kitautolu ʻe heʻetau ngaahi leá, ʻio, ʻe fakahalaiaʻi ʻa kitautolu ʻe heʻetau ngaahi ngāué kotoa; ʻe ʻikai lau ʻa kitautolu ʻoku taʻe-ha-mele; pea ʻe fakahalaiaʻi ʻa kitautolu foki ʻe heʻetau ngaahi fakakaukaú; pea ʻi he tuʻunga fakamanavahē ko iá ʻe ʻikai te tau loto-toʻa ke sio hake ki hotau ʻOtuá; pea te tau fie fiefia ʻo kapau te tau lava ʻo fekau ki he ngaahi maká mo e ngaahi moʻungá ke holo hifo kiate kitautolu ke fufuuʻi ʻa kitautolu mei hono ʻaó.\n\n15 Ka ʻe ʻikai lava ke pehē; he kuo pau ke tau ō mai ʻo tutuʻu ʻi hono ʻaó ʻi hono nāunaú, mo hono mālohí, mo hono māfimafí, mo e ngeiá, pea mo e pule aoniú, ʻo fakamoʻoniʻi hotau fakamaaʻi taʻengatá ʻoku totonu ʻa ʻene ngaahi fakamaau kotoa pē; pea ʻokú ne angatonu ʻi heʻene ngaahi ngāue kotoa pē, pea ʻokú ne ʻaloʻofa ki he fānau ʻa e tangatá, pea ʻoku ʻiate ia ʻa e māfimafi kotoa pē ke fakamoʻui ʻa e tangata fulipē ʻoku tui ki hono huafá ʻo fua ʻaki ʻa e fua ʻoku ngali mo e fakatomalá.\n\n16 Pea ko ʻeni vakai, ʻoku ou pehē kiate kimoutolu ʻe toki hoko mai ha mate, ʻio ko e mate ʻanga uá, ʻa ia ko ha mate fakalaumālie; ko e taimi ko iá ʻilonga ia ʻoku mate ʻi heʻene ngaahi angahalá ʻi he mate fakasinó, ʻio, ʻe toki mate ia ʻi ha mate fakalaumālie; ʻio, te ne mate ki he ngaahi meʻa ʻoku kau ki he māʻoniʻoní.\n\n17 Ko e taimi ʻeni ʻe tatau ai honau fakamamahiʻí mo ha ano ʻo e afi mo e maka-vela, ʻa ia ʻoku ʻalu hake hono uló ʻo taʻengata pea taʻengata; pea ko ia ia ʻa e taimi ʻe toki haʻihaʻi hifo ʻa kinautolu ki he fakaʻauha taʻengatá, ʻo fakatatau ki he mālohi mo e fakapōpula ʻa Sētané, he kuó ne fakapōpulaʻi ʻa kinautolu ʻo fakatatau mo hono lotó.\n\n18 Ko ia ʻoku ou pehē kiate kimoutolu, te nau toki hangē kuo ʻikai ha huhuʻi ʻe faí; he ʻoku ʻikai lava ʻo huhuʻi ʻa kinautolu ʻo fakatatau ki he fakamaau totonu ʻa e ʻOtuá; pea ʻoku ʻikai te nau lava ʻo mate, he ʻoku ʻikai ke toe ʻi ai ha ʻauha.\n\n19 Pea ko ʻeni naʻe hoko ʻo pehē ʻi he fakaʻosi ʻe ʻAlamā hono lea ʻaki ʻa e ngaahi lea ní, naʻe kamata ke ofo ʻo lahi ange ʻa e kakaí.\n\n20 Ka naʻe ai ha tokotaha ko Enitiona, ʻa ia ko ha pule lahi ʻiate kinautolu, naʻe haʻu ia ʻo ne pehē kiate ia: Ko e hā ʻa e meʻa ko ia kuó ke pehē ʻe toe tuʻu ʻa e tangatá mei he maté ʻo liliu mei he faʻa-maté ni ki he tuʻunga taʻe-faʻa-mate, ke ʻoua naʻa lava ʻo toe mate ʻa e laumālié?\n\n21 Ko e hā ʻa e ʻuhinga ʻo e folofola, ʻoku pehē naʻe tuku ʻe he ʻOtuá ha kau selupimi mo ha heletā ulo ʻi he potu hahake ʻo e ngoue ʻo ʻĪtení, telia naʻa hū ʻa ʻetau ʻuluaki mātuʻá ʻo na kai ʻa e fua ʻo e ʻakau ʻo e moʻuí, peá na moʻui ʻo taʻengata? Pea ko ia ʻoku tau vakai ai naʻe ʻikai ke ʻi ai ha kihiʻi momoʻi faingamālie ke na moʻui ai ʻo taʻengata.\n\n22 Ko ʻeni naʻe pehē ange ʻe ʻAlamā kiate ia: Ko e meʻa ia naʻá ku ʻai ke fakamatalaʻí. Ko ʻeni ʻoku tau vakai naʻe hinga ʻa ʻĀtama ʻi heʻene kai ʻa e fua tapú, ʻo fakatatau ki he folofola ʻa e ʻOtuá; pea ko ia ʻoku tau vakai ai naʻe hoko ʻa e faʻahinga kotoa ʻo e tangata ʻi heʻene hingá ko ha kakai kuo hē mo tō ki lalo.\n\n23 Pea ko ʻeni vakai, ʻoku ou pehē kiate koe ka ne lava ʻe ʻĀtama ke kai ʻa e fua ʻo e ʻakau ʻo e moʻuí ʻi he taimi ko iá, pehē kuo ʻikai ke ʻi ai ha mate, pea kuo taʻeʻaonga ʻa e folofolá, ʻo lau ai ʻa e ʻOtuá ko ha loi, he naʻá ne folofola: Kapau te ke kai, kuo pau te ke mate.\n\n24 Pea ʻoku tau vakai ʻoku hoko ʻa e mate ki he faʻahinga ʻo e tangatá, ʻio, ʻa e mate ko ia kuo lau ki ai ʻa ʻAmulekí, ʻa ia ko e mate fakasinó; ka neongo iá naʻe tuku ki he tangatá ha vahaʻataimi ke ne lava ai ʻo fakatomala; ko ia naʻe hoko ai ʻa e moʻuí ni ko ha tuʻunga ʻahiʻahiʻanga; ko ha taimi ke teuteu ai ke feʻiloaki mo e ʻOtuá; ko ha taimi ke teuteu ki he tuʻunga taʻengata ʻa ia kuó ma lau ki aí, ʻa ia ʻe hoko ʻi he hili ʻa e toetuʻu ʻo e maté.\n\n25 Ko ʻeni, ka ne taʻeʻoua ʻa e palani ʻo e huhuʻí, ʻa ia naʻe fokotuʻu talu mei hono ʻai ʻa e tuʻunga ʻo e māmaní, kuo ʻikai lava ke ʻi ai ha toetuʻu ʻo e maté; ka naʻe ʻi ai ha palani ʻo e huhuʻi naʻe fokotuʻu, ʻa ia ʻe fakahoko ʻa e toetuʻu ʻo e maté, ʻa ia kuo lau ki aí.\n\n26 Pea ko ʻeni vakai, ka ne lava ʻo ʻalu atu ʻa ʻetau ʻuluaki ongo mātuʻá ʻo kai ʻa e fua ʻo e ʻakau ʻo e moʻuí, pehē kuó na mamahiʻia ʻo taʻengata, ʻo ʻikai maʻu ha tuʻunga teuteuʻanga; pea ko ia ʻe fakataʻeʻaongaʻi ai ʻa e palani ʻo e huhuʻí, pea ʻe taʻeʻaonga ʻa e folofola ʻa e ʻOtuá, ʻo taʻelava ai ha meʻa.\n\n27 Kae vakai, naʻe ʻikai ke pehē; ka naʻe tuʻutuʻuni ki he faʻahinga ʻo e tangatá kuo pau ke nau mate; pea ka hili ange ʻa e maté, ke nau ō mai ki he fakamāú, ʻa ia ko e fakamaau pē ko ia kuó ma lau ki aí, ʻa ia ko e ngataʻangá.\n\n28 Pea hili ʻa e tuʻutuʻuni ʻe he ʻOtuá ke hoko ʻa e ngaahi meʻá ni ki he tangatá, vakai, naʻá ne toki ʻafioʻi ʻoku totonu ke ʻilo ʻe he tangatá ki he ngaahi meʻa kuó ne tuʻutuʻuni kiate kinautolú;\n\n29 Ko ia naʻá ne fekau ai ha kau ʻāngelo ke fealeaʻaki mo kinautolu, pea nau ngaohi ʻa e tangatá ke mamata ki hono nāunaú.\n\n30 Pea naʻa nau kamata ʻo fai atu mei he taimi ko iá ke ui ki hono huafá; ko ia naʻe fefolofolai ʻa e ʻOtuá mo e tangatá, ʻo ne fakahā kiate kinautolu ʻa e palani ʻo e huhuʻí, ʻa ia kuo teuteu talu mei hono ʻai ʻa e tuʻunga ʻo e māmaní; pea naʻá ne fakahā ʻeni kiate kinautolu ʻo fakatatau ki heʻenau tuí mo e fakatomalá pea mo ʻenau ngaahi ngāue māʻoniʻoní.\n\n31 Ko ia, naʻá ne tuku ha ngaahi fekau ki he faʻahinga ʻo e tangatá, he kuo nau tomuʻa maumauʻi ʻa e ngaahi ʻuluaki fekaú ʻi he ngaahi meʻa naʻe fakamāmaní, ʻo nau hoko ʻo hangē ko e ngaahi ʻotua, ʻo ʻiloʻi ʻa e leleí mei he koví, ʻo fokotuʻu ʻa kinautolu ʻi ha tuʻunga ke ngāue, pe fokotuʻu ʻi ha tuʻunga ke ngāue ʻo fakatatau mo honau lotó mo ʻenau faʻitelihá, ke fai kovi, pe failelei—\n\n32 Ko ia naʻe tuku ai ʻe he ʻOtuá ha ngaahi fekau kiate kinautolu, hili ʻene fakahā kiate kinautolu ʻa e palani ʻo e huhuʻí, ke ʻoua naʻa nau fai kovi, he ko e tautea ki aí ko ha mate ʻanga ua, ʻa ia ko ha mate taʻengata ʻi he ngaahi meʻa ʻoku kau ki he māʻoniʻoní; koeʻuhi ʻe ʻikai ke mafai ha meʻa ʻe he palani ʻo e huhuʻí ki he kakai peheé, he ʻoku ʻikai te ne maʻu ha mālohi ki he ngaahi ngāue ʻo e fakamaau totonú, ʻo fakatatau mo e fungani angalelei ʻo e ʻOtuá.\n\n33 Ka kuo ui ʻe he ʻOtuá ki he faʻahinga ʻo e tangatá ʻi he huafa ʻo hono ʻAló (he ko e palani ʻeni ʻo e huhuʻi naʻe fokotuʻú) ʻo ne folofola: Kapau te mou fakatomala ʻo ʻikai fakafefeka homou lotó, pehē te u ʻaloʻofa kiate kimoutolu ʻi hoku ʻAlo pē Taha naʻe Fakatupú;\n\n34 Ko ia, ʻilonga ia ʻoku fakatomala pea ʻikai fakafefeka hono lotó, ʻe maʻu ʻe ia ʻa e totonu ki he ʻaloʻofa ʻi hoku ʻAlo pē Taha naʻe Fakatupú, ki ha fakamolemole ʻo ʻene ngaahi angahalá; pea ʻe hū ʻa e faʻahingá ni ki hoku mālōlōʻangá.\n\n35 Pea ʻilonga ia ʻe fakafefeka hono lotó mo fai angahalá, vakai ʻoku ou fuakava ʻi heʻeku ʻitá ʻe ʻikai te ne hū ki hoku mālōlōʻangá.\n\n36 Pea ko ʻeni, ʻe hoku kāinga, vakai ʻoku ou pehē kiate kimoutolu, kapau te mou fakafefeka homou lotó, he ʻikai ke mou hū ki he mālōlōʻanga ʻo e ʻEikí; ko ia ʻoku fakahouhauʻi ia ʻe hoʻomou angahalá ke ne fekau hifo ai kiate kimoutolu ʻa hono houhaú ʻo hangē ko ia naʻe fai ʻi he ʻuluaki fakatupu houhaú, ʻio, ʻo hangē ko ʻene folofola ʻi he fakahouhau fakamuimuí pea mo e ʻuluakí foki, ki hono fakaʻauha taʻengata ʻo homou ngaahi laumālié; ko ia, ʻoku fakatatau ai ki heʻene folofolá, ki he mate fakamuimuí pea mo e ʻuluakí foki.\n\n37 Pea ko ʻeni, ʻe hoku kāinga, ko e meʻa ʻi heʻetau ʻiloʻi ʻa e ngaahi meʻá ni, pea ʻoku moʻoni ia, tuku ke tau fakatomala, pea ʻoua ʻe fakafefeka hotau lotó, ke ʻoua naʻa tau fakatupu houhau ki he ʻEiki ko hotau ʻOtuá, ke ʻohifo hono houhaú kiate kitautolu ʻi heʻene ngaahi fekau hono ua ko ʻeni ʻa ia kuó ne tuku kiate kitautolú; kae tuku ke tau hū ki he mālōlōʻanga ʻo e ʻOtuá, ʻa ia kuo teuteu ʻo fakatatau ki heʻene folofolá.\n\n", "alma 13": "[center][font_size=26]Vahe 13[/font_size][/center]\n\n[i]ʻOku ui ha kau tangata ko e kau taulaʻeiki lahi koeʻuhí ko ʻenau fuʻu tui lahi mo e ngaahi ngāue leleí—Ko honau fatongiá ke akoʻi ʻa e ngaahi fekaú—ʻOku fakamāʻoniʻoniʻi ʻa kinautolu ʻi heʻenau māʻoniʻoní pea nau hū ki he mālōlōʻanga ʻo e ʻEikí—Naʻe kau ʻa Melekisēteki ʻiate kinautolú ni—ʻOku fakahā ʻe he kau ʻāngeló ʻa e ngaahi ongoongo ʻo e fiefia ʻi he fonuá kotoa—Te nau fakahā mai ʻa e hāʻele mai ʻa Kalaisí. Taʻu 82 K.M. nai.[/i]\n\n1 Pea ʻikai ia ko ia, ʻe hoku kāinga, ʻoku ou loto ke fakatokangaʻi ange hoʻomou fakakaukaú ki he taimi ʻa ia naʻe fai ai ʻe he ʻEiki ko e ʻOtuá, ʻa e ngaahi fekaú ni ki heʻene fānaú; pea ko hoku loto ke mou manatuʻi, naʻe fakanofo ʻe he ʻEiki ko e ʻOtuá ha kau taulaʻeiki, ʻi hono lakanga toputapú, ʻa ia naʻe tatau mo e lakanga ʻo hono ʻAló, ke nau akonaki ʻaki ʻa e ngaahi meʻá ni ki he kakaí.\n\n2 Pea naʻe fakanofo ʻa e kau taulaʻeiki ko iá ʻo fakatatau ki he lakanga ʻo hono ʻAló ʻi ha founga ʻa ia ʻe lava ke ʻiloʻi ai ʻe he kakaí pe ʻe anga-fēfē ʻenau sio ki hono ʻAló ke maʻu ha huhuʻí.\n\n3 Pea ko e founga ʻeni naʻe fakanofo ai ʻa kinautolú—naʻe ui mo teuteuʻi ʻa kinautolu talu mei hono ʻai ʻa e tuʻunga ʻo māmaní, ʻo fakatatau ki he tokaimaʻananga ʻa e ʻOtuá, tuʻunga ʻi heʻenau fuʻu tui lahi ʻaupito mo e ngaahi ngāue leleí; kuo tomuʻa tuku kiate kinautolu ke nau fili ʻa e leleí pe ko e koví; ko ia ʻi heʻenau fili ʻa e leleí, mo ngāue ʻaki ʻa e fuʻu tui lahi, kuo ui ai ʻa kinautolu ʻaki ha lakanga toputapu, ʻio, ʻaki ʻa e lakanga toputapu ʻa ia naʻe teuteuʻi, pea fakatatau mo ha huhuʻi teuteu moʻó e kakai peheé.\n\n4 Pea ko ia kuo ui ʻa kinautolu ki he lakanga toputapú ni tuʻunga ʻi heʻenau tuí, ka ko e niʻihi kehé kuo nau fie liʻaki ʻa e Laumālie ʻo e ʻOtuá ʻi he fefeka ʻo honau lotó mo e fakapoʻuli ʻa honau ʻatamaí, ka ʻo ka ne taʻeʻoua ʻeni pehē kuo nau maʻu ha faingamālie lahi ʻo hangē ko honau kāingá.\n\n5 ʻA ia ko e pehē, naʻa nau tuʻu ʻi he kamataʻangá ʻi he tuʻunga tatau mo honau kāingá; ko ia naʻe teuteuʻi ʻa e lakanga toputapú ni talu hono ʻai ʻa e tuʻunga ʻo māmaní maʻá e faʻahinga ʻe ʻikai ke nau fakafefeka honau lotó, tuʻunga pea founga ʻi he fakalelei ʻa e ʻAlo pē Taha naʻe Fakatupú, ʻa ia naʻe teuteú—\n\n6 Pea ʻi he ui pehē ʻa kinautolu ʻi he lakanga toputapú ni mo fakanofo ki he lakanga fakataulaʻeiki māʻolunga ʻo e lakanga toputapu ʻo e ʻOtuá, ke akonaki ʻaki ʻene ngaahi fekaú ki he fānau ʻa e tangatá, koeʻuhí ke nau lava foki ʻo hū ki hono mālōlōʻangá—\n\n7 Ko e lakanga fakataulaʻeiki māʻolungá ni ʻoku fakatatau ia ki he lakanga ʻo hono ʻAló, ʻa ia ko e lakanga kuo ʻi ai talu mei hono ʻai ʻa e tuʻunga ʻo e māmaní; pe ko e pehē, ʻoku ʻikai hano kamataʻanga ʻo hono ngaahi ʻahó pe ko hano ngataʻanga ʻo hono ngaahi taʻú, kuo teuteuʻi ia mei he taʻengatá ki he taʻengatá kotoa, ʻo fakatatau ki he tokaimaʻananga kiate ia ʻa e ngaahi meʻa kotoa pē—\n\n8 Pea naʻe fakanofo ʻa kinautolu ʻi he founga ko ʻení—kuo ui ʻa kinautolu ki ha lakanga toputapu, pea fakanofo ʻi ha ouau toputapu, pea nau toʻo kiate kinautolu ʻa e lakanga fakataulaʻeiki māʻolunga ʻo e lakanga toputapú, ʻa ia ko e lakanga, mo e ouau, pea mo e lakanga fakataulaʻeiki māʻolunga, ʻoku ʻikai hano kamataʻanga pe ngataʻanga—\n\n9 Ko ia ʻoku nau hoko ko e kau taulaʻeiki lahi ʻo taʻengata, ʻi he lakanga ʻo e ʻAló, ʻa e ʻAlo pē Taha naʻe Fakatupu ʻo e Tamaí, ʻa ia ʻoku ʻikai hano kamataʻanga ʻo hono ngaahi ʻahó pe ko hano ngataʻanga ʻo hono ngaahi taʻú, ʻa ia ʻoku fonu ʻi he ʻaloʻofa mo e angatonu pea mo e moʻoni. Pea ʻoku pehē pē. ʻĒmeni.\n\n10 Ko ʻeni, hangē ko ʻeku lea ki he lakanga toputapú ni pe ko e lakanga fakataulaʻeiki māʻolunga ní, naʻe ʻi ai ha tokolahi naʻe fakanofo ʻo nau hoko ko ha kau taulaʻeiki lahi ʻo e ʻOtuá; pea naʻe tuʻunga ia ʻi heʻenau fuʻu tui lahi mo e fakatomalá pea mo ʻenau māʻoniʻoni ʻi he ʻao ʻo e ʻOtuá, he naʻa nau fili ke fakatomala mo fai ʻa e māʻoniʻoní kae ʻikai malaʻia;\n\n11 Ko ia naʻe ui ʻa kinautolu ki he lakanga toputapú ni mo fakamāʻoniʻoniʻi, mo fō honau kofú ke hinehina ʻi he taʻataʻa ʻo e Lamí.\n\n12 Ko ʻeni hili honau fakamāʻoniʻoniʻi ʻe he Laumālie Māʻoniʻoní, mo fakahinehina honau ngaahi kofú, ʻo nau maʻa mo taʻe-hano-ʻila ʻi he ʻao ʻo e ʻOtuá, naʻe ʻikai te nau lava ʻo sio ki ha angahala ka ʻi he fakaliliʻa; pea naʻe ai ha tokolahi, ʻa ia ko ha fuʻu tokolahi ʻaupito, ʻa ia naʻe fakamaʻa mo nau hū ki he mālōlōʻanga ʻo e ʻEiki ko honau ʻOtuá.\n\n13 Pea ko ʻeni, ʻe hoku kāinga, ko hoku lotó ke mou fakavaivaiʻi ʻa kimoutolu ʻi he ʻao ʻo e ʻOtuá, pea fakahā ʻa e fua ʻoku ngali mo e fakatomalá, koeʻuhí ke mou lava foki ʻo hū ki he mālōlōʻanga ko iá.\n\n14 ʻIo, fakavaivaiʻi ʻa kimoutolu ʻo hangē ko e kakai ʻi he ngaahi ʻaho ʻo Melekisētekí, ʻa ia ko ha taulaʻeiki lahi foki ʻi he lakanga pē ko ia ʻa ia kuó u lea ki aí, ʻa ia naʻá ne maʻu foki ʻa e lakanga fakataulaʻeiki māʻolungá kiate ia ke taʻengata.\n\n15 Pea ko ia ia ʻa e Melekisēteki naʻe totongi ki ai ʻe ʻĒpalahame ʻa e ngaahi vahehongofulú; ʻio, naʻa mo ʻetau tamai ko ʻĒpalahamé naʻá ne totongi ʻa e vahe hongofulu ʻaki ʻa e vahe hongofulu ʻe taha ʻo e meʻa kotoa pē naʻá ne maʻú.\n\n16 Naʻe tuku mai foki ʻa e ngaahi ouaú ni ʻi he founga ko ʻení, koeʻuhí ke lava ai ke sio ʻa e kakaí ki muʻa ki he ʻAlo ʻo e ʻOtuá, he ko ha taipe ia ʻo hono lakangá, pe ko hono lakangá ia, pea ʻoku peheé koeʻuhi ke nau lava ʻo sio ki muʻa kiate ia ke maʻu ha fakamolemole ʻo ʻenau angahalá, koeʻuhí ke nau lava ʻo hū ki he mālōlōʻanga ʻo e ʻEikí.\n\n17 Ko ʻeni ko e Melekisēteki ko ʻení foki ko ha tuʻi ia ki he fonua ko Sēlemí; pea naʻe fakaʻau ʻo mālohi ʻa hono kakaí ʻi he fai angahalá mo e anga-fakalielia; ʻio, naʻa nau hē kotoa pē; pea nau fonu ʻi he faʻahinga fai angahala kotoa pē.\n\n18 Ka kuo ngāue ʻaki ʻe Melekisēteki ʻa e fuʻu tui lahi, pea maʻu ʻa e lakanga ʻo e lakanga fakataulaʻeiki māʻolungá ʻo fakatatau ki he lakanga toputapu ʻo e ʻOtuá, peá ne malanga ʻaki ʻa e fakatomalá ki hono kakaí. Pea vakai, naʻa nau fakatomala; pea naʻe fokotuʻu ʻe Melekisēteki ʻa e melinó ʻi he fonuá ʻi hono ngaahi ʻaho; ko ia naʻe ui ai ia ko e pilinisi ʻo e melinó, he ko e tuʻi ia ʻo Sēlemi; pea naʻá ne pule fakaongoongo ki heʻene tamaí.\n\n19 Ko ʻeni, naʻe ʻi ai ha tokolahi ki muʻa ʻiate ia, kae ʻumaʻā foki mo ha tokolahi ki mui ʻiate ia, ka naʻe ʻikai ha taha naʻe lahi hake; ko ia kuo nau lau ʻo lahi ange kiate ia.\n\n20 Ko ʻeni ʻoku ʻikai ʻaonga ke u fakamatala ki he meʻá; mahalo kuo feʻunga ʻa ia kuó u leaʻakí. Vakai, ʻoku ʻi homou ʻao ʻa e ngaahi folofolá; kapau te mou fakaʻuhingaʻi kehe ia, ʻe hoko ia ko homou fakaʻauhaʻanga ʻomoutolu.\n\n21 Pea ko ʻeni naʻe hoko ʻo pehē ʻi he hili ʻa e lea ʻaki ʻe ʻAlamā ʻa e ngaahi leá ni kiate kinautolú, naʻá ne mafao atu hono nimá kiate kinautolu ʻo ne kaila ʻi he leʻo-lahi ʻo pehē: Ko ʻeni ʻa e taimi ke fakatomala aí, he ʻoku ofi mai ʻa e ʻaho ʻo e fakamoʻuí;\n\n22 ʻIo, pea ʻoku fakahā ia ʻe he leʻo ʻo e ʻEikí ʻi he ngutu ʻo e kau ʻāngeló, ki he puleʻanga kotoa pē; ʻio, ʻoku fakahā ia, koeʻuhí ke nau lava ʻo maʻu ʻa e ongoongo fakafiefia ʻo e fiefia lahi; ʻio, pea ʻokú ne fakaongo atu ʻa e ngaahi ongoongo fakafiefia ko iá ʻi he lotolotonga ʻo hono kakai kotoa pē, ʻio, ʻo aʻu kiate kinautolu kuo fakamovetevete holo ʻi he funga ʻo māmaní; ko ia kuo hoko mai ia kiate kitautolu.\n\n23 Pea ʻoku fakahā ia kiate kitautolu ʻi he lea mahinongofua, koeʻuhi ke mahino kiate kitautolu, koeʻuhí ke ʻoua naʻa tau hē; pea ʻoku pehē koeʻuhi ko e kau ʻauhē ʻa kitautolu ʻi ha fonua ngali foʻou; ko ia, kuo tau fuʻu ʻofeina lahi, he kuo fakahā kiate kitautolu ʻa e ongoongo fakafiefia ko ʻení ʻi he ngaahi potu kotoa pē ʻo ʻetau ngoue vainé.\n\n24 He vakai, ʻoku faʻa fakahā ia ʻe he kau ʻāngelo ki ha tokolahi ʻi hotau fonuá ʻi he taimí ni; pea ko hono ʻuhinga ʻoku fai ai iá ke teuteuʻi ʻa e loto ʻo e fānau ʻa e tangatá ke tali ʻene folofolá ʻi he taimi ʻo ʻene hāʻele mai ʻi hono nāunaú.\n\n25 Pea ko ʻeni ʻoku tau tatali pē ke fanongo ki hono fakahā mai kiate kitautolu ʻo e ongoongo fakafiefia ʻo ʻene hāʻele maí ʻe he ngutu ʻo e kau ʻāngeló; he ʻe hoko mai ʻa e taimí, ka ʻoku ʻikai te tau ʻiloʻi hono vavé. ʻAmusia ange ʻe au ki he ʻOtuá ke hoko mai ia ʻi hoku ʻahó; kae tuku ke vave ia pe tuai, ka te u fiefia ai pē au.\n\n26 Pea ʻe fakahā ia ki ha kau tangata angatonu mo māʻoniʻoni, ʻe he ngutu ʻo e kau ʻāngelo, ʻi he taimi ʻo ʻene hāʻele maí, koeʻuhi ke lava ʻo fakamoʻoniʻi ʻa e ngaahi lea ʻa ʻetau ngaahi tamaí, ʻo fakatatau mo e meʻa kuo nau lea ʻaki ʻo kau kiate iá, ʻa ia naʻe fakatatau ki he laumālie ʻo e kikite naʻe ʻiate kinautolú.\n\n27 Pea ko ʻeni, ʻe hoku kāinga, ʻoku ou fakaʻamu ʻi hono moʻoni taha ʻo hoku lotó, ʻio, ʻi he fuʻu loto-hohaʻa lahi ʻo aʻu ki he mamahi, ke mou fie tokanga ki heʻeku ngaahi leá, pea liʻaki hoʻomou ngaahi angahalá, ʻo ʻikai fakatatali ʻa e ʻaho ʻo hoʻomou fakatomalá;\n\n28 Ka ke mou fakavaivaiʻi ʻa kimoutolu ʻi he ʻao ʻo e ʻEiki, pea ui ki hono huafa toputapu, pea leʻo mo lotu maʻu ai pē, ke ʻoua naʻa ʻahiʻahiʻi ʻa kimoutolu ʻo lahi ange ʻi he meʻa ʻoku mou lava ʻo kātakiʻí, pea tataki ai ʻa kimoutolu ʻe he Laumālie Māʻoniʻoní, ʻo mou hoko ʻo loto-fakatōkilalo mo angamalū mo anganofo mo faʻa kātaki, pea fonu ʻi he ʻofa mo e faʻa kātaki fuoloa kotoa pē;\n\n29 ʻO maʻu ʻa e tui ki he ʻEikí; ʻo maʻu ha ʻamanaki lelei te mou maʻu ʻa e moʻui taʻengatá; ʻo maʻu ʻa e ʻofa ki he ʻOtuá maʻu ai pē ʻi homou lotó, koeʻuhí ke hiki hake ʻa kimoutolu ʻi he ʻaho fakamuí pea mou hū ki hono mālōlōʻangá.\n\n30 Pea ʻofa ke tuku ʻe he ʻEikí kiate kimoutolu ʻa e fakatomalá, koeʻuhí ke ʻoua naʻa mou fakatupu ʻa hono houhaú kiate kimoutolu, ke ʻoua naʻa haʻisia ʻa kimoutolu ʻaki ʻa e ngaahi haʻi ʻo helí, ke ʻoua naʻa mou mamahi ʻi he mate ʻanga uá.\n\n31 Pea naʻe toe lea ʻaki ʻe ʻAlamā ha ngaahi lea lahi ange ki he kakaí, ʻa ia kuo ʻikai tohi ʻi he tohí ni.\n\n", "alma 14": "[center][font_size=26]Vahe 14[/font_size][/center]\n\n[i]ʻOku fakahū ʻa ʻAlamā mo ʻAmuleki ki he fale fakapōpulá pea kauʻimaea ʻa kinaua—Ko hono tutu ʻi he afi ʻa e kakai tuí mo e ngaahi tohi toputapú—ʻOku tali ʻe he ʻEikí ʻaki ʻa e nāunau ʻa e kakai ne mate koeʻuhi ko ʻenau tuí—ʻOku movete ʻa e ngaahi holisi ʻo e fale fakapōpulá ʻo holo ki lalo—ʻOku fakahaofi ʻa ʻAlamā mo ʻAmuleki, pea ʻoku tāmateʻi ʻa hona kau fakatangá. Taʻu 82–81 K.M. nai.[/i]\n\n1 Pea naʻe hoko ʻo pehē ʻi he hili ʻene fakaʻosi ʻene lea ki he kakaí naʻe tui hanau tokolahi ki heʻene ngaahi leá, ʻo nau kamata ke fakatomala, mo fakatotolo ʻi he ngaahi folofolá.\n\n2 Ka ko honau tokolahi naʻa nau fakaʻamu ke nau tāmateʻi ʻa ʻAlamā mo ʻAmuleki; he naʻa nau ʻita kia ʻAlamā, koeʻuhi ko e mahinongofua ʻo ʻene ngaahi lea kia Sisolomé; pea naʻa nau pehē foki kuo loi ʻa ʻAmuleki kiate kinautolu, pea kuó ne lauʻikoviʻi ʻenau fonó kae ʻumaʻā foki honau kau taukapó mo e kau fakamāú.\n\n3 Pea naʻa nau ʻita foki kia ʻAlamā mo ʻAmuleki; pea ko e meʻa ʻi heʻena fakamoʻoni ʻo fuʻu mahinongofua pehē ki heʻenau fai angahalá, naʻa nau feinga ai ke tāmateʻi fakafufū ʻa kinaua.\n\n4 Ka naʻe hoko ʻo pehē naʻe ʻikai ke nau fai pehē; ka nau puke ʻa kinaua ʻo haʻi ʻaki ha ngaahi afo mālohi, pea nau taki atu ʻa kinaua ki he ʻao ʻo e tuʻi fakamaau lahi ʻo e fonuá.\n\n5 Pea naʻe ʻalu atu ʻa e kakaí ʻo talatalaakiʻi ʻa kinaua—ʻo nau fakamoʻoni kuó na lauʻikoviʻi ʻa e fonó mo ʻenau kau taukapó pea mo e kau fakamaau ʻo e fonuá, kae ʻumaʻā foki mo e kakai kotoa pē ʻoku ʻi he fonuá; peá na fakamoʻoni foki ko e ʻOtua pē taha, pea te ne fekauʻi mai hono ʻAló ki he kakaí, ka ʻe ʻikai te ne fakamoʻui ʻa kinautolu; pea naʻe lahi pehē ʻa e ngaahi meʻa naʻe talatalaakiʻi ʻaki ʻe he kakaí ʻa ʻAlamā mo ʻAmuleki. Pea naʻe fai ʻeni ʻi he ʻao ʻo e fakamaau lahi ʻo e fonuá.\n\n6 Pea naʻe hoko ʻo pehē naʻe ofo ʻa Sisolome ʻi he ngaahi lea kuo leaʻakí; peá ne ʻilo foki ki he fakapoʻuli ʻo e fakakaukau kuó ne fakatupu ʻi he kakaí ʻi heʻene ngaahi lea loí; pea naʻe kamata ke mamahiʻia ʻa hono laumālié ʻi he ʻiloʻi ʻene fai angahala ʻaʻaná; ʻio, naʻe kamata ke kāpui ia ʻe he ngaahi mamahi ʻo helí.\n\n7 Pea naʻe hoko ʻo pehē naʻe kamata ke ne kalanga ki he kakaí, ʻo pehē: Vakai, kuó u halaia, pea ʻoku ʻikai ha angahala ʻa e ongo tangatá ni ʻi he ʻao ʻo e ʻOtuá. Pea naʻe kamata ke ne taukapoʻi ʻa kinaua ʻo fai atu mei he taimi ko iá; ka naʻa nau lauʻikovi ia, ʻo pehē ange: Kuo ulusino foki ʻiate koe ʻa e tēvoló? Pea nau ʻaʻanu kiate ia, mo kapusi ia ki tuʻa meiate kinautolu, pea mo kinautolu kotoa pē foki naʻe tui ki he ngaahi lea naʻe lea ʻaki ʻe ʻAlamā mo ʻAmulekí; pea naʻa nau kapusi ki tuʻa ʻa kinautolu, mo fekau ha kau tangata ke tolongaki ʻaki ʻa kinautolu ha ngaahi maka.\n\n8 Pea naʻa nau tānaki fakataha mai honau ngaahi uaifí mo ʻenau fānaú, pea ʻilonga ha taha kuo tui pe kuo akonekina ke tui ki he folofola ʻa e ʻOtuá naʻa nau tuʻutuʻuni ke lī ʻa kinautolu ki he afí; pea naʻa nau ʻomi foki mo ʻenau ngaahi lekooti ʻa ia naʻe ʻi ai ʻa e ngaahi folofolá, ʻo nau lī ia foki ki he afí, koeʻuhi ke vela mo ʻauha ia ʻi he afí.\n\n9 Pea naʻe hoko ʻo pehē naʻa nau ʻave ʻa ʻAlamā mo ʻAmuleki, mo fata atu ʻa kinaua ki he potu ʻo e tāmaté, koeʻuhi ke na mamata tonu ki hono tāmateʻi ʻo kinautolu naʻe fakaʻauha ʻe he afí.\n\n10 Pea ʻi he vakai ʻe ʻAmuleki ki he ngaahi mamahi ʻa e kakai fefiné pea mo e fānau ʻa ia naʻe vela ʻi he afí, naʻá ne mamahi foki mo ia; ʻo ne pehē kia ʻAlamā: Te ta lava fēfē ke mamata ki he meʻa fakamamahí ni? Ko ia ta mafao atu hota nimá, pea ngāue ʻaki ʻa e mālohi ʻo e ʻOtuá ʻa ia ʻoku ʻiate kitauá, ʻo fakahaofi ʻa kinautolu mei he ngaahi ulo ʻo e afí.\n\n11 Ka naʻe pehē ange ʻe ʻAlamā kiate ia: ʻOku taʻofi au ʻe he Laumālié ke ʻoua naʻa mafao atu hoku nimá; he vakai ʻoku maʻu ʻa kinautolu ʻe he ʻEikí kiate ia, ʻi he nāunau; pea ʻokú ne tuku ke nau fai ʻa e meʻá ni, pe fai ʻe he kakaí ʻa e meʻá ni kiate kinautolu, ʻo fakatatau mo e fefeka ʻo honau lotó, koeʻuhi ke totonu ʻa e ngaahi tautea te ne fai kiate kinautolu ʻi hono houhaú; pe ʻe tuʻu ʻa e toto ʻo e kakai taʻehalaiá ko ha fakamoʻoni ke talatalaakiʻi ʻa kinautolu, ʻio, pea tangi lahi ʻi he talatalaakiʻi ʻo kinautolu ʻi he ʻaho fakamuí.\n\n12 Ko ʻeni naʻe pehē ange ʻe ʻAmuleki kia ʻAlamā: Vakai, mahalo naʻa nau tutu mo kitaua foki.\n\n13 Pea pehē ange ʻe ʻAlamā: Tuku ke fai ʻo fakatatau ki he finangalo ʻo e ʻEikí. Kae vakai, ʻoku teʻeki ai ke ʻosi ʻeta ngāué; ko ia ʻe ʻikai ke nau tutu ʻa kitaua.\n\n14 Ko ʻeni naʻe hoko ʻo pehē ʻi he ʻosi ʻauha ʻa e ngaahi sino ʻo kinautolu kuo lī ki he afí, pea mo e ngaahi lekooti foki naʻe lī ki ai fakataha mo kinautolú, naʻe haʻu ʻa e fakamaau lahi ʻo e fonuá, ʻo tuʻu ʻi he ʻao ʻo ʻAlamā mo ʻAmulekí lolotonga hono haʻi kinauá; peá ne sipiʻi ʻaki hono nimá ʻa kinaua ʻi hona kouʻahé, ʻo ne pehē ange kiate kinaua: Hili ʻa e meʻa kuó mo mamata ki aí, te mo kei malanga ai pē ki he kakaí ni, ʻo pehē ʻe lī ʻa kinautolu ki he ano ʻo e afi mo e maka-vela?\n\n15 Vakai, ʻoku hā mai kiate kimoua naʻe ʻikai te mo maʻu ha mālohi ke fakahaofi ʻa kinautolu kuo lī ki he afí; pea kuo ʻikai foki ke fakahaofi ʻa kinautolu ʻe he ʻOtuá ko e meʻa ʻi heʻenau kau ki hoʻomo tuí. Pea naʻe toe sipiʻi ʻa kinaua ʻe he fakamāú ʻi hona kouʻahé, mo fehuʻi ange: Ko e hā haʻamo taukapo ʻe fai maʻamoua?\n\n16 Ko ʻeni ko e fakamaau ʻeni naʻe kau ki he kautaha mo e lotu ʻa Nēhoá, ʻa ia naʻá ne tāmateʻi ʻa Kitioné.\n\n17 Pea naʻe hoko ʻo pehē naʻe ʻikai lea ʻaki ʻe ʻAlamā mo ʻAmuleki ha meʻa kiate ia; peá ne toe taaʻi ʻa kinaua, mo tukuange ʻa kinaua ki he kau pulé ke fakahū ki he fale fakapōpulá.\n\n18 Pea hili hona fakahū ki he fale fakapōpulá ʻo ʻaho ʻe tolu, naʻe haʻu ha kau taukapo tokolahi mo ha kau fakamaau mo ha kau taulaʻeiki pea mo ha kau akonaki, ʻa ia naʻe kau ki he kautaha ʻo Nēhoá; pea naʻa nau hū mai ki he fale fakapōpulá ke ʻaʻahi kiate kinaua, ʻo nau fakafehuʻi ʻa kinaua ʻi ha ngaahi fehuʻi lahi; kae ʻikai te na tali kiate kinautolu ha meʻa.\n\n19 Pea naʻe hoko ʻo pehē naʻe tuʻu ʻa e fakamāú ki muʻa ʻiate kinaua, ʻo ne pehē: Ko e hā ʻoku ʻikai te mo tali ai ʻa e ngaahi lea ʻa e kakai ní? ʻIkai ʻokú mo ʻiloʻi ʻoku ʻiate au ʻa e mālohi ke fekau ke lī ʻa kimoua ki he ngaahi ulo ʻo e afí? Peá ne fekau kiate kinaua ke lea; ka naʻe ʻikai te na tali ki ha meʻa ʻe taha.\n\n20 Pea naʻe hoko ʻo pehē naʻa nau ʻalu, ʻo taki taha ʻalu ʻi hono hala, ka nau toe foki mai ʻi he ʻapongipongí; pea naʻe toe taaʻi foki ʻa kinaua ʻe he fakamāú ʻi hona kouʻahé. Pea naʻe ō mai foki mo ha tokolahi, ʻo taaʻi ʻa kinaua, ʻo pehē: Te mo toe tuʻu hake koā ʻo fakamāuʻi ʻa e kakaí ni, pea fakahalaʻi ʻa ʻemau fonó? Kapau ʻoku ʻiate kimoua ha fuʻu mālohi lahi pehē, ko e hā ʻoku ʻikai ai te mo fakahaofi ʻa kimouá?\n\n21 Pea naʻe lahi ʻa e ngaahi meʻa pehē naʻa nau lea ʻaki kiate kinaua, ʻo nau fengaiʻitaki honau nifó kiate kinaua, mo ʻaʻanu kiate kinaua, mo pehē: Te mau fēfē ʻo ka fakamalaʻiaʻi ʻa kimautolu?\n\n22 Pea mo e ngaahi meʻa lahi pehē, ʻio, ko e ngaahi faʻahinga meʻa kehekehe pehē kotoa pē naʻa nau lea ʻaki kiate kinaua; pea naʻe pehē ʻenau manukiʻi ʻa kinaua ʻi he ngaahi ʻaho lahi. Pea naʻa nau taʻofi meiate kinaua ʻa e meʻakai koeʻuhi ke na fiekaia, pea mo e vai koeʻuhi ke na fieinua; pea naʻa nau toʻo foki meiate kinaua ʻa hona kofú ke na tēlefua; pea ko ia naʻe haʻihaʻi ʻa kinaua ʻaki ʻa e ngaahi afo mālohi, mo fakapōpulaʻi ʻi he fale fakapōpulá.\n\n23 Pea naʻe hoko ʻo pehē ʻi he hili ʻena mamahiʻia pehē ʻi ha ngaahi ʻaho lahi, (pea ʻi hono hongofulu mā ua ʻo e ʻahó mo hono hongofulu ʻo e māhiná, ʻi he taʻu hono hongofulu ʻo e pule ʻa e kau fakamāú ki he kakai Nīfaí) naʻe ʻalu ai ʻa e fakamaau lahi ʻo e fonuá ko ʻAmonaihā pea mo ha tokolahi ʻo ʻenau kau akonakí mo ʻenau kau taukapó ki he fale fakapōpula kuo haʻi ai ʻa ʻAlamā mo ʻAmuleki ʻaki ha ngaahi afó.\n\n24 Pea naʻe tuʻu ki muʻa ʻiate kinaua ʻa e fakamaau lahí, ʻo ne toe taaʻi ʻa kinaua, mo pehē ange kiate kinaua: kapau ʻoku ʻiate kimoua ʻa e mālohi ʻo e ʻOtuá, fakahaofi ʻa kimoua mei he ngaahi haʻí ni, pea te mau toki tui ʻe fakaʻauha ʻe he ʻEikí ʻa e kakaí ni ʻo fakatatau ki hoʻomo ngaahi leá.\n\n25 Pea naʻe hoko ʻo pehē naʻa nau ʻalu atu kotoa pē ʻo taaʻi ʻa kinaua, ʻo lea ʻaki ʻa e ngaahi lea pē ko iá, ʻio ʻo aʻu ki he tokotaha fakamuimuí; pea hili ʻa e lea ʻa e tokotaha fakamuimuí kiate kinauá, naʻe ʻia ʻAlamā mo ʻAmuleki ʻa e mālohi ʻo e ʻOtuá, ʻo na tuʻu hake ʻo tuʻu ʻi hona vaʻé.\n\n26 Pea kaila ʻa ʻAlamā, ʻo pehē: ʻE fēfē hono fuoloa ʻo ʻema mamahiʻia ʻi he ngaahi fuʻu fakamamahi lahí ni, ʻe ʻEiki? ʻE ʻEiki, ke ke tuku muʻa kiate kimaua ʻa e mālohi ʻo fakatatau ki heʻema tui ʻoku tuʻunga ʻia Kalaisí, ʻio ke fakahaofi ʻa kimaua. Pea naʻá na motuhi ʻa e ngaahi afo kuo haʻi ʻaki ʻa kinauá; pea ʻi he vakai ʻe he kakaí ki he meʻa ní, naʻe kamata ke nau hola, he kuo hoko kiate kinautolu ʻa e manavahē ki he fakaʻauhá.\n\n27 Pea naʻe hoko ʻo pehē naʻe pehē fau hono lahi ʻo ʻenau ilifiá, naʻa nau tō ai ki he kelekelé, ʻo ʻikai te nau aʻu ki he matapā hūʻanga ki tuʻa ʻo e fale fakapōpulá; pea naʻe ngalulululu lahi ʻaupito ʻa e kelekelé, pea naʻe mafahi ua ʻa e ngaahi holisi ʻo e fale fakapōpulá, ʻo holo ai ki he kelekelé; pea ko e fakamaau lahí mo e kau taukapó mo e kau taulaʻeikí pea mo e kau akonakí, ʻa ia naʻe taaʻi ʻa ʻAlamā mo ʻAmulekí naʻa nau mate ʻi heʻene holó.\n\n28 Pea naʻe hū mai ʻa ʻAlamā mo ʻAmuleki ki tuʻa mei he fale fakapōpulá, pea naʻe ʻikai te na lavea; he kuo tuku ʻe he ʻEikí kiate kinaua ʻa e mālohi, ʻo fakatatau ki heʻena tui kia Kalaisí. Pea naʻá na hū leva ki tuʻa mei he fale fakapōpulá; pea naʻe vete ange meiate kinaua ʻa hona ngaahi haʻí; pea kuo holo ki he kelekelé ʻa e fale fakapōpulá, pea naʻe mate ai ʻa e kakai kotoa pē naʻe ʻi loto ʻi hono ngaahi holisí, tuku kehe pē ʻa ʻAlamā mo ʻAmuleki; pea naʻá na haʻu leva ki he koló.\n\n29 Pea ko ʻeni ʻi he fanongo ʻe he kakaí ki he fuʻu longoaʻa lahí naʻa nau lolofi tokolahi fakataha mai, ke ʻilo ki hono tupuʻangá; pea ʻi heʻenau mamata kia ʻAlamā mo ʻAmuleki ʻokú na hū mai ki tuʻa mei he fale fakapōpulá, pea kuo holo hono ngaahi holisí ki he kelekelé, naʻe tō kiate kinautolu ʻa e fuʻu ilifia lahi, ʻo nau hola mei he ʻao ʻo ʻAlamā mo ʻAmulekí ʻo hangē ʻoku hola ha kosi mo hono ʻuhiki mei ha ongo laioné; pea naʻe pehē ʻenau hola mei he ʻao ʻo ʻAlamā mo ʻAmulekí.\n\n", "alma 15": "[center][font_size=26]Vahe 15[/font_size][/center]\n\n[i]ʻOku ʻalu ʻa ʻAlamā mo ʻAmuleki ki Saitome pea fokotuʻu ai ha siasi—ʻOku fakamoʻui ʻe ʻAlamā ʻa Sisolome pea ʻokú ne kau ki he Siasí—ʻOku fakamoʻui ʻe ʻAlamā ʻa Sisolome, pea ʻokú ne kau ki he Siasí. ʻOku papitaiso ʻa e tokolahi, pea ʻoku tuʻumālie ʻa e Siasí—ʻOku ʻalu ʻa ʻAlamā mo ʻAmuleki ki Seilahemala. Taʻu 81 K.M. nai.[/i]\n\n1 Pea naʻe hoko ʻo pehē naʻe fekau kia ʻAlamā mo ʻAmuleki ke na ʻalu mei he kolo ko i; pea naʻá na ʻalu, ʻo na aʻu atu ki he fonua ko Saitomé; pea vakai, naʻá na fetaulaki ai mo e kakai kotoa pē ʻa ia kuo nau ʻalu mei he fonua ko ʻAmonaihaá, ʻa ia kuo kapusi ki tuʻa mo tolongaki ʻaki ʻa e maká, ko e meʻa ʻi heʻenau tui ki he ngaahi lea ʻa ʻAlamaá.\n\n2 Pea naʻa nau fakamatala kiate kinaua ʻa e meʻa kotoa pē kuo hoko ki honau ngaahi uaifí mo e fānaú, pea mo kinautolu foki, pea mo ʻenau maʻu ʻa e mālohi ke fakahaofi ʻa kinautolú.\n\n3 Pea naʻe tokoto foki ʻa Sisolome ʻi Saitome, kuó ne puke ʻi ha mofi lahi, ʻa ia kuo tupu ʻi he ngaahi mamahi lahi ʻo ʻene fakakaukaú koeʻuhi ko ʻene fai angahalá, he naʻá ne mahalo ʻoku ʻikai kei moʻui ʻa ʻAlamā mo ʻAmuleki; pea naʻá ne mahalo kuo tāmateʻi ʻa kinaua tupunga ʻi heʻene angahalá. Pea naʻe hanga ʻe he fuʻu angahala lahí ni, mo ʻene ngaahi angahala lahi kehé, ʻo fakamamahiʻi ʻa ʻene fakakaukaú ʻo aʻu ki he fuʻu mamahi lahi ʻaupito, he naʻe ʻikai ke ʻi ai ha fakahaofi; ko ia naʻe kamata ke vela ia ʻi he vela kakaha.\n\n4 Ko ʻeni, ʻi heʻene fanongo ʻoku ʻi he fonua ko Saitomé ʻa ʻAlamā mo ʻAmulekí, naʻe kamata ke toʻa ʻa hono lotó; pea naʻá ne fekau leva ke ʻave ha tala kite kinaua, ʻo kole ke na haʻu kiate ia.\n\n5 Pea naʻe hoko ʻo pehē naʻá na ō leva, ʻo talangofua ki he kole kuó ne ʻoatu kiate kinauá; peá na hū ki he falé kia Sisolome; pea naʻá na ʻilo ia kuó ne tokoto ʻi hono mohengá, ʻokú ne puke, kuo fuʻu vaivai ʻaupito ʻi ha mofi lahi; pea naʻe faingataʻaʻia ʻaupito foki ʻa ʻene fakakaukaú koeʻuhi ko ʻene ngaahi angahalá; pea ʻi heʻene mamata kiate kinauá naʻá ne mafao atu hono nimá, ʻo kole kiate kinaua ke na fakamoʻui ia.\n\n6 Pea naʻe hoko ʻo pehē naʻe pehē ange ʻe ʻAlamā kiate ia, mo puke ia ʻi hono nimá: ʻOkú ke tui koā ki he māfimafi ʻo Kalaisi ki he fakamoʻuí?\n\n7 Pea naʻá ne tali ʻo pehē ange: ʻIo, ʻoku ou tui ki he ngaahi lea kotoa pē kuó ke akonakiʻakí.\n\n8 Pea naʻe pehē ʻe ʻAlamā: Kapau ʻokú ke tui ki he huhuʻi ʻa Kalaisi ʻe lava ʻo fakamoʻui koe.\n\n9 Pea pehē ʻe ia: ʻIo, ʻoku ou tui ʻo fakatatau ki hoʻo ngaahi leá.\n\n10 Pea naʻe toki kalanga ʻa ʻAlamā ki he ʻEikí, ʻo pehē: ʻE ʻEiki, ko homau ʻOtua, ke ke ʻaloʻofa mai ki he tangatá ni, pea fakamoʻui ia ʻo fakatatau ki heʻene tui kia Kalaisí.\n\n11 Pea ʻi he lea ʻaki ʻe ʻAlamā ʻa e ngaahi lea ní, naʻe puna hake ʻa Sisolome ʻo tuʻu ʻi hono vaʻé, ʻo kamata ke ʻalu; pea naʻe fuʻu ofo lahi ʻa e kakai kotoa pē ʻi he fai ʻo e meʻa ní; pea naʻe mafola atu ʻa e ongoongo ʻo e meʻá ni ʻi hono kotoa ʻo e fonua ko Saitomé.\n\n12 Pea naʻe papitaiso ʻe ʻAlamā ʻa Sisolome ki he ʻEikí; peá ne kamata ʻo fai atu mei he ʻaho ko iá ke malanga ki he kakaí.\n\n13 Pea naʻe fokotuʻu ʻe ʻAlamā ha siasi ʻi he fonua ko Saitomé, mo ne fakanofo ha kau taulaʻeiki mo ha kau akonaki ʻi he fonuá, ke papitaiso ki he ʻEikí ʻa kinautolu kotoa pē naʻe fie papitaisó.\n\n14 Pea naʻe hoko ʻo pehē naʻa nau fuʻu tokolahi; he naʻa nau kātoa mai mei he potu kotoa pē ʻoku takatakai ki Saitomé, pea naʻe papitaiso ʻa kinautolu.\n\n15 Ka ko e meʻa ki he kakai naʻe ʻi he fonua ko ʻAmonaihaá, naʻa nau kei hoko pē ko ha kakai loto-fefeka mo kia-kekeva; pea naʻe ʻikai te nau fakatomala mei heʻenau ngaahi angahalá, ʻo nau pehē ko e mālohi kotoa pē ʻo ʻAlamā mo ʻAmulekí ʻoku tupu ia mei he tēvoló; he naʻa nau kau ki he kautaha lotu ʻo Nēhoá, ʻo ʻikai te nau tui ki he fakatomala mei heʻenau ngaahi angahalá.\n\n16 Pea naʻe hoko ʻo pehē, ko ʻAlamā mo ʻAmuleki, ʻi he liʻaki ʻe ʻAmuleki ʻa ʻene koula, mo e siliva, mo ʻene ngaahi meʻa mahuʻinga kotoa pē, ʻa ia naʻe ʻi he fonua ko ʻAmonaihaá, koeʻuhi ko e folofola ʻa e ʻOtuá, he kuo fakafisinga ia ʻe kinautolu naʻe nau hoko ko hono ngaahi kaumeʻá, kae ʻumaʻā foki ʻene tamaí mo hono kāingá;\n\n17 Ko ia, ʻi he hili ʻa e fokotuʻu ʻe ʻAlamā ʻa e siasi ʻi Saitomé, pea ʻi heʻene vakai ki ha fuʻu tafoki lahi, ʻio, ʻi heʻene vakai kuo tafoki ʻa e kakaí mei he hīkisia ʻo honau lotó mo ʻenau angafaí, ʻo nau kamata ke fakavaivaiʻi ʻa kinautolu ʻi he ʻao ʻo e ʻOtuá, mo nau kamata ke fakataha ʻa kinautolu ki honau ngaahi potu tapú ke hū ki he ʻOtuá ʻi he ʻao ʻo e ʻesi-feilaulaú, ʻo nau leʻo mo lotu maʻu ai pē ke fakahaofi ʻa kinautolu meia Sētane, mo e maté, pea mo e fakaʻauhá—\n\n18 Pea hangē ko ʻeku laú, ʻi he vakai ʻe ʻAlamā ki he ngaahi meʻá ni kotoa pē, ko ia naʻá na ʻave ai ʻa ʻAmuleki, ʻo na ō atu ki he fonua ko Seilahemalá, ʻo ne ʻave ia ki hono fale ʻoʻoná, mo tauhi ia ʻi heʻene ngaahi mamahí, mo tokoniʻi ia ʻi he ʻEikí.\n\n19 Pea naʻe ʻosi pehē ʻa e taʻu hono hongofulu ʻo e pule ʻa e kau fakamāú ki he kakai ʻo Nīfaí.\n\n", "alma 16": "[center][font_size=26]Vahe 16[/font_size][/center]\n\n[i]ʻOku fakaʻauha ʻe he kau Leimaná ʻa e kakai ʻo ʻAmonaihaá—ʻOku taki atu ʻe Sōlami ʻa e kau Nīfaí ʻo nau ikunaʻi ʻa e kau Leimaná—ʻOku malangaʻaki ʻe ʻAlamā mo ʻAmuleki mo ha tokolahi kehe ʻa e ongoongoleleí—ʻOku nau akonaki ʻo ka hili ʻa e toetuʻu ʻa Kalaisí ʻe ha mai ia ki he kau Nīfaí. Taʻu 81–77 K.M. nai.[/i]\n\n1 Pea naʻe hoko ʻo pehē ʻi hono hongofulu mā taha ʻo e taʻu ʻo e pule ʻa e kau fakamāú ki he kau Nīfaí, ʻi hono nima ʻo e ʻaho ʻo e māhina hono uá, hili ha fuʻu melino lahi ʻi he fonua ko Seilahemalá, pea kuo ʻikai ke ʻi ai ha tau pe ko ha fakakikihi ʻi he taʻu ʻe niʻihi, ʻo fai mai ki he ʻaho hono nima ʻo e māhina hono ua ʻo hono hongofulu mā taha ʻo e taʻú, naʻe ongona ʻi hono kotoa ʻo e fonuá ʻa e kaila ki he tau.\n\n2 He vakai, kuo hū mai ʻa e ngaahi kau tau ʻo e kau Leimaná mei he feituʻu ki he feituʻu maomaonganoá, ki he ngaahi ngataʻanga ʻo e fonuá, ʻio ʻo aʻu mai ki he kolo ko ʻAmonaihaá, ʻo nau kamata ke tā ʻa e kakaí mo fakaʻauha ʻa e koló.\n\n3 Pea ko ʻeni naʻe hoko ʻo pehē, ʻi he teʻeki ai lava ʻe he kau Nīfaí ʻo tānaki ha kau tau tokolahi feʻunga ke tekeʻi ʻa kinautolu mei he fonuá, kuo nau fakaʻauha ʻa e kakai naʻe ʻi he kolo ko ʻAmonaihaá, pea mo ha niʻihi foki ʻi he ngaahi ngataʻanga fonua ʻo Noá, mo nau ʻave pōpula ʻa e niʻihi kehe ki he feituʻu maomaonganoá.\n\n4 Pea naʻe hoko ʻo pehē naʻe fakaʻamu ʻe he kau Nīfaí ke fakahaofi ʻa kinautolu kuo ʻave pōpula ki he feituʻu maomaonganoá.\n\n5 Ko ia, ko ia ia kuo fakanofo ko e ʻeikitau ki he tau ʻo e kau Nīfaí, (pea ko hono hingoá ko Sōlami, pea naʻe toko ua hono ongo fohá, ko Līhai mo ʻEiha)—ʻi he ʻiloʻi ʻe Sōlami foki mo hono ongo fohá, ko e taulaʻeiki lahi ʻa ʻAlamā ki he siasí, pea ʻi heʻenau fanongo kuo ʻiate ia ʻa e laumālie ʻo e kikité, ko ia naʻa nau ʻalu atu ai kiate ia, ʻo nau fehuʻi ke ʻilo meiate ia pe ʻoku finangalo ʻa e ʻEikí ke nau ō ki he feituʻu maomaonganoá ʻo kumi ki honau kāinga, ʻa ia kuo ʻave pōpula ʻe he kau Leimaná.\n\n6 Pea naʻe hoko ʻo pehē naʻe fehuʻi ʻe ʻAlamā ki he ʻEikí ʻi he meʻá ni. Pea naʻe foki mai ʻa ʻAlamā ʻo ne pehē ange kiate kinautolu: Vakai, ʻe aʻa ʻa e kau Leimaná ʻi he vaitafe ko Saitoné ʻi he feituʻu maomaonganoa ki he tongá, ʻo mamaʻo atu ki tuʻa mei he ngataʻanga ʻo e fonua ko Manataí. Pea vakai te mou fetaulaki ai mo kinautolu, ʻi he fakahahake ʻo e vaitafe ko Saitoné, pea ʻe tuku kiate kimoutolu ʻi ai ʻe he ʻEikí ʻa homou kāinga kuo ʻave pōpula ʻe he kau Leimaná.\n\n7 Pea naʻe hoko ʻo pehē naʻe aʻa atu ʻa Sōlami mo hono ongo fohá ʻi he vaitafe ko Saitoné mo ʻenau ngaahi kau taú, ʻo nau laka mamaʻo atu ki tuʻa mei he ngataʻanga ʻo e fonua ko Manataí ki he feituʻu maomaonganoa ʻi he tongá, ʻa ia naʻe tuʻu ʻi he tafaʻaki fakahahake ʻo e vaitafe ko Saitoné.\n\n8 Pea naʻa nau fetaulaki ai mo e kau tau ʻa e kau Leimaná, pea naʻe fakamoveteveteʻi mo tuli ʻa e kau Leimaná ki he loto feituʻu maomaonganoá; pea naʻa nau maʻu honau kāinga kuo ʻave pōpula ʻe he kau Leimaná, pea kuo ʻikai tāmateʻi ha toko taha ʻo kinautolu kuo ʻave pōpulá. Pea naʻe ʻomai ʻa kinautolu ʻe honau kāingá ke maʻu honau ngaahi potu fonua ʻonautolú.\n\n9 Pea naʻe ʻosi pehē hono hongofulu mā taha ʻo e taʻu ʻo e kau fakamāú, pea kuo tekeʻi ʻa e kau Leimaná mei he fonuá, pea kuo fakaʻauha ʻa e kakai ʻo ʻAmonaihaá; ʻio, kuo fakaʻauha ʻa e kakai moʻui kātoa ʻo e kau ʻAmonaihaá, kae ʻumaʻā foki honau fuʻu koló, ʻa ia naʻa nau pehē ʻoku ʻikai lava ʻe he ʻOtuá ʻo fakaʻauha, ko e meʻa ʻi hono fuʻu lahí.\n\n10 Kae vakai, naʻe fakalala ia ʻi he ʻaho pē ʻe taha; pea naʻe haehae ʻa e ngaahi ʻangaʻangá ʻe he fanga kulī pea mo e fanga manu fekai ʻo e feituʻu maomaonganoá.\n\n11 Ka neongo iá, naʻe hili ha ngaahi ʻaho lahi naʻe fokotuʻutuʻu honau ngaahi ʻangaʻangá ʻi he funga ʻo e fonuá, pea naʻe tanu ʻaki ha kelekele siʻi pē. Pea ko ʻeni naʻe pehē fau hono hulu ʻo hono namukuú ko ia naʻe lau taʻu lahi ʻa e ʻikai ke faʻa ʻalu ʻa e kakaí ki he fonua ko ʻAmonaihaá ʻo nofo ai. Pea naʻe fakahingoa ia ko e ʻAuhaʻanga ʻo e kau Nēhoá; he naʻa nau kau ki he kautaha ʻo Nēhoá, ʻa ia naʻe tāmateʻí; pea naʻa lala ai pē honau ngaahi potu fonuá.\n\n12 Pea naʻe ʻikai toe haʻu ʻa e kau Leimaná ke tauʻi ʻa e kau Nīfaí ʻo aʻu mai ki hono hongofulu mā fā ʻo e taʻu ʻo e pule ʻa e kau fakamāú ki he kau Nīfaí. Pea ko ia naʻe taʻu ʻe tolu ʻa e ʻi he kau Nīfai maʻu ai pē ʻa e melinó ʻi hono kotoa ʻo e fonuá.\n\n13 Pea naʻe ʻalu atu ʻa ʻAlamā mo ʻAmuleki ʻo malanga ʻaki ʻa e fakatomalá ki he kakaí ʻi honau ngaahi temipalé, pea ʻi honau ngaahi potu tapú, pea ʻi honau ngaahi fale lotú foki, ʻa ia kuo langa ʻo fakatatau ki he ākenga ʻo e kau Siú.\n\n14 Pea ʻilonga ʻa kinautolu naʻe fie fanongo ki heʻena ngaahi leá, naʻá na fakahā ki ai ʻa e folofola ʻa e ʻOtuá, taʻe ʻi ai ha filifilimānako, maʻu pē.\n\n15 Pea naʻe pehē ʻa e ʻalu atu ʻa ʻAlamā mo ʻAmuleki, kae ʻumaʻā foki ha tokolahi kehe kuo fili ki he ngāue, ke malanga ʻaki ʻa e folofolá ʻi he tukui feituʻu kotoa pē ʻo e fonuá. Pea naʻe mafola hono fokotuʻu ʻo e siasí ʻi hono kotoa ʻo e fonuá, ʻi he ngaahi potu takatakai kotoa pē, ʻi he kakai kotoa ʻo e kau Nīfaí.\n\n16 Pea naʻe ʻikai ke ʻi ai ha tuʻunga taʻetatau ʻiate kinautolu; naʻe lilingi hifo ʻe he ʻEikí ʻa hono Laumālié ki hono kotoa ʻo e funga fonuá ke teuteuʻi ʻa e fakakaukau ʻa e fānau ʻa e tangatá, pe ke teuteuʻi honau lotó ke tali ʻa e folofola ʻa ia ʻe akonaki ʻaki kite kinautolu ʻi he taimi ʻo ʻene hāʻele maí—\n\n17 Koeʻuhi ke ʻoua naʻa nau fakafefeka honau lotó ki he folofolá, ke ʻoua naʻa nau taʻetui, ʻo fai atu ʻo aʻu ki he fakaʻauhá, ka ke nau tali ʻa e folofolá ʻi he fiefia, pea hangē ha vaʻa ʻoku fakahoko ki he vaine moʻoní, koeʻuhi ke nau lava ʻo hū ki he mālōlōʻanga ʻo e ʻEiki ko honau ʻOtuá.\n\n18 Pea ko ʻeni ko e kau taulaʻeiki naʻe ʻalu atu ʻi he lotolotonga ʻo e kakaí naʻa nau malanga ʻaki foki ʻa hono kovi ʻo e loí, mo e ngaahi kākaá, mo e ngaahi meheká, mo e ngaahi vākoví, mo e fakafāsifasí, mo e ngaahi lea koví, mo e kaihaʻá, faʻao meʻá, veté, mo e fakapoó, mo e tonó, pea mo e faʻahinga ʻo e anga-taʻemaʻa kotoa pē, ʻo nau kalanga ʻoku ʻikai totonu ke nau fai ʻa e ngaahi meʻá ni—\n\n19 ʻO nau fakahā ʻa e ngaahi meʻa kuo pau ke vave ʻene hoko; ʻio, naʻa nau fakahā ʻa e hāʻele mai ʻa e ʻAlo ʻo e ʻOtuá, mo ʻene ngaahi faingataʻaʻiá mo ʻene pekiá, kae ʻumaʻā foki mo e toetuʻu ʻo e maté.\n\n20 Pea naʻe fehuʻi ʻe he kakai tokolahi ki he potu ʻe hāʻele mai ki ai ʻa e ʻAlo ʻo e ʻOtuá; pea naʻe ako kiate kinautolu te ne hā mai kiate kinautolu ʻi he hili ʻene toetuʻú; pea naʻe fanongo ʻa e kakai ki he meʻá ni ʻi he fiefia mo e nēkeneka lahi.\n\n21 Pea ko ʻeni ʻi he hili hono fokotuʻu ʻo e siasí ʻi he fonuá kotoa—kuo ikunaʻi ʻa e tēvoló, pea kuo malanga ʻaki ʻa e folofola ʻa e ʻOtuá ʻi hono haohaoá ʻi he fonuá kotoa, pea naʻe lilingi hifo ʻe he ʻEikí ʻa ʻene ngaahi tāpuakí ki he kakaí—naʻe ʻosi pehē hono hongofulu mā fā ʻo e taʻu ʻo e pule ʻa e kau fakamāú ki he kakai ʻo Nīfaí.\n\n", "alma 17": "Ko ha fakamatala ki he ngaahi foha ʻo Mōsaiá, ʻa ia naʻa nau fakafisinga ʻa ʻenau ngaahi totonu ke hoko ko e tuʻí koeʻuhi ke nau malanga ʻaki ʻa e folofola ʻa e ʻOtuá, pea nau ʻalu atu ki he fonua ko Nīfaí ke malanga ki he kau Leimaná; ko ʻenau ngaahi mamahí pea mo honau fakahaofí—ʻo fakatatau ki he lekooti ʻa ʻAlamaá.\n\nʻOku kau ki ai ʻa e vahe 17 ʻo aʻu ki he ngataʻanga ʻo e vahe 27.\n\n[center][font_size=26]Vahe 17[/font_size][/center]\n\n[i]ʻOku maʻu ʻe he ngaahi foha ʻo Mōsaiá ʻa e laumālie ʻo e kikité mo e maʻu fakahaá—ʻOku nau ʻalu atu ʻi honau taki taha hala ke malanga ʻaki ʻa e ongoongoleleí ki he kau Leimaná—ʻOku ʻalu ʻa ʻĀmoni ki he fonua ko ʻIsimelí ʻo ne hoko ai ko ha tamaioʻeiki ʻa e Tuʻi ko Lamōnaí—ʻOku fakahaofi ʻe ʻĀmoni ʻa e ngaahi takanga monumanu iiki ʻa e tuʻí peá ne tāmateʻi hono ngaahi filí ʻi he vai ko Sēpusí. Veesi 1–3, taʻu 77 K.M. nai; veesi 4, taʻu 91–77 K.M. nai; mo e veesi 5–39, taʻu 91 K.M. nai.[/i]\n\n1 Pea ko ʻeni, naʻe hoko ʻo pehē ʻi he lolotonga fononga atu ʻa ʻAlamā mei he fonua ko Kitioné ki he feituʻu fakatongá, ki he feituʻu ʻo e fonua ko Manataí, ʻiloange, naʻá ne ʻohovale, ʻi heʻene fetaulaki mo e ngaahi foha ʻo Mōsaiá ʻoku nau fononga ki he fonua ko Seilahemalá.\n\n2 Ko ʻeni naʻe ʻia ʻAlamā ʻa e ngaahi fohá ni ʻo Mōsaiá ʻi he taimi naʻe ʻuluaki hā mai ʻa e ʻāngelo kiate iá; ko ia naʻe fuʻu fiefia lahi ai ʻa ʻAlamā ke mamata ki hono kāingá; pea ko e meʻa naʻe fakalahi ai ʻo lahi ange ki heʻene fiefiá ko ʻenau kei tui mo kaungā-ngāue maʻá e ʻEikí; ʻio, pea kuo nau tupulaki ʻo mālohi ʻi he ʻiloʻi ʻo e moʻoní; he ko e kau tangata faʻa fakakaukau lelei ʻa kinautolu pea kuo nau fakatotolo faivelenga ʻi he ngaahi folofolá, koeʻuhi ke nau ʻiloʻi ʻa e folofola ʻa e ʻOtuá.\n\n3 Ka ʻoku ʻikai ko ia pē; ka kuo nau faʻa lotu, mo ʻaukai lahi; ko ia naʻa nau maʻu ʻa e mālohi ʻo e kikité, pea mo e laumālie ʻo e fakahaá, pea ʻo ka nau ka akonaki ʻoku nau akonaki ʻi he mālohi mo e mafai mei he ʻOtuá.\n\n4 Pea kuo nau akonaki ʻaki ʻa e folofola ʻa e ʻOtuá ʻi he taʻu ʻe hongofulu mā fā ʻi he lotolotonga ʻo e kau Leimaná, pea kuo fuʻu ʻola ʻenau ngāué ʻi hono ʻomai ha tokolahi ki he ʻiloʻi ʻo e moʻoní; ʻio, naʻe fakatafoki mai ʻi he mālohi ʻo ʻenau ngaahi leá ʻa e tokolahi ki he ʻesi-feilaulau ʻa e ʻOtuá, ke lotu kiate ia mo vete ʻenau angahalá ʻi hono ʻaó.\n\n5 Pea ko e anga ʻeni ʻo e ngaahi meʻa naʻe hoko kiate kinautolu ʻi heʻenau ngaahi fefonongaʻakí, he naʻa nau fepaki mo e ngaahi faingataʻa lahi; naʻa nau kātakiʻi ha ngaahi meʻa lahi, ʻi honau sinó mo e ʻatamaí fakatouʻosi, ʻo hangē ko e fiekaiá, fieinuá mo e ongosiá, pea mo e feinga lahi foki ʻi he laumālie.\n\n6 Pea ko ʻenau ngaahi fefonongaʻakí ʻeni: Hili ʻenau ʻalu atu mei heʻenau tamai, ko Mōsaiá, ʻi he ʻuluaki taʻu ʻo e kau fakamāú; pea ʻi he hili ʻenau fakafisinga ʻa e pule ʻa ia naʻe fie tuku kiate kinautolu ʻe heʻenau tamaí, pea ko e fakakaukau foki mo ia ʻa e kakaí;\n\n7 Ka neongo iá naʻa nau ʻalu mei he fonua ko Seilahemalá, ʻo nau ʻave ʻenau ngaahi heletaá, mo ʻenau ngaahi taó, mo ʻenau ngaahi kaufaná, mo ʻenau ngaahi ngahaú, pea mo ʻenau ngaahi maka-taá; pea naʻa nau fai ʻeni koeʻuhí ke nau lava ʻo maʻu ha meʻakai maʻanautolu lolotonga ʻenau ʻi he feituʻu maomaonganoá.\n\n8 Pea ko ia naʻa nau ʻalu atu ki he feituʻu maomaonganoá mo e kakai kehe kuo nau fili, ke nau ō atu ki he fonua ko Nīfaí, ke malanga ʻaki ʻa e folofola ʻa e ʻOtuá ki he kau Leimaná.\n\n9 Pea naʻe hoko ʻo pehē naʻa nau fononga ʻi ha ngaahi ʻaho lahi ʻi he feituʻu maomaonganoá, pea naʻa nau ʻaukai mo lotu lahi ke tuku mai ʻe he ʻEikí kiate kinautolu ha tufakanga ʻo hono Laumālié ke ʻalu mo kinautolu, mo nofo mo kinautolu, koeʻuhi ke nau lava ʻo hoko ko ha meʻangāue ʻi he toʻukupu ʻo e ʻOtuá ke fakatafoki, ʻo kapau ʻe ala lava, ʻa honau kāinga, ko e kau Leimaná, ki he ʻiloʻi ʻo e moʻoní, mo e ʻiloʻi ʻo hono kovi ʻo e ngaahi talatukufakaholo ʻa ʻenau ngaahi tamaí, ʻa ia ʻoku ʻikai totonú.\n\n10 Pea naʻe hoko ʻo pehē naʻe ʻaʻahi ʻa e ʻEikí kiate kinautolu ʻaki ʻa hono Laumālié, mo folofola ange kiate kinautolu: Mou fiemālie. Pea naʻe fakafiemālieʻi ʻa kinautolu.\n\n11 Pea naʻe folofola ʻa e ʻEiki kiate kinautolu foki: ʻAlu atu ki he kau Leimana, ko homou kāingá, ʻo malanga ʻaki ʻeku leá; ka ke mou faʻa kātaki ʻi he kātaki fuoloa mo e ngaahi mamahí, koeʻuhi ke mou fakahā atu ha ngaahi sīpinga lelei kiate kinautolu ʻiate au, pea te u ngaohi ʻa kimoutolu ko ha meʻangāue ʻi hoku nimá ʻa ia ʻe fakamoʻui ai ha kakai tokolahi.\n\n12 Pea naʻe hoko ʻo pehē naʻe fakaʻau ʻo toʻa ʻa e loto ʻo e ngaahi foha ʻo Mōsaiá, kae ʻumaʻā foki kinautolu naʻe ʻiate kinautolú, ke nau ō atu ki he kau Leimaná ʻo fakahā kiate kinautolu ʻa e folofola ʻa e ʻOtuá.\n\n13 Pea naʻe hoko ʻo pehē ʻi heʻenau aʻu ki he ngaahi ngataʻanga ʻo e fonua ʻo e kau Leimaná, naʻa nau māvae leva ʻo taki taha ʻalu ʻi hono hala ʻoʻona, ʻo nau falala ki he ʻEikí ke nau toe feʻiloaki ʻi he hili ʻenau utu-taʻú; he naʻa nau ʻamanaki ʻe maʻu ha fua lahi ʻi he ngāue kuo nau kamata hono faí.\n\n14 Pea ko e moʻoni naʻe lahi ʻaupito ia, he kuo nau kamata hono malanga ʻaki ʻo e folofola ʻa e ʻOtuá ki ha kakai anga-kaivao mo loto-fefeka mo anga-fītaʻa; ko ha kakai naʻe manako ʻi he fakapoongi ʻo e kau Nīfaí, pea mo e kaihaʻa mo e vete ʻo ʻenau koloá; pea kuo holi lahi honau lotó ke maʻu ʻa e ngaahi koloá, pe ki he koulá mo e silivá, pea mo e ngaahi maka mahuʻingá; ka naʻa nau feinga ke maʻu ʻa e ngaahi meʻá ni ʻi he fakapō mo e vete koloa, ke ʻoua naʻa nau ngāue ʻaki honau nimá ke maʻu ia.\n\n15 Ko ia ko ha kakai fakapikopiko ʻaupito ʻa kinautolu, ʻa ia naʻe hū hanau tokolahi ki he ngaahi tamapua, pea kuo tō kiate kinautolu ʻa e fakamalaʻia ʻa e ʻOtuá ko e meʻa ʻi he ngaahi talatukufakaholo ʻa ʻenau ngaahi tamaí; ka naʻe kei fakahā ʻa e ngaahi talaʻofa ʻa e ʻEikí kiate kinautolu ʻo kapau te nau fakatomala.\n\n16 Ko ia, ko e ʻuhinga ʻeni naʻe fakakaukau ai ʻa e ngaahi foha ʻo Mōsaiá ke nau fai ʻa e ngāué, koeʻuhÍ ke nau lava nai ʻo fakatafoki ʻa kinautolu ki he fakatomalá; koeʻuhi ke nau lava nai ʻo fakatafoki ʻa kinautolu ki he ʻiloʻi ʻa e palani ʻo e huhuʻí.\n\n17 Ko ia naʻa nau taki taha ʻalu ʻiate kinautolu, ʻo ʻalu atu ʻi honau lotolotongá, ʻo tautau toko taha ʻa e tangata taki taha, ʻo fakatatau ki he folofola mo e mālohi ʻo e ʻOtuá ʻa ia kuo tuku kiate iá.\n\n18 Ko ʻeni ko ʻĀmoni foki naʻe taki ʻiate kinautolú, kae kehe naʻá ne tauhi kiate kinautolu, pea naʻá ne ʻalu meiate kinautolu, ʻi he hili ʻene tāpuakiʻi ʻa kinautolu ʻo fakatatau ki honau ngaahi lakanga taki taha, hili ʻene fakahā kiate kinautolu ʻa e folofola ʻa e ʻOtuá, pe tāpuakiʻi ʻa kinautolu ʻi he teʻeki ke ne ʻalú; pea ko ia naʻa nau taki taha fai ʻenau ngaahi fononga ʻi he fonuá kotoa.\n\n19 Pea naʻe ʻalu ʻa ʻĀmoni ki he fonua ko ʻIsimelí, he kuo tauhingoa ʻa e fonuá ki he hingoa ʻo e ngaahi foha ʻo ʻIsimelí, ʻa ia naʻe hoko foki ko e kau Leimana.\n\n20 Pea ʻi he hū atu ʻa ʻĀmoni ki he fonua ko ʻIsimelí, naʻe puke ia ʻo haʻi ia ʻe he kau Leimaná, ʻo hangē ko honau angá ke faʻa haʻi ʻa e kau Nīfai kotoa pē naʻe tō ki honau nimá, pea fata atu ʻa kinautolu ki he ʻao ʻo e tuʻí; pea ko ia naʻe tuku ki he faʻiteliha ʻa e tuʻí ke tāmateʻi ʻa kinautolu, pe tauhi ʻa kinautolu ʻi he pōpula, pe ke lī ʻa kinautolu ki he fale fakapōpulá, pe ke kapusi ʻa kinautolu ki tuʻa mei hono fonuá, ʻo fakatatau ki hono lotó mo ʻene faʻitelihá.\n\n21 Pea ko ia naʻe fata atu ʻa ʻĀmoni ki he ʻao ʻo e tuʻi naʻe puleʻi ʻa e fonua ko ʻIsimelí; pea ko hono huafá ko Lamōnai; pea ko e hako ia ʻo ʻIsimeli.\n\n22 Pea naʻe ʻeke ʻe he tuʻi kia ʻĀmoni pe ko ʻene fie nofo ʻi he fonuá ʻi he kau Leimaná, pe ko hono kakaí.\n\n23 Pea pehē ange ʻe ʻĀmoni kiate ia; ʻIo, ʻoku ou loto ke nofo ʻi he kakaí ni ʻi ha taimi; ʻio, pea mahalo pē ʻo aʻu ki he ʻaho te u mate aí.\n\n24 Pea naʻe hoko ʻo pehē naʻe hōifua lahi ʻaupito ʻa e tuʻi ko Lamōnaí kia ʻĀmoni, ʻo ne tuʻutuʻuni ke vete hono ngaahi haʻí; pea ko hono finangaló ke maʻu ʻe ʻĀmoni ha taha ʻo hono ngaahi ʻofefiné ke hoko ko hono uaifi.\n\n25 Ka naʻe pehē ange ʻe ʻĀmoni kiate ia: ʻIkai, ka te u hoko ko hoʻo tamaioʻeiki. Ko ia naʻe hoko ʻa ʻĀmoni ko ha tamaioʻeiki ki he tuʻi ko Lamōnaí. Pea naʻe hoko ʻo pehē naʻe tuʻutuʻuni fakataha ia mo ha kau tamaioʻeiki ʻe niʻihi kehe ke nau leʻohi ʻa e ngaahi takanga monumanu iiki ʻa Lamōnaí he ko e founga ia ʻa e kau Leimaná.\n\n26 Pea hili ʻene ʻi he tauhi ʻo e tuʻí ʻi he ʻaho ʻe tolu, lolotonga ʻene ʻalu atu fakataha mo e kau tamaioʻeiki Leimaná mo ʻenau ngaahi takanga monumanu īkí ki he potu ʻo e vai, ʻa ia naʻe ui ko e vai ʻo Sēpusí, pea ʻoku faʻa fakateka ʻe he kau Leimaná kotoa pē ʻa ʻenau ngaahi takanga monumanu īkí ki ai ke nau maʻu ha vai—\n\n27 Ko ia, ʻi he fakateka atu ʻe ʻĀmoni mo e kau tamaioʻeiki ʻa e tuʻí ʻa ʻenau ngaahi takanga monumanu īkí ki he potu vai ní, ʻilo ange, naʻe tutuʻu hake ha niʻihi ʻo e kau Leimaná, ʻa ia kuo nau ō mai ʻo fakainu ʻenau ngaahi takanga monumanu īkí, ʻo nau fakamoveteveteʻi ʻa e ngaahi takanga monumanu iiki ʻa ʻĀmoni mo e kau tamaioʻeiki ʻa e tuʻí, ʻo nau fakamoveteveteʻi ʻa kinautolu ʻo nau hola ki he potu kotoa pē.\n\n28 Ko ʻeni naʻe kamata ke lāunga ʻa e kau tamaioʻeiki ʻa e tuʻí, ʻo nau pehē: ʻE tāmateʻi ʻa kitautolu ʻe he tuʻí, ʻo hangē kuó ne fai ki hotau kāingá ko e meʻa ʻi he fakamoveteveteʻi ʻenau ngaahi takanga monumanu īkí ʻi he fai angahala ʻa e kau tangata ní. Pea naʻe kamata ke nau fuʻu tangi lahi ʻaupito, ʻo nau pehē: Vakai, kuo ʻosi fakamoveteveteʻi ʻa ʻetau ngaahi takanga monumanu īkí.\n\n29 Pea naʻa nau tangí ko e meʻa ʻi he ilifia naʻa tāmateʻi ʻa kinautolu. Pea ʻi he vakai ʻe ʻĀmoni ki he meʻa ní naʻe fonu hono lotó ʻi he fiefia; naʻá ne pehē, he te u fakahā hoku iví ki hoku kaungā-tamaioʻeikí ni, pe ko e ivi ʻoku ʻiate aú, ʻi he fakafoki mai ʻa e ngaahi takanga monumanu īkí ni ki he tuʻí ke u lava ʻo maʻu ai ʻa e ʻofa ʻanautolú ni, ko hoku kaungā-tamaioʻeikí, koeʻuhi ke u malava ʻo tākiakiʻi ʻa kinautolu ke nau tui ki heʻeku ngaahi leá.\n\n30 Pea ko ʻeni, ko e ngaahi fakakaukau ʻeni ʻa ʻĀmoní, ʻi heʻene mamata ki he ngaahi mamahi ʻanautolu naʻá ne lau ko hono ngaahi kaumeʻá.\n\n31 Pea naʻe hoko ʻo pehē naʻá ne fakahekehekeʻi ʻa kinautolu ʻaki ʻene ngaahi leá, ʻo pehē: ʻE hoku kāinga, mou fiefia, pea ke tau ō atu ʻo kumi ʻa e ngaahi takanga monumanu īkí, pea te tau tānaki fakataha ʻa kinautolu, pea toe ʻomi ki he potu vaí; pea te tau maluʻi pehē ʻa e ngaahi takanga monumanu īkí maʻá e tuʻí, pea ʻe ʻikai te ne tāmateʻi ʻa kitautolu.\n\n32 Pea naʻe hoko ʻo pehē naʻa nau ō ʻo kumi ki he ngaahi takanga monumanu īkí, pea naʻa nau muimui ʻia ʻĀmoni, ʻo nau ʻoho vave atu ʻo muʻomuʻa ʻi he ngaahi takanga monumanu iiki ʻa e tuʻí ʻo taʻofi mai ʻa kinautolu, ʻo nau toe tānaki fakataha mai ʻa e ngaahi takanga monumanu īkí ki he potu vaí.\n\n33 Pea naʻe toe tuʻu mai ʻa e kau tangata pē ko iá ke fakamoveteveteʻi ʻenau ngaahi takanga monumanu īkí; ka naʻe pehē ʻe ʻĀmoni ki hono ngaahi kaumeʻá: Kāpui ʻa e ngaahi takanga monumanu īkí ʻo takatakai ke ʻoua te nau hola; pea te u ʻalu ʻo tau mo e kau tangatá ni ʻoku nau fakamoveteveteʻi ʻetau ngaahi takanga monumanu īkí.\n\n34 Ko ia, naʻa nau fai ʻo hangē kuo fekau kiate kinautolu ʻe ʻĀmoní, pea naʻá ne ʻalu atu ʻo tuʻu ke tau mo kinautolu naʻe tuʻu ʻi he veʻe vai ʻo Sēpusí; pea naʻa nau tokolahi.\n\n35 Ko ia, naʻe ʻikai te nau manavahē kia ʻĀmoni, he naʻa nau ʻamanaki ʻe lava ʻe hanau toko taha pē ʻo tāmateʻi ia ʻo fakatatau ki heʻenau faʻitelihá, koeʻuhi naʻe ʻikai ke nau ʻiloʻi kuo talaʻofa ʻe he ʻEikí kia Mōsaia te ne fakahaofi hono ngaahi fohá mei honau mālohí; pea naʻe ʻikai foki te nau ʻiloʻi ha meʻa ʻo kau ki he ʻEikí; ko ia naʻa nau manako ki he fakaʻauha ʻo honau kāingá; pea ko e ʻuhinga ʻeni naʻa nau tuʻu ai ke fakamoveteveteʻi ʻa e ngaahi takanga monumanu iiki ʻa e tuʻí.\n\n36 Ka naʻe tuʻu atu ki muʻa ʻa ʻĀmoni ʻo ne kamata ke lisingaki ʻaki ʻene maka-taá ha ngaahi maka kiate kinautolu; ʻio, naʻá ne lī ʻa e ngaahi maká ʻaki ʻa e fuʻu mālohi lahi fakaʻulia kiate kinautolu; pea ko ia naʻá ne tāmateʻi ai hanau niʻihi ʻo nau kamata ai ke ofo ʻi hono mālohí; ka neongo iá naʻa nau ʻita ko e meʻa ʻi he tō honau ngaahi kāingá, pea naʻe fakapapau honau lotó kuo pau ke ne mate; ko ia ko e meʻa ʻi heʻenau vakai ʻoku ʻikai te nau lava ke ʻai ʻenau ngaahi maká ke tau ʻiate iá, naʻa nau haʻu ai mo e ngaahi ʻakau tā ke tāmateʻi ia.\n\n37 Kae vakai, ko e tangata kotoa pē naʻe hiki hake ʻene vaʻakaú ke taaʻi ʻa ʻĀmoní, naʻá ne tuʻusi honau ngaahi nimá ʻaki ʻene heletaá; he naʻá ne matuʻuaki ʻenau ngaahi taá ʻaki ʻene taaʻi honau nimá ʻaki ʻa e mata ʻo ʻene heletaá, pea ko ia naʻa nau ofo ai, pea kamata ke hola meiate ia; ʻio, naʻa nau tokolahi; pea naʻá ne fakatupu ʻenau holá ʻi he mālohi ʻo hono nimá.\n\n38 Kuo tō foki ʻa e toko ono ʻi he maka-tā, kae ʻikai te ne tāmateʻi ha tokotaha ʻaki ʻene heletaá, kae ngata pe ʻi honau takí; pea naʻá ne tuʻusi ʻa e nima kotoa pē naʻe hiki hake kiate iá, pea naʻa nau tokolahi ʻaupito.\n\n39 Pea ʻi he ʻosi ʻene tuli ʻa kinautolu ʻo mamaʻo ʻaupitó, naʻá ne foki mai pea naʻa nau fakainu mo fakafoki ʻenau ngaahi takanga monumanu īkí ki he lotoʻā mohuku ʻa e tuʻí, pea naʻa nau toki ʻalu atu ki he tuʻí, ʻo fetuku ʻa e ngaahi nima kuo tuʻusi ʻaki ʻa e heletā ʻa ʻĀmoní, ʻa kinautolu ʻa ia naʻe feinga ke tāmateʻi iá; pea naʻe fetuku ia ki he tuʻí ko ha fakamoʻoni ki he ngaahi meʻa kuo nau faí.\n\n", "alma 18": "[center][font_size=26]Vahe 18[/font_size][/center]\n\n[i]ʻOku mahalo ʻa e Tuʻi ko Lamōnaí ko e Laumālie Lahi ʻa ʻĀmoni—ʻOku akoʻi ʻe ʻĀmoni ʻa e tuʻi ʻo e Fakatupú, mo e ngaahi ngāue mai ʻa e ʻOtuá ki he tangatá, mo e huhuʻi ʻoku makatuʻunga ʻia Kalaisí—ʻOku tui ʻa Lamōnai pea tō ia ki he kelekelé ʻo hangē kuo pekiá. Taʻu 90 K.M. nai.[/i]\n\n1 Pea naʻe hoko ʻo pehē naʻe tuʻutuʻuni ʻe he tuʻi ko Lamōnaí ke tutuʻu hake ʻa ʻene kau tamaioʻeikí ʻo fakamoʻoni ki he ngaahi meʻa kuo nau mamata ki ai ʻo kau ki he meʻa naʻe hokó.\n\n2 Pea hili ʻenau fakamoʻoni kotoa pē ki he ngaahi meʻa kuo nau mamata ki aí, pea kuó ne ʻafioʻi ʻa e tui faivelenga ʻa ʻĀmoni ʻi he maluʻi ʻene ngaahi takanga monumanu īkí, kae ʻumaʻā foki hono mālohi lahi ʻi he tau mo kinautolu naʻe feinga ke tāmateʻi iá, naʻá ne fuʻu ofo ʻaupito, ʻo ne pehē: Kuo pau ko e tangata ʻeni ia ʻoku lahi ange ia ʻi he tangatá. Vakai, ʻikai koā ko e Laumālie Lahi ʻeni ʻa ia ʻokú ne fekauʻi ʻa e ngaahi fuʻu tautea lalahi pehē ki he kakaí ni, ko e meʻa ʻi heʻenau ngaahi fakapoó?\n\n3 Pea naʻa nau tali ki he tuʻí ʻo pehē: Kapau ko e Laumālie Lahí ia pe ko e tangata ʻoku ʻikai ke mau ʻiloʻi; ka ko e meʻa ʻeni ʻoku mau ʻiloʻí, ʻoku ʻikai ke malava ke tāmateʻi ia ʻe he ngaahi fili ʻo e tuʻí; pea ʻikai foki te nau malava ʻo fakamoveteveteʻi ʻa e ngaahi takanga monumanu iiki ʻa e tuʻí ʻo ka ne ka ʻiate kimautolu, ko e meʻa ʻi hono poto ʻi he ngaahi mahafu taú mo hono fuʻu mālohí; ko ia ʻoku mau ʻiloʻi ai ko ha kaumeʻa ia ki he tuʻí. Pea ko ʻeni, ʻe tuʻi, ʻoku ʻikai te mau tui ʻoku maʻu ʻe ha tangata ha mālohi lahi pehē, he ʻoku mau ʻilo ʻoku ʻikai lava ke tāmateʻi ia.\n\n4 Pea ko ʻeni, ʻi he fanongo ʻe he tuʻí ki he ngaahi lea ní, naʻá ne folofola ange kiate kinautolu: ʻOku ou ʻiloʻi ʻeni ko e Laumālie Lahí ia; pea kuó ne hāʻele hifo ʻi he taimí ni ke maluʻi hoʻomou moʻuí, ke ʻoua naʻá ku tāmateʻi ʻa kimoutolu ʻo hangē ko ʻeku fai ki homou ngaahi kāingá. Ko ʻeni ko e Laumālie Lahi ʻeni ʻa ia kuo lea ki ai ʻa ʻetau ngaahi kuí.\n\n5 Pea ko e talatukufakaholo ʻeni ʻa Lamōnai, ʻa ia kuó ne maʻu mei heʻene tamaí, ʻa ia ʻoku ʻi ai ha Laumālie Lahi. Neongo naʻa nau tui ki ha Laumālie Lahi ka naʻa nau mahalo ʻoku totonu ʻa e meʻa kotoa pē ʻoku nau faí; ka neongo iá, naʻe kamata ke fuʻu ilifia lahi ʻaupito ʻa Lamōnai, ʻi he manavahē telia kuó ne fai hala ʻi he tāmateʻi ʻo ʻene kau tamaioʻeikí;\n\n6 He kuó ne tāmateʻi hanau tokolahi ko e meʻa ʻi he fakamovetevete ʻe honau kāingá ʻa ʻenau ngaahi takanga monumanu īkí ʻi he potu vaí; pea koeʻuhi kuo fakamoveteveteʻi ʻa ʻenau ngaahi takanga monumanu īkí ko ia naʻe tāmateʻi ai ʻa kinautolu.\n\n7 Ko e anga foki ʻo e kau Leimaná ke tuʻu ʻi he veʻe vai ʻo Sēpusí ʻo fakamoveteveteʻi ʻa e ngaahi takanga monumanu iiki ʻa e kakaí, koeʻuhi ke nau lava ai ʻo fakateka atu ʻa e ngaahi takanga monumanu iiki tokolahi kuo fakamoveteveteá ki honau fonua ʻonautolú, he ko e anga ia ʻo ʻenau maʻu ʻi he fakamālohi ʻa e koloa vete ʻiate kinautolú.\n\n8 Pea naʻe hoko ʻo pehē naʻe ʻeke ʻe he tuʻi ko Lamōnaí ki heʻene kau tamaioʻeikí ʻo pehē: ʻOku ʻi fē ʻa e tangatá ni ʻa ia ʻoku ʻiate ia ha fuʻu mālohi lahi peheé?\n\n9 Pea naʻa nau pehē ange kiate ia: Vakai, ʻokú ne lolotonga fafanga hoʻo fanga hōsí. Ko ʻeni, kuo muʻaki fekau ʻe he tuʻí ki heʻene kau tamaioʻeikí ʻi he teʻeki ai ke nau fakainu ʻenau ngaahi takanga monumanu īkí ke nau teuteu ʻa ʻene fanga hōsí mo e ngaahi salioté, pea fakafeʻao ia ki he fonua ko Nīfaí; he kuo tuʻutuʻuni ke fai ha fuʻu kātoanga ʻi he fonua ko Nīfaí ʻe he tamai ʻa Lamōnai, ʻa ia naʻe tuʻi ki he fonuá kotoa.\n\n10 Pea ʻi he fanongo ʻe he tuʻi ko Lamōnaí ʻoku lolotonga teuteu ʻe ʻĀmoni ʻa ʻene fanga hōsí mo ʻene ngaahi salioté, naʻe ʻāsili ai ʻa ʻene ʻohovalé ko e meʻa ʻi he falalaʻanga ʻa ʻĀmoní, ʻo ne pehē: Ko e moʻoni kuo teʻeki ʻi ai ha tamaioʻeiki ʻi heʻeku kau tamaioʻeikí kotoa pē kuo alafalalaʻanga pehē ʻo hangē ko e tangatá ni; he ʻokú ne manatuʻi pea fai foki ʻa e ngaahi fekau kotoa pē kuó u fekau ke ne faí.\n\n11 ʻOku ou ʻiloʻi pau ai ko e Laumālie Lahí ʻeni, pea ʻoku ou fie kole kiate ia ke ne hāʻele mai kiate au, ka ʻoku ʻikai te u lava ʻo kole kiate ia.\n\n12 Pea naʻe hoko ʻo pehē ʻi he ʻosi teuteu ʻe ʻĀmoni ʻa e fanga hōsí mo e ngaahi salioté maʻá e tuʻí mo ʻene kau tamaioʻeikí, naʻá ne ʻalu atu ki he tuʻí, ʻo ne vakai kuo liliu ʻa e fofonga ʻo e tuʻí; ko ia naʻá ne meimei tafoki ai mei hono ʻaó.\n\n13 Pea naʻe lea ange ha taha ʻo e kau tamaioʻeiki ʻa e tuʻí kiate ia: Lāpana, ʻa ia ko hono ʻuhingá, ko e tuʻi pe māfimafi lahi, he ʻoku nau lau foki ʻoku māfimafi lahi honau ngaahi tuʻí; pea ko ia naʻá ne pehē ange kiate ia: ʻE Lāpana, ko e finangalo ʻo e tuʻí ke ke nofo pē.\n\n14 Ko ia naʻe tafoki atu ʻa ʻĀmoni ki he tuʻí, ʻo ne pehē ange kiate ia: Ko e hā ha meʻa ʻokú ke finangalo ke u fai maʻá u, ʻe tuʻi? Pea naʻe ʻikai ke tali ia ʻe he tuʻí ʻi he feituʻulaʻā ʻe taha, ʻo fakatatau ki heʻenau lau feituʻulaʻaá, he naʻe ʻikai ke ne ʻafioʻi pe ko e hā ha meʻa ke ne folofola ʻaki kiate iá.\n\n15 Pea naʻe hoko ʻo pehē naʻe toe pehē ange kiate ia ʻe ʻĀmoni: Ko e hā ha meʻa ʻokú ke fie maʻu meiate aú? Ka naʻe ʻikai ke tali ia ʻe he tuʻí.\n\n16 Pea naʻe hoko ʻo pehē naʻe fonu ʻa ʻĀmoni ʻi he Laumālie ʻo e ʻOtuá, ko ia naʻá ne ʻiloʻi ai ʻa e ngaahi fakakaukau ʻa e tuʻí. Pea naʻá ne pehē ange kiate ia: Ko e meʻa nai ia ʻi hoʻo fanongo ne u maluʻi hoʻo kau tamaioʻeikí mo hoʻo ngaahi takanga monumanu īkí, peá u tāmateʻi ʻa e toko fitu ʻo honau kāingá ʻaki ʻa e maka-tā pea mo e heletā, peá u tuʻusi ʻa e nima ʻo ha niʻihi kehe, koeʻuhi ke maluʻi hoʻo ngaahi takanga monumanu īkí pea mo hoʻo kau tamaioʻeikí; vakai, ko e ʻuhinga nai ia ʻokú ke ofo aí?\n\n17 ʻOku ou pehē kiate koe, ko e hā ʻa e meʻa ʻoku hulu pehē ai hoʻo ofó? Vakai, ko ha tangata pē au, pea ko hoʻo tamaioʻeiki; ko ia, ka ʻilonga ha meʻa ʻokú ke fie maʻu ʻa ia ʻoku totonu, te u fai ia.\n\n18 Pea ko ʻeni ʻi he ʻafio ʻe he tuʻí ki he ngaahi lea ní, naʻá ne toe ofo, he naʻá ne ʻafioʻi ʻoku malava ʻe ʻĀmoni ʻo ʻiloʻi ʻa ʻene ngaahi fakakaukaú; ka neongo ʻení, naʻe fakaava ʻe he tuʻi ko Lamōnaí ʻa hono ngutú, ʻo ne folofola kiate ia: Ko hai koe? Ko e Laumālie Lahí koā koe, ʻa ia ʻoku ʻafioʻi ʻa e meʻa kotoa pē?\n\n19 Naʻe tali ʻe ʻĀmoni ʻo ne pehē ange kiate ia: ʻOku ʻikai.\n\n20 Pea naʻe folofola ange ʻa e tuʻí: ʻOkú ke ʻiloʻi fēfē ʻa e ngaahi fakakaukau ʻa hoku lotó? ʻOku ngofua ke ke lea taʻe-manavahē, ʻo fakamatala kiate au ʻi he ngaahi meʻá ni; peá ke fakamatala foki kiate au pe ko e mālohi fē naʻá ke tāmateʻi ai mo tuʻusi ʻa e nima ʻo hoku kāinga ʻa ia naʻe fakamoveteveteʻi ʻa ʻeku ngaahi takanga monumanu īkí—\n\n21 Pea ko ʻeni, kapau te ke fakamatala mai kiate au ʻa e ngaahi meʻá ni, pea ʻilonga ha meʻa ʻokú ke fie maʻu te u ʻoatu ia maʻau; pea kapau ʻe ʻaonga, te u maluʻi koe ʻaki ʻeku kau taú; ka ʻoku ou ʻiloʻi ʻokú ke mālohi ange ʻiate kinautolu kotoa pē; ka foaki kiate koe ʻa ia kotoa pē ʻokú ke fie maʻu meiate aú.\n\n22 Ko ʻeni, neongo ʻa e olopoto ʻa ʻĀmoní, ka naʻe ʻikai ʻiate ia ha loto ʻoku kovi, ko ia naʻá ne pehē ange ai kia Lamōnai: Te ke tokanga muʻa ki heʻeku ngaahi leá, ʻo kapau te u fakahā kiate koe ʻa e mālohi ʻoku ou fai ai ʻa e ngaahi meʻa ní? Pea ko e meʻa ʻeni ʻoku ou fie maʻu meiate koé.\n\n23 Pea naʻe folofola ange ʻa e tuʻí kiate ia, ʻo pehē: ʻIo, te u tui ki hoʻo ngaahi lea kotoa pē. pea naʻe tauheleʻi peheʻi ia ke ne fanongo.\n\n24 Pea naʻe kamata ke lea kiate ia ʻe ʻĀmoni ʻi he loto-toʻa, ʻo ne pehē kiate ia: ʻOkú ke tui koā ʻoku ʻi ai ha ʻOtua?\n\n25 Pea naʻá ne folofola, ʻo pehē ange kiate ia: ʻOku ʻikai te u ʻiloʻi hono ʻuhinga ʻo e meʻa ko iá.\n\n26 Pea naʻe toki pehē ange ʻe ʻĀmoni: ʻOkú ke tui ʻoku ʻi ai ha Laumālie Lahi?\n\n27 Pea naʻá ne folofola ange: ʻIo.\n\n28 Pea naʻe pehē ange ʻe ʻĀmoni: Ko e ʻOtuá ia. pea toe pehē ange ʻe ʻĀmoni kiate ia: ʻOkú ke tui koā naʻe fakatupu ʻe he Laumālie Lahi ko iá, ʻa ia ko e ʻOtuá, ʻa e meʻa kotoa pē ʻoku ʻi he langí pea mo māmaní?\n\n29 Pea naʻá ne folofola ange: ʻIo, ʻoku ou tui naʻá ne fakatupu ʻa e meʻa kotoa pē ʻoku ʻi māmaní; ka ʻoku ʻikai te u ʻilo ki he langí.\n\n30 Pea naʻe pehē ange ʻe ʻĀmoni kiate ia: Ko e langí ko ha potu ia ʻoku ʻafio ai ʻa e ʻOtuá pea mo ʻene kau ʻāngelo māʻoniʻoni kotoa pē.\n\n31 Pea naʻe folofola ange ʻa e tuʻi ko Lamōnaí: ʻOku ʻi ʻolunga ia ʻi he māmaní?\n\n32 Pea naʻe pehē ange ʻe ʻĀmoni: ʻIo, pea ʻokú ne ʻafio hifo ki he fānau kotoa pē ʻa e tangatá; pea ʻokú ne ʻafioʻi ʻa e ngaahi fakakaukau mo e ngaahi holi kotoa pē ʻo e lotó; he naʻe fakatupu ʻe hono toʻukupu ʻa e meʻa kotoa pē talu mei he kamataʻangá.\n\n33 Pea naʻe folofola ange ʻe he tuʻi ko Lamōnaí: ʻOku ou tui ki he ngaahi meʻá ni kotoa ʻa ia kuó ke leaʻakí. Ko e fekauʻi mai koe mei he ʻOtuá?\n\n34 Naʻe pehē ange ʻe ʻĀmoni kiate ia: Ko ha tangata au; pea naʻe ngaohi ʻa e tangatá ʻi he kamataʻangá ʻi he tatau ʻo e ʻOtuá, pea kuo uiuiʻi au ʻe hono Laumālie Māʻoniʻoní ke akonaki ʻaki ʻa e ngaahi meʻá ni ki he kakaí ni, koeʻuhí ke lava nai ʻo fakatafoki ʻa kinautolu ki he ʻiloʻi ʻo e meʻa ʻoku totonu mo moʻoní;\n\n35 Pea ʻoku ʻafio ʻiate au ha tufakanga ʻo e Laumālie ko iá, ʻa ia ʻoku ʻomi kiate au ha poto kae ʻumaʻā foki ha mālohi ʻo fakatatau ki heʻeku tuí mo e ngaahi holi ʻa ia ʻoku tuʻunga ʻi he ʻOtuá.\n\n36 Pea hili ʻa e lea ʻaki ʻe ʻĀmoni ʻa e ngaahi lea ní, naʻá ne kamata mei he fakatupu ʻo māmaní kae ʻumaʻā foki hono fakatupu foki ʻo ʻĀtamá, ʻo ne fakamatala kiate ia ʻa e ngaahi meʻa kotoa pē ʻoku kau ki he hinga ʻa e tangatá, peá ne fakamatalaʻi mo lau ʻi hono ʻaó ʻa e ngaahi folofola māʻoniʻoni ʻa e kakaí, ʻa ia kuo leaʻaki ʻe he kau palōfitá, ʻo aʻu mai ki he taimi naʻe mavahe ai ʻa e ʻenau tamai, ko Līhaí, mei Selūsalemá.\n\n37 Pea naʻá ne fakamatalaʻi foki kiate kinautolu (he naʻe fai ia ki he tuʻi pe mo ʻene kau tamaioʻeikí) ʻa e ngaahi fefonongaʻaki kātoa ʻa ʻenau ngaahi tamaí ʻi he feituʻu maomaonganoá, pea mo ʻenau ngaahi mamahi kotoa ʻi he fiekaiá mo e fieinuá, pea mo ʻenau faingataʻaʻiá mo e ngaahi meʻa peheé.\n\n38 Pea naʻá ne toe fakamatala foki kiate kinautolu ʻo kau ki he ngaahi angatuʻu ʻa Leimana mo Lēmiuelá, mo e ngaahi foha ʻo ʻIsimelí, ʻio, naʻá ne fakamatalaʻi kiate kinautolu ʻa ʻenau ngaahi angatuʻú kātoa; pea naʻá ne fakamatalaʻi kakato kiate kinautolu ʻa e ngaahi lekooti pea mo e ngaahi folofolá kotoa talu mei he taimi naʻe ʻalu ai ʻa Līhai mei Selūsalemá ʻo fai mai ki he taimi lolotongá.\n\n39 Ka ʻoku ʻikai ia ko ia pē; ka naʻá ne fakamatalaʻi kakato kiate kinautolu ʻa e palani ʻo e huhuʻi naʻe teuteu talu mei hono ʻai ʻa e tuʻunga ʻo e māmaní; pea naʻá ne fakahā foki kiate kinautolu ʻo kau ki he hāʻele mai ʻa Kalaisí, pea ko e ngaahi ngāue kātoa ʻa e ʻEikí naʻá ne fakahā kiate kinautolu.\n\n40 Pea naʻe hoko ʻo pehē ʻi he hili ʻene lea ʻaki ʻa e ngaahi meʻa ní, pea naʻá ne fakamatalaʻi kakato ia ki he tuʻí, naʻe tui ʻa e tuʻí ki heʻene ngaahi lea kotoa pē.\n\n41 Pea kamata ia ke tangi ki he ʻEikí, ʻo pehē: ʻE ʻEiki, ʻaloʻofa mai kiate au mo hoku kakaí ʻo hangē ko hoʻo ʻaloʻofa lahi kuó ke fai ki he kau Nīfaí.\n\n42 Pea ko ʻeni, naʻe hili leva ʻene lea ʻaki ʻení, naʻá ne tō hifo ki he kelekelé, ʻo hangē kuó ne pekiá.\n\n43 Pea naʻe hoko ʻo pehē naʻe ʻave ia ʻe heʻene kau tamaioʻeiki ʻo nau fata ki hono uaifí, mo fakatoka ia ʻi ha tokaʻanga; peá ne toka ʻo hangē kuó ne pekiá ʻi he ʻaho ʻe ua pea mo e pō ʻe ua; pea naʻe tengihia ia ʻe hono uaifí mo hono ngaahi fohá pea mo hono ngaahi ʻofefiné he ko e anga ia ʻo e kau Leimaná, ʻo nau tangi lāulau koeʻuhi ko ʻene pekiá.\n\n", "alma 19": "[center][font_size=26]Vahe 19[/font_size][/center]\n\n[i]ʻOku maʻu ʻe Lamōnai ʻa e ʻamanaki lelei te ne maʻu ʻa e moʻui taʻengatá peá ne mamata ki he Huhuʻí—ʻOku ʻāvea ʻa kinautolu kotoa pē ʻi hono falé, pea mamata hanau tokolahi ki he kau ʻāngelo—ʻOku maluʻi ʻa ʻĀmoni ʻi ha mana fakaofo—ʻOkú ne papitaiso ha tokolahi peá ne fokotuʻu ʻa e siasí ʻi honau lotolotongá. Taʻu 90 K.M. nai.[/i]\n\n1 Pea naʻe hoko ʻo pehē naʻe ʻosi ʻa e ʻaho ʻe ua pea mo e pō ʻe ua, pea nau te u ke ʻave hono sinó ʻo tuku ʻi ha fonualoto, ʻa ia kuo nau foa koeʻuhi ke tanu ai honau kakai pekiá.\n\n2 Kuo fanongo foki ʻa e kuiní ki he ongoongoa ʻo ʻĀmoní, ko ia naʻá ne fekau atu ai ha taha, ʻo kole ke haʻu kiate ia.\n\n3 Pea naʻe hoko ʻo pehē naʻe fai ʻe ʻĀmoni ʻo hangē ko e fekau kiate iá, ʻo ne hū atu ki he kuiní, ʻo ʻeke ki ai ke ʻilo pe ko e hā ʻa e meʻa ʻokú ne loto ke ne faí.\n\n4 Pea naʻe meʻa ange ia kiate ia: Kuo fakahā mai kiate au ʻe he kau tamaioʻeiki ʻa hoku husepānití ko ha palōfita koe ʻa ha ʻOtua māʻoniʻoni, pea ʻoku ʻiate koe ʻa e mālohi ke fai ha ngaahi fuʻu ngāue lalahi ʻi hono huafá;\n\n5 Ko ia, kapau ʻoku moʻoni ʻeni, ko hoku lotó ke ke hū atu ʻo vakai ki hoku husepānití, he kuo fakatoka ia ʻi hono tokaʻangá ʻi he ʻaho ʻe ua pea mo e pō ʻe ua; pea ʻoku pehē ʻe ha niʻihi kuo ʻikai pekia ia, ka ʻoku lau ʻe ha niʻihi tokua kuó ne pekia, pea ʻoku namu hāhā ia, pea ʻoku totonu ke tuku ia ki ha fonualoto; ka ko au ʻoku ʻikai te u tui ʻoku namu hāhā ia.\n\n6 Ko ʻeni, ko meʻa ia naʻe fie maʻu ʻe ʻĀmoní, he naʻá ne ʻiloʻi ʻoku moʻulaloa ʻa e tuʻi ko Lamōnaí ki he mālohi ʻo e ʻOtuá; pea naʻá ne ʻiloʻi ʻoku toʻo atu ʻa e veili fakapoʻuli ʻo e taʻetuí mei hono ʻatamaí, pea ko e maama ʻa ia ʻoku fakamaama hono ʻatamaí, ko e maama ia ʻo e nāunau ʻo e ʻOtuá ʻa ia ko e maama fakaofo ia ʻo ʻene angaleleí—ʻio, kuo hanga ʻe he maama ko iá ʻo fakafonu ha fiefia lahi fau ki hono laumālié, pea kuo mole atu ai ʻa e ʻao fakapoʻulí, pea kuo tutu ʻa e maama ʻo e moʻui taʻengatá ʻi hono laumālié, ʻio, naʻá ne ʻiloʻi kuo maʻu ʻe ia ʻa e mālohi ki hono sino fakamāmaní, pea kuó ne moʻulaloa ai ki he mālohi ʻo e ʻOtuá—\n\n7 Ko ia, ko meʻa kotoa pe naʻe loto ʻa e kuiní ke ne fakahā ange kiate iá ko e meʻa pē ia naʻá ne fakaʻamu ki aí. Ko ia naʻá ne hū atu ke vakai ki he tuʻí ʻo hangē kuo kole kiate ia ʻe he kuiní; peá ne vakai ki he tuʻí, ʻo ne ʻiloʻi kuo ʻikai ke pekia ia.\n\n8 Pea naʻá ne pehē ange ki he kuiní: ʻOku ʻikai ke pekia ia, ka ʻokú ne mohe pē ʻi he ʻOtuá, pea te ne toe tuʻu hake ʻapongipongi; ko ia, ʻoua naʻá ke telio ia.\n\n9 Pea naʻe pehē ange ʻe ʻĀmoni kiate ia: ʻOkú ke tui koā ki he meʻá ni? Peá ne pehē ange kiate ia: ʻOku ʻikai haʻaku fakamoʻoni ka ko hoʻo leá pē, pea mo e lea ʻa ʻema kau tamaioʻeikí; ka ʻoku ou tui pē ʻe hoko ʻo hangē ko hoʻo leá.\n\n10 Pea naʻe pehē ange ʻe ʻĀmoni kiate ia: ʻOkú ke monūʻia koe ko e meʻa ʻi hoʻo fuʻu tui lahí; ʻoku ou pehē kiate koe, ʻe fefine, kuo ʻikai ke ʻi ai ha fuʻu tui lahi pehē ʻi he kakai kotoa ʻo e kau Nīfaí.\n\n11 Pea naʻe hoko ʻo pehē naʻá ne tauhi ki he tokaʻanga ʻo hono husepānití, ʻo fai atu mei he feituʻulaʻā ko iá ʻo aʻu ki he feituʻulaʻā ʻi he ʻapongipongí ʻa ia kuo fakahā ʻe ʻĀmoni te ne tuʻu hake aí.\n\n12 Pea naʻe hoko ʻo pehē naʻa ne tuʻu hake ʻo hangē ko e ngaahi lea ʻa ʻĀmoní; pea ʻi heʻene tuʻu haké naʻá ne mafao atu hono nimá ki he fefiné, ʻo ne pehē: Ke monūʻia ʻa e huafa ʻo e ʻOtuá, pea ʻokú ke monūʻia mo koe foki.\n\n13 He hangē ʻokú ke moʻuí, vakai, kuó u mamata ki hoku Huhuʻí; pea te ne hāʻele mai, pea ʻaloʻi ʻi ha fefine, pea te ne huhuʻi ʻa e faʻahinga kotoa ʻo e tangatá ʻa ia ʻoku tui ki hono huafá. Pea ko ʻeni, ʻi he ʻosi leva ʻene folofola ʻaki ʻa e ngaahi meʻa ní, kuo fonu hono loto ʻiate ia, ʻo ne toe tō ki lalo ʻi he fiefia; pea naʻe tō ki lalo foki mo e kuiní kuo fakavaivaiʻi ia ʻe he Laumālié.\n\n14 Ko ʻeni ʻi he vakai ʻe ʻĀmoni kuo lilingi hifo ʻa e Laumālie ʻo e ʻEikí ki he kau Leimana ko hono kāingá ʻo fakatatau ki heʻene ngaahi lotú, ʻa ia kuo nau hoko ko e tupuʻanga ʻo ha fuʻu mamahi lahi ʻi he kau Nīfaí, pe ko e kakai kotoa ʻo e ʻOtuá koeʻuhi ko ʻenau ngaahi angahalá pea mo ʻenau ngaahi talatukufakaholó, naʻá ne tō hifo ʻi hono ongo tuí, ʻo ne kamata ke lotu fakamātoato mo fai ʻa e fakafetaʻi ki he ʻOtuá koeʻuhi ko e ngaahi meʻa kuó ne fai maʻa hono kāingá; pea naʻe fakavaivaia foki mo ia ʻi he fiefia; pea ko ia kuo nau ngoto hifo, ʻa e toko tolu kātoa ko iá ki he kelekelé.\n\n15 Ko ʻeni, ʻi he vakai ʻe he kau tamaioʻeiki ʻa e tuʻí kuo nau tō hifó, naʻa nau kamata foki ke kalanga ki he ʻOtuá, he kuo tō kiate kinautolu foki ʻa e manavahē ki he ʻEikí, he ko kinautolu foki naʻa nau tuʻu ʻi he ʻao ʻo e tuʻí ʻo fakamoʻoniʻi kiate ia ʻa e fuʻu mālohi lahi ʻo ʻĀmoní.\n\n16 Pea naʻe hoko ʻo pehē naʻa nau ui ki he huafa ʻo e ʻEikí, ʻaki honau tūkuingatá, kae ʻoua kuo nau tō hifo kātoa ki he kelekelé, tuku kehe pe ʻa e toko taha ʻo e kau fefine Leimaná, ko hono hingoá ko ʻĀpisi, kuó ne ului ki he ʻEikí ʻi ha ngaahi taʻu lahi, ko e tupu mei ha meʻa-hā-mai fakaofo naʻe hā ki heʻene tamaí—\n\n17 Ko ia, kuo ʻosi ʻene ului ki he ʻEikí, kae ʻikai te ne fakahā ia, ko ia, ʻi heʻene vakai kuo tō hifo ki he kelekelé ʻa e kau tamaioʻeiki kātoa ʻa Lamōnaí, kae ʻumaʻā foki ʻene fineʻeiki, ko e kuiní, mo e tuʻí pea mo ʻĀmoni kuo nau tokoto ʻi he funga kelekelé, naʻá ne ʻiloʻi ko e māfimafi ia ʻo e ʻOtuá; pea ʻi heʻene mahalo ko e faingamālie ʻeni, ke fakahā ki he kakaí ʻa e meʻa kuo hoko ʻiate kinautolú, pea ʻi heʻenau vakai ki he meʻa ní ʻe ngaohi kinautolu ke nau tui ki he māfimafi ʻo e ʻOtuá, ko ia naʻá ne lele holo mei he fale ki he fale ʻo fakahā ia ki he kakaí.\n\n18 Pea nau kamata ke fakataha mai ki he fale ʻo e tuʻí. Pea naʻe haʻu ha fuʻu kakai tokolahi, pea naʻa nau ofo ʻi heʻenau vakai ki he tuʻí, mo e kuiní, pea mo ʻena kau tamaioʻeikí kuo tākoto ʻi he kelekelé, pea naʻa nau tokoto kotoa pē ʻo hangē kuo nau maté; pea naʻa nau mamata foki kia ʻĀmoni, pea vakai, ko ha tangata Nīfai ia.\n\n19 Pea ko ʻeni naʻe kamata lāunga ʻa e kakaí ʻiate kinautolu; naʻe pehē ʻe he niʻihi kuo tō kiate kinautolu ha fuʻu kovi lahi, pe ki he tuʻí mo hono falé, ko e meʻa ʻi heʻene tuku ke nofo ʻa e tangata Nīfaí ʻi he fonua.\n\n20 Ka naʻe valokiʻi ʻa kinautolu ʻe ha niʻihi kehe, ʻo nau pehē: Kuo fakahoko ʻe he tuʻí ʻa e koví ni ki hono falé, ko e meʻa ʻi heʻene tāmateʻi ʻa ʻene kau tamaioʻeiki ʻa ia naʻe fakamoveteveteʻi ʻenau ngaahi takanga monumanu īkí ʻi he ngaahi vai ʻo Sēpusí.\n\n21 Pea naʻe valokiʻi ʻa kinautolu foki ʻe he kau tangata ko ia naʻa nau tuʻu ʻi he vai ʻo Sēpusí, ʻo fakamoveteveteʻi ʻa e ngaahi takanga monumanu iiki ʻa e tuʻí, he naʻa nau ʻita kia ʻĀmoni ko e meʻa ʻi he tokolahi ʻo honau kāinga kuó ne tāmateʻi ʻi he vai ʻo Sēpusí, ʻi heʻene maluʻi ʻa e ngaahi takanga monumanu iiki ʻa e tuʻí.\n\n22 Ko ʻeni, ko honau toko taha, naʻe mate hono tokoua ʻi he heletā ʻa ʻĀmoní, kuó ne fuʻu ʻita lahi kia ʻĀmoni, ko ia naʻá ne unuhi ʻene heletaá ʻo ʻalu atu koeʻuhi ke ne ʻai ia ke tō kia ʻĀmoni, ke tāmateʻi ia; pea ʻi heʻene hiki hake ʻa e heletaá ke taaʻi iá, ʻiloange naʻá ne tō ʻo mate.\n\n23 Ko ʻeni, ʻoku tau vakai naʻe ʻikai lava ʻo tāmateʻi ʻa ʻĀmoni, koeʻuhi kuo folofola ʻe he ʻEikí kia Mōsaia, ko ʻene tamaí: Te u fakahaofi ia, pea ʻe fai ʻeni kiate ia koeʻuhi ko hoʻo tuí—ko ia, naʻe tuku ia ʻe Mōsaia ki he ʻEikí ke ne maluʻi.\n\n24 Pea naʻe hoko ʻo pehē ʻi he vakai ʻe he fuʻu kakaí kuo tō ʻa e tangatá ʻo mate, ʻa ia naʻe hiki hake ʻa e heletā ke taaʻi ʻa ʻĀmoní, naʻe tō ʻa e manavahē kiate kinautolu kotoa pē, pea naʻe ʻikai te nau toʻa ke ala honau nimá kiate ia pe ko ha tokotaha kuo tō hifo; pea naʻa nau toe kamata ke fakatumutumu ʻiate kinautolu ki hono tupuʻanga ʻo e fuʻu mālohí ni, pe ko hono ʻuhinga ʻo e ngaahi meʻá ni kotoa.\n\n25 Pea naʻe hoko ʻo pehē naʻe ʻi ai hanau tokolahi ʻa ia naʻa nau pehē tokua ko ʻĀmoni ʻa e Laumālie Lahí, kae pehē ʻe ha niʻihi kehe tokua kuo fekau mai ia ʻe he Laumālie Lahí;\n\n26 Ka naʻe valokiʻi ʻa kinautolu kātoa ʻe ha niʻihi kehe, ʻo nau lau ko e fuʻu tangata fakaʻulia ia kuo fekauʻi mei he kau Nīfaí ke fakamamahiʻi ʻa kinautolu.\n\n27 Pea naʻe ʻi ai ha niʻihi naʻa nau pehē tokua kuo fekauʻi mai ʻa ʻĀmoni ʻe he Laumālie Lahí ke fakamamahiʻi ʻa kinautolu koeʻuhi ko ʻenau ngaahi angahalá; pea ko e Laumālie Lahi ko iá kuó ne kau maʻu ai pē mo e kau Nīfaí, ʻa ia kuó ne fakahaofi maʻu ai pē ʻa kinautolu mei honau nimá; pea naʻa nau pehē tokua ko e Laumālie Lahi ko iá, ʻa ia kuó ne fakaʻauha ʻa e fuʻu tokolahi ʻo honau kāinga, ko e kau Leimaná.\n\n28 Pea ko ia naʻe fakaʻau ke fuʻu mālohi ʻaupito ʻa e fefakakikihiʻakí ʻiate kinautolu. Pea lolotonga ʻenau fefakakikihiʻaki peheé, naʻe haʻu ʻa e fefine kaunanga ʻa ia naʻá ne talaki ke kātoa mai ʻa e fuʻu kakaí, pea ʻi heʻene vakai ki he fefakakikihiʻaki naʻe fai ʻi he kakaí naʻá ne fuʻu loto-mamahi ʻaupito, peá ne tangi.\n\n29 Pea naʻe hoko ʻo pehē naʻá ne ʻalu atu ʻo puke ʻa e kuiní ʻi hono nimá, koeʻuhi ke ne lava nai ʻo fokotuʻu hake ia mei he kelekelé; pea ʻi heʻene ala pē ki hono nimá naʻá ne tuʻu hake ʻo tuʻu ʻi hono vaʻé ʻo kalanga ʻi he leʻo-lahi, ʻo pehē: Ke monūʻia ʻa Sīsū, ʻa ia kuó ke fakamoʻui au mei he heli fakaʻuliá! Ke monūʻia ʻa e ʻOtuá, ke ke ʻaloʻofa mai ki he kakaí ni!\n\n30 Pea ʻi he ʻosi ʻene lea ʻaki ʻení, naʻá ne kuku hono ongo nimá, kuó ne fonu ʻi he fiefia, mo lea ʻaki ha ngaahi lea lahi naʻe taʻemahino; pea hili ʻene fai ʻení, naʻá ne puke ʻa e tuʻi, ko Lamōnaí, ʻi hono nimá, pea ʻiloange naʻá ne tuʻu hake ʻo tuʻu ʻi hono vaʻé.\n\n31 Pea ʻi heʻene, vakai leva, ki he fefakakikihiʻaki ʻa hono kakaí, naʻá ne ʻalu atu ʻo kamata ke valokiʻi ʻa kinautolu, mo akonaki ʻaki kiate kinautolu ʻa e ngaahi lea ʻa ia kuó ne fanongo ki ai ʻi he ngutu ʻo ʻĀmoní; pea ʻilonga ʻa kinautolu naʻe fanongo ki heʻene ngaahi leá, naʻa nau tui ʻo nau ului ki he ʻEikí.\n\n32 Ka naʻe ai hanau tokolahi naʻe ʻikai ke fie fanongo ki heʻene ngaahi leá; ko ia naʻa nau tafoki ʻo ʻalu.\n\n33 Pea naʻe hoko ʻo pehē ʻi he tuʻu hake ʻa ʻĀmoní naʻá ne lea foki mo ia kiate kinautolu, pea mo e kau tamaioʻeiki kotoa foki ʻa Lamōnaí; pea naʻa nau fakahā kotoa pē ki he kakaí ʻa e meʻa tatau—kuo liliu honau lotó; pea ʻoku ʻikai ke nau toe maʻu ha holi ke faikovi.\n\n34 Pea vakai, naʻe fakamoʻoni ʻe he tokolahi ki he kakaí kuo nau mamata ki ha kau ʻāngelo, ʻo nau fetalanoaʻaki mo kinautolu; pea ko ia kuo nau fakamatala kiate kinautolu ʻa e ngaahi meʻa ʻa e ʻOtuá, pea mo ʻene māʻoniʻoní.\n\n35 Pea naʻe hoko ʻo pehē naʻe ʻi ai ha tokolahi naʻe tui ki heʻenau ngaahi leá; pea ʻilonga ʻa kinautolu naʻe tuí naʻe papitaiso ʻa kinautolu; pea naʻa nau hoko ko ha kakai māʻoniʻoni, ʻo nau fokotuʻu ha siasi ʻiate kinautolu.\n\n36 Pea ko ia naʻe kamata pehē ʻa e ngāue ʻa e ʻEikí ʻi he kau Leimaná; ko ia naʻe kamata pehē hono lingi hifo ʻe he ʻEikí ʻa hono Laumālié kiate kinautolu; pea ʻoku tau vakai ʻoku hōifua ʻa e ʻEikí ke tali ʻa e kakai fulipē ʻa ia ʻe fakatomala mo tui ki hono huafá.\n\n", "alma 20": "[center][font_size=26]Vahe 20[/font_size][/center]\n\n[i]ʻOku fekau atu ʻe he ʻEikí ʻa ʻĀmoni ki Mitonai ke fakatauʻatāinaʻi hono kāinga kuo tuku pōpula ʻi aí—ʻOku feʻiloaki ʻa ʻĀmoni mo Lamōnai mo e tamai ʻa Lamōnaí, ʻa ia ko e tuʻi ia ki he fonuá hono kotoa—ʻOku kole ʻe ʻĀmoni ki he tuʻi toulekeleká ke fakangofua hono tukuange hono kāingá. Taʻu 90 K.M. nai.[/i]\n\n1 Pea naʻe hoko ʻo pehē ʻi he hili leva ʻenau fokotuʻu ha siasi ʻi he fonua ko ia, naʻe kole ʻe he tuʻi ko Lamōnaí kia ʻĀmoni ke na ō mo ia ki he fonua ko Nīfaí ke ne lava ʻo fakahā ia ki heʻene tamaí.\n\n2 Pea naʻe ongo mai ʻa e leʻo ʻo e ʻEikí kia ʻĀmoni ʻo folofola ange: ʻE ʻikai te ke ʻalu hake ki he fonua ko Nīfaí, he vakai, ʻe feinga ʻe he tuʻí ke tāmateʻi koe; ka ke ke ʻalu ki he fonua ko Mitonaí; he vakai, ʻoku ʻi he fale fakapōpulá ʻa ho tokoua ko ʻĒloné, kae ʻumaʻā foki ʻa Mulokai mo ʻAma.\n\n3 Ko ʻeni naʻe hoko ʻo pehē ʻi he fanongo ʻa ʻĀmoni ki he meʻa ní, naʻá ne pehē ange kia Lamōnai: Vakai, ʻoku ʻi he fale fakapōpulá ʻa hoku tokouá mo hoku kāingá ʻi Mitonai, pea te u ʻalu koeʻuhi ke u lava ʻo fakatauʻatāinaʻi ʻa kinautolu.\n\n4 Pea naʻe pehē ange ʻe Lamōnai kia ʻĀmoni: ʻOku ou ʻilo ʻokú ke lava ʻo fai ʻa e ngaahi meʻa kotoa pē ʻi he māfimafi ʻo e ʻEikí. Kae vakai, te u ʻalu mo koe ki he fonua ko Mitonaí; he ko ha kaumeʻa ʻoʻoku ʻa e tuʻi ʻo e fonua ko Mitonaí, ʻa ia ko ʻAnitiomono hono hingoá; ko ia te u ʻalu ki he fonua ko Mitonaí ke u fakafiemālieʻi ʻa e tuʻi ʻo e fonuá, pea te ne tukuange ho kāingá mei he fale fakapōpulá. Ka naʻe pehē ange kiate ia ʻe Lamōnai: Ko hai naʻá ne fakahā kiate koe ʻoku ʻi he fale fakapōpulá ʻa ho kāingá?\n\n5 Pea pehē ange ʻe ʻĀmoni kiate ia: ʻOku ʻikai ha tokotaha kuó ne fakahā kiate au, ka ko e ʻOtuá pē; ʻo ne folofola mai kiate au—ʻAlu, ʻo fakahaofi ʻa ho kāingá, he ʻoku nau ʻi he fale fakapōpulá ʻi he fonua ko Mitonaí.\n\n6 Pea ʻi he fanongo ʻa Lamōnai ki he meʻa ní, naʻá ne fekau ke hanga ʻe heʻene kau tamaioʻeikí ʻo teuteu ʻene fanga hōsí mo ʻene ngaahi salioté.\n\n7 Peá ne pehē ange kia ʻĀmoni: Haʻu, pea te u ʻalu mo koe ki he fonua ko Mitonaí, pea te u kole ʻi ai ki he tuʻí ke ne tukuange ho kāingá mei he fale fakapōpulá.\n\n8 Pea naʻe hoko ʻo pehē lolotonga ʻa e fononga atu ʻa ʻĀmoni mo Lamōnai ki aí, naʻá na fetaulaki mo e tamai ʻa Lamōnaí, ʻa ia ko e tuʻi ki he fonuá hono kotoa.\n\n9 Pea vakai, naʻe pehē ʻe he tamai ʻa Lamōnaí kiate ia: Ko e hā naʻe ʻikai te ke haʻu ai ki he kātoanga ʻi he ʻaho lahi ʻa ia naʻá ku fai ai ʻa e kātoanga ki hoku ngaahi fohá, mo hoku kakaí?\n\n10 Pea naʻe pehē foki ʻe ia: Ko hoʻo ʻalu ki fē mo e tangata Nīfai ko ʻení, ʻa ia ko e taha ʻo e fānau ʻa ha tangata loi?\n\n11 Pea naʻe hoko ʻo pehē naʻe fakamatalaʻi ʻe Lamōnai kiate ia ʻa e feituʻu ʻokú ne ʻalu ki aí, he naʻá ne manavahē ke fakatupu-houhau kiate ia.\n\n12 Pea naʻá ne fakahā foki kiate ia hono ʻuhinga kotoa naʻá ne nofo ai ʻi hono puleʻanga ʻoʻoná, ʻo ʻikai ai te ne ʻalu hake ki heʻene tamaí ki he kātoanga kuó ne teuteú.\n\n13 Pea ko ʻeni, ʻi he fakaʻosi ʻe Lamōnai ʻa ʻene fakamatala kiate ia ʻa e ngaahi meʻá ni kotoa pē, vakai, naʻá ne ʻohovale ʻi he tuputāmaki ʻa ʻene tamaí kiate ia, ʻo ne pehē: ʻE Lamōnai, ko hoʻo ʻalú ke fakahaofi ʻa e kau Nīfai ko iá, ʻa ia ko e ngaahi foha ʻo ha tangata loi. Vakai, naʻá ne kaihaʻa mei heʻeta ngaahi kuí; pea kuo haʻu ʻeni mo ʻene fānaú kiate kitautolu ke nau kākaaʻi ʻa kitautolu ʻi heʻenau olopotó mo ʻenau ngaahi loí, koeʻuhi ke nau toe kaihaʻasi ʻetau koloá meiate kitautolu.\n\n14 Ko ʻeni naʻe fekau ʻe he tamai ʻa Lamōnaí kiate ia ke ne tāmateʻi ʻa ʻĀmoni ʻaki ʻa e heletā. Pea naʻá ne fekau foki kiate ia ke ʻoua te ne ʻalu ki he fonua ko Mitonaí, ka ke ne foki mo ia ki he fonua ko ʻIsimelí.\n\n15 Ka naʻe pehē ange ʻe Lamōnai kiate ia: ʻE ʻikai te u tāmateʻi ʻa ʻĀmoni, pea ʻe ʻikai te u foki atu ki he fonua ko ʻIsimelí, ka te u ʻalu ki he fonua ko Mitonaí koeʻuhi ke u lava ʻo fakatauʻatāinaʻi ʻa e kāinga ʻo ʻĀmoní, he ʻoku ou ʻiloʻi ko e kau tangata angatonu ʻa kinautolu, pea ko e kau palōfita māʻoniʻoni ʻa kinautolu ʻa e ʻOtua moʻoni.\n\n16 Ko ʻeni ʻi he fanongo ʻa ʻene tamaí ki he ngaahi lea ní, naʻá ne houhau lahi kiate ia, ʻo ne toʻo ʻene heletaá ke ne taaʻi hifo ia ki he kelekelé.\n\n17 Ka naʻe tuʻu atu ki muʻa ʻa ʻĀmoni ʻo ne pehē ange kiate ia: Vakai, ʻe ʻikai te ke tāmateʻi ho fohá, ka neongo iá ʻe lelei ange ʻene toó ʻi haʻo tō, he vakai, kuó ne fakatomala mei heʻene ngaahi angahalá; ka kapau te ke tō ʻi he taimí ni lolotonga hoʻo houhaú, he ʻikai lava ke fakamoʻui ho laumālié.\n\n18 Kae vakai, ʻoku ʻaonga ke ke kātaki pē; he kapau te ke tāmateʻi ho fohá, ʻe tangi hono totó mei he kelekelé ki he ʻEiki, ko hono ʻOtuá, koeʻuhi ke tō kiate koe ʻa e tautea, he ko e tangata taʻehalaia ia; pea naʻa mole mo ho laumālié.\n\n19 Ko ʻeni, naʻe hili leva ʻa e lea ʻaki ʻe ʻĀmoni ʻa e ngaahi lea ni kiate iá, naʻá ne tali kiate ia, ʻo pehē: ʻOku ou ʻiloʻi te u lilingi ʻa e toto taʻehalaia ʻo kapau te u tāmateʻi hoku fohá; ka ko koe ia kuo feinga ke fakaʻauha iá.\n\n20 Pea mafao atu hono nimá ke tāmateʻi ʻa ʻĀmoni. Ka naʻe matuʻuaki ʻene ngaahi taá ʻe ʻĀmoni, ʻo ne taaʻi foki ʻa hono nimá, ʻo ʻikai ai te ne lava ke ngāue ʻaki ia.\n\n21 Pea ʻi he vakai ʻe he tuʻí ʻe lava ʻe ʻĀmoni ʻo tāmateʻi iá, naʻá ne kamata ke kole kia ʻĀmoni ke ne fakahaofi ʻene moʻuí.\n\n22 Ka naʻe hiki hake ʻe ʻĀmoni ʻa ʻene heletaá, ʻo ne pehē ange kiate ia: Vakai, te u taaʻi koe ʻo kapau ʻe ʻikai te ke fakangofua mai ke tukuange ʻa hoku kāingá mei he fale fakapōpulá.\n\n23 Ko ʻeni ko e meʻa ʻi he manavahē ʻa e tuʻí naʻa mole ʻene moʻuí, naʻá ne folofola ange: Kapau te ke fakamoʻui au, te u foaki kiate koe ʻa ia kotoa pē te ke kole ki aí, ʻo aʻu ki hono vaeua ʻo e puleʻangá.\n\n24 Pea ʻi he ʻiloʻi ʻe ʻĀmoni kuó ne fakalotoʻi ʻa e tuʻi toulekeleká ʻo hangē ko hono lotó, naʻá ne pehē ange kiate ia: kapau te ke fakangofua ke tukuange hoku kāingá mei he fale fakapōpulá, pea ke tauhi foki ʻe Lamōnai ʻa hono puleʻangá, pea ʻe ʻikai te ke kei houhau kiate ia, kae tuku ke ne fai ʻo hangē ko ʻene ngaahi holí, ʻi ha meʻa pē ʻokú ne fakakaukau ki aí, pe ʻoku lelei kiate iá, pea te u toki fakamoʻui koe; ka ʻikai, pea te u taaʻi koe ki he kelekelé.\n\n25 Ko ʻeni ʻi he hili hono lea ʻaki ʻe ʻĀmoni ʻa e ngaahi lea ní, naʻe kamata ke fiefia ʻa e tuʻí koeʻuhi ko hono toe fakahaofi ʻene moʻuí.\n\n26 Pea ʻi heʻene vakai ʻoku ʻikai fie tāmateʻi ia ʻe ʻĀmoní, pea ʻi heʻene vakai ki heʻene fuʻu ʻofa lahi ʻaupito ki hono foha ko Lamōnaí, naʻá ne fuʻu ofo ʻaupito, ʻo folofola ange: Koeʻuhi ko ʻeni pē kuó ke fie maʻú, ke u tukuange ho kāinga kae tuku ki hoku foha ko Lamōnaí ke ne tauhi hono puleʻangá, vakai, te u tuku maʻau ke tauhi ʻe hoku fohá ʻa hono puleʻangá, ʻo fai atu mei he ʻahó ni ʻo taʻengata; pea he ʻikai te u toe puleʻi ia—\n\n27 Pea te u tuku foki maʻau ke tukuange ho kāingá mei he fale fakapōpulá, pe ʻe lelei ke mou haʻu mo ho kāingá kiate au ʻi hoku puleʻangá; he ʻoku ou fakaʻamu lahi ke u feʻiloaki mo koe. He naʻe fuʻu ofo lahi ʻa e tuʻí ʻi he ngaahi lea ʻa ia kuo lea ʻaki ʻe hono foha ko Lamōnaí, ko ia naʻá ne fakaʻamu ke ʻilo ki ai.\n\n28 Pea naʻe hoko ʻo pehē naʻe hoko atu ʻa ʻĀmoni mo Lamōnai ʻi hona fononga ki he fonua ko Mitonaí. Pea naʻe finangalo lelei kia Lamōnai ʻa e tuʻi ʻo e fonuá; ko ia naʻe taki mai ki tuʻa ʻa e kāinga ʻo ʻĀmoní mei he fale fakapōpulá.\n\n29 Pea ʻi he feʻiloaki ʻa ʻĀmoni mo kinautolú naʻá ne fuʻu loto-mamahi ʻaupito, he vakai naʻa nau tēlefua, pea kuo fuʻu mafohifohi ʻa honau kilí ko e tupu mei honau haʻi ʻaki ha ngaahi afo mālohi. Pea kuo nau mamahiʻia ʻi he fiekaiá mo e fieinuá mo e ngaahi faʻahinga mamahi kehekehe; ka neongo iá naʻa nau faʻa kātaki ʻi honau ngaahi mamahi kotoa pē.\n\n30 Pea, ko e meʻa ʻeni naʻe hokó, naʻe pau ke nau tō ki he nima ʻo ha kakai loto-fefeka ange mo ha kakai kia-kekeva ange; ko ia naʻe ʻikai te nau fie tokanga ki heʻenau ngaahi leá, pea kuo nau kapusi ʻa kinautolu ki tuʻa, mo taaʻi ʻa kinautolu, mo tuli ʻa kinautolu mei he fale ki he fale, pea mei he potu ki he potu, kae ʻoua kuo nau aʻu atu ki he fonua ko Mitonaí; pea naʻe puke ai ʻa kinautolu pea lī ki he fale fakapōpulá, pea haʻi ʻaki ʻa e ngaahi afo mālohi, pea tuku ʻi he fale fakapōpulá ʻo laulau ʻaho, pea naʻe fakatauʻatāinaʻi ʻa kinautolu ʻe Lamōnai mo ʻĀmoni.\n\n", "alma 21": "Ko ha fakamatala ki he malanga ʻa ʻĒlone, mo Mulokai, pea mo hona kāingá, ki he kau Leimaná.\n\nʻOku kau ki ai ʻa e vahe 21 ʻo aʻu ki he ngataʻanga ʻo e vahe 26.\n\n[center][font_size=26]Vahe 21[/font_size][/center]\n\n[i]ʻOku akoʻi ʻe ʻĒlone ʻa e kau ʻAmalekaí ʻo kau kia Kalaisi mo ʻEne fakaleleí—ʻOku tuku pōpula ʻa ʻĒlone mo hono kāingá ʻi Mitonai—Naʻe hili honau fakatauʻatāinaʻí, naʻa nau akonaki ʻi he ngaahi fale lotú pea nau fakaului ha tokolahi—ʻOku foaki ʻe Lamōnai ki he kakai ʻo e fonua ko ʻIsimelí ke nau tauʻatāina ʻi heʻenau tui fakalotú. Taʻu 90–77 K.M. nai.[/i]\n\n1 Ko ʻeni, ʻi he māvae ʻa ʻĀmoni mo hono kāingá ʻi he ngataʻanga ʻo e fonua ʻo e kau Leimaná, vakai naʻe fai ʻe ʻĒlone ʻa ʻene fonongá ki he fonua naʻe ui ʻe he kau Leimaná ko Selūsalema, ko e fakahingoa ki he hingoa ʻo e fonua naʻe fāʻeleʻi ai ʻa ʻenau ngaahi kuí; pea naʻe mamaʻo atu ʻene tuʻú ʻo fehokotaki mo e ngaahi ngataʻanga fonua ʻo Molomoná.\n\n2 Pea kuo hanga ʻe he kau Leimaná mo e kau ʻAmalekaí pea mo e kau ʻAmuloné ʻo langa ha fuʻu kolo naʻe ui ko Selūsalema.\n\n3 Ko ʻeni ko e kau Leimaná ko e kakai akoʻingataʻa, ka ko e kau ʻAmalekaí mo e kau ʻAmuloné naʻa nau fefeka ange kinautolu; ko ia naʻa nau ueʻi hake ʻa e kau Leimaná ke nau fakafefeka honau lotó, pea ke nau tupulaki ʻo mālohi ʻi he fai angahalá mo e ngaahi anga-fakalieliá.\n\n4 Pea naʻe hoko ʻo pehē naʻe aʻu atu ʻa ʻĒlone ki he kolo ko Selūsalemá, ʻo ne fuofua kamata ke malanga ki he kau ʻAmalekaí. Pea naʻe kamata ke ne malanga kiate kinautolu ʻi honau ngaahi fale lotú, he kuo nau langa ha ngaahi fale lotu ʻo tatau mo e kautaha ʻo e kau Nēhoá; he naʻe ʻi ai ʻa e tokolahi ʻo e kau ʻAmalekaí mo e kau ʻAmuloné naʻa nau kau ki he siasi ʻo e kau Nēhoá.\n\n5 Ko ia, ʻi he hū atu ʻa ʻĒlone ki ha taha ʻo honau ngaahi fale lotú ke malanga ki he kakaí, pea lolotonga ʻene lea kiate kinautolú, ʻiloange naʻe tuʻu hake ha tangata ʻAmalekai, ʻo ne kamata ke fakakikihi mo ia, ʻo pehē: Ko e hā ʻa e meʻa kuó ke fakamoʻoniʻakí? Kuó ke mamata ki ha ʻāngelo? Ko e hā ʻoku ʻikai ke hā mai ai ha kau ʻāngelo kiate kimautolú? Vakai ʻikai ʻoku lelei tatau ʻa e kakaí ni mo ho kakaí?\n\n6 ʻOkú ke toe pehē foki, te mau malaʻia kapau ʻe ʻikai te mau fakatomala. ʻOkú ke ʻiloʻi fēfē ʻa ʻemau ngaahi fakakaukaú mo e meʻa te mau faí? ʻOkú ke ʻiloʻi fēfē ʻoku ʻi ai ha ʻuhinga ke fakatomala? ʻOkú ke ʻiloʻi fēfē ʻoku ʻikai ko ha kakai ʻa kimautolu ʻoku māʻoniʻoni? Vakai, kuo mau langa ʻa e ngaahi potu tapu, pea ʻoku mau faʻa fakataha ke hū ki he ʻOtuá. ʻOku mau tui ʻe fakamoʻui ʻe he ʻOtuá ʻa e kakai fulipē.\n\n7 Pea naʻe pehē ange ʻe ʻĒlone kiate ia: ʻOkú ke tui koā ʻe hāʻele mai ʻa e ʻAlo ʻo e ʻOtuá ke huhuʻi ʻa e faʻahinga ʻo e tangatá mei heʻenau ngaahi angahalá?\n\n8 Pea naʻe pehē ange ʻe he tangatá kiate ia: ʻOku ʻikai ke mau tui ʻokú ke ʻiloʻi ha faʻahinga meʻa pehē. ʻOku ʻikai te mau tui ki he ngaahi talatukufakaholo laulaunoa ko iá. ʻOku ʻikai te mau tui ʻokú ke ʻilo ki he ngaahi meʻa ʻe hoko maí, pea ʻikai foki te mau tui naʻe ʻiloʻi ʻe hoʻomou ngaahi tamaí pea mo ʻemau ngaahi tamaí foki ʻa e ngaahi meʻa naʻa nau lea ʻaki, ʻa ia naʻe kau ki he ngaahi meʻa ʻe hokó.\n\n9 Ko ia naʻe kamata ʻa ʻĒlone ke fakamatala ʻa e ngaahi folofolá kiate kinautolu ʻo kau ki he hāʻele mai ʻa Kalaisí, kae ʻumaʻā foki ʻa e toetuʻu ʻo e pekiá, pea mo e ʻikai lava ke ʻi ai ha huhuʻi moʻó e faʻahinga ʻo e tangatá, kae ngata pē ʻi he hala mo e ngaahi mamahi ʻa Kalaisí, pea mo e fakalelei ʻi hono lilingi hono taʻataʻá.\n\n10 Pea naʻe hoko ʻo pehē ʻi heʻene kamata ke fakamatalaʻi ʻa e ngaahi meʻá ni kiate kinautolú, naʻa nau ʻita kiate ia, ʻo kamata ke manukiʻi ia; ʻo ʻikai te nau fie fanongo ki he ngaahi lea naʻá ne leaʻakí.\n\n11 Ko ia, ʻi heʻene vakai ʻoku ʻikai te nau fie fanongo ki heʻene ngaahi leá, naʻá ne ʻalu atu mei honau fale lotú, ʻo ne ʻalu atu ki ha kolo ʻa ia naʻe ui ko ʻAni-ʻAnitai, pea naʻá ne ʻilo ai ʻa Mulokai ʻoku lolotonga fai ʻene malanga ʻaki ʻa e folofolá kiate kinautolu; kae ʻumaʻā foki mo ʻAma mo hono kāingá. Pea naʻa nau fakakikihi mo ha kakai tokolahi ʻo kau ki he ongoongoleleí.\n\n12 Pea naʻe hoko ʻo pehē naʻa nau vakai ʻe fakafefeka ʻe he kakaí ʻa honau lotó, ko ia naʻa nau ō mei ai, ʻo nau fononga ki he fonua ko Mitonaí. Pea naʻa nau malanga ʻaki ʻa e folofola ki he tokolahi, ka naʻe tui pē ʻa e tokosiʻi ki he ngaahi folofola naʻa nau akonakiʻakí.\n\n13 Ka neongo iá, naʻe puke ʻa ʻĒlone mo ha niʻihi ʻo hono kāingá ʻo fakahū ki he fale fakapōpulá, ka ko honau niʻihi naʻe toe naʻa nau hola mei he fonua ko Mitonaí ki he ngaahi potu takatakaí.\n\n14 Pea ko kinautolu ʻa ia naʻe fakahū ki he fale fakapōpulá naʻa nau faingataʻaʻia ʻi ha ngaahi meʻa lahi, pea naʻe fakatauʻatāinaʻi ʻa kinautolu ʻe Lamōnai mo ʻĀmoni, pea naʻe fafangaʻi mo fakakofuʻi ʻa kinautolu.\n\n15 Pea naʻa nau toe ʻalu atu ke malanga ʻaki ʻa e ongoongoleleí, ka naʻe pehē honau muʻaki fakahaofi mei he fale fakapōpulá, pea naʻe pehē ʻa ʻenau mamahiʻiá.\n\n16 Pea naʻa nau ʻalu atu ki he potu kotoa pē ʻa ia naʻe tataki ʻa kinautolu ki ai ʻe he Laumālie ʻo e ʻEikí, ʻo nau malanga ʻaki ʻa e folofola ʻa e ʻOtuá ʻi he fale lotu kotoa pē ʻo e kau ʻAmalekaí, pe ʻi he fakatahaʻanga kotoa pē ʻo e kau Leimaná ʻa ia naʻe fakangofua ke nau hū ki aí.\n\n17 Pea naʻe hoko ʻo pehē naʻe kamata ke tāpuakiʻi ʻa kinautolu ʻe he ʻEikí, ko ia naʻa nau fakatafoki ai ha tokolahi ki he ʻiloʻi ʻo e moʻoní; ʻio, naʻa nau fakamahino ki ha tokolahi ʻa ʻenau ngaahi angahalá, pea mo e ngaahi talatukufakaholo ʻa ʻenau ngaahi tamaí, ʻa ia naʻe ʻikai totonú.\n\n18 Pea naʻe hoko ʻo pehē naʻe foki mai ʻa ʻĀmoni mo Lamōnai mei he fonua ko Mitonaí ki he fonua ko ʻIsimelí, ʻa ia ko e fonua ʻo hona tofiʻá.\n\n19 Pea naʻe ʻikai ke fie tuku ʻe he tuʻi ko Lamōnaí ʻa ʻĀmoni ke ne ngāue maʻana, pe hoko ko ʻene tamaioʻeiki.\n\n20 Ka naʻá ne fekau ke langa ha ngaahi fale lotu ʻi he fonua ko ʻIsimelí; pea naʻá ne fekau ki hono kakaí, pe ko e kakai naʻe fakaongoongo ki heʻene pulé, ke nau fakataha kātoa mai.\n\n21 Pea naʻá ne fiefia koeʻuhi ko kinautolu, ʻo ne ako kiate kinautolu ʻa e ngaahi meʻa lahi. Pea naʻá ne fakahā foki kiate kinautolu ko e kakai ʻa kinautolu ʻa ia ʻoku fakaongoongo kiate ia, pea ko ha kakai tauʻatāina ʻa kinautolu, pea ko ha kakai ʻa kinautolu ʻoku tauʻatāina mei he ngaahi fakamālohi ʻa e tuʻi, ko ʻene tamaí; he kuo tuku kiate ia ʻe heʻene tamaí ke ne puleʻi ʻa e kakai ʻa ia ʻoku ʻi he fonua ko ʻIsimelí, pea ʻi he fonua kātoa ʻoku takatakai ki aí.\n\n22 Pea naʻá ne fakahā foki kiate kinautolu te nau maʻu ʻa e tauʻatāina ke hū ki he ʻEiki ko honau ʻOtuá ʻo fakatatau ki heʻenau faʻitelihá, ʻi he potu pē ʻoku nau ʻi aí, ʻo kapau ʻoku ʻi he fonua ʻa ia ʻoku fakaongo ki he pule ʻa e tuʻi ko Lamōnaí.\n\n23 Pea naʻe malanga ʻa ʻĀmoni ki he kakai ʻo e tuʻi ko Lamōnaí; pea naʻe hoko ʻo pehē naʻá ne akonaki kiate kinautolu ʻa e ngaahi meʻa kotoa pē ʻi he ngaahi meʻa ʻoku kau ki he māʻoniʻoní. Peá ne enginaki tūkuingata kiate kinautolu ʻi he ʻaho kotoa pē; pea naʻa nau tokanga ki heʻene leá, ʻo nau ngāue faivelenga ʻi he fai ʻo e ngaahi fekau ʻa e ʻOtuá.\n\n", "alma 22": "[center][font_size=26]Vahe 22[/font_size][/center]\n\n[i]ʻOku akoʻi ʻe ʻĒlone ʻa e tamai ʻa Lamōnaí ʻo kau ki he Fakatupú, ko e hinga ʻa ʻĀtamá, mo e palani ʻo e huhuʻi ʻia Kalaisí—ʻOku ului ʻa e tuʻí mo hono falé kotoa—ʻOku fakamatalaʻi ʻa e vahevahe ʻo e fonuá ʻi he kau Nīfaí mo e kau Leimaná. Taʻu 90–77 K.M. nai.[/i]\n\n1 Ko ʻeni, lolotonga ʻa e akoʻi pehē ʻe ʻĀmoni ʻa e kakai ʻo Lamōnaí maʻu pē, te tau foki ki he fakamatala kia ʻĒlone mo hono kāingá; he ʻi he hili ʻene ʻalu atu mei he fonua ko Mitonaí naʻe tataki ia ʻe he Laumālié ki he fonua ko Nīfaí, ʻo aʻu ki he fale ʻo e tuʻi naʻe pule ki he fonuá hono kotoa tuku kehe pē ʻa e fonua ko ʻIsimelí; pea ko e tamai ia ʻa Lamōnaí.\n\n2 Pea naʻe hoko ʻo pehē naʻá ne hū atu kiate ia ki he fale ʻo e tuʻí, fakataha mo hono kāingá, peá ne punou hifo ʻi he ʻao ʻo e tuʻí, ʻo ne pehē kiate ia: Vakai, ʻE tuʻi, ko e kāinga kimautolu ʻo ʻĀmoni, ʻa ia kuó ke tukuange mei he fale fakapōpulá.\n\n3 Pea ko ʻeni, ʻE tuʻi, kapau te ke tuku pē ke mau moʻui, te mau hoko ko hoʻo kau tamaioʻeiki. Pea naʻe folofola ange ʻe he tuʻí kiate kinautolu: Tuʻu hake, he te u tuku kiate kimoutolu ʻa hoʻomou moʻuí, pea ʻe ʻikai te u tuku ke mou hoko ko ʻeku kau tamaioʻeiki; ka ʻoku ou kole ke mou tokoni mai kiate au; he kuo hohaʻa ʻeku fakakaukaú koeʻuhi ko e angaʻofa mo hono maʻongoʻonga ʻo e ngaahi lea ʻa homou tokoua ko ʻĀmoní; pea ʻoku ou fie ʻilo pe ko e hā ʻa e ʻuhinga kuo ʻikai ai te ne haʻu mei he fonua ko Mitonaí mo kimoutolú.\n\n4 Pea naʻe pehē ʻe ʻĒlone ki he tuʻí: Vakai, kuo ui ia ʻe he Laumālie ʻo e ʻEikí ki ha feituʻu kehe; kuó ne ʻalu ki he fonua ko ʻIsimelí ke akoʻi ʻa e kakai ʻo Lamōnaí.\n\n5 Pea ko ʻeni naʻe folofola ange ʻe he tuʻí kiate kinautolu: ko e hā ʻeni kuo mou lea ʻaki ʻo kau ki he Laumālie ʻo e ʻEikí? Vakai, ko e meʻa ʻeni ʻoku fakahohaʻa kiate aú.\n\n6 Pea ko e tahá, ko e hā hono ʻuhinga ʻo e meʻá ni naʻe pehē ʻe ʻĀmoni—Kapau te mou fakatomala, ʻe fakamoʻui ʻa kimoutolu, pea ka ʻikai te mou fakatomala, ʻe kapusi atu ʻa kimoutolu ʻi he ʻaho fakaʻosí?\n\n7 Pea naʻe tali ʻe ʻĒlone kiate ia ʻo pehē ange ki ai: ʻOkú ke tui koā ʻoku ʻi ai ha ʻOtua? Pea folofola ange ʻe he tuʻí: ʻOku ou ʻiloʻi ʻoku lau ʻe he kau ʻAmalekaí ʻoku ʻi ai ha ʻOtua, pea kuó u fakangofua kiate kinautolu ke nau langa ha ngaahi potu tapu, ke nau fakataha mai ki ai ʻo hū kiate ia. Pea kapau ʻokú ke pehē ʻeni ʻoku ʻi ai ha ʻOtua, vakai te u tui pē.\n\n8 Pea ko ʻeni, ʻi he fanongo ʻe ʻĒlone ki he meʻa ní, naʻe kamata ke fiefia ʻa hono lotó, pea naʻá ne pehē ange: Vakai, hangē ʻokú ke moʻuí, ʻE tuʻi, ʻoku ʻi ai ha ʻOtua.\n\n9 Pea folofola ange ʻe he tuʻí: Ko e ʻOtuá koā ʻa e Laumālie Lahi ko ia ʻa ia naʻá ne ʻomi ʻa ʻetau ngaahi tamaí mei he fonua ko Selūsalemá?\n\n10 Pea pehē ange ʻe ʻĒlone kiate ia: ʻIo, ko ia ia ʻa e Laumālie Lahi ko iá, pea naʻá ne fakatupu ʻa e ngaahi meʻa kotoa pē ʻi he langí mo e māmaní fakatouʻosi. ʻOkú ke tui ki ai?\n\n11 Pea naʻá ne folofola: ʻIo, ʻoku ou tui naʻe fakatupu ʻe he Laumālie Lahí ʻa e ngaahi meʻa kotoa pē, pea ʻoku ou fakaʻamu ke ke fakamatalaʻi mai kiate au ʻo kau ki he ngaahi meʻá ni kotoa, pea te u tui ki hoʻo ngaahi leá.\n\n12 Pea naʻe hoko ʻo pehē ʻi he ʻiloʻi ʻe ʻĒlone ʻe tui ʻa e tuʻí ki heʻene ngaahi leá, naʻá ne kamata mei he fakatupu ʻo ʻĀtamá, ʻo ne lau ʻa e ngaahi folofolá ki he tuʻí—ʻa e founga ʻo hono fakatupu ʻe he ʻOtuá ʻa e tangata ʻi hono tataú, pea naʻe tuku ʻe he ʻOtuá kiate ia ha ngaahi fekau, pea ko e meʻa ʻi he maumau-fonó, kuo hinga ai ʻa e tangatá.\n\n13 Pea naʻe fakamatalaʻi ange ʻe ʻĒlone ʻa e ngaahi folofolá kiate ia ʻo kamata mei he ngaohi ʻo ʻĀtamá, ʻo ne fakahā kiate ia ʻa e hinga ʻa e tangatá mo honau anga-fakakakano pea mo e palani foki ʻo e huhuʻí, ʻa ia kuo teuteu talu mei hono ʻai ʻa e tuʻunga ʻo e māmaní, tuʻunga ʻia Kalaisi, maʻanautolu kotoa pē ʻe tui ki hono huafá.\n\n14 Pea ko e meʻa ʻi he hinga ʻa e tangatá ʻe ʻikai te ne lava ke ngāueʻi ha meʻa ʻiate ia pē; ka ʻoku hanga ʻe he ngaahi mamahi mo e pekia ʻa Kalaisí ʻo fakalelei ʻa ʻenau ngaahi angahalá, ʻi he tuí mo e fakatomalá, mo e ala meʻa peheé; pea ʻokú ne motuhi ʻa e ngaahi haʻi ʻo e maté, koeʻuhi ke ʻoua naʻa ikuna ʻa e faʻitoká, pea ke folo hifo ʻa e mamahi ʻo e maté ʻi he ngaahi ʻamanaki ki he nāunau; pea naʻe fakamatalaʻi ʻe ʻĒlone ʻa e ngaahi meʻá ni kātoa ki he tuʻí.\n\n15 Pea naʻe hoko ʻo pehē ʻi he hili hono fakamatalaʻi ʻe ʻĒlone ʻa e ngaahi meʻá ni kiate iá, naʻe folofola ange ʻe he tuʻí: Ko e hā te u fai ke u maʻu ai ʻa e moʻui taʻengata ko ia kuó ke lea ki aí? ʻIo, koe hā te u fai ke u fanauʻi ʻi he ʻOtuá, pea taʻaki fuʻu ʻa e laumālie fai angahala ko ʻení mei hoku lotó, ʻo maʻu hono Laumālié, koeʻuhí ke u fonu ʻi he fiefia, kae ʻikai kapusi atu au ʻi he ʻaho fakaʻosí? Naʻá ne pehē, Vakai, te u tukuange ʻa e meʻa kotoa pē ʻa ia ʻoku ou maʻú, ʻio, te u liʻaki hoku puleʻangá, koeʻuhi ke u lava ʻo maʻu ʻa e fuʻu fiefia lahi ko ʻení.\n\n16 Ka naʻe pehē ange ʻe ʻĒlone kiate ia: Kapau ʻokú ke fie maʻu ʻa e meʻá ni, kapau te ke punou hifo ʻi he ʻao ʻo e ʻOtuá, ʻio, kapau te ke fakatomala mei hoʻo ngaahi angahalá kotoa pē, ʻo punou hifo ʻi he ʻao ʻo e ʻOtuá, ʻo ui ki hono huafá ʻi he tui, ʻo tui te ke maʻu, te ke toki maʻu ʻa e ʻamanaki lelei ʻa ia ʻokú ke fie maʻú.\n\n17 Pea naʻe hoko ʻo pehē ʻi he hili ʻa e lea ʻaki ʻe ʻĒlone ʻa e ngaahi lea ní, naʻe punou hifo ʻa e tuʻí ʻi he ʻao ʻo e ʻEikí, ʻi hono ongo tui; ʻio, naʻá ne fakatōmapeʻe hifo ia ki he kelekelé, ʻo ne kaila leʻo-lahi, ʻo pehē:\n\n18 ʻE ʻOtua, kuo tala mai ʻe ʻĒlone kiate au ʻoku ʻi ai ha ʻOtua; pea kapau ʻoku ʻi ai ha ʻOtua, pea kapau ko e ʻOtua koe, ʻofa muʻa ʻo fakahā mai koe kiate au, pea te u liʻaki kotoa ʻeku ngaahi angahalá koeʻuhi ke u ʻiloʻi koe, pea ke fokotuʻu hake au mei he maté, pea fakamoʻui au ʻi he ʻaho fakaʻosí. Pea ko ʻeni ʻi he hili ʻa e folofola ʻaki ʻe he tuʻí ʻa e ngaahi folofola ní, naʻá ne tō ki lalo ʻo hangē kuó ne maté.\n\n19 Pea naʻe hoko ʻo pehē naʻe feleleʻi ʻa ʻene kau tamaioʻeikí ʻo fakahā ki he kuiní ʻa e ngaahi meʻa kotoa ʻa ia kuo hoko ki he tuʻí. Pea naʻá ne hū mai ki he tuʻí; pea ʻi heʻene sio ki heʻene tokoto ʻo hangē kuó ne maté, pea mo e tutuʻu foki ʻa ʻĒlone mo hono kāingá ʻo hangē kuo tupu meiate kinautolu ʻa ʻene toó, naʻá ne tuputāmaki kiate kinautolu, ʻo ne fekau ki heʻene kau tamaioʻeikí, pe ko e kau tamaioʻeiki ʻa e tuʻí, ke nau puke ʻa kinautolu ʻo tāmateʻi ʻa kinautolu.\n\n20 Pea ko ʻeni kuo mamata ʻa e kau tamaioʻeikí ki he tupuʻanga ʻo e tō ʻa e tuʻí, ko ia naʻa nau manavahē ke ala honau nimá kia ʻĒlone mo hono kāingá; pea naʻa nau kole fakamātoato ki he kuiní ʻo pehē ange: Ko e hā ʻokú ke fekau ai ke mau tāmateʻi ʻa e kau tangata ko ʻení, he vakai ʻoku mālohi ange honau toko tahá ʻiate kimautolu kotoa pē? Ko ia kuo pau pē ke mau tō kotoa ʻi honau ʻaó.\n\n21 Ko ʻeni ʻi he vakai ʻe he kuiní ki he ilifia ʻa e kau tamaioʻeikí naʻe kamata ke ne fuʻu ilifia lahi foki mo ia, telia naʻa tō ha kovi kiate ia. Pea naʻá ne fekau ki heʻene kau tamaioʻeikí ke nau ʻalu ʻo ui ʻa e kakaí, koeʻuhí ke nau lava ʻo tāmateʻi ʻa ʻĒlone mo hono kāingá.\n\n22 Ko ʻeni ʻi he ʻiloʻi ʻe ʻĒlone ʻa e fakapapau ʻa e loto ʻo e kuiní, pea ʻi heʻene ʻiloʻi foki ʻa e fefeka ʻo e loto ʻo e kakaí, naʻá ne manavahē telia naʻa fakataha mai ha fuʻu kakai tokolahi, pea ʻe hoko ai ha fakakikihi lahi mo ha maveuveu ʻiate kinautolu; ko ia naʻe mafao atu hono nimá ʻo fokotuʻu hake ʻa e tuʻí mei he kelekele, ʻo ne pehē kiate ia: Tuʻu hake. Pea naʻe tuʻu hake ia ʻi hono vaʻé, ʻo ne toe maʻu hono iví.\n\n23 Ko ʻeni naʻe fai ʻeni ʻi he ʻao ʻo e kuiní mo e tokolahi ʻo e kau tamaioʻeikí. Pea ʻi heʻenau mamata ki aí naʻa nau fuʻu ofo lahi ʻaupito, ʻo kamata ke ilifia. Pea naʻe tuʻu atu ki muʻa ʻa e tuʻí, ʻo kamata ke folofola kiate kinautolu, pea naʻe tui ai ʻo ului ʻa hono falé kotoa ki he ʻEikí.\n\n24 Ko ʻeni kuo ʻi ai ha fuʻu kakai tokolahi kuo fakataha mai ko e meʻa ʻi he fekau ʻa e kuiní, pea naʻe kamata ke ʻi ai ha ngaahi lāunga lahi ʻiate kinautolu ko e meʻa ʻia ʻĒlone mo hono kāingá.\n\n25 Ka naʻe tuʻu atu ki muʻa ʻa e tuʻí ʻi honau ʻao ʻo ne akonaki kiate kinautolu. Pea naʻa nau loto-fiemālie kia ʻĒlone mo kinautolu naʻe ʻiate iá.\n\n26 Pea naʻe hoko ʻo pehē ʻi he ʻafioʻi ʻe he tuʻí kuo loto-fiemālie ʻa e kakaí, naʻá ne fekau ke tuʻu ʻa ʻĒlone mo hono kāingá ʻi he lotolotonga ʻo e fuʻu kakaí, pea ke nau malanga ʻaki ʻa e folofolá kiate kinautolu.\n\n27 Pea naʻe hoko ʻo pehē naʻe ʻoatu ʻe he tuʻí ha tohi fanongonongo ʻi hono kotoa ʻo e fonuá, ki hono kakai kotoa pē ʻa ia naʻe ʻi hono fonuá kotoa, ʻa ia naʻe ʻi he ngaahi potu takatakai kotoa pē, ʻa ia naʻe ʻalu atu ʻo aʻu ki he tahi, ʻi he hahaké mo e hihifó, pea kuo vaheʻi mei he fonua ko Seilahemalá ʻe ha kiʻi konga feituʻu maomaonganoa lausiʻi, ʻa ia naʻe ʻalu atu mei he tahi hahaké ʻo aʻu ki he tahi hihifó, pea takatakai ʻi he ngaahi ngataʻanga ʻo e ngaahi matātahí, mo e ngaahi ngataʻanga ʻo e feituʻu maomaonganoa naʻe ʻi he tokelaú ofi ki he veʻe fonua ko Seilahemalá, ʻo ʻalu atu ʻi he ngaahi ngataʻanga fonua ʻo Manataí, ʻo ofi ki he matavai ʻo e vaitafe ko Saitoné, ʻo ʻalu atu mei he hahaké ki he hihifó—pea naʻe pehē hono vaheʻi ʻo e kau Leimaná mo e kau Nīfaí.\n\n28 Ko ʻeni, naʻe nofo ʻa e kau Leimana fakapikopiko tahá ʻi he feituʻu maomaonganoá, ʻo nau nofo ʻi ha ngaahi fale fehikitaki; pea naʻa nau mafola ʻi he feituʻu maomaonganoa ʻi he hihifó, ʻi he fonua ko Nīfaí; ʻio, pea ʻi he fonua foki ʻi he hihifo ʻo e fonua ko Seilahemalá, ʻi he ngaahi ngataʻanga fonua ofi ki he matātahí, pea ʻi he hihifó ʻi he fonua ko Nīfaí, ʻi he potu ʻo e ʻuluaki tofiʻa ʻo ʻenau ngaahi tamaí, pea naʻe pehē ʻene tuʻu ʻo ofi ki he matātahí.\n\n29 Pea naʻe ʻi ai foki ha kau Leimana tokolahi ʻi he potu hahaké ʻo ofi ki he matātahí, ʻa ia kuo tuli ʻe he kau Nīfaí ʻa kinautolu ki aí. Pea naʻe pehē hono meimei takatakai ʻa e kau Nīfaí ʻe he kau Leimaná; ka neongo iá kuo maʻu ʻe he kau Nīfaí ʻa e ngaahi potu fakatokelau kotoa ʻo e fonua ʻa ia ʻoku fehokotaki mo e feituʻu maomaonganoá ʻi he matavai ʻo e vaitafe ko Saitoné mei hahaké ki hihifó, ʻo takatakai ʻi he feituʻu maomaonganoá; ʻi he tokelaú, ʻo fai atu ʻo aʻu ki he fonua ʻa ia naʻa nau ui ko Mahú.\n\n30 Pea naʻe aʻu hono ngataʻangá ki he fonua ʻa ia naʻa nau ui ko ʻAuhá, pea naʻe pehē hono mamaʻo ʻene tuʻu ʻi he tokelaú naʻe aʻu ia ki he fonua naʻe nofoʻi pea ʻauha hono kakaí, ʻa ia ko honau ngaahi huí kuo tau lau ki ai, ʻa ia naʻe ʻilo ʻe he kakai ʻo Seilahemalá, pea ko e potu ia ʻa ia naʻa nau ʻuluaki tūʻuta mai aí.\n\n31 Pea naʻa nau haʻu mei ai ʻo aʻu ki he feituʻu maomaonganoá ʻi he tongá. Ko ia naʻe ui ʻa e fonua ʻi he fakatokelaú ko ʻAuha, pea naʻe ui ʻa e fonua ʻi he fakatongá ko Mahu, ʻa ia ko e feituʻu maomaonganoa ia naʻe fonu ʻi he fanga manu kaivao kehekehe ʻo e faʻahinga kotoa pē, ko hanau niʻihi kuo haʻu mei he fonua ʻi he fakatokelaú ke maʻu ha meʻakai.\n\n32 Pea ko ʻeni, ko hono mamaʻó ko e fononga feʻunga mo e ʻaho ʻe taha mo e konga ki ha tangata Nīfai ʻi he vahaʻa ʻo Mahú mo e fonua ko ʻAuhá mei he tahi hahaké ki he tahi hihifó; pea naʻe pehē hono meimei takatakai ʻa e fonua ko Nīfaí mo e fonua ko Seilahemalá ʻe he vaí, pea ʻoku ʻi ai ha kavelemotu ʻi he vahaʻa ʻo e fonua he fakatokelaú mo e fonua he fakatongá.\n\n33 Pea naʻe hoko ʻo pehē kuo nofoʻi ʻe he kau Nīfaí ʻa e fonua ko Mahú, ʻo fai mei he tahi hahaké ki he tahi hihifó, pea kuo pehē hono kāpui ʻe he kau Nīfaí ʻi honau potó ʻaki ʻenau kau leʻo mo ʻenau ngaahi kau tau ʻa e kau Leimana ʻi he potu tongá ke ʻoua naʻa nau toe maʻu ha fonua ʻi he feituʻu tokelaú, koeʻuhi ke ʻoua naʻa nau fuʻu mafola atu ki he fonua ʻi he fakatokelaú.\n\n34 Ko ia naʻe ʻikai lava ke toe maʻu ʻe he kau Leimaná ha fonua kae ngata pē ʻi he fonua ko Nīfaí pea mo e feituʻu maomaonganoa takatakai ki aí. Ko ʻeni naʻe ngali poto hono fai ʻe he kau Nīfaí ʻa e meʻá ni—he ko ha fili ʻa e kau Leimaná kiate kinautolu, ko ia naʻe ʻikai ai te nau fie kātaki ʻenau ngaahi fakamamahí mei he tafaʻaki kotoa pē, pea koeʻuhi ke nau maʻu foki ha fonua ʻa ia te nau lava ʻo hola ki ai, ʻo fakatatau ki heʻenau ngaahi holí.\n\n35 Pea ko ʻeni, hili ʻeku leaʻaki ʻení, ʻoku ou toe foki ki he fakamatala kia ʻĀmoni mo ʻĒlone mo ʻOminea mo Himinai pea mo honau kāingá.\n\n", "alma 23": "[center][font_size=26]Vahe 23[/font_size][/center]\n\n[i]ʻOku fanongonongo ʻa e tauʻatāina fakalotú—ʻOku fakaului ʻa e kau Leimana ʻi he potu fonua ʻe fitu mo e ngaahi kolo lalahi—ʻOku nau ui ʻa kinautolu ko e kau ʻAnitai-Nīfai-Līhai pea ʻoku fakaʻatā ʻa kinautolu mei he fakamalaʻiá—ʻOku fakaʻikaiʻi ʻe he kau ʻAmalekaí mo e kau ʻAmuloné ʻa e moʻoní. Taʻu 90–77 K.M. nai.[/i]\n\n1 Vakai, ko ʻeni naʻe hoko ʻo pehē naʻe ʻoatu ʻe he tuʻi ʻo e kau Leimaná ha tohi fanongonongo ki hono kakaí kotoa, ke ʻoua te nau ala honau nimá kia ʻĀmoni, pe ʻĒlone, pe ʻOminea, pe Himinai, pe ko ha taha ʻo honau kāinga ʻa ia ʻe ʻalu atu ʻo malanga ʻaki ʻa e folofola ʻa e ʻOtuá, ʻi ha fetuʻu pē te nau ʻi ai, ʻi ha potu ʻi honau fonuá.\n\n2 ʻIo, naʻá ne ʻoatu ha tuʻutuʻuni kiate kinautolu, ke ʻoua naʻa nau ala honau nimá kiate kinautolu ke haʻi, pe lī ʻa kinautolu ki he fale fakapōpulá; pea ʻoua foki naʻa nau ʻaʻanu kiate kinautolu, pe taaʻi ʻa kinautolu, pe kapusi ʻa kinautolu ki tuʻa mei honau ngaahi fale lotú, pe tauteaʻi ʻa kinautolu; pea ʻoua foki naʻa nau tolomakaʻi ʻa kinautolu, ka ʻoku totonu ke nau tauʻatāina ke nau hū atu ki honau ngaahi falé, kae ʻumaʻā foki honau ngaahi temipalé mo honau ngaahi potu tapú.\n\n3 Pea koeʻuhí ke nau lava ʻo ʻalu atu ʻo malanga ʻaki ʻa e folofolá ʻo fakatatau ki honau lotó, he kuo ului ʻa e tuʻí ki he ʻEikí, mo hono falé kotoa; ko ia naʻá ne ʻoatu ʻene tohi fanongonongó ʻi hono kotoa ʻo e fonuá ki hono kakaí, koeʻuhí ke ʻoua naʻa ʻi ai ha meʻa ʻe taʻofi ʻa e folofola ʻa e ʻOtuá, koeʻuhí ke mafola atu ia ki hono kotoa ʻo e fonuá, koeʻuhí ke lava ʻo fakamahino ki hono kakaí ʻa e ngaahi talatukufakaholo kovi ʻa ʻenau ngaahi tamaí, pea ke lava ʻo fakamahinoʻi kiate kinautolu, ko e kāinga ʻa kinautolu kotoa pē, pea ʻoku ʻikai totonu ke nau fakapō, pe vete koloa, pe kaihaʻa, pe fai feʻauaki, pe fai ha faʻahinga fai angahala ʻe taha.\n\n4 Pea ko ʻeni naʻe hoko ʻo pehē ʻi he hili ʻa e ʻoatu ʻe he tuʻí ʻa e tohi fanongonongo ko ʻeni, naʻe ʻalu atu ʻa ʻĒlone mo hono kāingá mei he kolo ki he kolo, pea mei he fale ʻo e lotu ʻe taha ki he taha, ʻo fokotuʻu ha ngaahi siasí, mo fakanofo ha kau taulaʻeiki mo ha kau akonaki ʻi hono kotoa ʻo e fonuá ʻi he kau Leimaná, ke malanga mo ako ʻaki ʻa e folofola ʻa e ʻOtuá ʻiate kinautolu; pea ko ia naʻe kamata ke tupulaki lahi ʻa ʻenau ngāué.\n\n5 Pea naʻe fakahā ki he toko lau afe ʻa e ʻilo ki he ʻEikí, ʻio, naʻe fakalotoʻi ha toko lau afe ke nau tui ki he ngaahi talatukufakaholo ʻa e kau Nīfaí; pea naʻe akoʻi kiate kinautolu ʻa e ngaahi lekooti mo e ngaahi kikite ʻa ia naʻe tukufakaholo ʻo aʻu mai ki he lolotonga ní.\n\n6 Pea hangē ʻoku moʻui ʻa e ʻEikí, ʻoku pehē ko kinautolu kotoa ʻa ia naʻe tuí, pe ko kinautolu kotoa naʻe fakamahino ki ai ʻa e ʻilo ki he moʻoní, ʻi he malanga ʻa ʻĀmoni mo hono kāingá, ʻo fakatatau ki he laumālie ʻo e fakahaá mo e kikité, pea mo e mālohi ʻo e ʻOtuá ʻo fakahoko ai ha ngaahi mana ʻiate kinautolú—ʻio, ʻoku ou pehē kiate kimoutolu, hangē ʻoku moʻui ʻa e ʻEikí, ko e tokolahi ʻo e kau Leimana naʻe tui ki heʻenau malangá, pea nau ului ki he ʻEikí, naʻe ʻikai ke nau toe hē.\n\n7 He naʻa nau hoko ko ha kakai māʻoniʻoni; naʻa nau tuku hifo ʻa e ngaahi mahafu naʻa nau angatuʻu ʻakí, ʻo ʻikai te nau toe tauʻi ʻa e ʻOtuá, pe ko ha taha ʻo honau kāingá.\n\n8 Ko ʻeni ko e faʻahinga ʻeni ʻa ia naʻa nau ului ki he ʻEikí:\n\n9 Ko e kakai ʻo e kau Leimana ʻa ia naʻe ʻi he fonua ko ʻIsimelí;\n\n10 Kae ʻumaʻā foki mo e kakai ʻo e kau Leimaná ʻa ia naʻe ʻi he fonua ko Mitonaí;\n\n11 Kae ʻumaʻā foki mo e kakai ʻo e kau Leimaná ʻa ia naʻe ʻi he kolo ko Nīfaí;\n\n12 Kae ʻumaʻā foki mo e kakai ʻo e kau Leimaná ʻa ia naʻe ʻi he fonua ko Sailomé, mo kinautolu ʻa ia naʻe ʻi he fonua ko Semeloní, pea ʻi he kolo ko Lēmiuelá, pea ʻi he kolo ko Siminilomí.\n\n13 Pea ko e ngaahi hingoa ʻeni ʻo e ngaahi kolo ʻo e kau Leimaná ʻa ia naʻe ului ki he ʻEikí; pea ko kinautolu ʻeni naʻa nau tuku hifo ʻa e ngaahi mahafu tau ʻa ia naʻa nau angatuʻu ʻakí, ʻio, ʻa ʻenau ngaahi mahafu taú kotoa; pea ko e kau Leimana ʻa kinautolu kotoa pē.\n\n14 Pea naʻe ʻikai ke ului ʻa e kau ʻAmalekaí, tuku kehe ha toko taha pē; pea naʻe ʻikai foki mo ha toko taha ʻo e kau ʻAmuloné; ka naʻa nau fakafefeka honau lotó, pea mo e loto foki ʻo e kau Leimana ʻi he ngaahi potu kotoa ko ia ʻo e fonuá ʻa ia naʻa nau nofo aí; ʻio, pea mo honau ngaahi kolo īkí mo honau ngaahi kolo lalahí kotoa.\n\n15 Ko ia, kuo tau lau ki he hingoa ʻo e ngaahi kolo kotoa ʻo e kau Leimaná ʻa ia naʻa nau fakatomala ʻo maʻu ʻa e ʻilo ki he moʻoní, pea nau ului.\n\n16 Pea ko ʻeni naʻe hoko ʻo pehē naʻe fakaʻamu ʻa e tuʻí mo kinautolu ʻa ia naʻe uluí ke nau maʻu ha hingoa, koeʻuhi ke fakaʻilongaʻi ʻaki kinautolu mei honau kāingá; ko ia naʻe fealeaʻaki ʻa e tuʻí mo ʻĒlone mo e tokolahi ʻo ʻenau kau taulaʻeikí, ʻo kau ki he hingoa te nau ʻai kiate kinautolu ke fakaʻilongaʻi ʻaki ʻa kinautolú.\n\n17 Pea naʻe hoko ʻo pehē naʻa nau ui honau hingoá ko e kau ʻAnitai-Nīfai-Līhai; pea naʻe ui ʻa kinautolu ʻaki ʻa e hingoa ko ʻení, pea ʻikai toe ui ʻa kinautolu ko e kau Leimana.\n\n18 Pea naʻa nau kamata ke hoko ko ha kakai faʻa ngāue lahi; ʻio, pea naʻa nau vā lelei mo e kau Nīfaí; ko ia, naʻa nau kamata ke nofo vā lelei mo kinautolu, pea naʻe ʻikai ke toe ʻiate kinautolu ʻa e fakamalaʻia ʻa e ʻOtuá.\n\n", "alma 24": "[center][font_size=26]Vahe 24[/font_size][/center]\n\n[i]ʻOku haʻu ʻa e kau Leimana ke tauʻi ʻa e kakai ʻo e ʻOtuá—ʻOku fiefia ʻa e kau ʻAnitai-Nīfai-Līhaí ʻia Kalaisi pea ʻaʻahi mai kiate kinautolu ha kau ʻāngelo—ʻOku nau fili ke nau mate kae ʻikai maluʻi ʻa kinautolu—ʻOku ului ha kau Leimana tokolahi kehe. Taʻu 90–77 K.M. nai.[/i]\n\n1 Pea naʻe hoko ʻo pehē ko e kau ʻAmalekai mo e kau ʻAmulone mo e kau Leimana ʻa ia naʻe ʻi he fonua ko ʻAmuloné, pea pehē foki ʻi he fonua ko Heilamí, pea ʻi he fonua ko Selūsalemá, pea ko hono fakakātoá, ko hono kotoa ʻo e ngaahi fonua ʻa ia naʻe takatakai ki ai, ʻa ia naʻe teʻeki ai ke nau uluí pea ʻikai te nau ʻai kiate kinautolu ʻa e hingoa ko e ʻAnitai-Nīfai-Līhaí, naʻe fakaʻaiʻai ʻa kinautolu ʻe he kau ʻAmalekaí mo e kau ʻAmuloné ke nau ʻita ki honau kāingá.\n\n2 Pea naʻe ʻāsili ʻo fuʻu mālohi ʻaupito ʻa ʻenau fehiʻa kiate kinautolú; ʻio ʻo aʻu ki heʻenau kamata ke angatuʻu ki honau tuʻí, ʻo aʻu ki he ʻikai te nau loto ke ne hoko ko honau tuʻi; ko ia ai, naʻa nau toʻo mahafu ke tauʻi ʻa e kakai ʻo ʻAnitai-Nīfai-Līhaí.\n\n3 Ko ʻeni naʻe tuku ʻe he tuʻí ʻa e pulé ki hono ʻaló, pea naʻá ne ui hono huafá ko ʻAnitai-Nīfai-Līhai.\n\n4 Pea naʻe hala ʻa e tuʻí ʻi he taʻu pē ko iá, ʻa ia naʻe kamata ai ʻe he kau Leimaná ke fai ha ngaahi teuteu ke tau mo e kakai ʻo e ʻOtuá.\n\n5 Ko ʻeni ʻi he mamata ʻa ʻĀmoni mo hono kāingá mo kinautolu kotoa pē kuo haʻu mo iá ki he ngaahi teuteu ʻa e kau Leimaná ke fakaʻauha honau kāingá, naʻa nau haʻu mei ai ki he fonua ko Mitiané, pea naʻe fetaulaki ai ʻa ʻĀmoni mo hono kāinga kotoa; pea naʻa nau omi mei ai ki he fonua ko ʻIsimelí ke nau fai ʻi ai haʻanau alea mo Lamōnai kae ʻumaʻā foki hono tokoua ko ʻAnitai-Nīfai-Līhaí, ki ha meʻa te nau fai ke maluʻi ʻa kinautolu mei he kau Leimaná.\n\n6 Ko eni naʻe ʻikai ha taha ʻi he kakai kotoa ʻa ia kuo ului ki he ʻEikí ʻe fie toʻo mahafu ke tauʻi honau kāingá; ʻio, naʻe ʻikai te nau momoʻi fie fai ha teuteu ʻe taha ki he tau; ʻio, pea naʻe fekau foki kiate kinautolu ʻe honau tuʻí ke ʻoua te nau fai peheé.\n\n7 Ko ʻeni, ko e ngaahi folofola ʻeni ʻa ia naʻá ne folofola ʻaki ki he kakaí ʻo kau ki he meʻá: ʻOku ou fakafetaʻi ki hoku ʻOtuá, ʻe hoku kakai ʻofeina, ko e meʻa ʻi he ʻofa ʻa hotau ʻOtua Māfimafí ʻo fekau mai kiate kitautolu ʻa kinautolú ni ʻa hotau kāinga, ko e kau Nīfaí, ke malanga kiate kitautolu, mo fakamahino kiate kitautolu ʻo kau ki he ngaahi talatukufakaholo ʻa ʻetau ngaahi tamai angakoví.\n\n8 Pea vakai, ʻoku ou fakafetaʻi ki hoku ʻOtua Māfimafí koeʻuhi ko ʻEne tuku mai kiate kitautolu ha tufakanga ʻo hono Laumālié ke fakamolū ʻaki hotau lotó, ʻo tau kamata ai ke nofo vā lelei mo hotau kāingá ni, ko e kau Nīfaí.\n\n9 Pea vakai, ʻoku ou fakafetaʻi foki ki hoku ʻOtuá, ko e meʻa ʻi he kamata ʻo ʻetau nofo vā leleí ni kuo fakamahino ai kiate kitautolu ʻa ʻetau ngaahi angahalá mo e ngaahi fakapō kuo tau faí.\n\n10 Pea ʻoku ou fakafetaʻi foki ki hoku ʻOtuá, ʻio, ko hoku ʻOtua Māfimafí, ko e meʻa ʻi heʻene fakangofua kiate kitautolu ke tau fakatomala mei he ngaahi meʻá ni, pea mo ʻene fakamolemoleʻi foki ʻa kitautolu mei heʻetau ngaahi angahala lahi mo e ngaahi fakapō lahi kuo tau faí, ʻo toʻo atu ʻa e ongoʻi halaiá mei hotau lotó, tuʻunga ʻi he ngaahi ngāue lelei ʻa hono ʻAló.\n\n11 Pea ko ʻeni vakai, ʻe hoku kāinga, koeʻuhi ko e meʻa pē ia te tau lava ʻo fai (he ko kitautolu ko e kakai kuo hē lahi taha ʻi he faʻahinga kotoa ʻo e tangatá) ke fakatomala mei heʻetau ngaahi angahalá kotoa mo e ngaahi fakapō lahi naʻa tau faí, pea kole ki he ʻOtuá ke toʻo atu ia mei hotau lotó, he ko hono kotoa ia ʻo e meʻa te tau ala fai ke fakatomala ʻo feʻunga ʻi he ʻao ʻo e ʻOtuá koeʻuhi ke ne toʻo atu ʻa hotau ʻulí—\n\n12 Ko ʻeni, ʻe hoku kāinga ʻofeina taha, ko e meʻa ʻi hono toʻo ʻe he ʻOtuá ʻa hotau ngaahi ʻulí, pea hoko ʻo ngingila ʻa ʻetau ngaahi heletaá, tau ʻai ke ʻoua naʻa tau toe ʻuliʻi ʻetau ngaahi heletaá ʻaki ʻa e toto ʻo hotau kāingá.\n\n13 Vakai, ʻoku ou pehē kiate kimoutolu, ʻIkai, ka tau tauhi ʻetau ngaahi heletaá ke ʻoua naʻa ʻuliʻi ia ʻaki ʻa e toto ʻo hotau kāingá; he kapau te tau toe ʻuliʻi ʻetau ngaahi heletaá ʻe ʻikai lava ke toe fufulu ia ke maʻa ekiaki ʻi he taʻataʻa ʻo e ʻAlo ʻo hotau ʻOtua Māfimafí, ʻa ia ʻe lilingi koeʻuhi ko e fakalelei ʻo ʻetau ngaahi angahalá.\n\n14 Pea kuo ʻaloʻofa mai kiate kitautolu ʻa e ʻOtua Māfimafí, ʻo ne fakahā mai kiate kitautolu ʻa e ngaahi meʻá ni ke ʻoua naʻa tau ʻauha; ʻio, pea kuó ne tomuʻa fakahā mai kiate kitautolu ʻa e ngaahi meʻá ni, ko e meʻa ʻi heʻene ʻofaʻi hotau laumālié pea mo ʻene ʻofaʻi foki ʻetau fānaú; ko ia ai, ʻi heʻene ʻaloʻofá ʻokú ne ʻaʻahi mai kiate kitautolu ʻi heʻene kau ʻāngeló, koeʻuhi ke fakahā mai kiate kitautolu ʻa e palani ʻo e fakamoʻuí kae ʻumaʻā ki he ngaahi toʻu tangata ʻamuí.\n\n15 ʻOiauē, hono ʻikai ʻaloʻofa ʻa hotau ʻOtuá! Pea ko ʻeni vakai, koeʻuhi ko hono ngataʻanga ia ʻo e meʻa te tau lava ʻo fai ke toʻo atu hotau ngaahi ʻulí meiate kitautolú, pea fakangingila ʻetau ngaahi heletaá, ke tau fufuuʻi ia koeʻuhí ke tauhi ia ke ngingila, ko ha fakamoʻoni ki hotau ʻOtuá ʻi he ʻaho fakaʻosí, pe ko e ʻaho ʻe taki mai ai ʻa kitautolu ke tutuʻu ʻi hono ʻaó ke fakamāuʻi, kuo ʻikai te tau ʻuliʻi ʻetau ngaahi heletaá ʻi he toto ʻo hotau kāingá talu ʻene tuku mai ʻene folofolá kiate kitautolu peá ne fakamaʻa ai ʻa kitautolú.\n\n16 Pea ko ʻeni, ʻe hoku kāinga, kapau ʻoku feinga ʻe hotau kāingá ke fakaʻauha ʻa kitautolu, vakai, te tau fufuuʻi ʻetau ngaahi heletaá, ʻio, te tau tanu ia ʻo loloto ʻi he kelekelé ke tauhi ia ke ngingila maʻu pē, ko ha fakamoʻoni kuo teʻeki ai ke tau ngāue ʻaki ia, ʻi he ʻaho fakaʻosí; pea kapau ʻe fakaʻauha ʻa kitautolu ʻe hotau kāingá, vakai, te tau ʻalu ki hotau ʻOtuá pea moʻui.\n\n17 Pea ko ʻeni naʻe hoko ʻo pehē ʻi he fakaʻosi ʻe he tuʻí ʻa e ngaahi folofolá ni, pea kuo fakataha mai ʻa e kakai kotoa pē, naʻa nau ʻave ʻenau ngaahi heletaá mo e ngaahi mahafu tau kotoa ʻa ia naʻe ngāue ʻaki ʻi he lilingi ʻo e toto ʻo e tangatá, ʻo nau tanu ia ʻo loloto ʻi he kelekelé.\n\n18 Pea naʻa nau fai ʻeni, ko ʻenau pehē ko ha fakamoʻoni ki he ʻOtuá, pea ki he tangatá foki, ʻe ʻikai ai pē ke nau toe ngāue ʻaki ha ngaahi mahafu tau ki hono lilingi ʻa e toto ʻo e tangatá; ʻo nau fai ʻeni, mo fakapapau mo fuakava mo e ʻOtuá, ʻe ʻikai te nau lilingi ʻa e toto ʻo honau kāingá ka te nau fie foaki ʻenau moʻui ʻanautolú, pea ʻe ʻikai te nau fie toʻo ha meʻa mei hanau tokoua kae foaki pē kiate ia; pea ʻe ʻikai te nau fie fakaʻaongaʻi honau ngaahi ʻahó ʻi he nofo noa, kae ngāue lahi ʻaki honau nimá.\n\n19 Pea ko ia, ʻoku hā mai kiate kitautolu, ʻi he ngaohi ʻo e kau Leimaná ni ke tui mo ʻiloʻi ʻa e moʻoní, naʻa nau tuʻu maʻu, pea ʻe aʻu ki haʻanau tuku ke tāmateʻi ʻa kinautolu kae ʻikai pē fai ha angahala; pea ko ia, ʻoku hā mai naʻa nau tanu ʻenau ngaahi mahafu tau ʻo e melinó, pe ko ʻenau tanu ʻa e ngaahi mahafu ʻo e taú, koeʻuhi ko e melinó.\n\n20 Pea naʻe hoko ʻo pehē naʻe fai ʻe honau kāinga, ko e kau Leimaná, ʻa e ngaahi teuteu ki he tau, ʻo nau ō mai ki he fonua ko Nīfaí ko e feinga ke fakaʻauha ʻa e tuʻí, mo fokotuʻu ha taha kehe ko hono fetongi, pea fakaʻauha foki ʻa e kakai ʻo ʻAnitai-Nīfai-Līhaí mei he fonuá.\n\n21 Ko ʻeni ʻi he mamata ʻa e kakaí ʻoku nau haʻu ke tauʻi ʻa kinautolú naʻa nau ʻalu atu ke fetaulaki mo kinautolu, ʻo nau fakatōmapeʻe hifo ʻa kinautolu ki he kelekelé ʻi honau ʻaó, ʻo kamata ke ui ki he huafa ʻo e ʻEikí; pea naʻa nau lolotonga fai pehē ʻi he kamata ke ʻoho mai ʻa e kau Leimaná kiate kinautolú, mo kamata ke tā ʻa kinautolu ʻaki ʻa e heletā.\n\n22 Pea ko ia ʻi he ʻikai ha taha ʻe fakafepaki kiate kinautolu, naʻa nau tāmateʻi hanau toko taha afe mā nima; pea ʻoku tau ʻilo kuo nau monūʻia, he kuo nau ʻalu atu ʻo nofo mo honau ʻOtuá.\n\n23 Ko ʻeni ʻi he mamata ʻe he kau Leimaná ʻoku ʻikai ke fie hola honau kāingá mei he heletaá, pea ʻikai foki te nau fie afe ki he toʻomataʻú pe toʻohemá, ka nau fie tokoto hifo pē ʻo mate, mo fakafetaʻi ki he ʻOtuá ʻi he lolotonga pē ʻenau mate ʻi he heletaá—\n\n24 Ko ʻeni ʻi he mamata ʻa e kau Leimaná ki he meʻa ní, naʻa nau taʻofi ʻenau tāmateʻi ʻa kinautolú; pea naʻe ʻi ai ʻa e tokolahi kuo mamahi lahi honau lotó koeʻuhi ko e faʻahinga ʻo honau kāinga kuo tō ʻi he heletaá, he kuo nau fakatomala mei he ngaahi meʻa kuo nau faí.\n\n25 Pea naʻe hoko ʻo pehē naʻa nau laku hifo ʻenau ngaahi mahafu ʻo e taú, ʻo ʻikai te nau toe toʻo hake, he kuo tautea honau lotó koeʻuhi ko e ngaahi fakapō kuo nau faí; pea naʻa nau fakatōmapeʻe hifo ʻo hangē ko honau kāingá, ʻo fakafalala ki he ʻofa ʻa kinautolu kuo hiki hake ʻenau ngaahi meʻa taú ke tā ʻa kinautolú.\n\n26 Pea naʻe hoko ʻo pehē naʻe kau mai ki he kakai ʻo e ʻOtuá ʻi he ʻaho ko iá ʻa e tokolahi ange ʻi he tokolahi kuo tāmateʻí; pea ko kinautolu kuo tāmateʻí ko e kakai māʻoniʻoni ʻa kinautolu, ko ia ʻoku ʻikai ke ʻi ai ha ʻuhinga ke tau veiveiua ai kuo fakamoʻui ʻa kinautolu.\n\n27 Pea naʻe ʻikai ha tangata fai angahala ne tāmateʻi mo kinautolu; ka naʻe tokolahi ange ʻi he toko taha afé ʻa e faʻahinga naʻe fakamahino ki ai ʻa e moʻoní; ko ia ʻoku mahino mai kiate kitautolu, ʻoku ngāue ʻa e ʻEiki ʻi he ngaahi founga lahí ke fakamoʻui hono kakaí.\n\n28 Ko ʻeni ko e tokolahi taha ʻo e kau Leimana ko ia naʻa nau tāmateʻi honau kāingá, ko e kau ʻAmalekai mo e kau ʻAmulone, ʻa ia ko honau tokolahi naʻe ʻo e kautaha ʻo e kau Nēhoá.\n\n29 Ko ʻeni, naʻe ʻikai ha toko taha naʻe kau mai ki he kakai ʻo e ʻEikí, mei he kau ʻAmalekaí pe ko e kau ʻAmuloné, pe naʻe ʻo e kautaha ʻo Nēhoá, ka ko e kau hako moʻoni ʻo Leimana mo Lēmiuela ʻa kinautolu.\n\n30 Pea ko ia ʻoku mahino lelei mai kiate kitautolu, ʻo ka hili hano fakamāmaʻi tuʻo taha ha kakai ʻe he Laumālie ʻo e ʻOtuá, pea nau maʻu ha ʻilo lahi ki he ngaahi meʻa ʻoku kau ki he māʻoniʻoní, pea nau toki tafoki ki he angahala mo e maumau-fonó, ʻo nau hoko ʻo loto-fefeka ange, ʻoku hoko honau tuʻungá ʻo kovi ange ʻo hangē pē kuo teʻeki ke nau ʻiloʻi ʻa e ngaahi meʻa ní.\n\n", "alma 25": "[center][font_size=26]Vahe 25[/font_size][/center]\n\n[i]ʻOku mafola ʻa e ngaahi fakamamahi ʻa e kau Leimaná—ʻOku ʻauha ʻa e hako ʻo e kau taulaʻeiki ʻa Noá ʻo hangē ko ia naʻe kikiteʻi ʻe ʻApinetaí—ʻOku fakaului ha tokolahi ʻo e kau Leimaná ʻo nau kau mo e kakai ʻo ʻAnitai-Nīfai-Līhaí—ʻOku nau tui kia Kalaisi mo tauhi ʻa e fono ʻa Mōsesé. Taʻu 90–77 K.M. nai.[/i]\n\n1 Pea ko ʻeni vakai, naʻe hoko ʻo pehē naʻe ʻāsili ʻa e ʻita ʻa e kau Leimana ko iá koeʻuhi ko ʻenau tāmateʻi honau kāingá; ko ia naʻa nau fuakava ke sāuni ki he kau Nīfaí; pea naʻe ʻikai te nau toe feinga ke tāmateʻi ʻa e kakai ʻo ʻAnitai-Nīfai-Līhaí ʻi he taimi ko iá.\n\n2 Ka naʻa nau ʻave ʻenau ngaahi konga taú ʻo nau ʻalu atu ki he ngaahi ngataʻanga ʻo e fonua ko Seilahemalá, ʻo nau ʻohofi ʻa e kakai ʻa ia naʻe ʻi he fonua ko ʻAmonaihaá ʻo fakaʻauha ʻa kinautolu.\n\n3 Pea hili iá, naʻa nau fai ha ngaahi tau lahi mo e kau Nīfaí, ʻa ia naʻe tuli ai mo tāmateʻi ʻa kinautolu.\n\n4 Pea naʻe kau ʻi he kau Leimana naʻe tāmateʻí ʻa e meimei kotoa ʻo e hako ʻo ʻAmulone mo hono kāingá, ʻa ia ko e kau taulaʻeiki ʻa Noá, pea naʻe tāmateʻi ʻa kinautolu ʻi he nima ʻo e kau Nīfaí;\n\n5 Pea ko hono toé, hili haʻanau hola ki he feituʻu maomaonganoa ʻi he hahaké, ʻo nau fokotuʻu ke nau maʻu ʻa e mālohi mo e mafai ki he kau Leimaná, pea naʻa nau tuʻutuʻuni ʻa e tokolahi ʻo e kau Leimana ke nau mate ʻi he afi koeʻuhi ko ʻenau tuí—\n\n6 He naʻe ʻi ai ʻa e tokolahi ʻo kinautolu, ʻi he hili haʻanau fuʻu mole lahi pea mo e ngaahi faingataʻa lahi, naʻe kamata ke langaki hake ʻa e manatu ki he ngaahi lea kuo malanga ʻaki ʻe ʻĒlone mo hono kāingá kiate kinautolu ʻi honau fonuá; ko ia naʻe kamata ke nau taʻetui ki he ngaahi talatukufakaholo ʻa ʻenau ngaahi tamaí, pea tui ki he ʻEikí, pea naʻá ne tuku ʻa e fuʻu mālohi lahi ki he kau Nīfaí; ko ia naʻe fakaului ai hanau tokolahi ʻi he feituʻu maomaonganoá.\n\n7 Pea naʻe hoko ʻo pehē ko e kau pule ʻa ia naʻe toe ʻi he hako ʻo e fānau ʻa ʻAmuloné, naʻe nau tuʻutuʻuni ke tāmateʻi ʻa kinautolu, ʻio, ʻa kinautolu kotoa ʻa ia naʻe tui ki he ngaahi meʻa ko iá.\n\n8 Ko ʻeni naʻe langaki ʻe he fakapō ko ʻení ʻa e ʻita ʻa ha tokolahi ʻo honau kāingá; pea naʻe kamata ha fakakikihi ʻi he feituʻu maomaonganoá; pea naʻe kamata ke haʻao ʻa e hako ʻo ʻAmuloné mo hono kāingá ʻe he kau Leimaná ʻo nau kamata ke tāmateʻi ʻa kinautolu; pea naʻa nau hola ki he feituʻu maomaonganoa ʻi he hahaké.\n\n9 Pea vakai ʻoku haʻao ʻa kinautolu ʻe he kau Leimaná ʻo aʻu mai ki he ʻahó ni. Ko ia kuo fakahoko ʻa e ngaahi lea ʻa ʻApinetaí, ʻa ia naʻá ne lea ʻaki ʻo kau ki he hako ʻo e kau taulaʻeiki ʻa ia naʻa nau fekau ke fakamamahiʻi ia ʻaki ʻa e mate ʻi he afí.\n\n10 He naʻá ne pehē kiate kinautolu: Ko e meʻa te mou fai kiate aú, ʻe hoko ia ko ha sīpinga ʻo e ngaahi meʻa ʻe hoko.\n\n11 Pea ko ʻeni ko ʻApinetai ko e ʻuluaki ia naʻe mate ʻi he afi koeʻuhi ko ʻene tui ki he ʻOtuá; ko ʻeni ko e ʻuhinga ʻeni ʻo ʻene leá, ʻe mate ʻa e tokolahi ʻi he afi, ʻo hangē ko ʻene mamahiʻiá.\n\n12 Pea naʻá ne pehē ki he kau taulaʻeiki ʻa Noá ʻe hanga ʻe honau hakó ʻo fakatupu hano tāmateʻi ʻo e kakai tokolahi ʻo hangē tofu pē ko ʻene maté, pea ʻe fakamovetevete holo mo tāmateʻi ʻa kinautolu ʻo hangē ʻoku tuli mo tāmateʻi ʻe he fanga manu fekaí ha fanga sipi ʻa ia ʻoku ʻikai hanau tauhí; pea ko ʻeni vakai, naʻe fakamoʻoniʻi ʻa e ngaahi lea ko iá; he naʻe tuli ʻa kinautolu ʻe he kau Leimaná, pea naʻe haʻao mo tāmateʻi ʻa kinautolu.\n\n13 Pea naʻe hoko ʻo pehē ʻi he ʻiloʻi ʻe he kau Leimaná ʻoku ʻikai te nau lava ʻo ikunaʻi ʻa e kau Nīfaí naʻa nau toe foki atu ki honau fonua ʻonautolú; pea naʻe ō mai hanau tokolahi ʻo nofo ʻi he fonua ko ʻIsimelí mo e fonua ko Nīfaí, pea nau ului ki he kakai ʻo e ʻOtuá, ʻa ia ko e kakai ʻo ʻAnitai-Nīfai-Līhaí.\n\n14 Pea naʻa nau tanu foki mo ʻenau ngaahi mahafu taú ʻo hangē ko ia kuo fai ʻe honau kāingá, ʻo nau fakaʻau ke hoko ko ha kakai māʻoniʻoni; ʻo nau ʻaʻeva ʻi he ngaahi hāʻeleʻanga ʻo e ʻEikí, pea naʻa nau tokanga ke tauhi ʻene ngaahi fekaú mo ʻene ngaahi tuʻutuʻuní.\n\n15 ʻIo, pea naʻa nau tauhi ʻa e fono ʻa Mōsesé; he naʻe kei ʻaonga ke nau tauhi ʻa e fono ʻa Mōsesé, koeʻuhi kuo teʻeki ai ke fakamoʻoniʻi hono kotoa. Ka neongo ʻa e fono ʻa Mōsesé, naʻa nau sio pē ki he hāʻele mai ʻa Kalaisí, ʻo lau ʻa e fono ʻa Mōsesé ko ha sīpinga ʻo ʻene hāʻele maí, ʻo nau tui ʻoku totonu ke nau tauhi ʻa e ngaahi ouau fakatuʻasino ko iá kae ʻoua ke hokosia ʻa e taimi ʻe fakahā mai ai ia kiate kinautolu.\n\n16 Ko ʻeni naʻe ʻikai ke nau pehē ʻoku hoko mai ʻa e fakamoʻuí ʻi he fono ʻa Mōsesé; ka ʻoku ʻaonga pē ʻa e fono ʻa Mōsesé ke fakamālohiʻi ʻenau tui kia Kalaisí; pea ko ia naʻa nau tauhi ha ʻamanaki ʻi he tui, ki he fakamoʻui taʻengatá, ʻo falala ki he laumālie ʻo e kikité, ʻa ia naʻe lau ki he ngaahi meʻa ko ia ʻe hokó.\n\n17 Pea ko ʻeni vakai, naʻe fuʻu fiefia lahi ʻaupito ʻa ʻĀmoni, mo ʻĒlone, mo ʻOminea, mo Himinai, mo honau kāingá, koeʻuhi ko e ngaahi ngāue kuo nau lava ʻi he kau Leimaná, ʻi heʻenau vakai kuo foaki kiate kinautolu ʻe he ʻEikí ʻo fakatatau mo ʻenau ngaahi lotú, pea kuó ne fakamoʻoniʻi foki kiate kinautolu ʻene folofolá ʻo aʻu ki hono kihiʻi konga siʻi kotoa pē.\n\n", "alma 26": "[center][font_size=26]Vahe 26[/font_size][/center]\n\n[i]ʻOku vīkiviki ʻa ʻĀmoni ʻi he ʻEikí—ʻOku fakaivia ʻa e kakai tui faivelengá ʻe he ʻEikí pea ʻoku foaki kiate kinautolu ʻa e ʻiló—ʻE makatuʻunga ʻi he tuí hano ʻomi ʻe he tangatá ha kakai ʻe lau afe ki he fakatomalá—ʻOku maʻu ʻe he ʻOtuá ʻa e māfimafi kotoa pē, pea ʻokú ne ʻafioʻi ʻa e meʻa kotoa pē. Taʻu 90–77 K.M. nai.[/i]\n\n1 Pea ko ʻeni, ko e ngaahi lea ʻeni ʻa ʻĀmoni ki hono kāingá, ʻa ia naʻa ne pehē: ʻE hoku ngaahi tokoua mo hoku kāinga, vakai ʻoku ou pehē kiate kimoutolu, hono ʻikai lahi ʻa e ʻuhinga ke tau fiefia; he naʻa tau lava koā ke ʻamanaki ʻi heʻetau fononga mai mei he fonua ko Seilahemalá ʻe foaki mai kiate kitautolu ʻe he ʻOtuá ha ngaahi tāpuaki lahi pehē?\n\n2 Pea ko ʻeni, ʻoku ou fehuʻi atu, ko e hā ha ngaahi tāpuaki lalahi kuó ne foaki mai kiate kitautolú? Te mou lava ʻo tala mai ia?\n\n3 Vakai, ʻoku ou tali maʻamoutolu; he ko hotau kāinga, ko e kau Leimaná, naʻa nau nofo ʻi he fakapoʻulí, ʻio, naʻa mo e vanu fakapoʻuli tahá, kae vakai, ko e toko fiha nai ʻo kinautolu kuo ʻomi ke nau mamata ki he maama fakaofo ʻo e ʻOtua! Pea ko e tāpuaki ʻeni kuo foaki kiate kitautolú, kuo ngaohi kitautolu ke tau hoko ko e ngaahi meʻangāue ʻi he toʻukupu ʻo e ʻOtuá ki hono fakahoko ʻo e ngāue maʻongoʻongá ni.\n\n4 Vakai, ʻoku fiefia honau ngaahi toko afe, pea kuo ʻomi ʻa kinautolu ki he lotoʻā sipi ʻo e ʻOtuá.\n\n5 Vakai, naʻe motuʻa ʻa e taʻú, pea ʻoku monūʻia ʻa kimoutolu, he naʻa mou ʻai ʻa e hele tuʻusí, ʻo tuʻusi ʻaki homou tūkuingatá, ʻio, naʻa mou ngāue ʻi he ʻahó kotoa; pea vakai ki hono lahi ʻo hoʻomou ngaahi haʻingá! Pea ʻe tānaki ia ki he feleokó ke ʻoua naʻa maumau.\n\n6 ʻIo, ʻe ʻikai ke holoki ia ʻe he afaá ʻi he ʻaho fakaʻosí; ʻio, ʻe ʻikai foki ke veteki ia ʻe he ngaahi ʻahiohió; ka ʻo ka tō mai ʻa e afaá ʻe tānaki fakataha kinautolu ki honau potu ʻonautolú, ke ʻoua naʻa lava ke ʻasi ki ai ʻa e afaá; ʻio, pea ʻe ʻikai foki ke ʻave atu ia ʻi he ngaahi fuʻu matangi mālohí ki he potu ʻoku loto ʻa e filí ke ʻave kinautolu ki aí.\n\n7 Kae vakai, ʻoku nau ʻi he toʻukupu ia ʻo e ʻEiki ʻo e utu-taʻú, pea ʻoku ʻaʻana ʻa kinautolu; pea te ne fokotuʻu hake ʻa kinautolu ʻi he ʻaho fakaʻosí.\n\n8 Fakafetaʻi pē ki he huafa ʻo hotau ʻOtuá; tau hiva ki hono fakalāngilangiʻí, ʻio, tau ʻoatu ʻa e fakafetaʻi ki hono huafa toputapú, he ʻokú ne fai ʻa e ngāue māʻoniʻoni ʻo taʻengata.\n\n9 He ka ne taʻeʻoua ʻetau haʻu mei he fonua ko Seilahemalá, ko hotau kāinga ʻofeiná ni, ʻa ia ʻoku nau ʻofeina lahi ʻa kitautolu, kuo nau kei lili ai pē ʻi he fehiʻa kiate kitautolu, ʻio, pea kuo nau kei hoko atu ai pē ko e kau sola ki he ʻOtuá.\n\n10 Pea naʻe hoko ʻo pehē ʻi he ʻosi hono lea ʻaki ʻe ʻĀmoni ʻa e ngaahi lea ní, naʻe valokiʻi ia ʻe hono tokoua ko ʻĒloné, ʻo ne pehē: ʻE ʻĀmoni, ʻoku ou manavasiʻi naʻa kuo hanga ʻe hoʻo fiefiá ʻo ngaohi koe ke ke pōlepole.\n\n11 Ka naʻe pehē ange ʻe ʻĀmoni kiate ia: ʻOku ʻikai te u pōlepole ʻi hoku mālohi pē ʻoʻokú, pe ʻi hoku poto ʻoʻokú; kae vakai, ʻoku kakato ʻa ʻeku fiefiá, ʻio, ʻoku fonu mahuohua ʻa hoku lotó ʻi he fiefia, pea te u fiefia ʻi hoku ʻOtuá.\n\n12 ʻIo, ʻoku ou ʻiloʻi ko e meʻa noa pē au; pea ko e meʻa ki hoku mālohí ʻoku ou vaivai; ko ia ʻe ʻikai te u pōlepole ʻiate au, ka te u pōlepole pē ʻi hoku ʻOtuá, he te u lava ke fai ʻa e meʻa kotoa pē ʻi hono māfimafí; ʻio, vakai, kuo lahi ha ngaahi meʻa mana lalahi kuo tau fai ʻi he fonuá ni, ʻa ia te tau fakafetaʻi ai ki hono huafá ʻo taʻengata.\n\n13 Vakai, ko e toko lau afe nai ʻe fiha ʻo hotau kāingá ʻa ia kuó ne vete ange mei he ngaahi mamahi ʻo helí; pea kuo ngaohi ke nau hiva ʻaki ʻa e ʻaloʻofa huhuʻí, pea ʻoku tupunga ʻeni koeʻuhi ko e mālohi ʻo ʻene folofola ʻa ia ʻoku ʻiate kitautolú, ko ia ʻikai ʻoku fuʻu lahi ʻa ʻetau ʻuhinga ke fiefia aí?\n\n14 ʻIo, ʻoku ʻi ai haʻatau ʻuhinga ke fakalāngilangiʻi ia ʻo taʻengata, he ko e ʻOtua Fungani Māʻolunga tahá ia, pea kuó ne vete ange hotau kāingá mei he ngaahi sēini ʻo helí.\n\n15 ʻIo, naʻe takatakai ʻa kinautolu ʻe he poʻuli taʻengatá mo e fakaʻauhá; kae vakai, kuó ne ʻomi ʻa kinautolu ki heʻene maama taʻengatá, ʻio, ki he fakamoʻui taʻengatá; pea ʻoku takatakai ʻa kinautolu ʻe heʻene ʻaloʻofa lahi taʻe-hano-tataú; ʻio, pea kuo tau hoko ko ha ngaahi meʻangāue ʻi hono toʻukupú ki hono fai ʻo e ngāue maʻongoʻonga mo fakaofó ni.\n\n16 Ko ia, tau vīkiviki, ʻio, te tau vīkiviki ʻi he ʻEikí; ʻio, te tau fiefia, he ʻoku kakato ʻetau fiefiá; ʻio, te tau fakaongoongoleleiʻi ʻa hotau ʻOtuá ʻo taʻengata. Vakai, ko hai nai ʻe lava ʻo fuʻu hulu fau ʻene vīkiviki ʻi he ʻEikí? ʻIo, ko hai nai ʻe lava ʻo fakamatala ʻo fuʻu hulu ki hono fuʻu māfimafí, mo ʻene ʻaloʻofá, pea mo ʻene faʻa kātaki fuoloa ki he fānau ʻa e tangatá? Vakai, ʻoku ou pehē kiate kimoutolu, ʻoku ʻikai te u malava ke lea ʻaki ha kihiʻi konga siʻi ʻo e meʻa ʻoku ou ongoʻí.\n\n17 Ko hai nai ʻe lava ʻo ʻamanaki ʻe ʻaloʻofa lahi pehē fau ʻa hotau ʻOtuá ʻo hamusi ʻa kitautolu mei hotau tuʻunga fakamanavahē mo angahalaʻia mo ʻulí?\n\n18 Vakai, naʻa tau ʻalu atu foki ʻi he ʻita, mo lea fakamanamana lahi ke fakaʻauha hono siasí.\n\n19 ʻOiauē ko e hā nai, naʻe ʻikai te ne tukuange ai ʻa kitautolu ki ha fakaʻauha fakamanavaheé, ʻio, ko e hā nai naʻe ʻikai te ne tuku ai ke tō ʻa e heletā ʻo ʻene fakamaau totonú kiate kitautolu, pea tuku ʻa kitautolu ki he loto-mafasia taʻengatá?\n\n20 ʻOiauē, ʻoku meimei hola hoku laumālié, ʻi he fakakaukau ki aí. Vakai, naʻe ʻikai te ne fai ʻene fakamaau totonú kiate kitautolu, ka ʻi heʻene fuʻu ʻaloʻofa lahí kuó ne ʻomi ʻa kitautolu ke tau hao mei he vanu taʻengata ʻo e mate mo e mamahí, ki he fakamoʻui ʻo hotau laumālié.\n\n21 Pea ko ʻeni vakai, ʻe hoku kāinga, ko hai ha tangata fakakakano ʻokú ne ʻiloʻi ʻa e ngaahi meʻá ni? ʻOku ou pehē kiate kimoutolu, ʻoku ʻikai ha taha ʻokú ne ʻiloʻi ʻa e ngaahi meʻá ni, ka ko ia pē ʻoku loto-fakatomalá.\n\n22 ʻIo, ʻilonga ia ʻokú ne fakatomala mo ngāue ʻaki ʻa e tuí, peá ne fai ʻa e ngaahi ngāue leleí, mo lotu maʻu ai pē taʻetukú—ʻOku tuku ki he faʻahinga peheé ke ʻilo ʻa e ngaahi meʻa lilo ʻa e ʻOtuá; ʻio, ʻe tuku ki he faʻahinga peheé ke fakahā ʻa e ngaahi meʻa kuo teʻeki ai fakahā; ʻio, pea ʻe tuku ki he faʻahinga peheé ke ʻomi ha ngaahi laumālie ʻe toko lau afe ke nau fakatomala, ʻo hangē pē ko ia kuo tuku mai kiate kinautolu ke tau fakalotoʻi ʻa e faʻahingá ni ko hotau kāingá ke nau fakatomalá.\n\n23 Ko ʻeni ʻoku mou manatuʻi koā, ʻe hoku kāinga, naʻa tau pehē ki hotau kāinga ʻi he fonua ko Seilahemalá, ʻoku tau ʻalu hake ki he fonua ko Nīfaí, ke malanga ki hotau kāinga, ko e kau Leimaná, pea naʻa nau taukae ko e manuki kiate kitautolu?\n\n24 He naʻa nau pehē mai kiate kitautolu: Ko hoʻomou mahalo koā te mou lava ʻo fakahā ki he kau Leimaná ʻa e moʻoní? Ko hoʻomou mahalo koā te mou lava ʻo fakalotoʻi ʻa e kau Leimaná ke nau ʻiloʻi hono taʻetotonu ʻo e ngaahi talatukufakaholo ʻa ʻenau ngaahi tamaí, he ko ha kakai kia-kekeva ʻa kinautolu; pea ʻoku manako honau lotó ʻi he lilingi ʻo e totó; pea kuo nau fakamoleki honau ngaahi ʻahó ʻi he fai ʻo e ngaahi angahala fakalielia tahá; pea ko ʻenau ngaahi tōʻongá ko e ngaahi tōʻonga ia ʻa ha tokotaha maumau-fono talu mei he kamataʻangá? Ko ʻeni ʻe hoku kāinga, ʻoku mou manatu ko ʻenau ngaahi leá ʻeni.\n\n25 Pea ko e tahá naʻa nau pehē mai foki: Tau toʻo mahafu ke tauʻi ʻa kinautolu, ke tau fakaʻauha ʻa kinautolu mo ʻenau angahalá mei he fonuá, telia naʻa nau molomoloki hifo ʻa kitautolu mo fakaʻauha ʻa kitautolu.\n\n26 Kae vakai, ʻe hoku kāinga ʻofeina, naʻe ʻikai te tau ō mai ki he feituʻu maomaonganoá mo e ʻamanaki ke fakaʻauha hotau kāingá, ka ʻi he ʻamanaki ke tau lava ʻapē ʻo fakamoʻui ʻa e laumālie ʻo hanau niʻihi.\n\n27 Ko ia ʻi he mafasia ʻa hotau lotó, ʻo tau meimei fokí, vakai, naʻe fakafiemālieʻi ʻa kitautolu ʻe he ʻEikí, ʻo ne folofola mai: ʻAlu atu ki homou kāinga, ko e kau Leimaná, pea kātakiʻi ʻi he faʻa kātaki ʻa hoʻomou ngaahi mamahí, pea te u tuku ke mou lavaʻi ʻa e ngāué.\n\n28 Pea ko ʻeni vakai, kuo tau haʻu, ki honau fonuá ʻiate kinautolu; pea kuo tau faʻa kātaki ʻi hotau ngaahi mamahí, pea kuo tau kātakiʻi ʻa e faingataʻa kotoa pē; ʻio, kuo tau fononga mei he fale ki he fale, ʻo falala ki he ʻofa ʻa e māmaní—kae ʻikai ki he ngaahi ʻofa ʻa e māmaní pē ka ki he ngaahi ʻaloʻofa foki ʻa e ʻOtuá.\n\n29 Pea kuo tau hū atu ki honau ngaahi falé ʻo akoʻi kinautolu, pea kuo tau akoʻi ʻa kinautolu ʻi honau ngaahi halá; ʻio, pea kuo tau akoʻi ʻa kinautolu ʻi honau ngaahi moʻungá; pea kuo tau hū foki ki honau ngaahi temipalé mo honau ngaahi fale lotú, ʻo akonaki ai kiate kinautolu; pea kuo kapusi ki tuʻa ʻa kitautolu, pea manukia, pea ʻanuhia, ʻo sipiʻi hotau kouʻahé; pea kuo tolomakaʻi ʻa kitautolu, pea puke mo haʻi ʻaki ha ngaahi afo mālohi, pea fakahū ki he fale fakapōpulá; pea ʻi he māfimafi mo e poto ʻo e ʻOtuá kuo fakahaofi ʻa kitautolu.\n\n30 Pea kuo tau kātakiʻi ʻa e ngaahi faʻahinga kotoa pē ʻo e mamahí, pea kuo tau fai ʻeni kotoa, ke tau lava nai ʻo hoko ko ha founga ke fakahaofi ai ha laumālie; pea naʻa tau ʻamanaki ʻe kakato ʻetau fiefiá ʻo kapau te tau lava ʻo hoko ko ha founga ke fakahaofi ai ha niʻihi.\n\n31 Ko ʻeni vakai, ʻoku tau lava ʻo hanga atu ʻo mamata ki he ngaahi fua ʻo ʻetau ngaahi ngāué; pea ʻoku nau tokosiʻi koā? ʻOku ou pehē kiate kimoutolu, ʻIkai, ka ʻoku nau tokolahi; ʻio, pea ʻoku tau lava ʻo fakamoʻoni ki heʻenau fakamātoató, koeʻuhi ko ʻenau ʻofa ki honau kāingá pea mo kitautolu foki.\n\n32 He vakai, ʻoku nau fie feilaulauʻi ʻenau moʻuí kae ʻikai ʻaupito te nau fie toʻo ʻa e moʻui ʻa honau filí; pea kuo nau tanu ʻo loloto ʻi he kelekelé ʻenau ngaahi mahafu taú, koeʻuhi ko ʻenau ʻofa ki honau kāingá.\n\n33 Pea ko ʻeni vakai ʻoku ou pehē kiate kimoutolu, kuo ʻi ai koā ha fuʻu ʻofa lahi pehē ʻi he fonuá hono kotoa? Vakai, ʻoku ou pehē kiate kimoutolu, ʻIkai, kuo teʻeki ke ʻi ai, naʻa mo e kau Nīfaí foki.\n\n34 He vakai, naʻa nau fie toʻo mahafu ke tauʻi honau kāingá; ka naʻe ʻikai te nau fie tuku ke tāmateʻi ʻa kinautolu. Kae vakai ko e toko fiha nai ʻo kinautolú ni kuo nau tuku hifo ʻenau moʻuí; pea ʻoku tau ʻiloʻi kuo nau ʻalu atu ki honau ʻOtuá, koeʻuhi ko ʻenau ʻofá pea mo ʻenau fakaliliʻa ʻi he angahalá.\n\n35 Ko ʻeni ʻikai ʻoku ʻi ai haʻatau ʻuhinga ke fiefia? ʻIo, ʻoku ou pehē kiate kimoutolu, kuo teʻeki ke ʻi ai ha kau tangata kuo nau maʻu ha fuʻu ʻuhinga lahi pehē ke fiefia, ʻo hangē ko kitautolú talu mei he kamataʻanga ʻo māmaní; ʻio, pea kuo hanga ʻe heʻeku fiefiá ʻo ngaohi au, ke u pōlepole ʻi hoku ʻOtuá; he ʻoku ʻiate ia ʻa e māfimafi kotoa, mo e poto kotoa, pea mo e ʻilo kotoa; ʻokú ne ʻafioʻi ʻa e meʻa kotoa pē, pea ko ha Tokotaha ʻaloʻofa ia, ʻio ki he fakamoʻuí, kiate kinautolu ʻe fakatomala mo tui ki hono huafá.\n\n36 Ko ʻeni kapau ko e pōlepolé ʻeni, te u pōlepole pē; he ko ʻeku moʻuí ʻeni mo hoku māmá, mo ʻeku fiefiá mo hoku fakamoʻuí, mo hoku huhuʻi mei he malaʻia taʻengatá. ʻIo, ʻoku monūʻia ʻa e huafa ʻo hoku ʻOtuá, ʻa ia kuó ne tokangaʻi ʻa e kakaí ni, ʻa ia ko ha vaʻa ʻo e ʻakau ʻo ʻIsilelí, pea kuo hē ia mei hono tefitó ki ha fonua foʻou; ʻio, ʻoku ou pehē, ke monūʻia ʻa e huafa ʻo hoku ʻOtuá, ʻa ia kuo tokangaʻi ʻa kitautolu, ko e kau ʻauhē ʻi ha fonua foʻou.\n\n37 Ko ʻeni ʻe hoku kāinga, ʻoku mahino mai kiate kitautolu ʻoku ʻafio mai ʻa e ʻOtua ki he kakai kotoa pē, ʻo tatau ai pē pe ko e fonua fē ʻoku nau ʻi aí; ʻio, ʻokú ne lau ʻa hono kakaí, pea ʻoku tofuhia ʻa māmani fulipē ʻi heʻene ngaahi ngāue ʻaloʻofá. Ko ʻeni, ko ʻeku fiefiá ʻeni, pea mo ʻeku fakafetaʻi lahí; ʻio, pea te u ʻoatu ʻa e fakafetaʻi ki hoku ʻOtuá ʻo taʻengata. ʻĒmeni.\n\n", "alma 27": "[center][font_size=26]Vahe 27[/font_size][/center]\n\n[i]ʻOku folofola ʻa e ʻEikí kia ʻĀmoni ke ne taki ʻa e kakai ʻo ʻAnitai-Nīfai-Līhaí ke nau hao—ʻOku ʻosi ʻa e ivi ʻo ʻĀmoní ʻi heʻene fiefia heʻene feʻiloaki mo ʻAlamaá—ʻOku foaki ʻe he kau Nīfaí ki he kau ʻAnitai-Nīfai-Līhaí ʻa e fonua ko Selesoní—ʻOku ui ʻa kinautolu ko e kakai ʻo ʻĀmoní. Taʻu 90–77 K.M. nai.[/i]\n\n1 Ko ʻeni naʻe hoko ʻo pehē ʻi he ʻiloʻi ʻe he kau Leimana ʻa ia naʻa nau ʻalu atu ke tauʻi ʻa e kau Nīfaí, hili haʻanau fai ha ngaahi feinga tuʻo lahi ke fakaʻauha ʻa kinautolu, pea naʻe taʻeʻaonga ʻa e feinga ke fakaʻauha ʻa kinautolú, naʻa nau toe liu mai leva ki he fonua ko Nīfaí.\n\n2 Pea naʻe hoko ʻo pehē, naʻe fuʻu ʻita lahi ʻa e kau ʻAmalekaí, koeʻuhi ko e mole honau niʻihí. Pea ʻi he mahino kiate kinautolu naʻe ʻikai te nau lava ʻo sāuni ki he kau Nīfaí, naʻa nau kamata ke fakaʻaiʻai ʻa e kakaí ke ʻita ki honau kāinga, ko e kakai ʻo ʻAnitai-Nīfai-Līhaí; ko ia naʻa nau toe kamata ke fakaʻauha ʻa kinautolu.\n\n3 Ko ʻeni naʻe toe fakafisi ʻa e kakaí ni ke toʻo ʻenau mahafu taú, ʻo nau tuku ke tāmateʻi ʻa kinautolu ʻi he faʻiteliha ʻa honau ngaahi filí.\n\n4 Pea ʻi he mamata ʻa ʻĀmoni mo hono kāingá ki he ngāue ko ia ʻo e fakaʻauha ʻi he lotolotonga ʻo e faʻahinga ko ia ʻoku nau fuʻu ʻofa lahi ki aí, mo e faʻahinga ko ia naʻe fuʻu ʻofa lahi kiate kinautolú—he naʻe lau ʻa kinautolu ʻo hangē ko ha kau ʻāngelo kuo fekau mai mei he ʻOtuá ke fakahaofi ʻa kinautolu mei he fakaʻauha taʻengatá—ko ia, ʻi he mamata ʻa ʻĀmoni mo hono kāingá ki he fuʻu ngāue ʻo e fakaʻauhá ni, naʻe ueʻi hake honau lotó ʻe he ʻofa mamahi, ʻo nau pehē ange ki he tuʻí:\n\n5 Tau tānaki fakataha ʻa e kakaí ni ʻo e ʻEikí, pea tau ō hifo ki he fonua ko Seilahemalá ki hotau kāinga ko e kau Nīfaí, pea hola mei he nima ʻo hotau ngaahi filí, koeʻuhi ke ʻoua naʻa tau ʻauha.\n\n6 Ka naʻe folofola ange ʻe he tuʻi kiate kinautolu: Vakai, ʻe fakaʻauha ʻa kitautolu ʻe he kau Nīfaí, koeʻuhi ko e ngaahi fakapō mo e ngaahi angahala lahi kuo mau fai kiate kinautolú.\n\n7 Pea pehē ange ʻe ʻĀmoni: Te u ʻalu ʻo fehuʻi ki he ʻEikí, pea kapau te ne folofola mai kiate kitautolu, mou ō hifo ki hotau kāinga, te mou ʻalu?\n\n8 Pea folofola ange ʻe he tuʻí kiate ia: ʻIo, kapau ʻe folofola mai ʻe he ʻEikí kiate kimautolu ke mau ʻalu, te mau ō hifo ki hotau kāingá, pea te mau hoko ko ʻenau kau pōpula kae ʻoua ke mau totongi kiate kinautolu ʻo feʻunga mo e ngaahi fakapō mo e ngaahi angahala ʻa ia kuo mau fai kiate kinautolú.\n\n9 Ka naʻe pehē ange ʻe ʻĀmoni kiate ia: ʻOku taʻehoa ia mo e lao ʻa hotau kāingá, ʻa ia naʻe fokotuʻu ʻe heʻeku tamaí, ke ʻi ai ha kau pōpula ʻiate kinautolu; ko ia, tau ō hifo, mo falala pē ki he ngaahi ʻofa ʻa hotau kāingá.\n\n10 Ka naʻe folofola ange ʻe he tuʻí kiate ia: Fehuʻi ki he ʻEikí, pea kapau te ne folofola mai kiate kimautolu ke ʻalu, te mau ʻalu; ka ʻikai te mau ʻauha pē ʻi he fonuá ni.\n\n11 Pea naʻe hoko ʻo pehē naʻe ʻalu ʻa ʻĀmoni ʻo fehuʻi ki he ʻEikí, pea naʻe folofola ange kiate ia ʻa e ʻEikí:\n\n12 ʻAve ʻa e kakaí ni mei he fonuá ni, ke ʻoua naʻa nau ʻauha; he ʻoku maʻu ʻe Sētane ʻa e mālohi lahi ki he loto ʻo e kau ʻAmalekaí, ʻa ia ʻoku nau fakaʻaiʻai ʻa e kau Leimaná ke ʻita ki honau kāingá ʻo tāmateʻi ʻa kinautolu; ko ia ke mou ʻalu mei he fonuá ni; pea ʻoku monūʻia ʻa e kakaí ni ʻi he toʻu tangatá ni, he te u maluʻi ʻa kinautolu.\n\n13 Pea ko ʻeni naʻe hoko ʻo pehē naʻe ʻalu ʻa ʻĀmoni, ʻo ne fakahā ki he tuʻí ʻa e ngaahi folofola kotoa pē kuo folofola ʻaki ʻe he ʻEikí kiate ia.\n\n14 Pea naʻa nau tānaki fakataha ʻa honau kakai kotoa pē, ʻio, ʻa e kakai kotoa pē ʻo e ʻEikí, ʻo nau tānaki fakataha ʻenau ngaahi takanga monumanu iiki kotoa pē mo e ngaahi takanga monumanu lalahí, ʻo nau ʻalu atu mei he fonuá, ʻo omi ki he feituʻu maomaonganoa ʻa ia naʻe vaheʻi ʻa e fonua ko Nīfaí mei he fonua ko Seilahemalá, pea naʻa nau ō mai ʻo ofi ki he ngataʻanga ʻo e fonuá.\n\n15 Pea naʻe hoko ʻo pehē naʻe pehē ange ʻe ʻĀmoni kiate kinautolu: Vakai, te u ʻalu atu mo hoku kāingá ki he fonua ko Seilahemalá, ka mou nofo pē ʻi heni kae ʻoua ke mau foki mai; pea te mau vakaiʻi pe ko e hā ʻa e loto ʻo hotau kāingá, pe te nau loto ke mou omi ki honau fonuá.\n\n16 Pea naʻe hoko ʻo pehē ʻi he lolotonga ʻalu atu ʻa ʻĀmoni ki he fonuá, naʻa nau fetaulaki mo hono kāingá pea mo ʻAlamā, ʻi he potu kuo lau ki aí; pea vakai, ko ha fetaulaki fakafiefia ʻeni.\n\n17 Ko ʻeni naʻe pehē fau hono lahi ʻo e fiefia ʻa ʻĀmoní he naʻe fonu ia; ʻio, naʻe fuʻu moʻua hono lotó ʻi he fiefia ʻo hono ʻOtuá, ʻo aʻu ki he ʻosi hono iví; peá ne toe tō ki he kelekelé.\n\n18 Ko ʻeni ʻikai ko ha fuʻu fiefia lahi ʻeni? Vakai, ko e fiefia ʻeni ʻoku ʻikai maʻu ʻe ha toko taha ka ko ia pē ʻoku loto-fakatomala moʻoni mo ia ʻoku fekumi ʻi he loto fakatōkilalo ki he fiefiá.\n\n19 Ko ʻeni naʻe hulu ʻaupito ʻa e fiefia ʻa ʻAlamā ʻi heʻene feʻiloaki mo hono kāingá, kae ʻumaʻā foki ʻa e fiefia ʻa ʻĒlone, mo ʻOminea, mo Himinaí; kae vakai naʻe ʻikai ke lahi ange ʻenau fiefiá ʻi honau iví.\n\n20 Pea ko ʻeni naʻe hoko ʻo pehē naʻe taki atu ʻe ʻAlamā ʻa hono kāingá ki he fonua ko Seilahemalá; ʻio, ki hono fale ʻoʻoná. Pea naʻa nau ō, ʻo fakahā ki he fakamaau lahí ʻa e ngaahi meʻa kotoa pē kuo hoko kiate kinautolu ʻi he fonua ko Nīfaí, ʻi he lotolotonga ʻo honau kāinga, ko e kau Leimaná.\n\n21 Pea naʻe hoko ʻo pehē naʻe ʻoatu ʻe he fakamaau lahí ha tohi fanongonongo ʻi he fonuá hono kotoa, ʻo ne fie ʻilo ʻa e loto ʻo e kakaí ʻo kau ki hono fakangofua ke hū mai ʻa honau kāinga, ʻa ia ko e kau ʻAnitai-Nīfai-Līhaí.\n\n22 Pea naʻe hoko ʻo pehē naʻe aʻu mai ʻa e loto ʻo e kakaí ʻo pehē: Vakai, te mau tukuange ʻa e fonua ko Selesoní, ʻa ia ʻoku ʻi he potu hahaké ʻo ofi ki he tahí, ʻa ia ʻoku fehokotaki mo e fonua ko Mahú, ʻa ia ʻoku tuʻu ʻi he potu tonga ʻo e fonua ko Mahú; pea ko e fonua ko ia ko Selesoní ko e fonua ia te mau tuku ki hotau kāingá ko honau tofiʻa.\n\n23 Pea vakai, te tau tuku ʻetau ngaahi kau taú ʻi he vahaʻa ʻo e fonua ko Selesoní mo e fonua ko Nīfaí, koeʻuhi ke tau maluʻi hotau kāinga ʻi he fonua ko Selesoní; pea te tau fai ʻeni maʻa hotau kāingá, koeʻuhi ko ʻenau manavahē ke toʻo mahafu ke tauʻi honau kāingá telia naʻa nau fai angahala aí; pea ko ʻenau fuʻu manavaheé ni naʻe tupu ia mei heʻenau fuʻu fakatomala kuo nau fai ko e tupu mei heʻenau ngaahi fakapō lahí mo ʻenau fai angahala fakaʻuliá.\n\n24 Pea ko ʻeni vakai, te tau fai ʻeni maʻa hotau kāingá ke nau lava ʻo maʻu ʻa e fonua ko Selesoní; pea te tau maluʻi ʻa kinautolu mei honau ngaahi filí ʻaki ʻetau ngaahi konga taú, ʻo kapau pe te nau tuku mai maʻatautolu hano konga ʻo ʻenau ngaahi meʻakaí ke tokoni kiate kitautolu ke tau lava ʻo tauhi ʻetau ngaahi kau taú.\n\n25 Ko ʻeni, naʻe hoko ʻo pehē ʻi he fanongo ʻa ʻĀmoni ki he meʻa ní, naʻá ne foki atu ki he kakai ʻo ʻAnitai-Nīfai-Līhaí, peá na ō foki mo ʻAlamā ki he feituʻu maomaonganoá, ʻa ia kuo nau fokotuʻu ai honau ngaahi fale fehikitakí, ʻo na fakahā kiate kinautolu ʻa e ngaahi meʻá ni kotoa pē. Pea naʻe fakamatala foki kiate kinautolu ʻe ʻAlamā hono fakaului ia, fakataha mo ʻĀmoni mo ʻĒlone, mo hono kāingá.\n\n26 Pea naʻe hoko ʻo pehē naʻe langaki ai ha fuʻu fiefia lahi ʻiate kinautolu. Pea naʻa nau ʻalu hifo ki he fonua ko Selesoní, ʻo maʻu ʻa e fonua ko Selesoní; pea naʻe ui ʻa kinautolu ʻe he kau Nīfaí ko e kakai ʻo ʻĀmoni; ko ia naʻe ui ʻa kinautolu ʻaki ʻa e hingoa ko iá ʻo fai atu mei ai.\n\n27 Pea naʻa nau kau ʻi he kakai ʻo Nīfaí, ʻo lau foki ʻa kinautolu fakataha mo e kakai naʻe ʻo e siasi ʻo e ʻOtuá. Pea naʻa nau ongoongoa foki ʻi heʻenau loto-māfana ki he ʻOtuá, kae ʻumaʻā foki ki he tangatá; he naʻa nau faitotonu mo angatonu ʻaupito ʻi he meʻa kotoa pē; pea naʻa nau tuʻu maʻu ʻi he tui kia Kalaisí, ʻo aʻu ki he ngataʻangá.\n\n28 Pea naʻa nau sio ki he lilingi ʻo e toto ʻo honau kāingá ʻi he fuʻu fakaliliʻa lahi; pea naʻe ʻikai pē lava ke fakalotoʻi ʻa kinautolu ke toʻo mahafu ke tauʻi honau kāingá; pea naʻe ʻikai pē te nau sio ʻi ha momoʻi manavahē ki he maté, koeʻuhi ko ʻenau ʻamanaki mo ʻenau fakakaukau kia Kalaisí mo e toetuʻú; ko ia naʻe folo hifo ʻa e mate ia kiate kinautolu ʻi hono ikunaʻi ia ʻe Kalaisí.\n\n29 Ko ia, naʻa nau loto ke kātakiʻi ʻa e maté ʻi he founga fakamamahi mo kovi taha ʻe lava ke fai ʻe honau kāingá, kae ʻoua pē naʻa nau toʻo ʻa e heletaá pe hele pikó ke taaʻi ʻa kinautolu.\n\n30 Pea ko ia ko ha kakai loto-māfana mo ʻofeina, ko ha kakai ʻoku hōifua lahi ki ai ʻa e ʻEikí.\n\n", "alma 28": "[center][font_size=26]Vahe 28[/font_size][/center]\n\n[i]ʻOku ikunaʻi ʻa e kau Leimaná ʻi ha tau fakaʻulia—ʻOku tō tau ha lau mano—ʻOku tuku ʻa e kau angahalá ki ha tuʻunga ʻo e mamahi taʻetuku; ʻoku maʻu ʻe he kau māʻoniʻoní ha fiefia ʻoku ʻikai hano ngataʻanga. Taʻu 77–76 K.M. nai.[/i]\n\n1 Pea ko ʻeni naʻe hoko ʻo pehē ʻi he hili ʻa e fakanofonofo ʻo e kakai ʻo ʻĀmoní ʻi he fonua ko Selesoní, mo e fokotuʻu foki ʻo ha siasi ʻi he fonua ko Selesoní, pea mo e fokotuʻu ʻa e ngaahi kau tau ʻa e kau Nīfaí ʻo takatakai ʻi he fonua ko Selesoní, ʻio, ʻi he ngaahi ngataʻanga fonua kotoa ʻoku takatakai ʻi he fonua ko Seilahemalá; vakai naʻe muimui ʻa e ngaahi kau tau ʻa e kau Leimaná ʻi honau kāingá ki he feituʻu maomaonganoá.\n\n2 Pea ko ia naʻe ʻi ai ha fuʻu tau fakaʻulia; ʻio, naʻa mo ha tau ʻoku teʻeki ai ke hoko ʻi he kotoa ʻo e kakai ʻi he fonuá talu mei he taimi naʻe ʻalu ai ʻa Līhai mei Selūsalemá; ʻio, pea naʻe tāmateʻi mo fakamoveteveteʻi holo ʻa e toko lau mano ʻo e kau Leimaná.\n\n3 ʻIo, pea naʻe ʻi ai foki mo ha fuʻu tāmate lahi ʻi he kakai ʻo Nīfaí; ka neongo iá, naʻe tuli mo fakamoveteveteʻi ʻa e kau Leimaná, pea naʻe toe liu mai ʻa e kakai ʻo Nīfaí ki honau fonuá.\n\n4 Pea ko ʻeni ko ha taimi ʻeni ʻa ia naʻe ai ha fuʻu tangi mo e tangilāulau lahi naʻe ongo atu ʻi hono kotoa ʻo e fonuá ʻi he kakai kotoa pē ʻo Nīfaí—\n\n5 ʻIo, ʻa e tangi ʻa e kau uitoú koeʻuhi ko honau ngaahi husepānití, kae ʻumaʻā foki mo e ngaahi tamai ʻoku tengihia ʻa honau ngaahi foha, pea mo e ʻofefiné koeʻuhi ko honau tuongaʻané, ʻio, ʻa e tokoua koeʻuhi ko e tamai; pea ko ia naʻe ongo atu ʻa e leʻo ʻo e tangi ʻiate kinautolu kotoa pē, ko e tengihia ʻo honau kāinga kuo maté.\n\n6 Pea ko ʻeni ko e moʻoni ko ha ʻaho fakamamahi moʻoni ʻeni; ʻio, ko ha taimi faingataʻa, pea ko ha taimi ʻo e ʻaukai mo e lotu lahi.\n\n7 Pea naʻe ʻosi pehē hono hongofulu mā nima ʻo e taʻu ʻo e pule ʻa e kau fakamāú ki he kau Nīfaí;\n\n8 Pea ko e fakamatala ʻeni kia ʻĀmoni mo hono kāingá, ko ʻenau ngaahi fefonongaʻaki ʻi he fonua ko Nīfaí, ko ʻenau ngaahi faingataʻaʻia ʻi he fonuá, ko ʻenau ngaahi mamahí, pea mo honau ngaahi fakamamahí, mo ʻenau fiefia taʻe-hano-tataú, mo hono tali mo e nofo malu ʻa honau kāingá ʻi he fonua ko Selesoní. Pea ko ʻeni, ʻofa ke tāpuakiʻi honau laumālié ʻo taʻengata, ʻe he ʻEiki ko e Huhuʻi ʻo e kakai fulipē.\n\n9 Pea ko e fakamatala ʻeni ki he ngaahi tau mo e ngaahi fakakikihi ʻi he kau Nīfaí, kae ʻumaʻā foki mo e ngaahi tau ʻi he vahaʻa ʻo e kau Nīfaí mo e kau Leimaná; pea mo hono fakaʻosi ʻo e taʻu hono hongofulu mā nima ʻo e pule ʻa e kau fakamāú.\n\n10 Pea fai mei he ʻuluaki taʻú ʻo aʻu ki hono hongofulu mā nima naʻe fakahoko ai ʻa e fakaʻauha ʻo e moʻui ʻa e toko lau afe; ʻio, naʻe fakahoko ai ʻa e fuʻu lilingi toto fakaʻulia.\n\n11 Pea ko e ngaahi ʻangaʻanga ʻo e toko lau afe kuo tanu loloto ʻi he kelekelé, ka ko e ngaahi ʻangaʻanga ʻo e toko lau afe ʻoku ʻauʻaunga ʻi ha ngaahi fokotuʻunga ʻi he funga fonuá; ʻio, pea ʻoku tengihia ʻe he toko lau afe koeʻuhi ko e mole ʻa honau kāingá, koeʻuhi ʻoku ʻi ai haʻanau ʻuhinga ke manavahē, ʻo hangē ko e ngaahi folofola fakapapau ʻa e ʻEikí, naʻa kuo tuku ʻa kinautolu ki ha tuʻunga ʻo e mamahi taʻetuku.\n\n12 Neongo ʻoku tengihia moʻoni ʻe he toko lau afe kehe ʻa e mole honau kāingá, ka ʻoku nau fiefia mo vīkiviki ʻi he ʻamanaki, mo ʻenau ʻilo foki, ʻo hangē ko e ngaahi talaʻofa ʻa e ʻEikí, ʻoku fokotuʻu hake ʻa kinautolu ke nofo ʻi he nima toʻomataʻu ʻo e ʻOtuá, ʻi he nofo fiefia taʻe-hano ngataʻanga.\n\n13 Pea ko ia ʻoku mahino mai kiate kitautolu ʻa hono lahi ʻo e tuʻunga taʻetatau ʻo e tangatá ko e tupu mei he angahalá mo e maumau-fonó, pea mo e mālohi ʻo e tēvoló, ʻa ia ʻoku tupu mei he ngaahi fakakaukau olopoto kuó ne faʻu ke tauheleʻi ʻaki ʻa e loto ʻo e tangatá.\n\n14 Pea ko ia ʻoku mahino mai kiate kitautolu hono fuʻu ʻaonga ʻo e ui ke faivelenga ʻa e tangatá ʻi he ngāue ʻi he ngaahi ngoue vaine ʻa e ʻEikí; pea ko ia ʻoku mahino mai kiate kitautolu hono fuʻu ʻuhinga lahi ʻo e mamahí, kae ʻumaʻā foki ʻa e fiefiá—ko e mamahi koeʻuhi ko e maté mo e fakaʻauha ʻi he tangatá, pea ko e fiefia koeʻuhi ko e maama ʻa Kalaisi ʻa ia ʻoku aʻutaki ki he moʻuí.\n\n", "alma 29": "[center][font_size=26]Vahe 29[/font_size][/center]\n\n[i]ʻOku holi ʻa ʻAlamā ke ne kalanga ʻaki ʻa e fakatomalá ʻi he mālohi ʻo e kau ʻāngeló—ʻOku foaki ʻe he ʻEikí ha kau akonaki ki he ngaahi puleʻanga kotoa pē—ʻOku fiefia ʻa ʻAlamā ʻi he ngāue ʻa e ʻEikí mo e ngaahi ngāue lelei ʻa ʻĀmoni mo hono kāingá. Taʻu 76 K.M. nai.[/i]\n\n1 Taumaiā ko e ʻāngelo au, peá u lava ʻo maʻu ʻa e fakaʻamu ʻa hoku lotó, ke u ʻalu atu ʻo lea ʻaki ʻa e talupite ʻa e ʻOtuá, ʻi ha leʻo ke lulululuʻi ʻa e māmaní, pea kalanga ʻaki ʻa e fakatomalá ki he kakai fulipē!\n\n2 ʻIo, te u fakahā ki he kakai fulipē, ʻo hangē ko e ʻuʻulu ʻo ha maná, ʻa e fakatomalá mo e palani ʻo e huhuʻí, koeʻuhi ke nau fakatomala pea haʻu ki hotau ʻOtuá, koeʻuhi ke ʻoua naʻa toe ʻi ai ha mamahi ʻi he funga ʻo e māmaní kotoa.\n\n3 Kae vakai, ko ha tangata pē au, peá u fai angahala ʻi heʻeku fakaʻamú; he ʻoku totonu ke u fiemālie ʻi he ngaahi meʻa kuo tuku mai ʻe he ʻEikí maʻakú.\n\n4 ʻOku ʻikai lelei ke u feinga ke liliu ʻi heʻeku ngaahi fakaʻamú ʻa e tuʻutuʻuni pau ʻa ha ʻOtua angatonu, he ʻoku ou ʻiloʻi ʻokú ne foaki ki he tangatá ʻo fakatatau mo ʻenau holí, pe ko e holi ki he mate pe ki he moʻui; ʻio, ʻoku ou ʻiloʻi ʻokú ne tuku mai ki he tangatá, ʻio, ʻokú ne tuʻutuʻuni pau kiate kinautolu ha ngaahi tuʻutuʻuni ʻoku ʻikai lava ʻo toe liliu, ʻo fakatatau ki honau ngaahi lotó, pe ko e loto ki he fakamoʻuí pe ki he fakaʻauha.\n\n5 ʻIo, pea ʻoku ou ʻiloʻi kuo tuku mai ʻa e leleí mo e koví ki he kakai kotoa pē; pea ʻilonga ia ʻoku ʻikai ʻiloʻi ʻa e leleí mei he koví ʻoku tonuhia ia; kae ʻilonga ia ʻokú ne ʻiloʻi ʻa e leleí mo e koví, ʻe tuku kiate ia ʻo fakatatau ki heʻene ngaahi holí, pe ʻokú ne holi ki he leleí pe koví, ki he moʻuí pe maté, ki he fiefiá pe ko e mamahi ʻa e konisēnisí.\n\n6 Ko ʻeni, ko e meʻa ʻi heʻeku ʻiloʻi ʻa e ngaahi meʻa ní, ko e ʻumaʻā haʻaku toe fie fai mo ha meʻa lahi hake ʻi he ngāue kuo ui au ki aí?\n\n7 Ko e ʻumaʻā ʻeku fakaʻamu ko ha ʻāngelo au, ke u lava ʻo lea ki he ngaahi ngataʻanga kotoa ʻo e māmaní?\n\n8 He vakai, ʻoku foaki ʻe he ʻEikí ki he ngaahi puleʻanga kotoa pē, ʻi honau kakaí mo ʻenau leá, ke nau akonaki ʻaki ʻene folofolá, ʻio, ʻi he fakapotopoto, ʻa e meʻa kotoa pē ʻokú ne ʻafioʻi ʻoku ʻaonga ke nau maʻú; ko ia ʻoku mahino kiate kitautolu ʻoku akonaki ʻe he ʻEikí ʻi he poto, ʻo fakatatau mo e meʻa ʻoku totonu mo moʻoní.\n\n9 ʻOku ou ʻiloʻi ʻa e meʻa kuo fekau ʻe he ʻEikí kiate aú, pea ʻoku ou vīkiviki ai. ʻOku ʻikai te u vīkiviki koeʻuhi ko au pē, ka ʻoku ou vīkiviki ʻi he meʻa kuo fekau ʻe he ʻEikí kiate aú; ʻio, pea ko hono ʻuhinga ʻeni ʻo ʻeku vīkivikí, ke u lava ʻa pē ʻo hoko ko ha meʻangāue ʻi he toʻukupu ʻo e ʻOtuá ke ʻomi ha taha ki he fakatomalá; pea ko ʻeku fiefiá ʻeni.\n\n10 Pea vakai, ʻi heʻeku sio ki he tokolahi ʻo hoku kāingá ʻoku loto-fakatomala moʻoni, pea nau haʻu ki he ʻEiki ko honau ʻOtuá, ʻoku toki fonu ai hoku laumālié ʻi he fiefia; pea ʻoku ou toki manatuʻi ʻa e meʻa kuo fai ʻe he ʻEikí maʻakú, ʻio, kuó ne ʻafio mai ki heʻeku lotú; ʻio, ʻoku ou manatu ai ki hono toʻukupu ʻaloʻofa ʻa ia kuó ne hapai mai kiate aú.\n\n11 ʻIo, pea ʻoku ou manatuʻi foki ʻa e nofo pōpula ʻa ʻeku ngaahi tamaí; he ʻoku ou ʻilo pau naʻe fakahaofi ʻa kinautolu ʻe he ʻEikí mei he pōpulá, ʻo ne fokotuʻu ai hono siasí; ʻio, ko e ʻEiki ko e ʻOtuá, ko e ʻOtua ʻo ʻĒpalahame, ko e ʻOtua ʻo ʻAisaké, pea ko e ʻOtua ʻo Sēkopé, naʻá ne fakahaofi ʻa kinautolu mei he nofo pōpulá.\n\n12 ʻIo, ʻoku ou manatuʻi maʻu ai pē ʻa e nofo pōpula ʻa ʻeku ngaahi tamaí; pea ko e ʻOtua pē ko iá naʻá ne fakahaofi ʻa kinautolu mei he nima ʻo e kau ʻIsipité naʻá ne fakahaofi ʻa kinautolu mei he pōpulá.\n\n13 ʻIo, pea ko e ʻOtua pē ko iá naʻá ne fokotuʻu ʻa hono siasí ʻiate kinautolú; ʻio, pea ko e ʻOtua pē ko iá kuo ui au ki ha lakanga toputapu, ke u malanga ʻaki ʻa e folofolá ki he kakaí ni, pea kuó ne tuku kiate au ke tuʻumālie ʻeku ngaahi ngāue lahi, ʻa ia ʻoku kakato ai ʻeku fiefiá.\n\n14 Ka ʻoku ʻikai te u fiefia koeʻuhi ko e tuʻumālie ʻeku ngāue pe ʻaʻakú, ka ʻoku kakato ange ʻa ʻeku fiefiá koeʻuhi ko e tuʻumālie ʻa e ngāue ʻa hoku kāingá, ʻa ia kuo nau ʻalu atu ki he fonua ko Nīfaí.\n\n15 Vakai, kuo nau ngāue lahi ʻaupito, pea nau maʻu ha ngaahi fua lahi; pea hono ʻikai ke lahi ʻa ʻenau totongí!\n\n16 Ko ʻeni, ʻi heʻeku fakakaukau ki he lavameʻa ʻo e ngāue ʻa e faʻahingá ni ko hoku kāingá, ʻoku ʻāvea ʻa hoku laumālié, ʻo hangē nai kuo mavahe ia mei hoku sinó, koeʻuhi ko e fuʻu lahi ʻeku fiefiá.\n\n17 Pea ko ʻeni ʻofa ke tuku ʻe he ʻOtuá ki he faʻahingá ni, ko hoku kāingá, ke nau nofo hifo ʻi he puleʻanga ʻo e ʻOtuá; ʻio, pea mo kinautolu kotoa pē foki ʻa ia ko e fua ʻo ʻenau ngaahi ngāué ke ʻoua te nau toe hū ki tuʻa, kae kehe ke nau vīkiviki ʻiate ia ʻo taʻengata. Pea ʻofa ke tuku ʻe he ʻOtuá ke hoko ʻo hangē ko ʻeku ngaahi leá, ʻo hangē ko e meʻa kuó u leaʻakí. ʻĒmeni.\n\n", "alma 30": "[center][font_size=26]Vahe 30[/font_size][/center]\n\n[i]Ko Kolihola, ko e fili ʻo Kalaisí, ʻokú ne taukae kia Kalaisi, ko e Fakaleleí, mo e laumālie ʻo e kikité—ʻOkú ne akonaki ʻaki ʻoku ʻikai ha ʻOtua, pe ha hinga ʻa e tangatá, pe ha tautea ki he angahalá, pea ʻoku ʻikai ha Kalaisi—ʻOku fakamoʻoniʻi ʻe ʻAlamā ʻe hāʻele mai ʻa Kalaisi pea ʻoku fakamoʻoni ʻa e meʻa kotoa pē ʻoku ʻi ai ha ʻOtua—ʻOku fie maʻu ʻe Kolihola ha fakaʻilonga pea ʻoku teʻia ia ʻo noa—Naʻe hā mai ʻa e tēvoló kia Kolihola ʻo hangē ha ʻāngelo ʻo ne akoʻi kiate ia ʻa e ngaahi meʻa ke ne leaʻakí—ʻOku tāmoloki ʻa Kolihola ʻo ne mate. Taʻu 76–74 K.M. nai.[/i]\n\n1 Vakai, naʻe hoko ʻo pehē ʻi he hili hono fakanofonofo ʻo e kakai ʻo ʻĀmoní ʻi he fonua ko Selesoní, ʻio, pea hili foki hono tekeʻi ʻo e kau Leimaná mei he fonuá, pea tanu honau kakai maté ʻe he kakai ʻo e fonuá—\n\n2 Ko ʻeni naʻe ʻikai foki ke lau honau kau maté koeʻuhi ko e fuʻu hulu honau tokolahí; pea ʻikai foki lau mo e kau mate ʻo e kau Nīfaí—ka naʻe hoko ʻo pehē kuo hili ʻenau tanu honau kakai maté, pea hili foki ʻa e ngaahi ʻaho ʻo e ʻaukai, mo e tangi, mo e lotu, (pea naʻe hoko ia ʻi hono hongofulu mā ono ʻo e taʻu ʻo e pule ʻa e kau fakamāú ki he kakai ʻo Nīfaí), pea naʻe fakaʻau ke ʻi ai ʻa e melino maʻu ai pē ʻi hono kotoa ʻo e fonuá.\n\n3 ʻIo, pea naʻe tokanga ʻa e kakaí ke tauhi ʻa e ngaahi fekau ʻa e ʻEikí; pea naʻa nau fai pau ʻi he tauhi ʻo e ngaahi ouau ʻa e ʻOtuá, ʻo fakatatau ki he fono ʻa Mōsesé; he naʻe akonekina ʻa kinautolu ke tauhi ʻa e fono ʻa Mōsesé kae ʻoua ke fakakakato ia.\n\n4 Pea ko ia naʻe ʻikai ke ʻi he kakaí ha moveuveu ʻi hono kotoa ʻo e taʻu hono hongofulu mā ono ʻo e pule ʻa e kau fakamāú ki he kakai ʻo Nīfaí.\n\n5 Pea naʻe hoko ʻo pehē ʻi he kamataʻanga hono hongofulu mā fitu ʻo e taʻu ʻo e pule ʻa e kau fakamāú, naʻe ʻi ai maʻu pē ʻa e melinó.\n\n6 Ka naʻe hoko ʻo pehē ʻi he konga ki mui ʻo hono hongofulu mā fitu ʻo e taʻú, naʻe haʻu ai ha tangata ki he fonua ko Seilahemalá, pea ko e Fili ia ʻo Kalaisi, he naʻá ne kamata ke malanga ki he kakaí ʻo fakaʻikaiʻi ʻa e ngaahi kikite ʻa ia kuo lea ʻaki ʻe he kau palōfitá ʻo kau ki he hāʻele mai ʻa Kalaisí.\n\n7 Ko ʻeni naʻe ʻikai foki ke ʻi ai ha lao ʻa ia ʻoku taʻofi ai ʻa e tui ʻa ha tangata; he naʻe taʻehoa ʻaupito mo e ngaahi fekau ʻa e ʻOtuá ke ʻi ai ha fono ʻe fokotuʻu ai ʻa e tangatá ʻi ha ngaahi tuʻunga ʻoku taʻetatau.\n\n8 He ʻoku pehē ʻi he folofolá: Mou fili he ʻahó ni, ʻa ia te mou tauhí.\n\n9 Ko ʻeni kapau naʻe loto ha tangata ke tauhi ʻa e ʻOtuá, ko hono faingamālie ia ʻoʻona; kae kehe, kapau ʻokú ne tui ki he ʻOtuá, ko hono faingamālie ia ke tauhi kiate ia; ka ʻo kapau ʻoku ʻikai te ne tui kiate ia naʻe ʻikai ke ʻi ai ha lao ke tauteaʻi ai ia.\n\n10 Ka ʻo kapau naʻá ne fakapō, naʻe tautea ia ke mate; pea kapau naʻá ne kaihaʻa fakamālohi naʻe tauteaʻi foki ia; pea kapau naʻá ne kaihaʻa naʻe tauteaʻi foki ia; pea kapau naʻá ne tono naʻe tauteaʻi foki ia; ʻio, naʻe tauteaʻi ʻa kinautolu koeʻuhi ko e ngaahi fai angahala kotoa ko ʻení.\n\n11 He naʻe ʻi ai ha fono ke fakamāuʻi ʻa e tangata ʻo fakatatau ki heʻenau ngaahi hiá. Ka neongo iá, naʻe ʻikai ke ʻi ai ha lao ʻoku taʻofi ʻa e tui ʻa ha tangata; ko ia, naʻe tauteaʻi pē ha tangata koeʻuhi ko e ngaahi hia kuó ne faí; ko ia naʻe tuʻunga tatau ʻa e kakai kotoa pē.\n\n12 Pea ko e fili ʻo Kalaisí ko ʻeni, ʻa ia ko hono hingoá ko Kolihola, (pea naʻe ʻikai ke lava ʻe he laó ʻo maʻu ha mafai kiate ia), naʻá ne kamata ke malanga ki he kakaí ʻoku ʻikai totonu ke ʻi ai ha Kalaisi. Pea ko e anga ʻeni ʻo ʻene malangá, ʻo pehē:\n\n13 ʻA kimoutolu ʻoku moʻua ki ha ʻamanaki fakasesele mo taʻeʻaonga, ko e hā ʻoku mou fakamafasiaʻi ai ʻa kimoutolu ʻi ha ngaahi meʻa fakasesele pehē? Ko e hā ʻoku mou kumi ai ki ha Kalaisí? He ʻoku ʻikai ke lava ʻe ha tangata ʻo ʻiloʻi ha meʻa ʻe hoko maí.\n\n14 Vakai, ko e ngaahi meʻa ko ʻeni ʻa ia ʻoku mou ui ko e ngaahi kikité, ʻa ia ʻoku mou pehē kuo tukufakaholo mai ʻe he kau palōfita māʻoniʻoní, vakai, ko e ngaahi talatukufakaholo fakasesele ia ʻa hoʻomou ngaahi tamaí.\n\n15 ʻOku fēfē hoʻomou ʻiloʻi honau moʻoní? Vakai, ʻoku ʻikai te mou lava ʻo ʻiloʻi ha ngaahi meʻa ʻoku ʻikai te mou mamata ki ai; ko ia ʻoku ʻikai te mou lava ʻo ʻiloʻi ʻe ʻi ai ha Kalaisi.\n\n16 ʻOku mou vakai atu ki muʻa mo pehē ʻoku mou sio ki ha fakamolemoleʻi ʻo hoʻomou ngaahi angahalá. Kae vakai, ko e fua ia ʻo ha fakakaukau vale; pea ko e anga mamio ko ʻeni ʻo hoʻomou fakakaukaú ʻoku tupu ia mei he ngaahi talatukufakaholo ʻa hoʻomou ngaahi tamaí, ʻa ia ʻoku tohoakiʻi atu ʻa kimoutolu ki ha tui ki he ngaahi meʻa ʻoku ʻikai ke moʻoni.\n\n17 Pea naʻe toe lahi mo e ngaahi meʻa pehē naʻá ne lea ʻaki kiate kinautolu, ʻo ne fakahā kiate kinautolu ʻoku ʻikai lava ke ʻi ai ha fakalelei ʻe fai koeʻuhi ko e ngaahi angahala ʻa e tangatá; ka ʻoku tuʻu ʻa e tangata ʻi he moʻuí ni ʻo fakatatau ki he anga ʻo ʻene ngāue ʻaʻaná; ko ia ʻoku tuʻumālie ʻa e tangata taki taha ʻo fakatatau ki hono ʻatamaí, pea ʻoku ikuna ʻe he tangata taki taha ʻo fakatatau ki hono iví; pea ʻilonga ha meʻa ʻoku fai ʻe ha tangata ʻoku ʻikai ko e hia ia.\n\n18 Pea naʻe pehē ʻene malanga kiate kinautolú, ʻo tohoakiʻi atu ʻa e loto ʻo e tokolahi, ʻo fakatupu ʻa ʻenau hiki hake honau ʻulú ke māʻolunga ʻi heʻenau fai angahalá, ʻio, ʻo takiakiʻi atu ʻa e kakai fefine tokolahi mo e kakai tangata foki ke nau fai ʻa e ngaahi feʻauakí—pea tala ange kiate kinautolu ʻo ka mate ʻa e tangatá, ko hono ngataʻangá pē ia.\n\n19 Ko ʻeni naʻe ʻalu atu ʻa e tangatá ni ki he fonua ko Selesoní foki, ke malanga ʻaki ʻa e ngaahi meʻá ni ʻi he kakai ʻo ʻĀmoní, ʻa ia naʻa nau hoko ʻi ha taimi ʻe taha ko e kau Leimana.\n\n20 Kae vakai naʻa nau poto ange ʻi he tokolahi ʻo e kau Nīfaí; he naʻa nau puke ia, ʻo haʻi, pea ʻave ia ki he ʻao ʻo ʻĀmoní, ʻa ia ko ha taulaʻeiki lahi ki he kakai ko iá.\n\n21 Pea naʻe hoko ʻo pehē naʻá ne fekau ke ʻave ia mei he fonuá. Pea naʻá ne haʻu ki he fonua ko Kitioné, ʻo kamata ke malanga kiate kinautolu foki; pea naʻe ʻikai ke loko tuʻumālie ʻi ai ʻa ʻene ngāué, he naʻe puke ia ʻo haʻi ʻo ʻave ki he ʻao ʻo e taulaʻeiki lahi, kae ʻumaʻā foki mo e fakamaau lahi ʻo e fonuá.\n\n22 Pea naʻe hoko ʻo pehē naʻe pehē kiate ia ʻe he taulaʻeiki lahí: Ko e hā ʻokú ke ʻalu holo ai ʻo fakakoviʻi ʻa e ngaahi hāʻeleʻanga ʻo e ʻEikí? Ko e hā ʻokú ke ako ai ki he kakaí ni ʻo pehē ʻe ʻikai ke ʻi ai ha Kalaisí, ʻo motuhi ai ʻenau fiefiá? Ko e hā ʻokú ke lea fakafetau ki he ngaahi kikite kotoa pē ʻa e kau palōfita māʻoniʻoní?\n\n23 Ko ʻeni ko e hingoa ʻo e taulaʻeiki lahí ko Kitiona. Pea naʻe pehē ʻe Kolihola kiate ia: Koeʻuhi ʻoku ʻikai te u akonaki ʻaki ʻa e ngaahi talatukufakaholo vale ʻa hoʻomou ngaahi tamaí, pea koeʻuhi ko e ʻikai te u akoʻi ʻa e kakaí ni ke nau haʻisia ki he ngaahi ouau mo e ngaahi ngāue vale ʻa ia kuo fokotuʻu ʻe he kau taulaʻeiki ʻi muʻá, ke nau maʻu ʻa e mālohi mo e mafai kiate kinautolu, ke tuku pē ʻa kinautolu ʻi he taʻeʻiló, koeʻuhi ke ʻoua te nau hiki hake honau ʻulú, kae fakamoʻulaloaʻi ʻa kinautolu ʻo fakatatau ki hoʻo ngaahi leá.\n\n24 ʻOku mou pehē ko ha kakai tauʻatāina ʻa e kakaí ni. Vakai, ʻoku ou pehē ʻoku nau pōpula. ʻOku mou pehē ʻoku moʻoni ʻa e ngaahi kikite ko ia ʻi muʻá. Vakai, ʻoku ou pehē ʻoku ʻikai te mou ʻilo ʻoku moʻoni ia.\n\n25 ʻOku mou pehē ko e kakaí ni ko ha kakai halaia mo tō ki lalo, ko e tupu mei he maumau-fono ʻa ha mātuʻa. Vakai, ʻoku ou pehē ʻoku ʻikai ke halaia ha tamasiʻi koeʻuhi ko ʻene mātuʻá.\n\n26 Pea ʻoku mou pehē foki ʻe hāʻele mai ʻa Kalaisi. Kae vakai, ʻoku ou pehē ʻoku ʻikai te mou ʻiloʻi pē ʻe ʻi ai ha Kalaisi. Pea mou pehē foki ʻe tāmateʻi ia koeʻuhi ko e ngaahi angahala ʻa e māmaní—\n\n27 Pea ʻoku pehē hoʻomou takiakiʻi atu ʻa e kakaí ni ke muimui ki he ngaahi talatukufakaholo vale ʻa hoʻomou ngaahi tamaí, pea fakatatau mo hoʻomou ngaahi holí; pea ʻoku mou fakapōpulaʻi ʻa kinautolu, ʻo hangē nai ʻoku nau nofo pōpulá, koeʻuhi ke mou fakafonu ʻaki ʻa kimoutolu ʻa e ngaahi ngāue ʻa honau nimá, ke ʻoua naʻa nau lava ʻo sio hake ʻi he loto-toʻa, pea ke ʻoua naʻa nau loto-toʻa ke fakaʻaongaʻi ʻa ʻenau ngaahi totonú mo honau ngaahi faingamālié.\n\n28 ‘Io, ʻoku ʻikai te nau loto-toʻa ke fakaʻaongaʻi ʻa ia ʻoku ʻanautolú telia naʻa nau fakaʻitaʻi ʻa honau kau taulaʻeikí, ʻa ia ʻoku fakakavengaʻi ʻa kinautolu ʻo fakatatau mo ʻenau ngaahi holí, pea kuo nau ngaohi ʻa kinautolu ke tui, ko e meʻa ʻi heʻenau ngaahi talatukufakaholó mo ʻenau ngaahi misí mo ʻenau ngaahi mahaló mo ʻenau ngaahi meʻa-hā-maí mo ʻenau ngaahi meʻa lilo loí, pea ka ʻilo ange, kuo ʻikai te nau fai ʻo fakatatau ki heʻenau ngaahi leá, ʻoku nau fakatupu-houhau ai ki ha tokotaha taʻeʻiloa, ʻa ia ʻoku nau pehē ko e ʻOtuá—ko ha tokotaha kuo teʻeki ai ke sio ai pe ʻiloʻi, ʻa ia kuo ʻikai ai pē ke ʻi ai, pea ʻe ʻikai ai pē ke ʻi ai.\n\n29 Ko ʻeni ʻi he vakai ʻe he taulaʻeiki lahí mo e fakamaau lahí ki he fefeka ʻo hono lotó, ʻio, ʻi heʻena ʻiloʻi naʻa mo e ʻOtuá te ne kapekape ki ai, naʻe ʻikai te na fie fai haʻana tali ki heʻene ngaahi leá; ka na fekau ke haʻi ia; ʻo na tukuange ia ki he nima ʻo e kau pulé, ʻo fekau ke ʻave ia ki he fonua ko Seilahemalá, koeʻuhi ke ʻomi ia ki he ʻao ʻo ʻAlamaá, mo e tuʻi fakamaau ʻa ia ʻoku kōvana ki hono kotoa ʻo e fonuá.\n\n30 Pea naʻe hoko ʻo pehē ʻi hono ʻomi ia ki he ʻao ʻo ʻAlamā mo e fakamaau lahí, naʻá ne fai atu pē ʻi he founga tatau ʻo hangē pē ko ia naʻá ne fai ʻi he fonua ko Kitioné; ʻio, naʻe hoko atu pē ʻene lea taukaé.\n\n31 Pea naʻá ne tuʻu ʻo fai ʻa e ngaahi lea fielahi leʻo-lahi ʻi he ʻao ʻo ʻAlamaá, mo ne lauʻikoviʻi ʻa e kau taulaʻeikí mo e kau akonakí, ʻo tukuakiʻi ʻa kinautolu ki heʻenau tohoakiʻi atu ʻa e kakaí ke muimui ʻi he ngaahi talatukufakaholo fakasesele ʻa ʻenau ngaahi tamaí, koeʻuhi ke mou fakafonu ʻaki ʻa kinautolu ʻa e ngaahi ngāue ʻa e kakaí.\n\n32 Ko ʻeni naʻe pehē ange ʻe ʻAlamā kiate ia: ʻOkú ke ʻiloʻi ʻoku ʻikai te mau fakafonu ʻaki ʻa kimautolu ʻa e ngaahi ngāue ʻa e kakaí ni; he vakai kuó u ngāue talu ʻa e kamata ʻa e pule ʻa e kau fakamāú ʻo aʻu mai ki he ʻahó ni, ʻaki hoku ongo nima ʻoʻokú ko hoku tauhi, neongo ʻeku ngaahi fefonongaʻaki lahi ʻi he fonuá ke fakahā ʻa e folofola ʻa e ʻOtuá ki hoku kakaí.\n\n33 Pea neongo ʻa e ngaahi ngāue lahi kuó u fai ʻi he siasí, ka kuo teʻeki ai te u maʻu ha kihiʻi momoʻi sēnine koeʻuhi ko ʻeku ngāué; pea pehē mo hoku kāingá kotoa, kae ngata pe ʻi he nofoʻanga fakamāú; pea kuo mau maʻu ʻi ai ki hono fuoloa ʻo ʻemau ngāue pē ʻo fakatatau ki he lao ki homau taimí.\n\n34 Pea ko ʻeni, kapau leva ʻoku ʻikai te mau maʻu ha meʻa ki heʻemau ngaahi ngāue ʻi he siasí, ko e hā hano ʻaonga kiate kimautolu ke ngāue ʻi he siasí ka ko e malanga ʻaki ʻo e moʻoní, koeʻuhi ke mau maʻu ʻa e nēkeneka ʻi he fiefia ʻa homau kāingá?\n\n35 Pea ko e hā ʻokú ke pehē ai ʻoku mau malanga ki he kakaí ni ke maʻu ha totongi, ka ʻoku ke ʻiloʻi, ʻe koe, ʻoku ʻikai te mau maʻu ha totongi? Pea ko ʻeni, ʻokú ke tui koā ʻoku mau kākaaʻi ʻa e kakaí ni, ʻa ia ʻoku langaki ai ʻa e fuʻu fiefia pehē ʻi honau lotó?\n\n36 Pea naʻe tali ange ʻe Kolihola kiate ia, ʻIo.\n\n37 Pea toki pehē ange ʻe ʻAlamā kiate ia: ʻOkú ke tui koā ʻoku ʻi ai ha ʻOtua?\n\n38 Peá ne tala ange, ʻIkai.\n\n39 Ko ʻeni naʻe pehē ange ʻe ʻAlamā kiate ia: Te ke toe fakaʻikaiʻi koā ʻoku ʻi ai ha ʻOtua, pea fakaʻikaiʻi foki ʻa e Kalaisí? He vakai, ʻoku ou pehē kiate koe, ʻoku ou ʻiloʻi ʻoku ʻi ai ha ʻOtua, kae ʻumaʻā foki ʻe hāʻele mai ʻa Kalaisi.\n\n40 Pea ko ʻeni ko e hā ha fakamoʻoni ʻokú ke maʻu ʻoku ʻikai ha ʻOtua, pe ʻe ʻikai hāʻele mai ʻa Kalaisi? ʻOku ou pehē kiate koe ʻoku ʻikai te ke maʻu ha meʻa, tuku kehe pē hoʻo leá.\n\n41 Kae vakai, ʻoku ou maʻu ʻa e meʻa kotoa pē ko ha fakamoʻoni ʻoku moʻoni ʻa e ngaahi meʻá ni; pea ʻokú ke maʻu foki ʻa e ngaahi meʻa kotoa pē ko ha fakamoʻoni kiate koe ʻoku moʻoni ia; pea te ke fakaʻikaiʻi ia? ʻOkú ke tui koā ʻoku moʻoni ʻa e ngaahi meʻá ni?\n\n42 Vakai, ʻoku ou ʻiloʻi ʻokú ke tui, ka kuo uluisino ʻiate koe ha laumālie kākā, pea kuó ke liʻaki ʻa e Laumālie ʻo e ʻOtuá ke ʻoua naʻa maʻu ʻe ia ha nofoʻanga ʻiate koe; ka kuo puleʻi koe ʻe he tēvoló, pea ʻokú ne taki holo koe, ʻo ne fokotuʻu ʻa e ngaahi tauhele ke fakaʻauha ʻa e fānau ʻa e ʻOtuá.\n\n43 Pea ko ʻeni naʻe pehē ange ʻe Kolihola kia ʻAlamā: Kapau te ke fakahā mai kiate au ha fakaʻilonga ke fakamahino kiate au ʻoku ʻi ai ha ʻOtua, ʻio, fakahā mai kiate au ʻokú ne maʻu ʻa e mālohi, pea te u toki tui ʻoku moʻoni hoʻo ngaahi leá.\n\n44 Ka naʻe pehē ange ʻe ʻAlamā kiate ia: Kuó ke maʻu ha ngaahi fakaʻilonga feʻunga; te ke ʻahiʻahiʻi ho ʻOtuá? Te ke pehē koā, Fakahā mai kiate au ha fakaʻilonga, ka kuó ke maʻu ʻa e fakamoʻoni ʻa e faʻahingá ni kotoa pē ko ho kāingá, kae ʻumaʻā foki mo e kau palōfita māʻoniʻoni kotoa pē? Kuo tuku ʻa e ngaahi folofolá ʻi ho ʻaó, ʻio, pea ʻoku fakahā ʻe he meʻa kotoa pē ʻoku ʻi ai ha ʻOtua; ʻio, naʻa mo e māmaní pea mo e ngaahi meʻa kotoa ʻoku ʻi hono funga ʻo iá, ʻio, mo ʻene ʻalú, ʻio, kae ʻumaʻā foki mo e ngaahi palanite kotoa pē ʻa ia ʻoku nau ʻalu ʻi honau anga ʻonautolú ʻoku nau fakamoʻoni ʻoku ʻi ai ha Tupuʻanga Fungani Māʻolunga.\n\n45 Ka neongo iá ka ʻokú ke ʻalu holo koā ʻo tohoakiʻi atu ʻa e loto ʻo e kakaí ni, ʻo fakamoʻoniʻi kiate kinautolu ʻoku ʻikai ha ʻOtua? Peá neongo iá ka te ke kei fakaʻikaiʻi kotoa koā ʻa e ngaahi fakamoʻoní ni? Peá ne pehē ange: ʻIo, te u fakaʻikai pē, tuku kehe kapau te ke fakahā mai kiate au ha fakaʻilonga.\n\n46 Pea ko ʻeni naʻe hoko ʻo pehē naʻe pehē ange ʻe ʻAlamā kiate ia: Vakai, ʻoku ou loto-mamahi koeʻuhi ko e fefeka ho lotó, ʻio, pea mo hoʻo kei fakafepakiʻi ʻa e laumālie ʻo e moʻoní, koeʻuhi ke fakaʻauha nai ho laumālié.\n\n47 Kae vakai, ʻoku lelei ange ke mole ho laumālié ʻi hoʻo hoko ko e meʻa ke ʻohifo ai ʻa e laumālie ʻo ha tokolahi ki he fakaʻauhá, ʻi hoʻo loí mo hoʻo ngaahi lea fakahekeheké; ko ia kapau te ke toe fakaʻikai, vakai ʻe teʻia koe ʻe he ʻOtuá, koeʻuhi ke ke noa, pea ʻe ʻikai te ke toe lava ʻo lea, ke ʻoua naʻa ke toe kākaaʻi ʻa e kakaí ni.\n\n48 Ko ʻeni naʻe pehē ange ʻe Kolihola kiate ia: ʻOku ʻikai te u fakaʻikaiʻi ʻoku ʻi ai ha ʻOtuá, ka ʻoku ʻikai te u tui ʻoku ʻi ai ha ʻOtua; pea naʻá ku pehē foki, ʻoku ʻikai te ke ʻilo pē ʻoku ʻi ai ha ʻOtua; pea kapau ʻe ʻikai te ke fakahā mai kiate au ha fakaʻilonga, ʻe ʻikai te u tui.\n\n49 Ko ʻeni naʻe pehē ange ʻe ʻAlamā kiate ia: Te u tuku pē ʻeni kiate koe ko ha fakaʻilonga, ʻa ia ko ho teʻia ke ke noa, ʻo fakatatau mo ʻeku ngaahi leá; pea ʻoku ou pehē, ʻi he huafa ʻo e ʻOtuá, ʻe teʻia koe ke ke noa, pea ʻe ʻikai te ke toe lava ʻo lea.\n\n50 Ko ʻeni ʻi he hili ʻa e lea ʻaki ʻe ʻAlamā ʻa e ngaahi lea ní, naʻe teʻia ʻa Kolihola ʻo noa, ʻo ʻikai te ne toe lava ʻo lea, ʻo hangē ko e ngaahi lea ʻa ʻAlamaá.\n\n51 Pea ko ʻeni ʻi he vakai ʻe he fakamaau lahí ki he meʻá ni, naʻe mafao atu hono nimá ʻo tohi kia Kolihola, ʻo pehē: Kuó ke tui ki he māfimafi ʻo e ʻOtuá? Naʻá ke loto ke fakahā ʻia hai ʻe ʻAlamā ʻene fakaʻilongá? Ko ho lotó koā ke ne fakamamahiʻi ha niʻihi kehe, ke fakahā kiate koe ha fakaʻilonga? Vakai, kuó ne fakahā kiate koe ha fakaʻilonga; pea ko ʻeni te ke toe fakakikihí ni?\n\n52 Pea naʻe mafao atu ʻe Kolihola ʻa hono nimá ʻo ne tohi, ʻo pehē: ʻOku ou ʻiloʻi ʻoku ou noa, he ʻoku ʻikai te u lava ʻo lea; pea ʻoku ou ʻiloʻi ʻoku ʻikai ha meʻa ka ko e māfimafi pē ʻo e ʻOtuá ʻe lava ke ʻomi ʻeni kiate aú; ʻio, pea naʻá ku ʻiloʻi maʻu pē foki ʻoku ʻi ai ha ʻOtua.\n\n53 Kae vakai, kuo kākaaʻi au ʻe he tēvoló; he naʻá ne hā mai kiate au ʻi he tatau ʻo ha ʻāngelo, ʻo ne pehē mai kiate au: ʻAlu ʻo fakatafoki mai ʻa e kakaí ni, he kuo nau hē kotoa pē ʻo muimui ki ha ʻOtua taʻeʻiloa. Pea naʻá ne pehē mai kiate au: ʻOku ʻikai ke ʻi ai ha ʻOtua; ʻio, pea naʻá ne akoʻi au ʻi he ngaahi meʻa ke u leaʻakí. Pea kuó u ako ʻaki ʻene ngaahi leá; pea naʻá ku ako ʻaki ia koeʻuhi ʻoku mālie ia ki he ʻatamai fakakakanó; peá u ako ʻaki ia, kae ʻoua kuo ola lahi ʻeku ngāué, ʻo aʻu ki heʻeku tui ʻoku moʻoni ia; pea ko e meʻa ʻeni naʻá ku tekeʻi ai ʻa e moʻoní ʻo aʻu ki heʻeku ʻohifo ʻa e fuʻu fakamalaʻiá ni kiate aú.\n\n54 Ko ʻeni ʻi he hili ʻene lea ʻaki ʻení, naʻá ne kole kia ʻAlamā ke ne lotu ki he ʻOtuá, koeʻuhi ke toʻo meiate ia ʻa e fakamalaʻiá.\n\n55 Ka naʻe pehē ange ʻe ʻAlamā kiate ia: Ka ʻiloange ʻe toʻo meiate koe ʻa e fakamalaʻiá ni te ke kei kākaaʻi pē ʻa e loto ʻo e kakaí ni; ko ia ʻe hoko pē kiate koe ʻo hangē ko e finangalo ʻo e ʻEikí.\n\n56 Pea naʻe hoko ʻo pehē naʻe ʻikai ke toʻo ʻa e fakamalaʻiá meia Kolihola; ka naʻe kapusi ki tuʻa ia, ʻo ne ʻalu holo mei he fale ki he fale ʻo kole haʻane meʻakai.\n\n57 Ko ʻeni naʻe fanongonongo leva ʻa e ʻilo ki he meʻa kuo hoko kia Koliholá ʻi hono kotoa ʻo e fonuá; ʻio, naʻe ʻoatu ʻa e fanongonongo ʻe he fakamaau lahí ki he kakai kotoa pē ʻi he fonuá, ʻo fakahā kiate kinautolu kuo tui ki he ngaahi lea ʻa Koliholá ʻoku totonu ke nau fakatomala fakavavevave, telia naʻa tō ʻa e ngaahi tautea pē ko iá kiate kinautolu.\n\n58 Pea naʻe hoko ʻo pehē naʻe mahino kiate kinautolu kotoa pē ʻa e fai angahala ʻa Koliholá; ko ia naʻa nau toe ului kotoa pē ki he ʻEikí; pea naʻe fakangata ʻe he meʻá ni ʻa e fai hiá ʻo hangē ko Koliholá. Pea naʻe ʻalu holo ʻa Kolihola mei he fale ki he fale ʻo kole ha meʻakai ke ne moʻui ai.\n\n59 Pea naʻe hoko ʻo pehē ʻi he lolotonga ʻene ʻalu holo ʻi he kakaí, ʻio, ʻi ha kakai kuo nau fakamavaheʻi kinautolu mei he kau Nīfai, pea ui ʻa kinautolu ko e kau Sōlamí, pea ko honau takí ko ha tangata ko hono hingoá ko Sōlami—pea ʻi heʻene ʻalu atu ʻi honau lotolotongá, vakai naʻe ʻohofi ia ʻo molomoloki hifo, kae ʻoua kuó ne mate.\n\n60 Pea ko ia ʻoku tau vakai ki hono ikuʻanga ʻo e tokotaha ʻoku fakakoviʻi ʻa e ngaahi hāʻeleʻanga ʻo e ʻEikí; pea ko ia ʻoku hā mai kiate kitautolu ʻe ʻikai ke maluʻi ʻe he tēvoló ʻa ʻene fānaú ʻi he ʻaho fakaʻosí, ka ʻokú ne toho fakavavevave hifo ʻa kinautolu ki heli.\n\n", "alma 31": "[center][font_size=26]Vahe 31[/font_size][/center]\n\n[i]ʻOku taki ʻe ʻAlamā ha ngāue ke toe fakatafoki mai ʻa e kau Sōlami naʻe mavahe mei he Siasí—ʻOku fakaʻikaiʻi ʻe he kau Sōlamí ʻa Kalaisi, pea nau tui ki ha fakakaukau hala ʻoku nau lelei ange ʻi he kakai kehé, pea nau lotu ʻaki ʻa e ngaahi lotu tāumaʻu—ʻOku fonu ʻa e kau faifekaú ʻi he Laumālie Māʻoniʻoní—ʻOku mole atu ʻa honau ngaahi faingataʻaʻiá ʻi he fiefia ʻia Kalaisí. Taʻu 74 K.M. nai.[/i]\n\n1 Ko ʻeni naʻe hoko ʻo pehē ʻi he hili ʻa e mate ʻa Koliholá, pea maʻu ʻe ʻAlamā ʻa e tala ʻoku fakakoviʻi ʻe he kau Sōlamí ʻa e ngaahi hāʻeleʻanga ʻo e ʻEikí, pea ko Sōlami, ʻa ia ko honau takí, ʻokú ne takiakiʻi ʻa e loto ʻo e kakaí ke nau punou hifo ki ha ngaahi tamapua ʻoku noa, pea naʻe toe fakaʻau ke mamahi lahi ʻa hono lotó koeʻuhi ko e fai angahala ʻa e kakaí.\n\n2 He ko e tupuʻanga ia ʻo e fuʻu loto-mamahi lahi ʻa ʻAlamaá ko ʻene ʻiloʻi ʻoku ʻi ai ha fai angahala ʻi hono kakaí; ko ia naʻe fuʻu mamahi lahi ʻaupito hono lotó koeʻuhi ko e mavahe ʻa e kau Sōlamí mei he kau Nīfaí.\n\n3 Ko ʻeni naʻe fakataha mai ʻa e kau Sōlamí ki ha fonua naʻa nau ui ko ʻAniteonumi, ʻa ia naʻe tuʻu ʻi he hahake ʻo e fonua ko Seilahemalá, ʻa ia naʻe meimei fehokotaki mo e matātahi, ʻa ia naʻe ʻi he tonga ʻo e fonua ko Selesoní, ʻa ia naʻe toe fehokotaki mo e feituʻu maomaonganoa ʻi he tongá, ʻa ia ko e feituʻu maomaonganoa naʻe fonu ʻi he kau Leimaná.\n\n4 Ko ʻeni naʻe fuʻu manavahē ʻaupito ʻa e kau Nīfaí telia naʻa fetuʻutaki vā lelei ʻa e kau Sōlamí mo e kau Leimaná, ʻo hoko ia ko ha fuʻu mole lahi ki he kau Nīfaí.\n\n5 Pea ko ʻeni, koeʻuhi kuo hoko hono malanga ʻaki ʻo e folofolá ko ha fuʻu meʻa ke takiakiʻi ai ʻa e kakaí ke fai ʻa ia ʻoku totonu—ʻio, naʻe mālohi lahi ange ʻene ngāué ʻi he ʻfakakaukau ʻa e kakaí ʻi he heletā, pe ko ha toe meʻa kehe, ʻa ia kuo hoko kiate kinautolu—ko ia naʻe fakakaukau ai ʻa ʻAlamā ʻoku ʻaonga ke nau ʻahiʻahiʻi ʻa e ivi ʻo e folofola ʻa e ʻOtuá.\n\n6 Ko ia naʻá ne ʻave ai ʻa ʻĀmoni, mo ʻĒlone, mo ʻOminea; peá ne tuku ʻa Himinai ʻi he siasí ʻi Seilahemala; ka ko e toko tolu ko eé, naʻá ne ʻave mo ia, kae ʻumaʻā foki mo ʻAmuleki mo Sisolome, ʻa ia naʻe ʻi Mīlekí; pea naʻá ne ʻave foki mo e toko ua ʻo hono ngaahi fohá.\n\n7 Ko ʻeni ko e lahi taha ʻi hono ngaahi fohá naʻe ʻikai te ne ʻave mo ia, pea ko hono hingoá ko Hilamani; ka ko e hingoa ʻo kinaua ʻa ia naʻá ne ʻave mo iá ko Sipilone mo Kolianitoni; pea ko e hingoa ʻeni ʻo e faʻahinga naʻa nau ʻalu mo ia ki he kau Sōlamí, ke malanga ʻaki kiate kinautolu ʻa e folofolá.\n\n8 Ko ʻeni ko e kau Sōlamí ko e kau tafoki mei he kau Nīfaí; ko ia kuo tomuʻa malanga ʻaki ʻa e folofola ʻa e ʻOtuá kiate kinautolu.\n\n9 Ka kuo nau tō ki he ngaahi hala lahi, ʻāsilí he naʻe ʻikai te nau tokanga ke tauhi ʻa e ngaahi fekau ʻa e ʻOtuá, mo ʻene ngaahi tuʻutuʻuní, ʻo fakatatau ki he fono ʻa Mōsesé.\n\n10 Pea naʻe ʻikai foki te nau tauhi ʻa e ngaahi ouau ʻo e siasí, pea taukave ʻi he lotu mo e kole tāumaʻu ki he ʻOtuá ʻi he ʻaho taki taha, ke ʻoua te nau moʻua ki he ʻahiʻahí.\n\n11 ʻIo, ko hono moʻoní, naʻa nau fakakeheʻi ʻa e ngaahi hāʻeleʻanga ʻo e ʻEikí ʻi ha ngaahi meʻa lahi; ko ia, ko hono ʻuhinga ʻeni, naʻe ʻalu ai ʻa ʻAlamā mo hono kāingá ki he fonuá ke malanga ʻaki ʻa e folofolá kiate kinautolu.\n\n12 Ko ʻeni, ʻi heʻenau aʻu atu ki he fonuá, vakai, naʻa nau ofo ʻi heʻenau vakai kuo langa ʻe he kau Sōlamí ha ngaahi fale lotu, ʻo nau fakataha ki ai ʻi he ʻaho ʻe taha ʻo e uiké, ʻa ia naʻa nau ui ko e ʻaho ʻo e ʻEikí; pea naʻa nau lotu ʻi ha founga kuo teʻeki ai ke sio ai ʻa ʻAlamā mo hono kāingá;\n\n13 He naʻa nau langa ha potu ʻi he loto mālie ʻo honau fale lotú, ʻa ia ko e feituʻu ke tuʻu ai, ʻa ia naʻe māʻolunga hake ia ʻi he ʻulú; pea ko hono fungá ʻe feʻunga pē ke hao ai ha toko taha.\n\n14 Ko ia, ʻilonga ia naʻe fie lotú kuo pau ke ne ʻalu hake ʻo tuʻu ʻi hono funga ʻo iá, pea hiki hake hono nimá ki he langí, ʻo kalanga ʻaki ʻa e leʻo-lahi, ʻo pehē:\n\n15 ʻE ʻOtua māʻoniʻoni, māʻoniʻoni; ʻoku mau tui ko e ʻOtuá koe, pea ʻoku mau tui ʻokú ke māʻoniʻoni, pea naʻá ke hoko ko ha laumālie, pea ko ha laumālie koe, pea te ke hoko ko ha laumālie ʻo taʻengata.\n\n16 ʻE ʻOtua māʻoniʻoni, ʻoku mau tui naʻá ke fakamavaheʻi ʻa kimautolu mei homau kāingá; pea ʻoku ʻikai ke mau tui ki he talatukufakaholo ʻa homau kāingá, ʻa ia naʻe tukufakaholo mai kiate kinautolu ʻi he loto-fakatamasiʻi ʻa ʻenau ngaahi tamaí; ka ʻoku mau tui kuó ke fili ʻa kimautolu ke hoko ko hoʻo fānau māʻoniʻoni; pea kuó ke fakahā mai foki kiate kimautolu ʻe ʻikai ke ʻi ai ha Kalaisi.\n\n17 Ka ʻokú ke tatau ʻi he ʻaneafí, ʻaho nī, pea taʻengata; pea kuó ke fili ʻa kimautolu ke mau maʻu ʻa e fakamoʻuí, ka ko kinautolu kotoa pē ʻoku takatakai ʻiate kimautolu kuó ke tuʻutuʻuni ke kapusi hifo ʻa kinautolu ʻi ho houhaú ki heli; pea ko e mau māʻoniʻoni ia, ʻE ʻOtua, ʻoku mau fakafetaʻi ai kiate koe, pea ʻoku mau toe fakafetaʻi foki kiate koe koeʻuhi kuó ke fili ʻa kimautolu, ke ʻoua naʻa kākaaʻi ʻa kimautolu ke muimui ki he ngaahi talatukufakaholo fakasesele ʻa homau kāingá, ʻa ia ʻoku fakamafasiaʻi ʻa kinautolu ki ha tui kia Kalaisi, ʻa ia ʻoku tākiakiʻi honau lotó ke nau hē ʻo mamaʻo meiate koe, ko homau ʻOtua.\n\n18 Pea ʻoku mau toe fakafetaʻi kiate koe, ʻE ʻOtua, koeʻuhi ko ha kakai kuo fili mo ha kakai māʻoniʻoni ʻa kimautolu. ʻĒmeni.\n\n19 Ko ʻeni naʻe hoko ʻo pehē ʻi he hili ʻa e fanongo ʻa ʻAlamā mo hono kāinga mo hono ngaahi foha ki he ngaahi lotu ko ʻení, naʻe fakatumutumu lahi honau lotó ʻo lahi hake ʻi he meʻa kotoa pē.\n\n20 He vakai, naʻe ʻalu atu ʻa e tangata taki taha ʻo fai ʻa e lotu tatau ko ʻení.\n\n21 Ko ʻeni naʻa nau ui ʻa e potu ko iá ko Lameiumitomi, ʻa ia ko hono ʻuhingá, ko e tuʻunga toputapu.\n\n22 Ko ʻeni, naʻe fai mei he tuʻunga pē ko iá, ʻe he tangata taki taha, ʻa e lotu tatau pē ki he ʻOtuá, ʻo fakafetaʻi ki honau ʻOtuá koeʻuhi kuó ne fili ʻa kinautolu, pea kuo ʻikai te ne tataki ʻa kinautolu ke muimui ki he talatukufakaholo ʻa honau kāingá, pea kuo ʻikai kākaaʻi honau lotó ke nau tui ki ha ngaahi meʻa ʻe hokó, ʻa ia ʻoku ʻikai ke nau ʻilo ha meʻa ki ai.\n\n23 Ko ʻeni, ʻi he ʻosi hono ʻoatu kotoa ʻe he kakai ʻa e fakafetaʻi ʻi he founga pē ko iá, naʻa nau foki atu ki honau ngaahi ʻapí, ʻo ʻikai te nau toe lau ki honau ʻOtuá kae ʻoua kuo nau toe fakataha mai ki he tuʻunga toputapú ke ʻoatu ʻa e fakafetaʻi ʻo hangē ko ʻenau foungá.\n\n24 Ko ʻeni ʻi he sio ʻa ʻAlamā ki aí naʻe mamahi hono lotó; he naʻá ne vakai ko ha kakai fai angahala mo paongataʻa ʻa kinautolu; ʻio, naʻá ne vakai kuo pīkitai honau lotó ki he koulá, mo e silivá, pea ki he ngaahi koloa lelei kehekehe kotoa pē.\n\n25 ʻIo, pea naʻá ne vakai foki kuo fielahi honau lotó ʻi he fuʻu pōlepole lahi, ʻi heʻenau loto-hīkisiá.\n\n26 Pea naʻá ne hiki hake hono leʻó ki he langí, ʻo kalanga, ʻo pehē: ʻOiauē, ʻe fēfē hono fuoloa, ʻe ʻEiki, ʻa hoʻo tuku ke nofo hoʻo kau tamaioʻeikí ʻi laló ni ʻi he kakanó, ʻo vakai ki he fai angahala fakalielia pehē ʻi he fānau ʻa e tangatá?\n\n27 Vakai, ʻE ʻOtua, ʻoku nau tangi kiate koe, ka kuo moʻua honau lotó ʻi heʻenau loto-hīkisiá. Vakai, ʻE ʻOtua, ʻoku nau tangi kiate koe ʻaki honau ngutú, ka kuo nau fakafuofuolahi, ʻo fuʻu lahi ʻaupito, ʻi he ngaahi meʻa laukau ʻo e māmaní.\n\n28 Vakai, ʻE hoku ʻOtua, vakai ki honau ngaahi kofu mahuʻingá, mo honau ngaahi mamá, mo honau ngaahi vesá, mo ʻenau ngaahi meʻa teuteu ʻo e koulá, pea mo ʻenau ngaahi meʻa mahuʻinga kotoa kuo teuteu ʻaki ʻa kinautolú; pea vakai, ʻoku pīkitai ki ai ʻa honau lotó, ka ʻoku nau tangi kiate koe mo pehē—ʻOku mau fakafetaʻi kiate koe, ʻE ʻOtua, koeʻuhi ko ha kakai ʻa kimautolu kuo fili moʻó u, ka ʻe ʻauha ʻa e kakai kehé.\n\n29 ʻIo, pea ʻoku nau pehē kuó ke fakahā kiate kinautolu ʻe ʻikai ke ʻi ai ha Kalaisi.\n\n30 ʻE ʻEiki ko e ʻOtua, ʻe fēfē hono fuoloa ʻo hoʻo tuku ke ʻi ai ʻa e fai angahala mo e taʻetui pehē ʻi he kakaí ni? ʻE ʻEiki, ʻofa ke ke tuku mai ha ivi ke u faʻa kātakiʻi ʻa hoku ngaahi vaivaí. He ʻoku ou vaivai, pea ʻoku hoko ʻa e fai angahala pehē ʻi he kakaí ni ko e fakamamahi ki hoku laumālié.\n\n31 ʻE ʻEiki, ʻoku fuʻu mamahi lahi hoku lotó; ʻofa muʻa ʻo fakafiemālieʻi hoku laumālié ʻia Kalaisi. ʻE ʻEiki, ʻofa muʻa ʻo tuku mai kiate au ke u maʻu ʻa e ivi, ke u kātakiʻi ʻi he faʻa kātaki ʻa e ngaahi mamahí ni ʻa ia kuo pau ke hoko mai kiate aú, ko e meʻa ʻi he angahala ʻa e kakai ní.\n\n32 ʻE ʻEiki, ʻofa muʻa ʻo fakafiemālieʻi hoku laumālié, ʻo tuku mai kiate au ke ola lelei ʻeku ngāué, kae ʻumaʻā foki hoku kaungā-ngāue ʻoku ʻiate aú—ʻio, ko ʻĀmoni, mo ʻĒlone, mo ʻOminea, mo ʻAmuleki foki mo Sisolome, kae ʻumaʻā foki hoku ongo fohá—ʻio, ʻofa muʻa ʻo fakafiemālieʻi ʻa e faʻahingá ni kotoa pē, ʻE ʻEiki. ʻIo, ʻofa muʻa ʻo fakafiemālieʻi honau laumālié ʻia Kalaisi.\n\n33 ʻOfa muʻa ʻo tuku mai kiate kinautolu ke nau maʻu ʻa e ivi, ke nau kātakiʻi ʻenau ngaahi mamahi ʻa ia kuo pau ke hoko kiate kinautolu ko e meʻa ʻi he ngaahi angahala ʻa e kakai ní.\n\n34 ʻE ʻEiki, ʻofa muʻa ʻo tuku mai kiate kimautolu ke mau lava ʻo toe fakatafoki mai ʻa kinautolu kiate koe ʻia Kalaisi.\n\n35 Vakai, ʻE ʻEiki, ʻoku mahuʻinga honau laumālié, pea ko honau tokolahi ko homau kāinga; ko ia, ʻofa muʻa, ʻE ʻEiki, ʻo tuku mai kiate kimautolu ʻa e mālohi mo e poto ke mau lava ʻo toe fakatafoki ʻa e faʻahingá ni, ko homau kāingá, kiate koe.\n\n36 Ko ʻeni naʻe hoko ʻo pehē ʻi he ʻosi leva ʻa hono lea ʻaki ʻe ʻAlamā ʻa e ngaahi lea ní, naʻá ne hilifaki hono ongo nimá kiate kinautolu kotoa pē naʻe ʻiate iá. Pea vakai, ʻi heʻene hilifaki hono nimá kiate kinautolú, naʻe fakafonu ʻa kinautolu ʻaki ʻa e Laumālie Māʻoniʻoní.\n\n37 Pea hili iá naʻa nau māvae ʻo taki taha ʻalu, ʻo ʻikai te nau tokanga maʻanautolu pe ko e hā te nau kaí, pe ko e hā te nau inú, pe ko e hā te nau kofuʻakí.\n\n38 Pea naʻe tauhi ʻe he ʻEikí ʻa kinautolu ke ʻoua naʻa nau fiekaia, pe fieinua; ʻio, pea naʻá ne tuku foki kiate kinautolu ʻa e ivi ke ʻoua naʻa nau mamahi ʻi ha faʻahinga faingataʻaʻia, taʻemole atu ia ʻi he fiefia ʻa Kalaisí. Naʻe tatau ʻeni foki mo e lotu ʻa ʻAlamaá; pea naʻe hoko ʻeni koeʻuhi ko ʻene lotu ʻi he tuí.\n\n", "alma 32": "[center][font_size=26]Vahe 32[/font_size][/center]\n\n[i]ʻOku akoʻi ʻe ʻAlamā ʻa e kakai masivá ko ia kuo hanga ʻe honau ngaahi faingataʻaʻiá ʻo fakavaivaiʻi ʻa kinautolu—Ko e tuí ʻa e ʻamanaki lelei ki he meʻa ʻoku ʻikai mamata ki ai ka ʻoku moʻoni—ʻOku fakamoʻoniʻi ʻe ʻAlamā ʻoku tauhi mai ʻa e kau ʻāngeló ki he kakai tangata, kakai fefine, mo e fānau—ʻOku fakatatau ʻe ʻAlamā ʻa e folofolá ki ha tengaʻi ʻakau—Kuo pau ke tō ia mo fafangaʻi—Pea ʻoku toki tupu hake ia ʻo hoko ko ha fuʻu ʻakau ʻa ia ʻoku toli mei ai ʻa e fua ʻo e moʻui taʻengatá. Taʻu 74 K.M. nai.[/i]\n\n1 Pea naʻe hoko ʻo pehē naʻa nau ʻalu atu ʻo kamata ke malanga ʻaki ʻa e folofola ʻa e ʻOtuá ki he kakaí, ʻo nau hū ki honau ngaahi fale lotú, pea ki honau ngaahi falé; ʻio, ʻo aʻu ki heʻenau malanga ʻaki ʻa e folofolá ʻi honau ngaahi halá.\n\n2 Pea naʻe hoko ʻo pehē ʻi he hili ʻa ʻenau fai ʻa e ngāue lahi ʻiate kinautolu, naʻe kamata ke tuʻumālie ʻa ʻenau ngāué ʻi he faʻahinga kakai naʻe masivá; he vakai, naʻe kapusi ki tuʻa ʻa kinautolu mei he ngaahi fale lotú ko e meʻa ʻi he taʻe-matamatalelei ʻo honau kofú—\n\n3 Ko ia naʻe ʻikai fakangofua ʻa kinautolu ke nau hū ki honau ngaahi fale lotú ke hū ki he ʻOtuá, he naʻe lau ʻa kinautolu ko e meʻa ʻuli; ko ia naʻa nau masiva; ʻio, naʻe lau ʻa kinautolu ʻe honau kāingá ko e meʻa taʻeʻaonga; ko ia naʻa nau masiva ʻi he ngaahi meʻa ʻo e māmaní; pea naʻa nau angavaivai foki.\n\n4 Ko ʻeni, ʻi he lolotonga ako ʻe ʻAlamā mo malanga ki he kakaí ʻi he moʻunga ko ʻOnaitá, naʻe haʻu kiate ia ha kakai tokolahi ʻaupito, ʻa ia naʻe kau ki he faʻahinga kuo tau lau ki aí, ʻa ia naʻe loto-vaivai, koeʻuhi ko ʻenau masiva ʻi he ngaahi meʻa ʻo e māmaní.\n\n5 Pea naʻa nau ō mai kia ʻAlamā; pea naʻe pehē ʻe he tokotaha naʻe tuʻu-ki-muʻa ʻiate kinautolú kiate ia: Vakai, ko e hā ʻe fai ʻe he faʻahingá ni, ko hoku kāingá, he ʻoku fehiʻanekina ʻa kinautolu ʻe he kakai kotoa pē koeʻuhi ko ʻenau masivá, ʻio, kae tautautefito ki homau kau taulaʻeikí; he kuo nau kapusi ki tuʻa ʻa kimautolu mei homau ngaahi fale lotu ʻa ia naʻa mau ngāue lahi ke langa ʻaki homau nima ʻomautolú; pea kuo nau kapusi ki tuʻa ʻa kimautolu koeʻuhi ko ʻemau fuʻu masiva lahí; pea ʻoku ʻikai ha potu ke mau hū ai ki homau ʻOtuá; pea vakai, ko e hā te mau faí?\n\n6 Pea ko ʻeni ʻi he fanongo ʻe ʻAlamā ki aí, naʻá ne tafoki ki mui, ʻo hanga tonu atu hono matá kiate ia, ʻo ne vakai ʻi he fuʻu fiefia lahi; he naʻá ne vakai kuo fakavaivaiʻi moʻoni ʻa kinautolu ʻe heʻenau ngaahi mamahí, pea kuo teuteuʻi ʻa kinautolu ke fanongo ki he folofolá.\n\n7 Ko ia naʻe ʻikai te ne toe lea ʻaki ha meʻa ki he fuʻu kakai ʻe tahá; ka naʻá ne mafao atu hono nimá, ʻo kalanga kiate kinautolu, ʻa ia naʻá ne vakai ʻoku nau angavaivai moʻoní, ʻo ne pehē ange kiate kinautolu:\n\n8 ʻOku hā mai kiate au ʻoku mou loto-fakatōkilalo; pea kapau ʻoku pehē, ʻoku monūʻia ʻa kimoutolu.\n\n9 Vakai kuo pehē mai ʻe homou tokouá, Ko e hā te mau faí?—he kuo kapusi ki tuʻa ʻa kimautolu mei homau ngaahi fale lotú, pea ʻoku ʻikai te mau lava ʻo hū ki homau ʻOtuá.\n\n10 Vakai ʻoku ou pehē kiate kimoutolu, ʻoku mou mahalo koā ʻoku ʻikai te mou lava ʻo hū ki he ʻOtuá, ka ʻi homou ngaahi fale lotú pē?\n\n11 Pea ko e tahá, ʻoku ou fie fehuʻi atu, pe ʻoku mou mahalo ʻoku ʻikai totonu ke mou hū ki he ʻOtuá, kae tuʻo taha pē ʻi he uike?\n\n12 ʻOku ou pehē kiate kimoutolu, ʻoku lelei homou kapusi ki tuʻa mei homou ngaahi fale lotú, koeʻuhi ke mou loto-fakatōkilalo, pea ke mou ʻiloʻi ʻa e potó; he ʻoku ʻaonga ke mou ʻiloʻi ʻa e potó; he ko e meʻa ʻi hono kapusi ki tuʻa ʻa kimoutolú, kuo fehiʻanekina ʻa kimoutolu ʻe homou kāingá ko e meʻa ʻi hoʻomou fuʻu masiva lahí; kuo ʻohifo ai ʻa kimoutolu ki he loto-fakatōkilalo moʻoni, he ʻoku pau ai ke fakavaivaiʻi ʻa kimoutolu.\n\n13 Pea ko ʻeni, ko e meʻa ʻi he fakamālohiʻi ʻa kimoutolu ke mou loto-fakatōkilaló kuo mou monūʻia ai; he ʻoku faʻa feinga ha tangata ʻi he taimi ʻe niʻihi, kapau ʻe fakamālohiʻi ia ke loto-fakatōkilalo, ke fekumi ki he fakatomalá, pea ko ʻeni ko e moʻoni, ʻilonga ia ʻe fakatomalá te ne maʻu ʻa e ʻaloʻofá; pea ʻilonga ia ʻokú ne maʻu ʻa e ʻaloʻofá ʻo kātaki ki he ngataʻangá ʻe fakamoʻui ia.\n\n14 Pea ko ʻeni, hangē ko ʻeku lea kiate kimoutolú, ko e meʻa ʻi homou fakamālohiʻi ke loto-fakatōkilaló kuo mou monūʻia, he ʻikai koā ʻoku mou pehē ʻoku monūʻia ange ʻa kinautolu ʻoku fakavaivaiʻi moʻoni ʻa kinautolu koeʻuhi ko e folofolá?\n\n15 ʻIo, ko ia ia ʻokú ne fakavaivaiʻi moʻoni ia, mo fakatomala mei heʻene ngaahi angahalá, pea kātaki ki he ngataʻangá, ʻe tāpuakiʻi ia—ʻio, ʻo monūʻia ange ʻiate kinautolu kuo fakamālohiʻi ke loto-fakatōkilalo koeʻuhi ko ʻenau fuʻu masiva lahí.\n\n16 Ko ia, ʻoku monūʻia ʻa kinautolu ʻoku nau fakavaivaiʻi ʻa kinautolu taʻe-fakamālohiʻi ke nau loto-fakatōkilaló; pe ko hono fakalea ʻe tahá, ʻoku monūʻia ia ʻokú ne tui ki he folofola ʻa e ʻOtuá, ʻo ne papitaiso taʻe-ʻi ai-ha loto-fefeká, ʻio, ʻo taʻe-ngaohi ʻa kinautolu ke ʻiloʻi ʻa e folofolá, pe fakamālohiʻi ʻa kinautolu ke ʻilo, ki muʻa pea nau toki tuí.\n\n17 ʻIo, ʻoku ʻi ai ʻa e tokolahi ʻa ia ʻoku nau pehē: kapau te ke fakahā mai kiate kimautolu ha fakaʻilonga mei he langí, te mau toki ʻilo fakapapau; pea te mau toki tui.\n\n18 Ko ʻeni ʻoku ou fehuʻi atu: Ko e tuí ʻeni? Vakai, ʻoku ou pehē kiate kimoutolu, ʻIkai; he kapau ʻoku ʻilo ha meʻa ʻe ha tangata, ʻoku ʻikai ke ʻi ai ha ʻuhinga ke ne tui, he kuó ne ʻiloʻi ia.\n\n19 Pea ko ʻeni, hono ʻikai ke malaʻia ange ia ʻokú ne ʻiloʻi ʻa e finangalo ʻo e ʻOtuá kae ʻikai te ne fai ki aí, ʻiate ia ʻoku tui pē, pe ʻoku ʻi ai haʻane ʻuhinga ke tui, ka ne tō ki he maumau-fonó?\n\n20 Ko ʻeni kuo pau ke mou sivi ʻa e meʻá ni. Vakai, ʻoku ou pehē kiate kimoutolu, ko e meʻa ʻe taha ʻoku hangē ko e meʻa ʻe taha; pea ʻe hoko ki he tangata taki taha ʻo fakatatau ki heʻene ngāué.\n\n21 Pea ko ʻeni hangē ko ʻeku lau ki he tuí—ʻoku ʻikai ko e tuí ʻa e maʻu ha ʻilo haohaoa ki he ngaahi meʻa; ko ia kapau ʻoku mou maʻu ʻa e tuí ʻoku mou ʻamanaki lelei ki he ngaahi meʻa ʻoku ʻikai ke mamata ki ai, ʻa ia ʻoku moʻoni.\n\n22 Pea ko ʻeni, vakai, ʻoku ou pehē kiate kimoutolu, pea ʻoku ou fakaʻamu ke mou manatuʻi, ʻoku ʻaloʻofa ʻa e ʻOtuá kiate kinautolu kotoa pē ʻoku tui ki hono huafá; ko ia ko e ʻuluaki meʻa ʻokú ne finangalo ki aí, ke mou tui, ʻio, ki heʻene folofolá.\n\n23 Pea ko ʻeni, ʻokú ne ʻoatu ʻene folofolá ʻi he kau ʻāngelo ki he tangatá, ʻio, ʻo ʻikai ki he kakai tangatá pē, ka ki he kakai fefiné foki. Ko ʻeni ʻoku ʻikai ia ko ia pē; ka ʻoku faʻa ʻoatu ki he fānau īkí ha ngaahi lea ʻi he taimi lahi ʻa ia ʻoku fakamaaʻi ai ʻa e kau potó mo e ʻiloʻiló.\n\n24 Pea ko ʻeni, ʻe hoku kāinga ʻofeina, ko e meʻa ʻi hoʻomou fie ʻilo meiate au pē ko e hā te mou fai koeʻuhi ko hono fakamamahiʻi mo kapusi ki tuʻa ʻa kimoutolú—ko ʻeni ʻoku ʻikai ko hoku lotó ke mou mahalo ʻoku ou fie fakamāuʻi ʻa kimoutolu kae hoa pe mo e moʻoní—\n\n25 He ʻoku ʻikai ko ʻeku pehē kuo fakamālohiʻi ʻa kimoutolu kotoa pē ke loto-fakatōkilalo; he ʻoku ou tui moʻoni ʻoku ʻi ai hamou niʻihi te nau ngaohi ʻa kinautolu ke loto-fakatōkilalo neongo pē ko e hā ʻa e ngaahi tuʻunga ʻoku nau ʻi aí.\n\n26 Ko ʻeni, hangē ko ʻeku lau ʻo kau ki he tuí—ʻoku ʻikai ko ha ʻilo haohaoa ia—ʻoku pehē pē foki mo ʻeku ngaahi leá. ʻOku ʻikai te mou lava ʻo tomuʻa ʻiloʻi fakapapau hono moʻoní, ʻo haohaoa, ʻo hangē tofu pē ʻoku ʻikai ko ha ʻilo haohaoa ʻa e tuí.\n\n27 Kae vakai, kapau te mou ʻā hake ʻo fakaake homou ʻatamaí, ʻo ʻahiʻahiʻi ʻa ʻeku ngaahi leá, pea ngāue ʻaki ha kihiʻi konga siʻi ʻo e tuí, ʻio, kapau foki ʻoku ʻikai te mou lava ʻo fai ha meʻa lahi ange ʻi he holi pē ke tuí, tuku ʻa e holí ni ke ngāue ʻiate kimoutolu, kae ʻoua ke mou tui ʻi he anga te mou lava ai ʻo fakaʻatā ha potu ki ha konga ʻo ʻeku ngaahi leá.\n\n28 Ko ʻeni, te tau fakatatau ʻa e folofolá ki ha tengaʻi ʻakau. Ko ʻeni, kapau te mou fakaʻatā ha potu, ke tō ai ha tenga ʻi homou lotó, vakai, kapau ko ha tenga moʻoni ia, pe ko ha tenga lelei, ʻo kapau ʻe ʻikai te mou liʻaki ia ʻi hoʻomou taʻetuí, ʻo mou taʻofi ʻa e Laumālie ʻo e ʻEikí, vakai, ʻe kamata ia ke pupula ʻi homou lotó; pea ʻo ka mou ka ongoʻi ʻa e ngāue ʻo e pupula ko iá, te mou kamata ke pehē ʻi homou lotó—Kuo pau pē ko ha tenga lelei ʻeni, pe ʻoku lelei ʻa e folofolá, he ʻoku kamata ke langaki hake ʻe ia ʻa hoku laumālié; ʻio, ʻoku kamata ʻe ia ke fakamaama hoku ʻatamaí, ʻio, ʻoku fakaʻau ke melie ia kiate au.\n\n29 Ko ʻeni vakai, ʻe ʻikai fakaʻāsili nai ʻe he meʻá ni ʻa hoʻomou tuí? ʻOku ou pehē kiate kimoutolu, ʻIo; ka neongo iá kuo teʻeki ai ke tupu hake ia ʻo hoko ko ha ʻilo haohaoa.\n\n30 Kae vakai, ʻi he pupula ʻa e tengá, ʻo huli haké, ʻo ne kamata ke tupú, ʻoku pau ke mou toki pehē ʻoku lelei ʻa e tengá; he vakai ʻokú ne pupula, ʻo huli hake, mo kamata ke tupu. Pea ko ʻeni, vakai, ʻe ʻikai te ne fakatupulekina nai hoʻomou tuí? ʻIo, te ne fakatupulekina hoʻomou tuí: he te mou pehē ʻoku ou ʻilo ko e tenga lelei ʻeni; he vakai ʻoku huli hake ia ia mo kamata ke tupu.\n\n31 Pea ko ʻeni vakai, ʻoku mou ʻiloʻi fakapapau koā ko ha tenga lelei ʻeni? ʻOku ou pehē kiate kimoutolu, ʻIo; he ʻoku fakatupu ʻa e tenga kotoa pē ʻo fakatatau ki hono faʻahinga ʻoʻoná.\n\n32 Ko ia, kapau ʻoku tupu ha tenga, ʻoku lelei ia, ka kapau ʻoku ʻikai ke tupu ia, vakai ʻoku ʻikai lelei ia, ko ia ʻoku liʻaki ia.\n\n33 Pea ko ʻeni, vakai, ko e meʻa ʻi hoʻomou fai ʻa e ʻahiʻahiʻi ní, ʻo tō ʻa e tengá, ʻo pupula ia ʻo huli hake, mo kamata ke tupú, kuo pau ke mou ʻilo ʻoku lelei ʻa e tengá.\n\n34 Pea ko ʻeni, vakai, ʻoku haohaoa koā ʻa hoʻomou ʻiló? ʻIo, ʻoku haohaoa hoʻomou ʻiló ʻi he meʻa ko iá, ka ʻoku ʻikai ngāue ʻa hoʻomou tuí?; pea ʻoku peheé koeʻuhi ko hoʻomou ʻilo, he ʻoku mou ʻiloʻi kuo langaʻi hake ʻe he folofolá ʻa homou laumālié, ʻo mou ʻilo foki kuo huli hake ia, pea ʻoku fakaʻau ke maama hoʻomou fakakaukaú, ʻo kamata ke matala ʻa homou ʻatamaí.\n\n35 Pea ko ia, ʻikai ko e moʻoní ʻeni? ʻOku ou pehē kiate kimoutolu, ʻIo, koeʻuhi ko e maama ia; pea ko e meʻa kotoa pē ʻoku fakamāmá, ʻoku lelei ia, koeʻuhi ʻoku mahinongofua ia, ko ia ʻoku pau ke mou ʻilo ʻoku lelei ia; pea ko ʻeni vakai, ʻo ka hili ange ʻa hoʻomou ʻahiʻahiʻi ʻa e maama ko ʻení ʻoku haohaoa koā ʻa hoʻomou ʻiló?\n\n36 Vakai ʻoku ou pehē kiate kimoutolu, ʻIkai; pea ʻoku ʻikai totonu foki ke mou tuku hoʻomou tuí, he kuo mou ngāue ʻaki pe hoʻomou tuí ʻi he tō ʻa e tenga ke mou ʻahiʻahi ai ke ʻiloʻi pe ʻoku lelei ʻa e tengá.\n\n37 Pea vakai, ʻi he kamata ke tupu ʻa e fuʻu ʻakaú, te mou pehē: Tau tauhi fakalelei ia koeʻuhi ke tupu hono aká, koeʻuhi ke tupu hake ia ʻo fua ʻaki ha fua maʻatautolu. Pea ko ʻeni vakai, kapau te mou tauhi ia ʻi he fuʻu tokanga lahi, ʻe tupu hono aká, ʻo tupu hake, ʻo fua mai.\n\n38 Ka ʻo kapau te mou taʻetokangaʻi ʻa e fuʻu ʻakaú, ʻo ʻikai tokanga ke tauhi ia, vakai he ʻikai ke tupu hano aka; pea ʻi he hoko mai ʻa e vela ʻo e laʻaá ʻe vela ai ia, ʻe mae koeʻuhi ʻoku ʻikai hano aka, pea te mou taʻaki ia ʻo laku ki tuʻa.\n\n39 Ko ʻeni, ʻoku ʻikai ke pehē ia koeʻuhi ʻoku ʻikai ke lelei ʻa e tengá, pea ʻoku ʻikai ke pehē koeʻuhi ʻoku ʻikai ke lelei ʻa hono fuá; ka ʻoku peheé koeʻuhi ko e kakā hoʻomou kelekelé, ʻo ʻikai te mou fie tauhi ʻa e ʻakaú, ko ia ʻe ʻikai te mou lava ke maʻu ʻa hono fuá.\n\n40 Pea ko ia, kapau ʻe ʻikai te mou tauhi ʻa e folofolá, ʻo hanga atu ki muʻa ʻi he mata ʻo e tuí ki hono fua ʻo iá, ʻe ʻikai ai pē ke mou lava ʻo toli ʻa e fua ʻo e ʻakau ʻo e moʻuí.\n\n41 Ka ʻo kapau te mou tauhi ʻa e folofolá, ʻio, tauhi ʻa e fuʻu ʻakaú ʻi heʻene kamata ke tupú, ʻi hoʻomou tuí ʻi he faivelenga lahi, pea mo e faʻa kātaki, ʻo ʻamanaki ki hono fuá, ʻe tupu hono aká; pea vakai, ʻe hoko ia ko ha fuʻu ʻakau ʻoku tupu hake ki he moʻui taʻengatá.\n\n42 Pea ko e meʻa ʻi hoʻomou faivelengá mo hoʻomou tuí mo hoʻomou kātakí ʻi hono tauhi ʻo e folofolá, koeʻuhi ke tupu hono aká ʻiate kimoutolu, vakai, ʻe faifai pea mou toli hono fua ʻo iá, ʻa ia ʻoku fungani mahuʻinga taha, ʻa ia ʻoku melie hake ʻi he meʻa melie kotoa pē, pea hinehina ange ʻi he meʻa hinehina kotoa pē, ʻio, pea maʻa ange ʻi he meʻa kotoa pē ʻoku maʻá; pea te mou kai ʻi he fua ko ʻení kae ʻoua ke mou mākona, ʻo ʻikai te mou toe fiekaia, pe toe fieinua.\n\n43 Ko ia, ʻe hoku kāinga, te mou toki utu ʻa e ngaahi totongi ʻo hoʻomou tuí, mo hoʻomou faivelengá, mo e faʻa kātakí, mo e kātaki fuoloá, ʻi hoʻomou tatali ke fua ʻaki ʻe he fuʻu ʻakaú ha fua moʻomoutolu.\n\n", "alma 33": "[center][font_size=26]Vahe 33[/font_size][/center]\n\n[i]ʻOku akoʻi ʻe Seinosi ʻoku totonu ke lotu mo hū ʻa e tangatá ʻi he feituʻu kotoa pē, pea ʻoku taʻofi ʻa e ngaahi fakamāú tuʻunga ʻi he ʻAló—ʻOku akoʻi ʻe Seinoki ʻoku foaki mai ʻa e ʻaloʻofá tuʻunga ʻi he ʻAló—Naʻe hiki hake ʻe Mōsese ʻi he maomaonganoá ha fakataipe ʻo e ʻAlo ʻo e ʻOtuá. Taʻu 74 K.M. nai.[/i]\n\n1 Ko ʻeni naʻe hili hono lea ʻaki ʻe ʻAlamā ʻa e ngaahi lea ní, pea naʻa nau ʻoatu ha fehuʻi kiate ia ʻo fie ʻilo pe ʻoku totonu ke nau tui ki ha ʻOtua pē taha, koeʻuhi ke nau lava ʻo maʻu ʻa e fua ʻa ia kuó ne lau ki aí, pe ʻe fēfē ʻenau tō ʻa e tengá, pe ko e folofola kuó ne lau ki aí, ʻa ia naʻá ne pehē kuo pau ke tō ʻi honau lotó; pe ko e founga fē ʻoku totonu ke nau kamata ke ngāue ʻaki ai ʻenau tuí.\n\n2 Pea pehē ange ʻe ʻAlamā kiate kinautolu: Vakai, kuo mou pehē ʻoku ʻikai te mou lava ʻo hū ki homou ʻOtuá koeʻuhi kuo kapusi ki tuʻa ʻa kimoutolu mei homou ngaahi fale lotú. Kae vakai, ʻoku ou pehē kiate kimoutolu, kapau ʻoku mou pehē ʻoku ʻikai te mou lava ʻo hū ki he ʻOtuá, ʻoku mou hala ʻaupito ai, pea ʻoku totonu ke mou fakatotolo ʻi he ngaahi folofolá; kapau ʻoku mou mahalo kuo ako ai kiate kimoutolu ʻa e meʻá ni, ʻoku ʻikai ke mahino ia kiate kimoutolu.\n\n3 ʻOku mou manatu koā ki haʻamou lau ʻo e meʻa naʻe lea ʻaki ʻe Seinosi, ko e palōfita ʻo e kuonga muʻá ʻo kau ki he lotú pe huú?\n\n4 He naʻá ne pehē: ʻOkú ke ʻaloʻofa, ʻE ʻOtua, he kuó ke ʻafio mai ki heʻeku lotú, lolotonga ʻeku ʻi he feituʻu maomaonganoá; ʻio, naʻá ke ʻaloʻofa ʻi heʻeku lotu koeʻuhi ko kinautolu ko hoku ngaahi filí, pea naʻá ke fakatafoki mai ʻa kinautolu kiate au.\n\n5 ʻIo, ʻE ʻOtua, pea naʻá ke ʻaloʻofa mai kiate au ʻi heʻeku tangi kiate koe ʻi heʻeku ngoué; lolotonga ʻeku tangi kiate koe ʻi heʻeku lotú, pea naʻá ke ʻafio mai kiate au.\n\n6 Pea ʻikai ia ko ia, ʻE ʻOtua, ʻi heʻeku foki mai ki hoku falé, naʻá ke ʻafio mai kiate au ʻi heʻeku lotú.\n\n7 Pea ʻi heʻeku afe ki hoku potu liló, ʻE ʻEiki, peá u lotu kiate koé, naʻá ke ʻafioʻi au.\n\n8 ʻIo, ʻokú ke ʻaloʻofa ki hoʻo fānaú ʻi heʻenau tangi kiate koe, koeʻuhi ke ke ʻafio ki ai kae ʻikai ʻe he tangatá, pea te ke ʻafio kiate kinautolu.\n\n9 ʻIo, ʻE ʻOtua, kuó ke ʻaloʻofa mai kiate au, mo ʻafio ki heʻeku ngaahi tangí ʻi he lotolotonga ʻo hoʻo ngaahi fakatahaʻangá.\n\n10 ʻIo, pea kuó ke toe ʻafio mai foki kiate au ʻi he kapusi au ki tuʻa, pea mo e fehiʻanekinaʻi au ʻe hoku ngaahi filí; ʻio, naʻá ke ʻafioʻi ʻeku ngaahi tangí, pea naʻá ke houhau ki hoku ngaahi filí, pea naʻá ke tauteaʻi ʻa kinautolu ʻi ho houhau kakahá ʻaki ʻa e fakaʻauha ʻoku fakatoʻotoʻo.\n\n11 Pea naʻá ke ʻafio mai kiate au koeʻuhi ko hoku ngaahi mamahí pea mo hoku loto-fakamoʻomoʻoní; pea koeʻuhi ko ho ʻAló kuó ke ʻaloʻofa pehē ai kiate au, ko ia te u tangi ai kiate koe ʻi hoku ngaahi mamahi kotoa pē, he ʻoku ʻiate koe ʻeku fiefiá; he kuó ke taʻofi ʻa hoʻo ngaahi tauteá meiate au, koeʻuhi ko ho ʻAló.\n\n12 Pea ko ʻeni naʻe pehē ʻe ʻAlamā kiate kinautolu: ʻOku mou tui koā ki he ngaahi folofola kuo tohi ʻe he kakai ʻo e kuonga muʻá?\n\n13 Vakai, kapau ʻoku mou fai pehē, ʻoku pau pē ʻoku mou tui ki he ngaahi meʻa naʻe lea ʻaki ʻe Seinosí; he vakai naʻá ne pehē: Kuó ke taʻofi ʻa hoʻo ngaahi tauteá koeʻuhi ko ho ʻAló.\n\n14 Ko ʻeni vakai, ʻe hoku kāinga, ʻoku ou fie fehuʻi pē kuo mou lau ʻa e ngaahi folofolá? Kapau kuo mou fai pehē, ʻoku mou lava fēfē ke taʻetui ki he ʻAlo ʻo e ʻOtuá?\n\n15 He kuo ʻikai tohi ko Seinosi pē naʻe lau ʻo kau ki he ngaahi meʻa ní, ka naʻe lau foki mo Seinoki ki he ngaahi meʻá ni—\n\n16 He vakai, naʻá ne pehē: ʻOkú ke houhau, ʻE ʻEiki, ki he kakaí ni, koeʻuhi ʻoku ʻikai te nau ʻilo ki hoʻo ngaahi ʻaloʻofa ʻa ia kuó ke foaki kiate kinautolu koeʻuhi ko ho ʻAló.\n\n17 Pea ko ʻeni, ʻe hoku kāinga, ʻoku mou vakai ʻoku ʻi ai ha palōfita ʻe taha ʻo e kuonga muʻa naʻe fakamoʻoni ki he ʻAlo ʻo e ʻOtuá, pea ko e meʻa ʻi he taʻemahino ki he kakaí ʻa ʻene ngaahi leá, naʻa nau tolomakaʻi ia ke mate.\n\n18 Kae vakai, ʻoku ʻikai ia ko ia pē; ka ʻoku ʻikai ngata ʻiate kinauá ni ʻa e faʻahinga kuo lea ʻo kau ki he ʻAlo ʻo e ʻOtuá.\n\n19 Vakai, naʻe lea ʻo kau ki ai ʻa Mōsese; ʻio, pea vakai naʻe fokotuʻu ha sīpinga ʻi he feituʻu maomaonganoá ke ʻilonga ia ʻe sio ki aí te ne moʻui. Pea naʻe sio ki ai ʻa e tokolahi ʻo nau moʻui.\n\n20 Ka naʻe mahino ki he tokosiʻi ʻa e ʻuhinga ʻo e ngaahi meʻá ni, pea naʻe tupu ia ʻi he fefeka ʻo hona lotó u. Ka naʻe ʻi ai ʻa e tokolahi ʻa ia naʻe lahi pehē fau ʻa e fefeka ʻo honau lotó naʻe ʻikai ai te nau fie sio ki ai, ko ia naʻa nau mate ai. Ko ʻeni ko e ʻuhinga ʻo ʻenau taʻe-fie-sio ki aí, ko e ʻikai te nau tui ʻe fakamoʻui ai ʻa kinautolu.\n\n21 ʻOiauē, ʻe hoku kāinga, kapau naʻe lava ʻo mou moʻui ʻi hoʻomou mamata holo pe ʻaki homou matá ke mou lava ʻo moʻui aí, he ʻikai koā te mou mamata fakavavevave, pe te mou manako koā ke fakafefeka homou lotó ʻi he taʻetui, pea fai fakapikopiko ʻo ʻikai ai te mou mamata holo ʻaki homou matá, pea mou mate ai?\n\n22 Pea kapau ʻoku pehē, ʻe hoko mai kiate kimoutolu ʻa e malaʻia; ka kapau ʻoku ʻikai ke pehē, pea mou mamata holo ʻaki homou matá, pea kamata ke tui ki he ʻAlo ʻo e ʻOtuá, pea mo ʻene hāʻele mai ke huhuʻi ʻa hono kakaí, mo ʻene mamahiʻia mo e pekia ke ne fai ʻa e fakalelei maʻa ʻenau ngaahi angahalá; pea te ne toe tuʻu mei he pekiá, ʻa ia ʻe fakahoko ai ʻa e toetuʻú, ke tutuʻu ʻa e kakai kotoa pē ʻi hono ʻaó, ke fakamāuʻi ʻi he ʻaho fakaʻosí mo e ʻaho fakamāú ʻo fakatatau ki heʻenau ngaahi ngāué.\n\n23 Pea ko ʻeni, ʻe hoku kāinga, ʻoku ou fakaʻamu ke mou tō ʻa e folofolá ni ʻi homou lotó, pea ʻi heʻene kamata ke tupu, mou tauhi ia ʻaki hoʻomou tuí. Pea vakai, ʻe hoko ia ko ha fuʻu ʻakau, ʻo tupu hake ʻiate kimoutolu ki he moʻui taʻengatá. Pea ʻofa ke toki tuku kiate kimoutolu ʻe he ʻOtuá ke maʻamaʻa hoʻomou ngaahi kavengá, ʻi he fiefia ʻi hono ʻAló. Pea naʻa mo ʻeni kotoa pē, te mou lava ke fai ia ʻo kapau te mou loto ki ai. ʻĒmeni.\n\n", "alma 34": "[center][font_size=26]Vahe 34[/font_size][/center]\n\n[i]ʻOku fakamoʻoniʻi ʻe ʻAmuleki ʻoku ʻia Kalaisi ʻa e folofolá ki he fakamoʻuí—ʻO ka ʻikai fakahoko ha fakalelei, kuo pau ke ʻauha ʻa e faʻahinga kotoa ʻo e tangatá—ʻOku tuhu ʻa e fono kotoa ʻa Mōsesé ki he feilaulau ʻa e ʻAlo ʻo e ʻOtuá—Ko e palani taʻengata ʻo e huhuʻí ʻoku makatuʻunga ia ʻi he tuí mo e fakatomalá—Lotu koeʻuhi ko e ngaahi tāpuaki fakamāmani mo fakalaumālié—Ko e moʻuí ni ko e taimi ia ke teuteu ai ʻa e tangatá ke feʻiloaki mo e ʻOtuá—Ngāueʻi homou fakamoʻuí ʻi he manavahē ʻi he ʻao ʻo e ʻOtuá. Taʻu 74 K.M. nai.[/i]\n\n1 Pea ko ʻeni naʻe hoko ʻo pehē naʻe hili hono lea ʻaki ʻe ʻAlamā ʻa e ngaahi leá ni kiate kinautolú naʻá ne nofo hifo ki he kelekelé, pea naʻe tuʻu hake ʻa ʻAmuleki ʻo ne kamata ke akonaki kiate kinautolu, ʻo pehē:\n\n2 ʻE hoku kāinga, ʻoku ou pehē ʻoku ʻikai lava ke mou taʻeʻilo ki he ngaahi meʻa kuo lea ʻaki ʻo kau ki he hāʻele mai ʻa Kalaisí, ʻa ia ʻoku mau akonaki ʻaki ʻo pehē ko e ʻAlo ʻo e ʻOtuá; ʻio, ʻoku ou ʻilo naʻe fuʻu hulu hono akonaki ʻaki kiate kimoutolu ʻa e ngaahi meʻa ko ʻení ki muʻa ʻi hoʻomou mavahe atu meiate kimautolú.\n\n3 Pea hangē ko hoʻomou kole ki hoku tokoua ʻofeiná ke ne fakahā kiate kimoutolu ʻa e meʻa ke mou faí, koeʻuhi ko homou ngaahi mamahí; pea kuó ne lea ʻaki ai kiate kimoutolu ha meʻa ʻe niʻihi ke teuteuʻi hoʻomou fakakaukaú; ʻio, pea kuó ne enginaki kiate kimoutolu ke mou tui mo faʻa kātaki—\n\n4 ʻIo, ʻo aʻu ki hoʻomou maʻu ʻa e tui feʻunga ke mou tō ʻa e folofolá ʻi homou lotó, koeʻuhi ke mou fai ai hono ʻahiʻahiʻí ia pe ʻoku lelei ia.\n\n5 Pea kuo mahino kiate kimaua ko e fehuʻi lahi ʻoku ʻi hoʻomou fakakaukaú pe ʻoku ʻi he ʻAlo ʻo e ʻOtuá ʻa e folofolá, pe ʻe ʻi ai koā ha Kalaisi.\n\n6 Pea naʻa mou vakai foki kuo fakamoʻoniʻi ʻe hoku tokouá kiate kimoutolu, ʻi he ngaahi meʻa lahi, ʻoku tuʻunga ʻia Kalaisi ʻa e folofola ki he fakamoʻuí.\n\n7 Kuo ngāue ʻaki ʻe hoku tokouá ʻa e ngaahi lea ʻa Seinosí, ʻoku fou ʻa e huhuʻi ʻi he ʻAlo ʻo e ʻOtuá, kae ʻumaʻā foki mo e ngaahi lea ʻa Seinoki; pea kuó ne lau foki kia Mōsese, ke fakamoʻoniʻi ʻoku moʻoni ʻa e ngaahi meʻá ni.\n\n8 Pea ko ʻeni, vakai, te u fakamoʻoniʻi kiate kimoutolu ʻe au ʻoku moʻoni ʻa e ngaahi meʻá ni. Vakai, ʻoku ou pehē kiate kimoutolu, ʻoku ou ʻiloʻi ʻe hāʻele mai ʻa Kalaisi ki he fānau ʻa e tangatá, ke toʻo kiate ia ʻa e ngaahi maumau-fono ʻa hono kakaí, pea te ne fai ʻa e fakalelei ki he ngaahi angahala ʻa e māmaní; he kuo folofola ʻaki ia ʻe he ʻEiki ko e ʻOtuá.\n\n9 He ʻoku ʻaonga ke fai ha fakalelei; he hangē ko e palani lahi ʻa e ʻOtua Taʻengatá kuo pau ke fai ha fakalelei, pe ʻe malaʻia ʻa e faʻahinga kotoa ʻo e tangatá; ʻio, kuo fakafefeka kotoa honau lotó; ʻio, kuo hinga mo mole ʻa e kakai kotoa pē, pea kuo pau ke nau ʻauha tuku kehe pē ʻo kapau ʻe fou ʻi he fakalelei ʻa ia ʻoku ʻaonga ke faí.\n\n10 He ʻoku ʻaonga ke ʻi ai ha fuʻu feilaulau lahi mo fakaʻosi; ʻio, kae ʻikai ko ha feilaulau ʻaki ha tangata, pe ha manu, pe ha faʻahinga manupuna ʻe taha; koeʻuhi ʻe ʻikai hoko ia ko ha feilaulau ʻoku fai ʻe ha tangata; ka kuo pau ko ha feilaulau taʻe-fakangatangata mo taʻengata.\n\n11 Ko ʻeni ʻoku ʻikai ke ʻi ai ha tangata te ne lava ʻo feilaulau ʻaki hono toto ʻoʻoná ko e fakalelei ki he ngaahi angahala ʻa ha tokotaha kehe. Ko ʻeni, ka fakapō ha tangata, vakai ko ʻetau fonó, ʻa ia ʻoku totonú, ʻe toʻo koā ʻe ia ʻa e moʻui ʻa hono tokouá? ʻOku ou pehē kiate kimoutolu, ʻIkai.\n\n12 Ka ʻoku tuʻutuʻuni ʻe he fonó ke toʻo ʻa e moʻui ʻa e tokotaha naʻe fai ʻa e fakapoó; ko ia ʻoku ʻikai lava ke ʻi ai ha meʻa ʻe siʻi hifo ʻi ha fakalelei ʻoku taʻe-fakangatangata ʻa ia ʻe feʻunga ki he ngaahi angahala ʻa e māmaní.\n\n13 Ko ia, ʻoku ʻaonga ke ʻi ai ha fuʻu feilaulau lahi mo fakaʻosi; pea ʻe toki ʻi ai, pe ʻoku ʻaonga ke ʻi ai, hano fakangata ʻo e lilingi ʻo e totó; pea ʻe toki kakato ʻa e fono ʻa Mōsesé; ʻio, ʻe fakakakato kotoa ia, ʻa e momoʻi meʻa mo e kihiʻi kupuʻi mataʻitohi siʻi taki tahá, ʻo ʻikai mole hano konga.\n\n14 Pea vakai, ko hono ʻuhinga kotoa ʻeni ʻo e fonó, ʻoku tuhu hono kihiʻi konga siʻi kotoa pē ki he fuʻu feilaulau lahi mo fakaʻosi ko iá; pea ko e fuʻu feilaulau lahi mo fakaʻosi ko iá ko e ʻAlo ʻo e ʻOtuá; ʻio, ʻoku taʻe-fakangatangata mo taʻengata ia.\n\n15 Pea ko ia te ne ʻomi ʻa e fakamoʻuí kiate kinautolu fulipē ʻe tui ki hono huafá; ko e meʻa ʻeni ʻoku hanga ki ai ʻa e feilaulau fakaʻosi ko iá, ke fakahoko ʻa e finangalo ʻaloʻofá, ʻa ia ʻokú ne taʻofi ʻa e fakamaau totonú, pea ʻomi ai ha ngaahi founga ki he tangatá ke nau maʻu ai ha tui ke fakatomalá.\n\n16 Pea ko ia ʻoku lava ʻe he ʻaloʻofá ʻo totongi ki he ngaahi tuʻutuʻuni ʻa e fakamaau totonú, pea ʻōʻōfaki ʻa kinautolu ʻaki ʻa e toʻukupu ʻo e maluʻí, ka ko ia ia ʻoku ʻikai ke ne ngāue ʻaki ʻa e tui ke fakatomalá te ne tuʻutāmaki ia ʻi hono kotoa ʻo e fono ʻo e ngaahi tuʻutuʻuni ʻa e fakamaau totonú; ko ia ko ia pē ʻokú ne maʻu ʻa e tui ki he fakatomalá ʻoku ʻaonga ki ai ʻa e palani lahi mo taʻengata ʻo e huhuʻí.\n\n17 Ko ia ʻofa ke tuku mai ʻe he ʻOtuá kiate kimoutolu, ko hoku kāinga, ke mou kamata ke ngāue ʻaki hoʻomou tuí ke fakatomala, ke mou kamata ai ke ui ki hono huafa māʻoniʻoní, koeʻuhi ke ne ʻaloʻofa mai kiate kimoutolu.\n\n18 ʻIo, tangi kiate ia ke maʻu ʻa e ʻaloʻofá; he ʻoku māfimafi ia ke fakamoʻui.\n\n19 ʻIo, fakavaivaiʻi ʻa kimoutolu, ʻo fai atu ʻi he lotu kiate ia.\n\n20 Tangi kiate ia ʻi hoʻomou ngaahi ngoué, ʻio, koeʻuhi ko hoʻomou ngaahi takanga monumanu iiki kotoa pē.\n\n21 Tangi kiate ia ʻi homou ngaahi falé, ʻio, koeʻuhi ko homou falé kotoa pē, ʻi he pongipongí, hoʻataá, mo e efiafí.\n\n22 ʻIo, tangi kiate ia ke taʻofi ʻa e mālohi ʻo homou ngaahi filí.\n\n23 ʻIo, tangi kiate ia koeʻuhi ko e tēvoló, ʻa ia ko e fili ki he māʻoniʻoni kotoa pē.\n\n24 Tangi kiate ia koeʻuhi ko e fua kotoa pē ʻo hoʻomou ngaahi ngoué, koeʻuhi ke mou tuʻumālie ai.\n\n25 Tangi koeʻuhi ko e ngaahi takanga monumanu iiki ʻi hoʻomou ngaahi ngoué, ke nau tupu ʻo tokolahi.\n\n26 Ka ʻoku ʻikai ko ia pē; ka ʻoku totonu ke mou fakahā hake homou laumālié ʻi homou ngaahi loki liló, mo homou ngaahi potu liló, pea ʻi homou feituʻu maomaonganoá.\n\n27 ʻIo, pea ʻo ka ʻikai te mou tangi ki he ʻEikí, tuku ke fonu homou lotó, ʻo ʻunuʻunu atu maʻu ai pē kiate ia ʻi he lotu, koeʻuhi ko hoʻomou leleí, pea mo e lelei foki ʻanautolu ʻoku ʻiate kimoutolú.\n\n28 Pea ko ʻeni vakai, ʻe hoku kāinga ʻofeina, ʻoku ou pehē kiate kimoutolu, ʻoua naʻa mou mahalo ko hono ngataʻangá ʻeni; he ʻo ka ʻosi hoʻomou fai ʻa e ngaahi meʻá ni kotoa pē, kapau te mou tekeʻi ʻa e masivá, mo e telefuá, ʻo ʻikai ʻaʻahi ki he mahakí mo e faingataʻaʻiá, pea foaki mei hoʻomou koloá, ʻo kapau ʻoku mou maʻu, kiate kinautolu ʻoku masivá—ʻoku ou pehē kiate kimoutolu, kapau ʻoku ʻikai te mou fai ha meʻa ʻe taha ʻi he ngaahi meʻá ni, vakai, ʻoku iku taʻeʻaonga ʻa hoʻomou lotú, pea ʻoku ʻikai hano ʻaonga kiate kimoutolu, pea ʻoku mou hangē ko e kau mālualoi ʻa ia ʻoku nau fakaʻikaiʻi ʻa e tuí.\n\n29 Ko ia, ka pau ʻoku ʻikai te mou manatu ke manavaʻofa, ʻoku mou tatau mo e toenga ʻuli ʻo e ukamea, ʻa ia ʻoku liʻaki ʻe he kau tangata fakamaʻa ukameá, (he ʻoku ʻikai ʻaonga ia), pea ʻoku molomoloki hifo ia ʻi he lalo vaʻe ʻo e kakaí.\n\n30 Pea ko ʻeni, ʻe hoku kāinga, ʻoku ou fakaʻamu, ko e meʻa ʻi hoʻomou ʻosi maʻu ha ngaahi fakamoʻoni lahi pehē, pea kuo mou mamata ki hono fakamoʻoniʻi ʻe he ngaahi folofolá ki he ngaahi meʻá ni, ke mou haʻu pea fakatupu ʻa e fua ki he fakatomalá.\n\n31 ʻIo, ʻoku ou fakaʻamu ke mou haʻu ʻo ʻikai toe fakafefeka homou lotó; he vakai, ko ʻeni ʻa e taimi mo e ʻaho ʻo homou fakamoʻuí; pea ko ia, kapau te mou fakatomala ʻo ʻikai fakafefeka homou lotó, ʻe fakaʻaonga leva ʻa e palani lahi ʻo e huhuʻí kiate kimoutolu.\n\n32 He vakai, ko e moʻuí ni ko e taimi ia ki he tangatá ke teuteu ai ke feʻiloaki mo e ʻOtua; ʻio, vakai ko e ʻaho ʻo e moʻui ní ko e ʻaho ia ke fai ai ʻe he kakaí ʻa ʻenau ngaahi ngāué.\n\n33 Pea ko ʻeni, hangē ko ʻeku pehē kiate kimoutolu ʻi muʻá, ko e meʻa ʻi hoʻomou maʻu ha ngaahi fakamoʻoni lahi pehē, ko ia ʻoku ou kole ai kiate kimoutolu ke ʻoua naʻa mou toloi ʻa e ʻaho ʻo hoʻomou fakatomalá ʻo aʻu ki he ngataʻangá; he ka hili ange ʻa e ʻaho ʻo e moʻuí ni, ʻa ia kuo tuku mai kiate kitautolu ke teuteu ki he taʻengatá, vakai, kapau ʻoku ʻikai te tau fakaʻaongaʻi hotau ngaahi ʻaho ʻi he moʻui ní, ʻe toki hoko mai ʻa e pō ʻo e fakapoʻuli, ʻa ia ʻe ʻikai lava ke fai ai ha ngāue.\n\n34 ʻE ʻikai te mou lava ke pehē, ʻo ka ʻomi ʻa kimoutolu ki he taimi fakamanavahē ko iá, te u fakatomala, pea te u tafoki ki hoku ʻOtuá. ʻIkai, ʻe ʻikai te mou lava ke lea ʻaki ʻeni; he ko e laumālie pē ko ia ʻokú ne puleʻi homou sinó ʻi he taimi ʻoku mou fononga atu ai mei he moʻui ní, ʻe maʻu ha mālohi ke puleʻi homou sinó ʻe he laumālie pē ko iá ʻi he maama taʻengata ko iá.\n\n35 He vakai, kapau kuo mou toloi ʻa e ʻaho ʻo hoʻomou fakatomalá ʻo aʻu ki he maté, vakai, kuo mou moʻulaloa ai ki he laumālie ʻo e tēvoló, pea ʻokú ne maʻu ʻa kimoutolu maʻana; ko ia, kuo ʻalu ai ʻa e Laumālie ʻo e ʻEikí meiate kimoutolu, ʻo ʻikai te ne maʻu ha nofoʻanga ʻiate kimoutolu; pea maʻu ʻe he tēvoló ʻa e mālohi kotoa kiate kimoutolu; pea ko e tuʻunga fakaʻosi ʻeni ʻo e kau fai angahalá.\n\n36 Pea ʻoku ou ʻilo ʻeni, koeʻuhi kuo folofola ʻe he ʻEikí ʻoku ʻikai te ne ʻafio ʻi ha ngaahi temipale taʻe-māʻoniʻoni; ka ʻokú ne ʻafio pē ʻi he loto ʻo e kau māʻoniʻoní; ʻio, pea kuó ne folofola foki, ʻe nofo hifo ʻa e kau māʻoniʻoni ʻi hono puleʻangá, ʻo ʻikai toe hū ki tuʻa; ka ʻe fakahinehinaʻi honau ngaahi kofú ʻi he taʻataʻa ʻo e Lamí.\n\n37 Pea ko ʻeni, ʻe hoku kāinga ʻofeina, ʻoku ou fakaʻamu ke mou manatuʻi ʻa e ngaahi meʻá ni, pea ke mou ngāueʻi homou fakamoʻuí ʻi he manavahē ʻi he ʻao ʻo e ʻOtuá, pea ke ʻoua naʻa mou toe fakaʻikaiʻi ʻa e hāʻele mai ʻa Kalaisí;\n\n38 Ke ʻoua naʻa mou toe fakafepaki ki he Laumālie Māʻoniʻoní, ka mou tali ia, pea toʻo kiate kimoutolu ʻa e huafa ʻo Kalaisí; ke mou fakavaivaiʻi ʻa kimoutolu ʻio ki he efú, pea hū ki he ʻOtuá, ʻi ha potu pē te mou ʻi ai, ʻi he laumālie pea ʻi he moʻoni; pe ke mou nofo ʻi he fakafetaʻi fakaʻaho koeʻuhi ko e ngaahi ʻaloʻofa mo e ngaahi tāpuaki lahi kuó ne foaki kiate kimoutolú.\n\n39 ʻIo, pea ʻoku ou naʻinaʻi foki kiate kimoutolu, ʻe hoku kāinga, ke mou tokanga ke lotu maʻu ai pē koeʻuhi ke ʻoua naʻa taki halaʻi ʻa kimoutolu ʻe he ngaahi ʻahiʻahi ʻa e tēvoló, koeʻuhi ke ʻoua naʻá ne ikunaʻi ʻa kimoutolu, pea ʻoua naʻa mou hoko ko ʻene kau pōpula ʻi he ʻaho fakaʻosí; he vakai, ʻoku ʻikai te ne totongi ʻa kimoutolu ʻaki ha meʻa lelei ʻe taha.\n\n40 Pea ko ʻeni ʻe hoku kāinga ʻofeina, ʻoku ou fie naʻinaʻi kiate kimoutolu ke mou faʻa kātaki, pea ke mou kātakiʻi ʻa e ngaahi faʻahinga faingataʻa kotoa pē; ke ʻoua naʻa mou lea kovi kiate kinautolu ʻoku kapusi ki tuʻa ʻa kimoutolu koeʻuhi ko hoʻomou fuʻu masiva lahí, telia naʻa mou hoko ai ko e kau angahala ʻo tatau mo kinautolu;\n\n41 Ka ke mou faʻa kātaki, pea kātakiʻi ʻa e ngaahi faingataʻa ko iá, ʻi he ʻamanaki mālohi ʻe ʻi ai ʻa e ʻaho te mou mālōlō ai mei homou ngaahi faingataʻaʻia kotoa pē.\n\n", "alma 35": "[center][font_size=26]Vahe 35[/font_size][/center]\n\n[i]ʻOku hanga ʻe hono malanga ʻaki ʻo e folofolá ʻo fakaʻauha ʻa e ngāue ʻa e kau Sōlamí—ʻOku nau tuli ʻa e kau ului, ʻa ia kuo nau kau mo e kakai ʻo ʻĀmoni ʻi Selesoní—ʻOku mamahi lahi ʻa ʻAlamā koeʻuhi ko e fai angahala ʻa e kakaí. Taʻu 74 K.M. nai.[/i]\n\n1 Ko ʻeni, naʻe hoko ʻo pehē ʻi he fakaʻosi ʻe ʻAmuleki ʻa e ngaahi lea ní, naʻa nau ʻalu atu mei he fuʻu kakaí ʻo nau haʻu ki he fonua ko Selesoní.\n\n2 ʻIo, pea hili hono malanga ʻaki ʻa e folofolá ki he kau Sōlami, ʻe hono toe ʻo e kāinga, naʻa nau haʻu foki ki he fonua ko Selesoní.\n\n3 Pea naʻe hoko ʻo pehē ʻi he hili ʻa e fealeaʻaki ʻa e kau Sōlami tuʻu-ki-muʻa tahá ʻo kau ki he ngaahi lea kuo malanga ʻaki kiate kinautolú, naʻa nau ʻita koeʻuhi ko e folofolá, he naʻe fakaʻauha ʻe ia ʻa ʻenau ngāué; ko ia naʻe ʻikai te nau fie tokanga ki he ngaahi folofolá.\n\n4 Pea naʻa nau fekau atu ki hono kotoa ʻo e fonuá ke fakataha mai ʻa e kakai kotoa pē, ʻo nau fealeaʻaki mo kinautolu ʻo kau ki he ngaahi lea kuo leaʻakí.\n\n5 Ko ʻeni naʻe ʻikai ke tuku ʻe honau kau pulé, mo honau kau taulaʻeikí, mo honau kau akonakí ke ʻilo ʻe he kakaí ʻo kau ki heʻenau ngaahi holí; ko ia naʻa nau ʻeke fakafufū ke ʻiloʻi ʻa e fakakaukau ʻa e kakai kotoa pē.\n\n6 Pea naʻe hoko ʻo pehē ʻi he hili ʻenau ʻiloʻi ʻa e fakakaukau ʻa e kakai kotoa pē, naʻe kapusi ki tuʻa mei he fonuá ʻa e faʻahinga naʻe loto-fiemālie ki he ngaahi lea kuo fai ʻe ʻAlamā mo hono kāingá; pea naʻa nau tokolahi; pea naʻa nau haʻu foki ki he fonua ko Selesoní.\n\n7 Pea naʻe hoko ʻo pehē naʻe tokoni ʻa ʻAlamā mo hono kāingá kiate kinautolu.\n\n8 Ko ʻeni naʻe ʻita ʻa e kakai ʻo e kau Sōlamí ki he kakai ʻo ʻĀmoní ʻa ia naʻe ʻi Selesoní, pea ko e pule lahi ʻo e kau Sōlamí, koeʻuhi ko ha tangata angakovi ʻaupito ia, naʻá ne fekau atu ki he kakai ʻo ʻĀmoní ke nau kapusi ki tuʻa mei honau fonuá ʻa e faʻahinga kotoa pē kuo mavahe atu meiate kinautolu ki honau fonuá.\n\n9 Pea naʻá ne fai atu ha ngaahi lea fakamanamana lahi kiate kinautolu. Pea ko ʻeni naʻe ʻikai manavahē ʻa e kakai ʻo ʻĀmoní ki heʻenau ngaahi leá; ko ia naʻe ʻikai te nau kapusi ki tuʻa ʻa kinautolu, ka nau tali pē ʻa e kau masiva kotoa pē ʻo e kau Sōlamí ʻa ia naʻe haʻu kiate kinautolú; pea naʻa nau fafanga ʻa kinautolu, mo fakakofu ʻa kinautolu, pea nau ʻoange kiate kinautolu ha ngaahi konga kelekele ke hoko ko honau tofiʻa; pea naʻa nau tokoni kiate kinautolu ʻo fakatatau mo ʻenau ngaahi fiemaʻú.\n\n10 Ko ʻeni naʻe ueʻi hake ʻe he meʻá ni ʻa e kau Sōlamí ke nau ʻita ki he kakai ʻo ʻĀmoní, pea naʻa nau kamata ke fetuʻutaki mo e kau Leimaná, ʻo nau ueʻi hake mo kinautolu foki ke nau ʻita kiate kinautolu.\n\n11 Pea ko ia naʻe kamata ke fai ʻe he kau Sōlamí mo e kau Leimaná ha ngaahi teuteu ki he tau mo e kakai ʻo ʻĀmoní, pea mo e kau Nīfaí foki.\n\n12 Pea naʻe ʻosi pehē ʻa e taʻu hono hongofulu mā fitu ʻo e pule ʻa e kau fakamāú ki he kakai ʻo Nīfaí.\n\n13 Pea naʻe ʻalu atu ʻa e kakai ʻo ʻĀmoní mei he fonua ko Selesoní, ʻo nau haʻu ki he fonua ko Mīlekí, ʻo fakaʻataʻatā ha potu ʻi he fonua ko Selesoní ki he ngaahi kau tau ʻa e kau Nīfaí, koeʻuhi ke nau tau mo e ngaahi kau tau ʻa e kau Leimaná mo e ngaahi kau tau ʻa e kau Sōlamí; pea naʻe kamata pehē ha tau ʻi he vahaʻa ʻo e kau Leimaná mo e kau Nīfaí ʻi hono hongofulu mā valu ʻo e taʻu ʻo e pule ʻa e kau fakamāú; pea ʻe fai ha fakamatala ki heʻenau ngaahi taú ʻa mui.\n\n14 Pea ko ʻAlamā, mo ʻĀmoni, mo hona kāingá, kae ʻumaʻā foki mo e ongo foha ʻo ʻAlamaá naʻa nau foki atu ki he fonua ko Seilahemalá, hili ʻenau hoko ko ha ngaahi meʻangāue ʻi he toʻukupu ʻo e ʻOtuá ke ʻomi ʻa e tokolahi ʻo e kau Sōlamí ki he fakatomalá; pea ʻilonga ʻa kinautolu ʻa ia naʻe ʻomi ki he fakatomalá, naʻe kapusi ki tuʻa ʻa kinautolu mei honau fonuá; ka ʻoku nau maʻu ha ngaahi fonua ke hoko ko honau tofiʻa ʻi he fonua ko Selesoní, pea kuo nau toʻo mahafu ke maluʻi ʻa kinautolu, mo honau ngaahi uaifí, mo ʻenau fānaú, mo honau ngaahi fonuá.\n\n15 Ko ʻeni ko ʻAlamā, naʻá ne loto-mamahi lahi ko e tupu ʻi he fai hia ʻa hono kakaí, ʻio koeʻuhi ko e ngaahi taú, mo e lilingi totó, mo e ngaahi fakakikihi ʻa ia naʻe ʻiate kinautolú; pea koeʻuhi ko ʻene ʻalu ke malanga ʻaki ʻa e folofolá, pe ko hono fekauʻi atu ke malanga ʻaki ʻa e folofolá, ʻi he kakai kotoa pē ʻi he kolo kotoa pē; pea ʻi heʻene vakai kuo fakaʻau ke fefeka ʻa e loto ʻo e kakaí, pea naʻa nau kamata ke ʻita koeʻuhi ko e fefeka ʻo e folofolá, ko ia naʻe fuʻu mamahi lahi ai ʻa hono lotó.\n\n16 Ko ia, naʻá ne fekau ke fakataha mai ʻa hono ngaahi fohá, koeʻuhi ke ne tuku kiate kinautolu taki taha ʻa ʻene enginakí, ʻi he ngaahi meʻa ʻoku kau ki he māʻoniʻoní. Pea ʻoku mau maʻu ha fakamatala ki heʻene ngaahi fekaú, ʻa ia naʻá ne fai kiate kinautolu ʻo fakatatau mo ʻene lekooti ʻaʻaná.\n\n", "alma 36": "Ko e ngaahi fekau ʻa ʻAlamā ki hono foha ko Hilamaní.\n\nʻOku kau ki ai ʻa e vahe 36 mo e 37.\n\n[center][font_size=26]Vahe 36[/font_size][/center]\n\n[i]ʻOku fakamoʻoniʻi ʻe ʻAlamā kia Hilamani ʻa hono fakaului ia hili ʻene mamata ki ha ʻāngeló—ʻOkú ne fepaki mo e ngaahi mamahi ʻo ha laumālie kuo fakamalaʻiaʻi; ʻokú ne ui ki he huafa ʻo Sīsuú, pea fanauʻi ʻi he ʻOtuá—ʻOku fakafonu ʻe ha fiefia lahi ʻa hono laumālié—ʻOkú ne mamata ki ha ngaahi haʻohaʻonga ʻo e kau ʻāngelo ʻoku nau fakafetaʻi ki he ʻOtuá—Kuo aʻusia ʻe ha kau ului tokolahi pea nau mamata ki he ngaahi meʻa kuó ne aʻusia mo mamata ki aí. Taʻu 74 K.M. nai.[/i]\n\n1 ʻE hoku foha, fanongo mai ki heʻeku ngaahi leá; he ʻoku ou fakapapau kiate koe, ʻe fakatatau ki hoʻo tauhi ʻa e ngaahi fekau ʻa e ʻOtuá ʻa hoʻo tuʻumālie ʻi he fonuá.\n\n2 ʻOku ou fakaʻamu ke ke fai ʻo hangē ko meʻa kuó u faí, ʻo manatuʻi ʻa e pōpula ʻa ʻetau ngaahi tamaí; he naʻa nau nofo pōpula, pea naʻe ʻikai ha taha ʻe lava ʻo fakahaofi ʻa kinautolu, ka ko e ʻOtua pē ʻo ʻĒpalahamé, mo e ʻOtua ʻo ʻAisaké, mo e ʻOtua ʻo Sēkopé; pea ko e moʻoni naʻá ne fakahaofi ʻa kinautolu ʻi honau ngaahi faingataʻaʻiá.\n\n3 Pea ko ʻeni, ʻE hoku foha ko Hilamani, vakai, ʻokú ke kei siʻi, pea ko ia, ʻoku ou kole ai kiate koe ke ke fanongo mai ki heʻeku ngaahi leá ʻo ako meiate au; he ʻoku ou ʻiloʻi ʻilonga ʻa kinautolu ʻe falala ki he ʻOtuá ʻe tokoniʻi ʻa kinautolu ʻi honau ngaahi ʻahiʻahiʻi, mo honau ngaahi tuʻutāmakí, mo honau ngaahi mamahí, pea ʻe hiki hake ʻi he ʻaho fakaʻosí.\n\n4 Pea ʻoku ʻikai ko hoku lotó ke ke pehē ʻoku ou ʻiloʻi ʻiate au pē—ʻo ʻikai ʻi he kakanó ka ʻi he laumālié, ʻo ʻikai ʻi he ʻatamai fakakakanó ka ʻi he ʻOtuá.\n\n5 Ko ʻeni, vakai, ʻoku ou pehē kiate koe, kapau naʻe ʻikai fanauʻi au ʻi he ʻOtuá naʻe ʻikai totonu ke u ʻiloʻi ʻa e ngaahi meʻá ni; ka kuo fakahā ʻe he ʻOtuá, ʻi he ngutu ʻo ʻene ʻāngelo māʻoniʻoní, ʻa e ngaahi meʻá ni kiate au, kae ʻikai koeʻuhi ko haʻaku feʻunga ʻiate au pē.\n\n6 He naʻá ku ʻalu holo mo e ngaahi foha ʻo Mōsaiá, ʻo feinga ke fakaʻauha ʻa e siasi ʻo e ʻOtuá; kae vakai, naʻe fekau mai ʻe he ʻOtuá ʻene ʻāngelo māʻoniʻoni ke taʻofi ʻa kimautolu ʻi he veʻe halá.\n\n7 Pea vakai, naʻá ne lea mai kiate kimautolu ʻi he leʻo ʻo hangē ko e ʻuʻulu ʻo e maná, pea naʻe ngalulu ai ʻa e fonuá kotoa ʻi homau lalo vaʻé; pea naʻa mau tō kotoa ki he kelekelé, he naʻe tō kiate kimautolu ʻa e manavahē ki he ʻEikí.\n\n8 Kae vakai, naʻe pehē mai ʻe he leʻó kiate au: Tuʻu hake. Peá u tuʻu hake ʻo tuʻu ki ʻolunga, peá u sio ki he ʻāngeló.\n\n9 Pea naʻá ne pehē mai kiate au: Kapau ko hoʻo feinga ke ke fakaʻauha koe ʻiate koe pē, ʻoua te ke toe feinga ke fakaʻauha ʻa e siasi ʻo e ʻOtuá.\n\n10 Pea naʻe hoko ʻo pehē naʻá ku tō hifo ki he kelekelé; pea naʻe feʻunga mo e ʻaho ʻe tolu mo e pō ʻe tolu ʻa e ʻikai te u toe lava ʻo fakaava hoku ngutú, pea ʻikai foki te u toe lava ʻo ngāue ʻaki hoku nimá mo e vaʻé.\n\n11 Pea naʻe lea ʻaki ʻe he ʻāngeló mo ha ngaahi meʻa kehe kiate au, ʻa ia naʻe fanongo ki ai ʻa hoku kāingá, ka naʻe ʻikai te u ongoʻi ia; he ʻi heʻeku fanongo ko ia ki he ngaahi lea—Kapau ko hoʻo feinga ke ke fakaʻauha koe ʻiate koe pē, ʻoua te ke toe feinga ke fakaʻauha ʻa e siasi ʻo e ʻOtuá—naʻe tō ai kiate au ha manavahē mo e ʻohovale lahi telia naʻa fakaʻauha au, ko ia naʻá ku tō hifo ai ki he kelekelé ʻo ʻikai te u toe ongoʻi ha meʻa.\n\n12 Ka naʻá ku mamahiʻia ʻi he fakamamahi taʻengata, he naʻe aʻusia ʻe hoku laumālié ʻa e mamahi taupotu tahá peá u mamahi ʻi heʻeku ngaahi angahala kotoa pē.\n\n13 ʻIo, naʻá ku manatuʻi ʻeku ngaahi angahalá mo ʻeku ngaahi hia kotoa pē, ʻa ia naʻe fakamamahiʻi ai au ʻaki ʻa e ngaahi mamahi ʻo helí; ʻio, naʻe mahino kiate au kuó u angatuʻu ki hoku ʻOtuá, pea kuo ʻikai te u tauhi ʻene ngaahi fekau māʻoniʻoní.\n\n14 ʻIo, pea kuó u fakapoongi ʻa e tokolahi ʻo ʻene fānaú, pe kuó u tataki atu ʻa kinautolu ki he fakaʻauhá; ʻio, pea ko hono fakakātoá naʻe pehē fau hono lahi ʻo ʻeku ngaahi hiá, naʻe hanga ʻe heʻeku fakakaukau pē ki haʻaku hū atu ki he ʻao ʻo hoku ʻOtuá ʻo tautea hoku laumālié ʻi he fuʻu ilifia ʻoku ʻikai faʻa fakamatalaʻi.\n\n15 ʻOiauē, naʻá ku fakakaukau, pehē ange mai ke lava ʻo ʻave au ʻo fakaheeki peá u ʻosiʻosingamālie ʻi hoku laumālié mo hoku sinó fakatouʻosi, koeʻuhi ke ʻoua naʻa ʻomi au ke u tuʻu ʻi he ʻao ʻo hoku ʻOtuá, ke fakamāuʻi au ʻi heʻeku ngaahi ngāué.\n\n16 Pea ko ʻeni, naʻe ʻaho ʻe tolu mo e pō ʻe tolu hoku fakamamahiʻi, ʻi he ngaahi mamahi ʻo ha laumālie kuo fakamalaʻiaʻi.\n\n17 Pea naʻe hoko ʻo pehē lolotonga hoku fakamamahiʻi peheʻi ʻi he mamahi lahí, ʻi he tauteaʻi au ʻi he manatu ki heʻeku ngaahi angahala lahí, vakai, naʻá ku manatuʻi foki ʻeku fanongo ki ha kikite ʻa ʻeku tamaí ki he kakai ʻo kau ki he hāʻele mai ha tokotaha ʻa ia ko Sīsū Kalaisi, ko ha ʻAlo ʻo e ʻOtuá, ke ne fai ha fakalelei ki he ngaahi angahala ʻa e māmaní.\n\n18 Ko ʻeni, ʻi he nofo ʻi hoku ʻatamaí ʻa e fakakaukau ko ʻeni, naʻá ku tangi ʻi hoku lotó: ʻE Sīsū, ʻa koe ko e ʻAlo ʻo e ʻOtuá, ʻaloʻofa mai kiate au, ʻa ia ʻoku ou ʻi he ʻahu ʻo e mamahí, pea kuo takatakai ʻiate au ʻa e ngaahi sēini taʻengata ʻo e maté.\n\n19 Pea ko ʻeni, vakai, ʻi heʻeku fakakaukau ki aí, naʻe ʻikai te u toe manatuʻi ʻa hoku ngaahi mamahí; ʻio, naʻe ʻikai ke toe tauteaʻi hoku lotó ʻi heʻeku manatu ki heʻeku ngaahi angahalá.\n\n20 Pea ʻoiauē, ko e fiefia, mo e maama fakaofo kuó u vakai ki aí; ʻio, naʻe fonu hoku laumālié ʻi he fuʻu fiefia naʻe tatau hono lahí mo hoku mamahí!\n\n21 ʻIo, ʻoku ou pehē kiate koe, ʻe hoku foha, ʻikai lava ke hulu mo fakamamahi pehē fau ha meʻa ʻo tatau mo hoku ngaahi mamahí. ʻIo, pea ʻoku ou toe pehē kiate koe, ʻe hoku foha, kae kehe, ʻoku ʻikai ha meʻa ʻe fakaʻofoʻofa mo lelei pehē ʻo tatau mo ʻeku fiefiá.\n\n22 ʻIo, naʻá ku pehē naʻá ku mamata, ʻo hangē ko e mamata ʻa ʻetau tamai ko Līhaí, ki he ʻOtuá ʻoku ʻafio ʻi hono ʻafioʻangá, ʻoku takatakai ʻiate ia ha ngaahi haʻohaʻonga taʻefaʻalaua ʻo e kau ʻāngelo, ʻoku hangē ʻoku nau hiva mo fakafetaʻi ki honau ʻOtuá; ʻio, pea naʻe fakaʻamu ʻa hoku laumālié ke u ʻi ai mai.\n\n23 Kae vakai, naʻe toe maʻu ʻe hoku nimá mo hoku vaʻé ʻa hono iví, peá u tuʻu hake ʻi hoku vaʻé, pea naʻá ku fakahā ki he kakaí kuó u fanauʻi ʻi he ʻOtuá.\n\n24 ʻIo, pea talu mei he taimi ko iá ʻo aʻu mai ki he taimí ni, mo ʻeku ngāue taʻetuku, ke u lava ʻo fakatafoki mai ha kakai ki he fakatomalá; ke u ʻomi ʻa kinautolu ke nau ʻahiʻahiʻi ʻa e fuʻu fiefia lahi ʻa ia naʻá ku ʻahiʻahiʻi ʻe aú; koeʻuhi ke nau fanauʻi ʻi he ʻOtuá foki, pea fonu ʻi he Laumālie Māʻoniʻoní.\n\n25 ʻIo, pea ko ʻeni vakai, ʻe hoku foha, ʻoku foaki kiate au ʻe he ʻEikí ʻa e fuʻu fiefia lahi ʻaupito ʻi he fua ʻo ʻeku ngaahi ngāué;\n\n26 Pea koeʻuhi ko e folofola kuó ne foaki mai kiate aú, vakai, kuo fanauʻi ʻi he ʻOtua ʻa e tokolahi, pea kuo nau ʻahiʻahiʻi ʻo hangē ko ʻeku ʻahiʻahiʻí, pea kuo nau mamata tonu ʻo hangē ko ʻeku mamata tonú; ko ia ʻoku nau ʻilo ki he ngaahi meʻa ní kuó u lau ki aí, ʻo hangē ko ʻeku ʻiló; pea ʻoku mei he ʻOtuá ʻa e ʻilo ʻoku ou maʻú.\n\n27 Pea kuo tokoniʻi au ʻi he ngaahi ʻahiʻahi mo e ngaahi tuʻutāmaki ʻi he faʻahinga kotoa pē, ʻio, pea ʻi he ngaahi faʻahinga kotoa pē ʻo e mamahí; ʻio, kuo tukuange au ʻe he ʻOtuá mei he fale fakapōpulá, kae ʻumaʻā mei he ngaahi haʻí, pea mo e maté; ʻio, pea ʻoku ou falala kiate ia, pea te ne kei fakahaofi au.\n\n28 Pea ʻoku ou ʻilo te ne hiki hake au ʻi he ʻaho fakaʻosí, ke nofo fakataha mo ia ʻi he nāunau; ʻio, pea te u fakafetaʻi kiate ia ʻo taʻengata, he kuó ne ʻomi ʻetau ngaahi tamaí mei ʻIsipite, pea kuó ne fakamelemo ʻa e kau ʻIsipité ʻi he Tahi Kulokulá; pea naʻá ne tataki ʻa kinautolu ʻi hono māfimafí ki he fonua ʻo e talaʻofá; ʻio, pea kuó ne toutou fakahaofi ʻa kinautolu mei he nofo pōpulá mo e nofo haʻisiá mei he taimi ki he taimi.\n\n29 ʻIo, pea kuó ne ʻomi foki ʻa ʻetau ngaahi tamaí mei he fonua ko Selūsalemá; kae ʻumaʻā foki, kuó ne fakahaofi ʻa kinautolu ʻi hono māfimafi taʻengatá, mei he nofo pōpulá mo e nofo haʻisiá, mei he taimi ki he taimi ʻo aʻu mai ki he ʻahó ni; pea kuó u manatu maʻu ai pē ki heʻenau nofo haʻisiá; ʻio, pea ʻoku totonu foki ke ke manatu maʻu ai pē ʻo hangē ko ia kuó u faí ki heʻenau nofo haʻisiá.\n\n30 Kae vakai, ʻe hoku foha, ʻoku ʻikai ia ko ia pē; ka ʻoku totonu ke ke ʻiloʻi ʻo hangē ko ʻeku ʻiló, ʻe fakatatau pē ki hoʻo tauhi ʻa e ngaahi fekau ʻa e ʻOtuá ʻa hoʻo monūʻia ʻi he fonuá; pea ʻoku totonu foki ke ke ʻiloʻi, kapau ʻe ʻikai te ke tauhi ʻa e ngaahi fekau ʻa e ʻOtuá ʻe motuhi atu koe mei hono ʻaó. ʻOku fakatatau ʻeni ki heʻene folofolá.\n\n", "alma 37": "[center][font_size=26]Vahe 37[/font_size][/center]\n\n[i]ʻOku fakatolonga ʻa e ngaahi peleti palasá mo e ngaahi folofola kehé ke ʻomi ha ngaahi laumālie ki he fakamoʻuí—Naʻe fakaʻauha ʻa e kau Sēletí koeʻuhi ko ʻenau fai angahalá—Ko ʻenau ngaahi fakapapaú mo e ngaahi fuakava fufuú kuo pau ke taʻofi ia mei he kakaí—Fealeaʻaki mo e ʻEikí ʻi hoʻo ngaahi ngāue kotoa pē—Hangē hono tataki ʻe he Liahoná ʻa e kau Nīfaí, ʻe pehē hono tataki ʻe he folofola ʻa Kalaisí ʻa e tangatá ki he moʻui taʻengatá. Taʻu 74 K.M. nai.[/i]\n\n1 Pea ko ʻeni, ʻe hoku foha ko Hilamani, ʻoku ou fekau kiate koe ke ke ʻave ʻa e ngaahi lekooti ʻa ia kuo tuku kiate au ke u tauhí;\n\n2 Pea ʻoku ou fekau foki kiate koe ke ke tauhi ha lekooti ʻo e kakaí ni ʻi he ngaahi peleti ʻa Nīfaí, ʻo hangē ko ia kuó u faí, pea ke ke tauhi ke toputapu ʻa e ngaahi meʻá ni kotoa pē ʻa ia kuó u tauhí, ʻo hangē pē ko ʻeku tauhi iá; he ʻoku tauhi ia koeʻuhi ko ha taumuʻa fakapotopoto.\n\n3 Pea ko e ngaahi peleti ʻo e palasá ni, ʻa ia ʻoku ʻi ai ʻa e ngaahi tongitongí ni, ʻa ia ʻoku ʻi ai ʻa e ngaahi lekooti ʻo e ngaahi folofola toputapú, ʻa ia ʻoku ʻi ai ʻa e tohi hohoko ʻo ʻeta ngaahi tamaí, ʻio ʻo talu mei he kamataʻangá—\n\n4 Vakai, kuo kikiteʻi ia ʻe heʻeta ngaahi tamaí, ʻe tauhi ia mo tukufakaholo mai mei he toʻu tangata ʻe taha ki he toʻu tangata ʻe taha, pea ʻe tauhi mo maluʻi ia ʻe he toʻukupu ʻo e ʻEikí kae ʻoua ke mafola atu ia ki he puleʻanga, faʻahinga, lea, mo e kakai fulipē, koeʻuhi ke nau ʻiloʻi ʻa e ngaahi meʻa lilo ʻoku ʻi aí.\n\n5 Pea ko ʻeni vakai, kapau ʻe tauhi ia, kuo pau ke nau tauhi maʻu honau ngingilá; ʻio, pea te nau tauhi maʻu honau ngingilá; ʻio, pea ʻe pehē pē foki mo hono kotoa ʻo e ngaahi peleti ʻa ia ʻoku tuʻu ai ʻa e ngaahi tohi toputapú.\n\n6 Ko ʻeni te ke mahalo ʻapē ʻoku ou vale; kae vakai, ʻoku ou pehē kiate koe, ʻoku fakahoko ʻe he fanga kiʻi meʻa iiki mo faingofuá ʻa e ngaahi fuʻu meʻa lalahi; pea ʻoku hanga ʻe he ngaahi meʻa īkí ʻi he taimi ʻe niʻihi ʻo veuveuki ʻa e potó.\n\n7 Pea ʻoku ngāue ʻa e ʻEiki ko e ʻOtuá ʻi he ngaahi founga ke fakahoko ai ʻene ngaahi taumuʻa maʻongoʻonga mo taʻengatá; pea ʻoku fakafou ʻi he ngaahi meʻa īkí hono veuveuki ʻe he ʻEikí ʻa e kau potó ʻo ne fakahoko ai ʻa e fakamoʻui ʻo e kakai tokolahí.\n\n8 Pea ko ʻeni, koeʻuhi ko e finangalo poto ʻo e ʻOtuá naʻe totonu ke fakatolonga mai ai ʻa e ngaahi meʻá ni; he vakai, kuo nau tokoni lahi ki he manatu ʻa e kakaí ni; ʻio, ʻo fakamahino ki he tokolahi hono taʻetotonu ʻo ʻenau ngaahi angafaí; ʻo fakahā kiate kinautolu ʻa e ʻilo ki honau ʻOtuá ki hono fakamoʻui ʻo honau laumālié.\n\n9 ʻIo, ʻoku ou pehē kiate koe, kapau naʻe ʻikai ʻa e ngaahi meʻá ni ʻa ia ʻoku tuʻu ʻi he ngaahi lekooti ní, ʻa ia ʻoku tuʻu ʻi he ngaahi peleti ko ʻení, pehē naʻe ʻikai ke lava ʻe ʻĀmoni mo hono kāingá ʻo fakamahino ki he fuʻu toko lau afe pehē ʻo e kau Leimaná ki hono taʻetotonu ʻo e ngaahi talatukufakaholo ʻa ʻenau ngaahi tamaí; ʻio, naʻe hanga ʻe he ngaahi lekōtí ni mo ʻenau ngaahi leá ʻo fakalotoʻi ʻa kinautolu ke fakatomala; ʻa ia ko e pehē, naʻa nau ʻomi ʻa kinautolu ki he ʻiloʻi ʻo e ʻEiki ko honau ʻOtuá, pea fiefia ʻia Sīsū Kalaisi ko honau Huhuʻí.\n\n10 Pea ko hai ʻokú ne ʻiloʻi naʻa faifai pea nau hoko ko ha founga ke ʻomi ai ha lau afe lahi kehe, ʻio, mo ha lau afe tokolahi foki ʻo hotau kāinga kia-kekeva, ko e kau Nīfaí, ʻa ia ʻoku nau lolotonga fakafefeká ni honau lotó ʻi he angahalá mo e ngaahi fai hiá, ki ha ʻilo ki honau Huhuʻí.\n\n11 Ko ʻeni ʻoku teʻeki ai ke fakahā kakato mai kiate au hono kotoa ʻo e ngaahi meʻa liló ni; ko ia, ʻe ngata ai ʻeku fakamatalá.\n\n12 Pea ʻe feʻunga pe kapau te u pehē pē kuo maluʻi ʻa e ngaahi meʻá ni koeʻuhi ko ha taumuʻa fakapotopoto, ʻa ia ko ha taumuʻa ʻoku ʻafioʻi ʻe he ʻOtuá; he ʻokú ne akonaki ʻaki ʻa e poto ʻi heʻene ngaahi ngāue kotoa pē, pea ʻoku hangatonu ʻa hono ngaahi halá, pea ʻoku tatau ai pē ʻo taʻengata ʻa hono halá.\n\n13 ʻOiauē manatu, manatu, ʻe hoku foha ko Hilamani, hono ʻikai ke mamafa ʻa e ngaahi fekau ʻa e ʻOtuá. Pea naʻe folofola ʻe ia; Kapau te mou tauhi ʻeku ngaahi fekaú, te mou monūʻia ʻi he fonuá—ka kapau ʻe ʻikai te mou tauhi ʻene ngaahi fekaú, ʻe motuhi atu kimoutolu mei hono ʻaó.\n\n14 Pea ko ʻeni manatu, ʻe hoku foha, kuo tuku ʻe he ʻOtuá kiate koe ʻa hono tauhi ʻo e ngaahi meʻá ni, ʻa ia ʻoku toputapu, ʻa ia kuó ne tauhi ke toputapu, kae ʻumaʻā foki ia te ne maluʻi mo fakatolonga foki koeʻuhi ko ha taumuʻa ʻoku fakapotopoto kiate ia, koeʻuhi ke ne fakahā atu ʻa hono māfimafí ki he ngaahi toʻu tangata ʻamuí.\n\n15 Pea ko ʻeni vakai, ʻoku ou tala kiate koe ʻi he laumālie ʻo e kikité, kapau te ke maumauʻi ʻa e ngaahi fekau ʻa e ʻOtuá, vakai, ko e ngaahi meʻá ni ʻa ia ʻoku toputapú ʻe ʻave meiate koe ʻi he māfimafi ʻo e ʻOtuá, pea ʻe tukuange koe kia Sētane ke ne fulifulihi koe ʻo hangē ko e kafukafu ʻi he matangí.\n\n16 Ka ʻo kapau te ke tauhi ʻa e ngaahi fekau ʻa e ʻOtuá, mo fai ki he ngaahi meʻa toputapú ni ʻo fakatatau ki he meʻa ʻe fekau ʻe he ʻEikí kiate koé, (he ʻoku totonu ke ke kole mei he ʻEikí ʻi he meʻa kotoa pē ʻa ia te ke fai ki aí) vakai, ʻoku ʻikai ha mālohi ʻo e māmaní pe ʻo heli te ne lava ʻo toʻo ia meiate koe, he ʻoku māfimafi ʻa e ʻOtuá ke fakahoko ʻa ʻene ngaahi folofola kotoa pē.\n\n17 He te ne fakahoko ʻa ʻene ngaahi talaʻofa kotoa pē ʻa ia te ne fai kiate koé, he kuó ne fakahoko ʻa ʻene ngaahi talaʻofa kuó ne fai ki heʻeta ngaahi tamaí.\n\n18 He naʻá ne talaʻofa kiate kinautolu te ne fakatolonga ʻa e ngaahi meʻá ni koeʻuhi ko ha taumuʻa fakapotopoto kiate ia, koeʻuhi ke ne fakahā ai ʻa hono māfimafí ki he ngaahi toʻu tangata ʻamuí.\n\n19 Pea ko ʻeni vakai, ko e finangalo ʻe taha kuó ne fakahoko, ʻa ia ko e fakatafoki ʻo e kau Leimana ʻe lau afe tokolahi ki he ʻiloʻi ʻo e moʻoní; pea kuó ne fakahā atu ʻa hono māfimafí ʻi he ngaahi meʻá ni, pea te ne kei fakahā atu ʻa hono māfimafí ki he ngaahi toʻu tangata ʻamuí; ko ia kuo pau ke maluʻi ia.\n\n20 Ko ia, ʻoku ou fekau kiate koe, ʻe hoku foha ko Hilamani, ke ke ngāue faivelenga ʻi he fakahoko ʻo ʻeku ngaahi lea kotoa pē, pea ke ke ngāue faivelenga ʻi he tauhi ʻa e ngaahi fekau ʻa e ʻOtuá ʻo hangē ko ia kuo tohí.\n\n21 Pea ko ʻeni, te u lea kiate koe ʻo kau ki he ngaahi peleti ko ʻena ʻe uofulu mā faá, ke ke tauhi ia, koeʻuhi ke lava ai ʻa e ngaahi ngāue liló mo e ngaahi ngāue ʻo e fakapoʻulí, mo ʻenau ngaahi ngāue fufuú, pe ko e ngaahi ngāue fakafufū ʻa e kakai ko ia kuo fakaʻauhá ʻo fakaeʻa mai ki he kakaí ni; ʻio, ʻa ʻenau ngaahi fakapō kotoa pē, mo e ngaahi kaihaʻa, mo ʻenau vete koloa, mo ʻenau ngaahi fai angahala kotoa pē, mo e ngaahi anga-fakalieliá; ʻe lelei ke fakaeʻa ki he kakaí ni; ʻio, pea ke ke maluʻi ʻa e ongo maka liliu lea ko ʻení.\n\n22 He vakai, naʻe ʻafioʻi ʻe he ʻEikí naʻe kamata ke ngāue ʻa hono kakaí ʻi he fakapoʻulí, ʻio, ke fai ʻa e ngaahi fakapō fufū mo e ngaahi meʻa fakalielia; ko ia naʻe folofola ʻe he ʻEikí, kapau ʻe ʻikai te nau fakatomala, ʻe fakaʻauha ʻa kinautolu mei he funga ʻo e māmaní.\n\n23 Pea naʻe folofola ʻa e ʻEikí: Te u ngaohi maʻa ʻeku tamaioʻeiki ko Kaselemí, ha maka, ʻa ia ʻe ulo atu ʻi he fakapoʻulí ke fakamaama, koeʻuhi ke u fakahā ki hoku kakai ʻa ia ʻoku tauhi kiate aú, koeʻuhi ke u fakahā kiate kinautolu ʻa e ngaahi ngāue ʻa honau kāingá, ʻio, ʻa ʻenau ngaahi ngāue fufuú, mo ʻenau ngaahi ngāue ʻo e fakapoʻulí, mo ʻenau fai angahalá mo e ngaahi anga-fakalieliá.\n\n24 Pea ko ʻeni, ʻe hoku foha, naʻe teuteu ʻa e ongo maka liliu leá ni koeʻuhi ke fakahoko ʻa e folofola ʻa e ʻOtuá, ʻa ia naʻá ne folofola ʻaki, ʻo pehē:\n\n25 Te u ʻomi mei he poʻulí ki he māmá ʻa ʻenau ngaahi ngāue fufuú, mo ʻenau ngaahi anga-fakalieliá; pea ka ʻikai te nau fakatomala, te u fakaʻauha ʻa kinautolu mei he funga ʻo e māmaní; pea te u ʻomi ki he māmá ʻa ʻenau ngaahi meʻa fufuú kotoa mo e ngaahi anga-fakalieliá, ki he kakai kotoa pē ʻa ia ʻe maʻu ʻa e fonuá ʻamui.\n\n26 Pea ko ʻeni, ʻe hoku foha, ʻokú tā vakai, naʻe ʻikai te nau fakatomala; ko ia kuo fakaʻauha ai ʻa kinautolu, pea kuo fakahoko ai pē ʻa e folofola ʻa e ʻOtuá ʻo aʻu mai ki he ʻahó ni; ʻio, kuo fakaeʻa mei he fuʻu poʻulí ʻa ʻenau ngaahi meʻa fakalielia fufuú ʻo fakahā ia kiate kitautolu.\n\n27 Pea ko ʻeni, ʻe hoku foha, ʻoku ou fekau kiate koe ke ke taʻofi ʻa ʻenau ngaahi lea fakapapaú, mo ʻenau ngaahi fuakavá, mo ʻenau ngaahi aleapau ʻi heʻenau ngaahi ngāue fakalielia fufuú; ʻio, ko ʻenau ngaahi fakaʻilonga kotoa pē mo ʻenau ngaahi meʻa fakaofó ke ke taʻofi mei he kakaí ni, koeʻuhi ke ʻoua naʻa nau ʻilo ki ai, telia naʻa nau tō foki ki he fakapoʻulí ʻo ʻauha ai.\n\n28 He vakai, ʻoku ʻi ai ha malaʻia kuo tuku ki he fonuá ni hono kotoa, ʻa ia ʻe hoko mai ʻa e fakaʻauha ki he kau ngāue kotoa pē ʻo e fakapoʻulí, ʻo fakatatau ki he māfimafi ʻo e ʻOtuá, ʻo ka kakato ʻenau fai angahalá; ko ia ʻoku ou fakaʻamu ke ʻoua naʻa fakaʻauha ʻa e kakaí ni.\n\n29 Ko ia ke ke taʻofi ʻa e ngaahi alea fufū ʻo ʻenau ngaahi fakapapaú mo ʻenau ngaahi fuakavá mei he kakaí ni, pea ʻe ngata pē ʻi heʻenau ngaahi fai angahalá mo ʻenau ngaahi anga-fakalieliá mo ʻenau ngaahi fakapoó te ke fakahā kiate kinautolú; pea te ke akonakiʻi ʻa kinautolu ke nau fehiʻa ki he fai angahala mo e ngaahi anga-fakalielia mo e ngaahi fakapō peheé; pea ke ke akonaki foki kiate kinautolu naʻe fakaʻauha ʻa e kakaí ni ko e tupu ʻi heʻenau fai angahalá mo e ngaahi anga-fakalieliá mo ʻenau ngaahi fakapoó.\n\n30 He vakai, naʻa nau fakapoongi kotoa ʻa e kau palōfita ʻa e ʻEikí ʻa ia naʻa nau haʻu ki honau lotolotongá ke fakahā kiate kinautolu ʻa ʻenau ngaahi fai hiá; pea ko e toto ʻo kinautolu naʻa nau fakapōngí naʻe tangi ki he ʻEiki ko honau ʻOtuá ke sāuni kiate kinautolu naʻe fakapoongi ʻa kinautolú; ko ia naʻe hoko mai ʻa e ngaahi tautea ʻa e ʻOtuá ki he kau ngāue ko ia ʻo e fakapoʻulí mo e ngaahi kautaha fufuú.\n\n31 ʻIo, pea ke malaʻia ʻa e fonuá ʻo taʻengata pea taʻengata ki he kau ngāue ko ia ʻo e fakapoʻulí mo e ngaahi kautaha fufuú, ʻio ʻo aʻu ki hono fakaʻauha, tuku kehe ʻo kapau te nau fakatomala ʻoku teʻeki kakato ʻenau fai angahalá.\n\n32 Pea ko ʻeni, ʻe hoku foha, manatuʻi ʻa e ngaahi lea kuó u lea ʻaki kiate koé; ʻoua naʻa ʻoatu ʻa e ngaahi alea fufū ko iá ki he kakaí ni, kae akoʻi ʻa kinautolu ke nau fehiʻa taʻengata ki he angahalá mo e fai hiá.\n\n33 Malanga ʻaki atu kiate kinautolu ʻa e fakatomalá, mo e tui ki he ʻEiki ko Sīsū Kalaisí; akoʻi ʻa kinautolu ke nau fakavaivaiʻi ʻa kinautolu pea ke nau angamalū mo angavaivai; akoʻi ʻa kinautolu ke nau lavaʻi ʻa e ʻahiʻahi kotoa pē ʻa e tēvoló, ʻaki ʻenau tui ki he ʻEiki ko Sīsū Kalaisí.\n\n34 Akoʻi ʻa kinautolu ke ʻoua naʻa nau teitei fiu ʻi he ngaahi ngāue leleí, kae angamalū mo loto-fakatōkilalo; he ʻe maʻu ʻe he faʻahinga peheé ʻa e fiemālie ki honau laumālié.\n\n35 ʻOiauē, manatu, ʻe hoku foha, ʻo ako ʻa e potó ʻi hoʻo kei siʻí; ʻio, ako ʻi hoʻo kei siʻí ke tauhi ʻa e ngaahi fekau ʻa e ʻOtuá.\n\n36 ʻIo, pea tangi ki he ʻOtuá ke maʻu ho tauhi kotoa pē; ʻio, fai hoʻo ngaahi ngāue kotoa pē ki he ʻEiki, pea ʻilonga ha potu te ke ʻalu ki ai ke fai ia ʻi he ʻEikí; ʻio, tuku ke hanga atu hoʻo ngaahi fakakaukau kotoa pē ki he ʻEikí; ʻio, tuku ke fai ki he ʻEikí ʻa e ʻofa ʻa ho lotó ʻo taʻengata.\n\n37 Fealeaʻaki mo e ʻEikí ʻi he meʻa kotoa pē te ke fai, pea te ne fakahinohinoʻi koe ʻi he meʻa ʻoku leleí; ʻio, ʻo ka ke ka tokoto hifo ʻi he poʻulí tokoto hifo ki he ʻEikí, koeʻuhi ke ne tokangaʻi koe ʻi hoʻo mohé; pea ʻo ka ke ka tuʻu hake ʻi he pongipongí tuku ke fonu ho lotó ʻi he fakafetaʻi ki he ʻOtuá; pea kapau te ke fai ʻa e ngaahi meʻá ni, ʻe hiki hake koe ʻi he ʻaho fakaʻosí.\n\n38 Pea ko ʻeni, ʻe hoku foha, ʻoku ʻi ai ha ngaahi meʻa ʻe niʻihi ke u lea ʻo kau ki he meʻa ʻoku ui ʻe heʻetau ngaahi tamaí ko ha meʻa fuopotopoto, pe ko ha meʻa fakahinohino—pe naʻe ui ia ʻe heʻetau ngaahi tamaí ko e Liahona, ʻa ia ko hono ʻuhingá, ko ha kāpasa; pea ko e ʻEikí naʻe teuteuʻi iá.\n\n39 Pea vakai, kuo ʻikai lava ʻe ha tangatá ʻo fai ha ngāue fakatufunga tatau mo faikehe pehē. Pea vakai, naʻe ngaohi ia ke fakahā ki heʻetau ngaahi tamaí ʻa e hala ke nau fononga ai ʻi he feituʻu maomaonganoá.\n\n40 Pea naʻe ngāue ia maʻanautolu ʻo fakatatau ki heʻenau tui ki he ʻOtuá; ko ia, kapau naʻe feʻunga ʻenau tuí ke tui ʻoku lava ʻe he ʻOtuá ʻo ngaohi ke tuhu ʻa e ongo hui ko iá ki he feituʻu ke nau fou aí, vakai, naʻe fai ia, ko ia naʻe fai ʻa e meʻa maná ni, pea mo e ngaahi mana lahi kehe foki maʻanautolu ʻi he māfimafi ʻo e ʻOtuá mei he ʻaho ki he ʻaho.\n\n41 Ka neongo iá, ko e meʻa ʻi hono fai ʻo e ngaahi mana ko iá ʻi he ngaahi founga īkí, ko ia naʻe fakahā ai kiate kinautolu ha ngaahi ngāue fakaofo. Naʻa nau fakapikopiko, ʻo ngalo ʻiate kinautolu ke ngāue ʻaki ʻenau tuí mo e ngāue faivelengá, pea naʻe taʻofi leva ʻa e ngaahi ngāue fakaofo ko iá, pea naʻe ʻikai te nau lava ʻo laka atu ki muʻa ʻi heʻenau fonongá;\n\n42 Ko ia, naʻa nau tatali ʻi he feituʻu maomaonganoá, pe naʻe ʻikai te nau fononga ʻi ha hala hangatonu, pea naʻe fakamamahiʻi ʻa kinautolu ʻaki ʻa e fiekaiá mo e fieinuá, koeʻuhi ko ʻenau ngaahi maumau-fonó.\n\n43 Pea ko ʻeni, ʻe hoku foha, ʻoku ou fakaʻamu ke mahino kiate koe ko e ngaahi meʻá ni ʻoku ʻikai ke taʻe ʻi ai hano ʻata; he ʻoku hangē naʻe fakapikopiko ʻa ʻetau ngaahi tamaí ke tokanga ki he kāpasá ni (ʻoku fakatuʻasino foki ʻa e ngaahi meʻá ni) ko ia naʻe ʻikai ai te nau monūʻia; ʻoku pehē pē foki ʻi he ngaahi meʻa ʻoku fakalaumālié.\n\n44 He vakai, ʻoku faingofua tatau pē ʻa e tokanga ki he folofola ʻa Kalaisí, ʻa ia ʻe fakahinohinoʻi koe ki ha hala hangatonu ki he fiefia taʻengatá, pea mo e tokanga ʻa ʻetau ngaahi tamaí ki he kāpasá ni, ʻa ia naʻe tuhuʻi kiate kinautolu ha hala hangatonu ki he fonua ʻo e talaʻofá.\n\n45 Pea ko ʻeni ʻoku ou pehē, ʻikai ʻoku ʻi ai hano ʻata ʻo e meʻá ni? He ʻoku hangē pē ko e moʻoni hono ʻomi ʻe he meʻa fakahinohinó ni ʻa ʻetau ngaahi tamaí, ʻi heʻenau muimui ki heʻene ngaahi fakahinohinó, ki he fonua ʻo e talaʻofá, ʻoku pehē pē ʻa e hanga ʻe he ngaahi folofola ʻa Kalaisí, kapau te tau muimui ki heʻene fakahinohinó, ʻo ʻave ʻa kitautolu mei he teleʻá ni ʻo e mamahí ki ha fonua ʻo e talaʻofa ʻoku fuʻu lelei ange ʻaupito.\n\n46 ʻOiauē ʻe hoku foha, ʻoua te ta fakapikopiko koeʻuhi ko hono faingofua ʻo e halá; he naʻe pehē pē mo ʻeta ngaahi tamaí; he naʻe pehē hono teuteuʻi maʻanautolu, pea kapau te nau sio ki ai te nau moʻui; ʻoku pehē pē kiate kitaua. Kuo teuteu ʻa e halá, pea kapau te ta sio ki ai te ta lava ʻo moʻui ʻo taʻengata.\n\n47 Pea ko ʻeni, ʻe hoku foha, tokanga ke ke tauhi ʻa e ngaahi meʻa toputapú ni, ʻio, tokanga ke ke sio ki he ʻOtuá pea moʻui. ʻAlu atu ki he kakaí ni ʻo fakahā ʻa e folofolá, pea ngāue fakamātoato. ʻE hoku foha, nofo ā.\n\n", "alma 38": "Ko e ngaahi fekau ʻa ʻAlamā ki hono foha ko Sipiloní.\n\nʻOku kau ki ai ʻa e vahe 38.\n\n[center][font_size=26]Vahe 38[/font_size][/center]\n\n[i]Naʻe fakatangaʻi ʻa Sipiloni koeʻuhi ko e māʻoniʻoní—Ko e fakamoʻuí ʻoku ʻia Kalaisí, ʻa ia ko e moʻui mo e maama ʻo e māmaní—Taʻofi hoʻo ngaahi holi fakakakanó. Taʻu 74 K.M. nai.[/i]\n\n1 ʻE hoku foha, fanongo ki heʻeku ngaahi leá, he ʻoku ou pehē kiate koe, ʻo hangē ko ʻeku pehē kia Hilamaní, te ke monūʻia ʻi he fonuá ʻo fakatatau ki hoʻo tauhi ʻa e ngaahi fekau ʻa e ʻOtuá; pea ʻi he ʻikai te ke tauhi ʻa e ngaahi fekau ʻa e ʻOtuá ʻe motuhi atu koe mei hono ʻaó.\n\n2 Pea ko ʻeni, ʻe hoku foha, ʻoku ou tui te u maʻu ha fiefia lahi ʻiate koe, koeʻuhi ko hoʻo tuʻu maʻu mo hoʻo faivelenga ki he ʻOtuá; he ko e meʻa ʻi hoʻo kamata ʻi hoʻo kei siʻí ke tokanga ki he ʻEiki ko ho ʻOtuá, ʻoku pehē ʻeku ʻamanaki ʻe fai pehē atu hoʻo tauhi ʻene ngaahi fekaú; he ʻoku monūʻia ia ʻokú ne kātaki ki he ngataʻangá.\n\n3 ʻOku ou pehē kiate koe, ʻe hoku foha, kuó u ʻosi maʻu ʻa e fuʻu fiefia lahi ʻiate koe, koeʻuhi ko hoʻo faivelenga mo hoʻo tōtōiví, mo hoʻo kātakí mo hoʻo kātaki fuoloa ʻi he kakai ʻo e kau Sōlamí.\n\n4 He ʻoku ou ʻilo naʻe haʻi koe; ʻio, pea ʻoku ou ʻiloʻi foki naʻe tolongaki ʻaki ʻa e maka koe koeʻuhi ko e folofolá; pea naʻá ke kātakiʻi ʻa e ngaahi meʻa ko iá ʻi he faʻa kātaki koeʻuhi naʻe ʻiate koe ʻa e ʻEikí; pea ko ʻeni ʻokú ke ʻiloʻi naʻe fakahaofi koe ʻe he ʻEikí.\n\n5 Pea ko ʻeni ʻe hoku foha, ko Sipiloni, ʻoku ou fakaʻamu ke ke manatu, ʻe fakatatau ki hoʻo falala ki he ʻOtuá ʻa hono fakahaofi koe mei ho ngaahi ʻahiʻahiʻí, mo ho ngaahi faingataʻaʻiá, pea mo ho ngaahi fakamamahiʻí, pea ʻe hiki hake koe ʻi he ʻaho fakaʻosí.\n\n6 Ko ʻeni, ʻe hoku foha, ʻoku ʻikai ko hoku lotó ke ke pehē ʻoku ou ʻiloʻi ʻa e ngaahi meʻá ni ʻiate au pē, ka ko e Laumālie ʻo e ʻOtuá ʻa ia ʻoku ʻiate aú ʻa ia ʻokú ne fakaʻilo mai ʻa e ngaahi meʻá ni kiate aú; he ka ne taʻeʻoua hoku fanauʻi ʻi he ʻOtuá pehē kuo ʻikai te u ʻiloʻi ʻa e ngaahi meʻá ni.\n\n7 Kae vakai, kuo fekau hifo ʻe he ʻEikí ʻi heʻene ʻaloʻofa lahí ʻa ʻene ʻāngelo ke fakahā kiate au kuo pau ke u taʻofi ʻa e ngāue ʻo e fakaʻauhá ʻi hono kakai; ʻio, pea kuó u mamata ki ha ʻāngelo ko e mata ki he mata, pea naʻá ne lea mai kiate au, pea naʻe hangē hono leʻó ko e maná, pea naʻe ngalulululu ai ʻa e fonuá kotoa.\n\n8 Pea naʻe hoko ʻo pehē naʻe ʻaho ʻe tolu mo e pō ʻe tolu ʻa ʻeku ʻi he fuʻu faingataʻaʻia lahi mo e mamahi ʻo e laumālié; ʻo ʻikai ai, te u maʻu ha fakamolemole ki heʻeku ngaahi angahalá, kae ʻoua kuó u tangi ki he ʻEiki ko Sīsū Kalaisí ke ne ʻaloʻofa mai. Kae vakai, naʻá ku tangi kiate ia pea naʻá ku maʻu ha fiemālie ki hoku laumālié.\n\n9 Pea ko ʻeni, ʻe hoku foha, kuó u fakahā ʻeni kiate koe ke ke ako ʻa e potó, ke ke ako meiate au ʻoku ʻikai mo ha toe hala kehe pe ha founga ʻe lava ai ʻo fakamoʻui ʻa e tangatá, kae ngata pea founga pē ʻia Kalaisi. Vakai, ko ia ʻa e moʻui mo e maama ʻo e māmaní. Vakai, ko e folofola ia ʻo e moʻoní mo e māʻoniʻoní.\n\n10 Pea ko ʻeni, ko e meʻa ʻi hoʻo kamata ke akoʻi ʻa e folofolá ko ia ʻoku ou loto ai ke ke hoko atu hoʻo akoʻí; pea ʻoku ou fakaʻamu ke ke ngāue faivelenga pea fakamaʻumaʻu ʻi he meʻa kotoa pē.\n\n11 Tokanga ke ʻoua naʻá ke fielahi ʻi he hīkisiá; ʻio, tokanga ke ʻoua naʻá ke pōlepole ʻi ho poto ʻoʻoú pe ko ho fuʻu ivi lahí.\n\n12 Ngāue ʻaki ʻa e loto-toʻá, kae ʻikai ko e fielahí; pea tokanga foki ke ke taʻofi kotoa hoʻo ngaahi holi fakakakanó, koeʻuhi ke ke fonu ʻi he ʻofá; tokanga ke ke fakaʻehiʻehi mei he nofo noá.\n\n13 ʻOua naʻá ke lotu ʻo hangē ko e kau Sōlamí, he kuó ke vakai ʻoku nau lotú koeʻuhi ke fanongo ki ai ʻa e kakaí, pea ke fakamālōʻia ʻa kinautolu ʻi honau potó.\n\n14 ʻOua naʻá ke pehē: ʻE ʻOtua, ʻoku ou fakamālō kiate koe koeʻuhi ʻoku mau lelei ange ʻi homau kāingá; ka ke pehē: ʻE ʻEiki, fakamolemoleʻi muʻa ʻeku taʻefeʻungá, pea manatuʻi hoku kāingá ʻaki ʻa e ʻaloʻofa—ʻio, fakamoʻoniʻi hoʻo taʻefeʻungá ʻi he ʻao ʻo e ʻOtuá ʻi he taimi kotoa pē.\n\n15 Pea ʻofa ke tāpuakiʻi ʻe he ʻEikí ʻa ho laumālié, pea maʻu koe ʻi he ʻaho fakaʻosí ʻi hono puleʻangá, koeʻuhi ke ke nofo hifo ʻi he melino. Ko ʻeni ke ke ʻalu, ʻe hoku foha, pea akoʻi ʻa e folofolá ki he kakaí ni. Fai fakamātoato. ʻE hoku foha, nofo ā.\n\n", "alma 39": "Ko e ngaahi fekau ʻa ʻAlamā ki hono foha ko Kolianitoní.\n\nʻOku kau ki ai ʻa e vahe 39 ʻo aʻu ki he ngataʻanga ʻo e vahe 42.\n\n[center][font_size=26]Vahe 39[/font_size][/center]\n\n[i]Ko e meʻa fakalielia ʻa e angahala fakaeangamaʻá—ʻOku hanga ʻe he ngaahi angahala ʻa Kolianitoní ʻo taʻofi ʻa e kau Sōlamí mei heʻenau tali ʻa e folofolá—ʻOku lava ʻe he huhuʻi ʻa Kalaisí ʻo fakamoʻui ʻa e kakai tui faivelenga naʻa nau moʻui ʻi muʻa ʻiate iá. Taʻu 74 K.M. nai.[/i]\n\n1 Pea ko ʻeni, ʻe hoku foha, ʻoku ʻi ai mo e ngaahi meʻa lahi ange ʻoku ou fie lea ʻaki kiate koe ʻoku kehe mei he meʻa naʻá ku lea ʻaki ki ho tokouá; he vakai, ʻikai koā kuó ke vakai ki he tuʻu maʻu ʻa ho tokouá, ko ʻene faivelenga, mo ʻene tōtōivi ʻi he tauhi ʻo e ngaahi fekau ʻa e ʻOtuá? Vakai, ʻikai koā kuó ne fokotuʻu ha sīpinga lelei maʻau?\n\n2 He naʻe ʻikai te ke tokanga lahi ki heʻeku ngaahi leá ʻo hangē ko ho tokouá, ʻi he lolotonga ʻo e kakai ʻo e kau Sōlamí. Ko ʻeni, ko e meʻa ʻeni ʻoku ou mamahi ai ʻiate koé; naʻá ke fai atu ʻi he pōlepole ʻi ho iví mo ho potó.\n\n3 Pea ʻoku ʻikai ia ko ia pē, ʻe hoku foha. Naʻá ke fai ʻa e meʻa ʻoku fakamamahi kiate au; he naʻá ke liʻaki ʻa e ngāue fakafaifekaú, kae ʻalu ki he fonua ko Sailoní ʻi he ngataʻanga ʻo e fonua ʻo e kau Leimaná, ʻo kumi ki he fai feʻauaki ko ʻIsapelí.\n\n4 ʻIo, naʻá ne tohoakiʻi atu ʻa e loto ʻo e tokolahi; ka naʻe ʻikai ko ha tuʻunga ʻeni ke ke fakatonuhiaʻi ai koe, ʻe hoku foha. Naʻe totonu ke ke kei tokanga pē ki he ngāue fakafaifekau ʻa ia naʻe tuku kiate koé.\n\n5 ʻIkai ʻokú ke ʻilo, ʻe hoku foha, ko e meʻa fakalielia ʻa e ngaahi meʻa ko ʻení ʻi he ʻao ʻo e ʻEikí; ʻio, ʻo fakalielia ange ʻi he ngaahi angahala kotoa pē tuku kehe pē ʻa e lilingi ʻo e toto taʻehalaiá, pe ko e fakaʻikaiʻi ʻo e Laumālie Māʻoniʻoní?\n\n6 He vakai, kapau te ke fakaʻikaiʻi ʻa e Laumālie Māʻoniʻoní ʻo ka hili haʻane maʻu ha nofoʻanga ʻiate koe, pea ʻokú ke ʻilo ʻokú ke fakaʻikaiʻi ia, vakai, ko ha angahala ʻeni ʻoku ʻikai faʻa fakamolemoleá; ʻio, pea ko ia ia ʻe fakapō neongo ʻa e maama mo e ʻilo ʻo e ʻOtuá, ʻoku ʻikai faingofua kiate ia ke ne maʻu ha fakamolemole; ʻio, ʻoku ou pehē kiate koe, ʻe hoku foha, ʻoku ʻikai faingofua kiate ia ke ne maʻu ha fakamolemole.\n\n7 Pea ko ʻeni, ʻe hoku foha, ʻamusia ange ʻe au ki he ʻOtuá kuo ʻikai te ke halaia ʻi ha fuʻu hia lahi pehē. ʻE ʻikai te u fie lea fuoloa ki hoʻo ngaahi hiá ke fakamamahiʻi ai ho laumālié, ʻo kapau ʻe ʻikai lelei ia kiate koe.\n\n8 Kae vakai, ʻoku ʻikai te ke lava ʻo fufuuʻi hoʻo ngaahi hiá mei he ʻOtuá; pea ka ʻikai te ke fakatomala, te nau tuʻu ko ha fakamoʻoni ke talatalaakiʻi koe ʻi he ʻaho fakaʻosí.\n\n9 Ko ʻeni, ʻe hoku foha, ʻoku ou fakaʻamu ke ke fakatomala pea liʻaki hoʻo ngaahi angahalá, pea ʻikai toe muimui ʻi he ngaahi holi ʻa ho matá, kae fakafisi koe mei he ngaahi meʻá ni kotoa pē; he ka ʻikai te ke fai ʻeni, ʻe ʻikai te ke momoʻi lava ʻo maʻu ʻa e puleʻanga ʻo e ʻOtuá. ʻOiauē, manatu, pea toʻo kiate koe, pea fakafisi koe mei he ngaahi meʻa ko iá.\n\n10 Pea ʻoku ou fekau kiate koe ke ke fealeaʻaki mo ho ngaahi taʻoketé ʻi he ngaahi meʻa te ke faí; he vakai, ʻokú ke kei siʻi, pea ʻoku ʻaonga ke tokoniʻi koe ʻe ho ngaahi tokouá. Pea tokanga ki heʻenau akonakí.\n\n11 ʻOua naʻá ke tuku ke fakaheeʻi koe ʻe ha meʻa vaʻinga pe laulaunoa; ʻoua naʻá ke tuku ke toe fakaheeʻi ho lotó ʻe he tēvoló ke kumi ki he kau fai feʻauaki kovi ko iá. Vakai, ʻE hoku foha, hono ʻikai lahi fau ʻa e angahala naʻá ke ʻomi ki he kau Sōlamí; he ʻi heʻenau sio ki hoʻo angafaí naʻe ʻikai te nau fie tui ki heʻeku ngaahi leá.\n\n12 Pea ko ʻeni ʻoku folofola ʻe he Laumālie ʻo e ʻEikí kiate au: Fekau ki hoʻo fānaú ke failelei telia naʻa nau fakaheeʻi ʻa e loto ʻo e kakai tokolahi ki he ʻauhá; ko ia ʻoku ou fekau kiate koe, ʻe hoku foha, ko e meʻa ʻi he manavahē ki he ʻOtuá, ke ke tuku hoʻo ngaahi fai hiá;\n\n13 Ke ke tafoki ki he ʻEikí ʻaki ho ʻatamaí, iví, mo e mālohí kotoa; koeʻuhi ke ʻoua naʻá ke toe fakaheeʻi ʻa e loto ʻo ha niʻihi ke fai angahala; kae kehe ke ke foki atu kiate kinautolu, ʻo fakamoʻoniʻi ʻa hoʻo ngaahi angahalá mo e meʻa hala ʻa ia kuó ke faí.\n\n14 ʻOua naʻá ke kumi ki he ngaahi koloá, pe ko e ngaahi meʻa vaʻinga ʻo e māmani ko ʻení; he vakai, ʻe ʻikai te ke lava ʻo ʻave ia mo koe.\n\n15 Pea ko ʻeni, ʻe hoku foha, ʻoku ou fie lea kiate koe ʻo kau ki he hāʻele mai ʻa Kalaisí. Vakai, ʻoku ou pehē kiate koe, ko ia ia ʻa e tokotaha kuo pau ke hāʻele mai ke toʻo ʻa e ngaahi angahala ʻa e māmaní; ʻio, te ne hāʻele mai ʻo fakahā ʻa e ongoongo fakafiefia ʻo e fakamoʻuí ki hono kakaí.\n\n16 Pea ko ʻeni, ʻe hoku foha, ko ʻeni ʻa e ngāue fakafaifekau naʻe ui koe ki aí, ke fakahā ʻa e ngaahi ongoongo fakafiefiá ni ki he kakaí ni, ke teuteu honau ʻatamaí; pe ke hoko mai ʻa e fakamoʻuí kiate kinautolu, koeʻuhí ke nau teuteu ʻa e ʻatamai ʻo ʻenau fānaú ke fanongo ki he folofolá ʻi he taimi ʻo ʻene hāʻele maí.\n\n17 Pea ko ʻeni te u kiʻi fakafiemālieʻi hoʻo fakakaukaú ʻi he tefitó ni. Vakai, ʻokú ke ofo ʻi he ʻuhinga kuo tomuʻa ʻiloʻi ai ʻa e ngaahi meʻá ni ʻo fuoloa pehē ki muʻá. Vakai, ʻoku ou pehē kiate koe, ʻikai ʻoku mahuʻinga tatau ha laumālie ki he ʻOtuá ʻi he taimí ni ʻo tatau mo e mahuʻinga ʻo ha laumālie ʻi he taimi ʻo ʻene hāʻele maí?\n\n18 ʻIkai ʻoku ʻaonga ke fakahā ʻa e palani ʻo e huhuʻí ki he kakaí ni ʻo tatau pē mo ʻenau fānaú?\n\n19 ʻIkai ʻoku faingofua tatau ʻi he taimí ni ke fekau atu ʻe he ʻEikí ʻa ʻene ʻāngelo ke fakahā mai ʻa e ongoongo fakafiefiá ni kiate kitautolu pea ki heʻetau fānaú, pe ʻi he hili ʻa e taimi ʻo ʻene hāʻele maí?\n\n", "alma 40": "[center][font_size=26]Vahe 40[/font_size][/center]\n\n[i]ʻOku fakahoko ʻe Kalaisi ʻa e toetuʻu ʻa e kakai kotoa pē—ʻOku ʻalu ʻa e kau pekia māʻoniʻoní ki palataisi pea ʻalu ʻa e kau angahalá ki he fakapoʻuli ʻi tuʻá ʻo tatali ai ki he ʻaho ʻo ʻenau toetuʻú—ʻE fakafoki ʻa e meʻa kotoa pē ki honau angatotonu mo haohaoá ʻi he Toetuʻú. Taʻu 74 K.M. nai.[/i]\n\n1 Ko ʻeni hoku foha, ko ha ngaahi meʻa ʻeni ʻe niʻihi ʻoku ou fie lea ʻaki kiate koe; he ʻoku ou ongoʻi ʻoku hohaʻa ho ʻatamaí ʻo kau ki he toetuʻu ʻo e maté.\n\n2 Vakai, ʻoku ou pehē kiate koe, ʻoku ʻikai ke ʻi ai ha toetuʻu—pe, te u pehē, ko hono fakalea ʻe tahá, ʻoku ʻikai ʻai ʻe he sino faʻa maté ni ʻa e anga taʻe-faʻa-mate, ʻoku ʻikai ke ʻai ʻe he sino ʻauʻauhá ni ʻa e anga taʻe-faʻa-ʻauʻauhá—kae ʻoua kuo hili ange ʻa e hāʻele mai ʻa Kalaisí.\n\n3 Vakai, ʻokú ne fakahoko ʻa e toetuʻu ʻo e maté. Kae vakai, ʻe hoku foha, ʻoku teʻeki ai ke hokosia ʻa e toetuʻú. Ko ʻeni, ʻoku ou fakahā kiate koe ha meʻa lilo; ka neongo iá, ʻoku ʻi ai ha ngaahi meʻa lilo lahi kuo taʻofi, ke ʻoua naʻa ʻilo ki ai ha taha ka ko e ʻOtuá pē. Ka ʻoku ou fakahā kiate koe ha meʻa ʻe taha ʻa ia kuó u ʻeke faivelenga ki he ʻOtuá koeʻuhi ke u ʻiloʻi—ʻa ia ko e meʻa ʻoku kau ki he toetuʻú.\n\n4 Vakai, ʻoku ʻi ai ha taimi kuo kotofa, ʻa ia ʻe tuʻu hake ai ʻa e kakai fuli pē mei he maté. Ko ʻeni ko e meʻa ki he taimi ʻe hoko ai iá ʻoku ʻikai ke ʻiloʻi ʻe ha taha; ka ʻoku ʻafioʻi ʻe he ʻOtuá ʻa e taimi kuo kotofá.\n\n5 Ko ʻeni, ʻoku tatau ai pē pe ʻe ʻi ai ʻa e taimi pē taha, pe ko ha taimi hono ua, pe ko ha taimi hono tolu, ʻa ia ʻe tuʻu hake ai ʻa e kakaí mei he maté; ʻoku tatau ai pē; he ʻoku ʻafioʻi ʻe he ʻOtuá ʻa e ngaahi meʻá ni kotoa pē; pea ʻoku feʻunga pē kiate au ke u ʻiloʻi ʻoku pehē ia—ʻa ia ʻoku ʻi ai ha taimi kuo kotofa ke toe tuʻu ai ʻa e kakai fulipē mei he maté.\n\n6 Ko ʻeni kuo pau ke ʻi ai ha taimi ʻi he vahaʻa ʻo e taimi ʻo e maté mo e taimi ʻo e toetuʻú.\n\n7 Pea ko ʻeni ʻoku ou fie fehuʻi pē ko e hā ʻoku hoko ki he laumālie ʻo e tangatá he taimi ko ia ʻo e maté ʻo aʻu ki he taimi kuo kotofa ke hoko ai ʻa e toetuʻú?\n\n8 Ko ʻeni ʻoku tatau ai pē pe ʻoku lahi ʻi he tuʻo tahá ʻa e taimi kuo kotofa ke tuʻu hake ai ʻa e kakaí; he ʻoku ʻikai ke mate fakataha ʻa e kakai kotoa pē, pea ʻoku tatau ai pē ia; ʻoku tatau kotoa pē ia mo e ʻaho ʻe taha ki he ʻOtuá, pea ʻoku lau ʻa e taimí maʻá e tangatá pē.\n\n9 Ko ia, ʻoku ʻi ai ha taimi kuo kotofa ki he tangatá ke nau tuʻu hake ai mei he maté; pea ʻoku ʻi ai ha taimi ʻi he vahaʻa ʻo e maté mo e toetuʻú. Pea ko ʻeni, ko e meʻa ki he vahaʻa taimi ko iá, mo e meʻa ʻoku hoko ki he laumālie ʻo e tangatá ko e meʻa ia kuó u fehuʻi faivelenga ki he ʻEikí ke ʻiloʻi; pea ko ʻeni pē ʻa e meʻa ʻoku ou ʻiloʻí.\n\n10 Pea ʻo ka hokosia ʻa e taimi ʻe tuʻu hake ai ʻa e kakai kotoa pē, te nau toki ʻiloʻi ʻoku ʻafioʻi ʻe he ʻOtuá ʻa e ngaahi taimi kotoa pē ʻa ia kuo kotofa ki he tangatá.\n\n11 Ko ʻeni, ko e meʻa ki he tuʻunga ʻo e laumālié ʻi he vahaʻa ʻo e maté mo e toetuʻú—Vakai, kuo fakaʻilo mai kiate au ʻe ha ʻāngelo, ʻoku fakafoki ʻa e laumālie ʻo e tangata kotoa pē, ʻo ka hili ange ʻa ʻenau mavahe mei he sino fakamatelié ni, ʻio, ʻa e laumālie ʻo e tangata kotoa pē ʻo tatau ai pē pe ʻoku nau angalelei pe angakovi, ki honau ʻapí ki he ʻOtua pē ko ia ʻa ia naʻe foaki ʻa e moʻuí kiate kinautolú.\n\n12 Pea ʻe toki hoko ʻo pehē, ko e ngaahi laumālie ʻo e faʻahinga ʻoku māʻoniʻoní ʻe tali ʻa kinautolu ki ha potu ʻo e fiefia, ʻa ia ʻoku ui ko palataisi, ko ha potu ʻo e mālōlō, ko ha potu ʻo e melino, ʻa ia te nau mālōlō ai mei heʻenau ngaahi faingataʻaʻia kotoa pē mo e hohaʻa kotoa pē mo e mamahi.\n\n13 Pea ʻe toki hoko ʻo pehē, ko e laumālie ʻo e kau fai angahalá, ʻio, ʻa e faʻahinga ʻoku angakoví—he vakai, ʻoku ʻikai ke nau maʻu hano konga pe tufakanga ʻo e Laumālie ʻo e ʻEikí; he vakai, naʻa nau fili ʻa e ngaahi ngāue kovi kae ʻikai ko e lelei; ko ia naʻe hū ai ʻa e laumālie ʻo e tēvoló kiate kinautolu, ʻo ne nofoʻia ʻa honau sinó—pea ʻe kapusi ki tuʻa ʻa e faʻahingá ni ki he fakapoʻuli ʻoku ʻi tuʻá; ʻe ʻi ai ʻa e tangi, mo e ngala, mo e fengaiʻitaki ʻo e nifo, pea ʻe hoko ʻeni koeʻuhi ko ʻenau hia ʻanautolu pē, he naʻe taki fakapōpulaʻi ʻa kinautolu ʻi he faʻiteliha ʻa e tēvoló.\n\n14 Ko ʻeni ko e tuʻunga ʻeni ʻe ʻi ai ʻa e laumālie ʻo e kau fai angahalá, ʻio, ʻi he fakapoʻulí, pea ʻi ha tuʻunga fakamanavahē mo e ilifia ʻi he ʻamanakí, ki he tuputāmaki kakaha ʻo e houhau ʻo e ʻOtuá kiate kinautolú; ko ia ʻoku nau nofo ʻi he tuʻunga ko ʻení, ʻo hangē ko e kau māʻoniʻoni ʻi palataisí, kae ʻoua kuo aʻu ki he taimi ʻo ʻenau toetuʻú.\n\n15 Ko ʻeni, ʻoku ʻi ai ha niʻihi naʻa nau ʻiloʻi ko e tuʻunga ʻo e fiefia ko ʻení mo e tuʻunga ko ʻeni ʻo e mamahi ʻo e laumālié, ki muʻa ʻi he toetuʻú, ko e ʻuluaki toetuʻú ia. ʻIo, ʻoku ou pehē ʻe lava ʻo lau ia ko ha toetuʻu, ʻa e tuʻu hake ʻa e laumālié mo honau tuʻutuʻuni ki he fiefia pe mamahí, ʻo hangē ko e ngaahi lea kuo leaʻakí.\n\n16 Kae vakai, kuo toe folofola ʻaki foki, ʻoku ʻi ai ha ʻuluaki toetuʻu, ʻa ia ko ha toetuʻu ʻanautolu kotoa pē kuo moʻui, pe ʻoku moʻui, pe ʻe moʻui, ʻo aʻu mai ki he toetuʻu ʻa Kalaisi mei he pekiá.\n\n17 Ko ʻeni, ʻoku ʻikai foki te ta mahalo ʻe ala hoko ʻa e ʻuluaki toetuʻú ni, ʻa ia kuo pehē hono fakamatalaʻí, ko e toetuʻu ʻo e laumālié mo honau tuʻutuʻuni ki he fiefiá pe ko e mamahí. ʻE ʻikai te ke lava ke pehē ko hono ʻuhingá ʻeni.\n\n18 Vakai, ʻoku ou pehē kiate koe, ʻIkai; ka ʻoku ʻuhinga ia ki he toe fakatahaʻi ʻo e laumālie mo e sinó, ʻo kinautolu talu mei he ngaahi ʻaho ʻo ʻĀtamá ʻo aʻu mai ki he toetuʻu ʻa Kalaisí.\n\n19 Ko ʻeni, ʻoku ʻikai te u pehē, ʻe fakataha ʻa e laumālie mo e sino ʻo kinautolu kotoa pē kuo lau ki aí ʻi he taimi tatau pē, ʻo tatau ʻa e fai angahalá mo e māʻoniʻoní; kae tuku muʻa ke feʻunga ʻeku pehē te nau tuʻu hake kotoa pē; pe ʻi hono fakalea ʻe tahá, te nau toe tuʻu ki muʻa ʻi he toetuʻu ʻa kinautolu ʻe mate hili ʻa e toetuʻu ʻa Kalaisí.\n\n20 Ko ʻeni, ʻe hoku foha, ʻoku ʻikai te u pehē ʻe hoko ʻa ʻenau toetuʻú ʻi he toetuʻu ʻa Kalaisí; kae vakai, ʻoku ou fakahā ia ʻi he fakakaukau pē ʻaʻaku, ʻe fakatahaʻi ʻa e laumālié mo e sino ʻo e kau māʻoniʻoní, ʻi he toetuʻu ʻa Kalaisí, mo ʻene hāʻele hake ki he langí.\n\n21 Ka ʻoku ʻikai te u pehē pe ʻe hoko ia ʻi heʻene toetuʻú pē ki mui ai; ka ʻoku ou pehē pē, ʻoku ʻi he vahaʻa ʻo e maté mo e toetuʻu ʻo e sinó, ha tuʻunga fiefia ʻo e laumālié pe ko e mamahi kae ʻoua ke hokosia ʻa e taimi kuo kotofa ʻe he ʻOtuá ke ʻalu atu ʻa e maté, pea toe fakatahaʻi, ʻa e laumālié mo e sinó fakatouʻosi, pea taki mai ke tuʻu ʻi he ʻao ʻo e ʻOtuá, ʻo fakamāuʻi ʻo fakatatau ki heʻenau ngaahi ngāué.\n\n22 ʻIo, ʻoku fakahoko ʻi he meʻá ni ʻa e fakafoki ʻo e ngaahi meʻa kuo lea ʻaki ʻi he ngutu ʻo e kau palōfitá.\n\n23 ʻE fakafoki ʻa e laumālié ki he sinó, pea mo e sinó ki he laumālié; ʻio, pea ʻe fakafoki ʻa e kupu kotoa mo e hokotanga hui kotoa pē ki hono sinó; ʻio, naʻa mo ha tuʻoni louʻulu mei he ʻulú he ʻikai mole ia; ka ʻe fakafoki ʻa e ngaahi meʻa kotoa pē ki honau angatotonu mo haohaoá.\n\n24 Pea ko ʻeni, ʻe hoku foha, ko e fakafoki ʻeni kuo lea ki ai ʻi he ngutu ʻo e kau palōfitá—\n\n25 Pea ʻe toki ulo atu ʻa e kau māʻoniʻoní ʻi he puleʻanga ʻo e ʻOtuá.\n\n26 Kae vakai, ʻe hoko mai ha mate fakamanavahē ki he kau fai angahalá; he ʻoku nau mate ʻi he ngaahi meʻa ʻoku kau ki he māʻoniʻoní; he ʻoku nau taʻemaʻa, pea ʻe ʻikai lava ʻe ha meʻa ʻoku taʻemaʻa ʻo maʻu ʻa e puleʻanga ʻo e ʻOtuá; ka ʻe kapusi ki tuʻa ʻa kinautolu, pea tuʻutuʻuni ke nau kai ʻa e ngaahi fua ʻo ʻenau ngaahi ngāué, pe ko ʻenau ngaahi angafai ʻa ia kuo koví; pea te nau inu ʻa e totoka ʻo e ipu koná.\n\n", "alma 41": "[center][font_size=26]Vahe 41[/font_size][/center]\n\n[i]ʻE ʻalu atu ʻa e tangatá ʻi he Toetuʻú ki ha tuʻunga ʻo e fiefia taʻetuku pe mamahi taʻetuku—Kuo teʻeki hoko ʻa e fai angahalá ko e fiefia—ʻOku ʻikai maʻu ʻe he tangata fakakakanó ʻa e ʻOtuá ʻi he māmaní—ʻOku toe maʻu ʻe he tangata taki taha ʻi he fakafokí ʻa e ngaahi anga mo e ngaahi ʻulungāanga naʻa nau maʻu ʻi he moʻui fakamatelié. Taʻu 74 K.M. nai.[/i]\n\n1 Pea ko ʻeni, ʻe hoku foha, ʻoku fie lea siʻi ʻo kau ki he fakafoki kuo lau ki aí; he vakai, kuo hanga ʻe ha niʻihi ʻo fakaʻuhingaʻi hala ʻa e ngaahi folofolá, ʻo nau fuʻu hē mamaʻo ai koeʻuhi ko e meʻá ni. Pea ʻoku ou ʻilo kuo hohaʻa foki ho ʻatamaí ʻi he meʻá ni. Kae vakai, te u fakamatalaʻi ia kiate koe.\n\n2 ʻOku ou pehē kiate koe, ʻe hoku foha, ʻoku hoa ʻa e palani ʻo e fakafoki pea mo e fakamaau totonu ʻa e ʻOtuá; he ʻoku totonu ke fakafoki ʻa e ngaahi meʻa kotoa pē ki honau anga-totonú. Vakai, ʻoku ʻaonga mo totonu ia, ʻo fakatatau ki he māfimafi mo e toetuʻu ʻa Kalaisí, ke fakafoki ʻa e laumālie ʻo e tangatá ki hono sinó, pea ke fakafoki ʻa e ngaahi kupu kotoa pē ʻo e sinó ki ai.\n\n3 Pea ʻoku hoa mo e fakamaau totonu ʻa e ʻOtuá ke fakamāuʻi ʻa e tangatá ʻo fakatatau ki heʻenau ngaahi ngāué; pea kapau naʻe lelei ʻenau ngaahi ngāué ʻi he moʻuí ni, pea naʻe lelei mo e ngaahi holi ʻa honau lotó, ke toe fakafoki ʻa kinautolu foki, ʻi he ʻaho fakaʻosí, ki he meʻa ʻoku leleí.\n\n4 Pea kapau kuo kovi ʻa ʻenau ngaahi ngāué ʻe fakafoki kiate kinautolu ʻa e kovi. Ko ia, ʻe toe fakafoki ʻa e meʻa kotoa pē ki honau angatotonú, ko e meʻa kotoa pē ki hono anga-fakanatulá—ʻe fokotuʻu hake ʻa e faʻa-maté ki he taʻe-faʻa-mate, pea mo e faʻa-ʻauʻauha ki he taʻe-faʻa-ʻauʻauha—ʻo fokotuʻu hake ki he fiefia taʻengata ke maʻu ʻa e puleʻanga ʻo e ʻOtuá, pe ki he mamahi taʻetuku ke maʻu ʻa e puleʻanga ʻo e tēvoló, ko e taha ʻi he feituʻu ʻe taha, pea ko e taha ʻi he feituʻu ʻe taha—\n\n5 Ko e taha kuo fokotuʻu hake ki he fiefia ʻo fakatatau mo ʻene ngaahi holi ki he fiefiá, pe ko e lelei ʻo fakatatau mo ʻene ngaahi holi ki he leleí; pea ko e tokotaha ki he kovi ʻo fakatatau mo ʻene ngaahi holi ki he koví; he ko e meʻa ʻi heʻene holi ke faikovi ʻi hono kotoa ʻo e ʻahó ko ia te ne maʻu ai ʻene totongi ʻo e kovi ʻo ka hoko mai ʻa e poó.\n\n6 Pea ʻoku pehē pe ʻi he feituʻu ʻe tahá. Kapau kuó ne fakatomala mei heʻene ngaahi angahalá, mo holi ki he māʻoniʻoní, ʻo aʻu ki he ʻosi ʻa hono ngaahi ʻahó, pehē ʻe totongi kiate ia koeʻuhi ko e māʻoniʻoni.\n\n7 Ko e faʻahinga ʻeni kuo huhuʻi ʻe he ʻEikí; ʻio, ko e faʻahinga ʻeni kuo toʻo atu, ʻa ia kuo fakahaofi mei he poʻuli taʻetuku ʻo e fakapoʻulí; pea ko ia ʻoku nau tuʻu pe tō; he vakai, ʻoku hoko ko e kau fakamaau kiate kinautolu pē, pe te nau failelei pe faikovi.\n\n8 Ko ʻeni, ʻoku ʻikai lava ke liliu ʻa e ngaahi tuʻutuʻuni ʻa e ʻOtuá; ko ia, kuo tofa ʻa e halá ke ʻilonga ia ʻe loto ki aí ke ne fononga atu ai ʻo moʻui.\n\n9 Pea ko ʻeni vakai, ʻe hoku foha, ʻoua naʻá ke ʻahiʻahiʻi ʻi ha toe angahala ʻe taha ki ho ʻOtuá ʻi he ngaahi tefitoʻi moʻoni ko ia ʻo e tokāteliné, kuó ke ʻahiʻahiʻi ki muʻa ke fai angahala.\n\n10 ʻOua naʻá ke mahalo, koeʻuhi kuo lau ʻo kau ki he fakafokí, ʻe fakafoki koe mei he angahalá ki he fiefia. Vakai, ʻoku ou pehē kiate koe, kuo teʻeki ai hoko ʻa e fai angahalá ko e fiefia.\n\n11 Pea ko ʻeni, ʻe hoku foha, ko e kakai kotoa pē ʻoku ʻi he tuʻunga fakanatulá, pe ko ʻeku pehē, ʻi he tuʻunga fakakakanó, ʻoku nau moʻua ʻi he ʻahu ʻo e mamahí pea mo e ngaahi haʻi ʻo e fai hiá; ʻoku ʻikai te nau maʻu ʻa e ʻOtuá ʻi he māmaní, pea kuo nau hē mei he anga ʻo e ʻOtuá; ko ia, ʻoku nau ʻi he tuʻunga ʻoku faikehekehe mo e anga ʻo e fiefiá.\n\n12 Pea ko ʻeni vakai, ko hono ʻuhinga koā ʻo e lea fakafokí ke ʻave ha meʻa ʻoku ʻi hono tuʻunga fakanatula ʻo fokotuʻu ia ʻi he tuʻunga ʻoku ʻikai fakanatula, pe ke fokotuʻu ia ʻi he tuʻunga ʻoku fehangahangai mo hono natulá?\n\n13 ʻOiauē, ʻe hoku foha, ʻoku ʻikai ke pehē ia; ka ko hono ʻuhinga ʻo e lea fakafokí ko e toe fakafoki ʻa e koví ki he kovi, pe ko e anga-fakakakanó ki he anga-fakakakano, pe ko e anga-fakatēvoló ki he anga-fakatēvolo—ko e leleí ki he meʻa ʻoku lelei; ko e māʻoniʻoní ki he meʻa ʻoku māʻoniʻoni; ko e angatonú ki he meʻa ʻoku angatonu; ko e angaʻofá ki he meʻa ʻoku angaʻofa.\n\n14 Ko ia, ʻe hoku foha, tokanga ke ke angaʻofa ki ho kāingá; faitotonu, fakamaau māʻoniʻoni, pea failelei maʻu ai pē; pea ʻo ka ke ka fai ʻa e ngaahi meʻá ni kotoa pē, te ke toki maʻu hoʻo totongí; ʻio, ʻe toe fakafoki atu kiate koe ʻa e ʻaloʻofa; ʻe toe fakafoki atu kiate koe ʻa e angatonú; ʻe toe fakafoki atu kiate koe ha fakamaau māʻoniʻoni; pea ʻe toe totongi atu kiate koe ʻa e lelei.\n\n15 He ko e meʻa ʻokú ke ʻoatú ʻe toe foki mai ia kiate koe, pea fakafoki mai ia; ko ia, ʻoku hanga ʻe he lea fakafokí ʻo fakahalaiaʻi lahi ange ʻa e tokotaha angahalá, ʻo ʻikai momoʻi fakatonuhiaʻi ia.\n\n", "alma 42": "[center][font_size=26]Vahe 42[/font_size][/center]\n\n[i]ʻOku hoko ʻa e moʻui fakamatelié ko ha taimi ʻahiʻahiʻanga ke lava ai ʻe he tangatá ʻo fakatomala mo tauhi ki he ʻOtuá—Naʻe fakatupu ʻe he Hingá ʻa e mate fakasino mo e mate fakalaumālie ʻa e faʻahinga kotoa ʻo e tangatá—ʻOku fakahoko ʻa e Huhuʻí tuʻunga ʻi he fakatomalá—Ko e ʻOtuá pē ʻokú ne fai ʻa e fakalelei ki he ngaahi angahala ʻa e māmaní—Ko e ʻaloʻofá ʻoku maʻanautolu pē ʻoku fakatomalá—ʻOku moʻulaloa ʻa hono toengá ki he fakamaau totonu ʻa e ʻOtuá—ʻOku hoko mai ʻa e ʻaloʻofá tuʻunga ʻi he Fakaleleí—Ko e kau fakatomala moʻoní pē ʻe fakamoʻuí. Taʻu 74 K.M. nai.[/i]\n\n1 Pea ko ʻeni, ʻe hoku foha, ʻoku ou ʻilo ʻoku toe ʻi ai mo ha meʻa ʻe niʻihi ʻoku hohaʻa ki ai ho ʻatamaí, ʻa ia ʻoku ʻikai lava ke mahino kiate koe—ʻa ia ʻoku kau ki he fakamaau totonu ʻa e ʻOtuá ʻi hono tauteaʻi ʻo e tokotaha angahalá; he ʻokú ke feinga ke mahalo ʻoku taʻetotonu ke tuku ʻa e tokotaha angahalá ki ha tuʻunga ʻo e mamahi.\n\n2 Ko ʻeni vakai, ʻe hoku foha, te u fakamatala ʻa e meʻá ni kiate koe. He vakai, naʻe hili leva hono fekau atu ʻe he ʻEiki ko e ʻOtuá ʻa ʻetau ʻuluaki ongo mātuʻá mei he ngoue ʻo ʻĪtení, ke na ngoueʻi ʻa e kelekele, ʻa ia naʻe toʻo ʻa kinaua mei aí—ʻio, naʻá ne kapusi ki tuʻa ʻa e tangatá, peá ne tuku ki he ngataʻanga ki he hahake ʻo e ngoue ʻo ʻĪtení, ha kau selupimi, mo ha heletā ulo ʻa ia naʻe foli fakatakamilo, ke leʻohi ʻa e ʻakau ʻo e moʻuí—\n\n3 Ko ʻeni, ʻoku tau vakai kuo hoko ʻa e tangatá ʻo hangē ko e ʻOtuá, ʻo ʻilo ʻa e leleí mo e koví; pea telia naʻá ne mafao atu hono nimá, ʻo toli foki mei he ʻakau ʻo e moʻuí, ʻo kai pea moʻui ʻo taʻengata, naʻe tuku ʻe he ʻEiki ko e ʻOtuá ha kau selupimi mo e heletā ulo, ke ʻoua naʻá ne kai mei he fuá—\n\n4 Pea ko ia ʻoku tau ʻiloʻi, naʻe tuku ha taimi ki he tangatá ke fakatomala ai, ʻio, ko ha taimi ʻahiʻahiʻanga, ko e taimi ke fakatomala, pea tauhi ki he ʻOtuá.\n\n5 He vakai, kapau naʻe mafao atu leva ʻe ʻĀtama ʻa hono nimá, ʻo kai mei he ʻakau ʻo e moʻuí, pehē kuó ne moʻui ʻo taʻengata, ʻo hangē ko e folofola ʻa e ʻOtuá, ʻo ʻikai maʻu hano taimi ke fakatomala ai; ʻio, pea mei taʻeʻaonga foki ai ʻa e folofola ʻa e ʻOtuá, pea taʻofi ai ʻa e palani lahi ʻo e fakamoʻuí.\n\n6 Kae vakai, naʻe tuʻutuʻuni ki he tangatá ke mate—ko ia, koeʻuhi kuo motuhi atu ʻa kinautolu mei he ʻakau ʻo e moʻuí naʻe totonu ke motuhi atu ai ʻa kinautolu mei he funga ʻo e māmaní—pea naʻe hoko ʻo mole ai ʻa e tangatá ʻo taʻengata, ʻio, naʻa nau hoko ko e tangata kuo hinga.\n\n7 Pea ko ʻeni, ʻoku ke vakai ʻi he meʻá ni naʻe motuhi atu ʻetau ʻuluaki ongo mātuʻá ʻi he anga-fakasinó mo e fakalaumālié fakatouʻosi mei he ʻao ʻo e ʻEikí; pea ko ia ʻoku ta vakai naʻá na moʻulaloa ai ke fai ki hona loto ʻonauá.\n\n8 Ko ʻeni vakai, naʻe ʻikai ʻaonga ke fakahaofi ʻa e tangatá mei he mate fakasino ko ʻení, koeʻuhi ʻe maumauʻi ai ʻa e palani lahi ʻo e fiefiá.\n\n9 Ko ia, koeʻuhi ʻe ʻikai ke teitei lava ʻo mate ʻa e laumālié, pea mo e fakahoko mai ʻi he hingá ki he faʻahinga kotoa ʻo e tangatá ha mate fakalaumālie pea mo ha mate fakasino, ʻa ia ko e pehē, naʻe motuhi atu ʻa kinautolu mei he ʻao ʻo e ʻEikí, ko ia naʻe ʻaonga ai ke fakahaofi ʻa e faʻahinga ʻo e tangatá mei he mate fakaelaumālie ko iá.\n\n10 Ko ia, ko e meʻa ʻi heʻenau hoko ʻo fakakakano, pea anga-fakakakano, mo anga-fakatēvolo, ʻi honau natulá, ko ia naʻe hoko ai ʻa e tuʻunga ʻahiʻahiʻanga ko ʻení ko ha tuʻunga moʻonautolu ke teuteu ai; naʻe hoko ia ko ha tuʻunga teuteuʻanga.\n\n11 Pea ko ʻeni manatu, ʻe hoku foha, ka ne taʻeʻoua ʻa e palani ʻo e huhuʻí (pe kuo liʻaki ia), pehē ko e hili pē ʻenau maté ʻe mamahiʻia honau laumālié, koeʻuhi ko e motuhi atu ʻa kinautolu mei he ʻao ʻo e ʻEikí.\n\n12 Pea ko ʻeni, naʻe ʻikai ke ʻi ai ha founga ke fakahaofi ai ʻa e tangatá mei he tuʻunga ʻo e hinga ko iá, ʻa ia kuo fakahoko ʻe he tangatá kiate ia ko e tupu ʻi heʻene talangataʻa pē ʻaʻaná;\n\n13 Ko ia, fakatatau ki he fakamaau totonú, ʻe ʻikai lava ʻo fakahoko ʻa e palani ʻo e huhuʻí, tuku kehe ʻo ka toki fakatomala ʻa e tangatá ʻi he tuʻunga ʻahiʻahiʻanga ko ʻení, ʻio, ʻa e tuʻunga teuteuʻangá ni; he kā ne ʻikai ke ʻi ai ʻa e ngaahi tuʻungá ni, he ʻikai ke ʻi ai hano ʻaonga ʻo e ʻaloʻofá ka te ne maumauʻi ʻa e ngāue ʻo e fakamaau totonú. Ko ʻeni ʻe ʻikai lava ʻo fakaʻauha ʻa e ngāue ʻo e fakamaau totonú; ka ne pehē, he ʻikai toe ʻOtua ʻa e ʻOtuá ia.\n\n14 Pea ko ia ʻoku hā mai ai kuo hinga ʻa e faʻahinga kotoa ʻo e tangatá, pea kuo nau moʻua ki he fakamaau totonú; ʻio, ʻa e fakamaau totonu ʻa e ʻOtuá, ʻa ia naʻe tuʻutuʻuni ai ke motuhi atu ʻa kinautolu mei hono ʻaó ʻo taʻengata.\n\n15 Pea ko ʻeni, ʻe ʻikai lava ke fakahoko ʻa e palani ʻo e ʻaloʻofá taʻefai ha fakalelei; ko ia naʻe fai ʻe he ʻOtuá tonu ʻa e fakalelei ki he ngaahi angahala ʻa e māmaní, ke fakahoko ʻa e palani ʻo e ʻaloʻofá, ke fakalato ai ʻa e ngaahi fiemaʻu ʻa e fakamaau totonú, koeʻuhi ke hoko ʻa e ʻOtuá ko ha ʻOtua haohaoa, mo angatonu, kae ʻumaʻā ko ha ʻOtua ʻaloʻofa foki.\n\n16 Ko ʻeni, ʻe ʻikai lava ke hoko mai ʻa e fakatomalá ki he tangatá tuku kehe kapau naʻe ʻi ai ha tautea, ʻa ia ʻoku taʻengata foki mo ia ʻo hangē pē ko e moʻuí ʻa e laumālié, ʻa ia kuo fokotuʻu ʻo fehangahangai ki he palani ʻo e fiefiá, ʻa ia ʻoku taʻengata ʻo hangē ko e moʻui ʻa e laumālié.\n\n17 Ko ʻeni, ʻe lava fēfē ha tangata ʻo fakatomala ʻo kapau ʻe ʻikai te ne fai angahala? Te ne lava fēfē ʻo fai angahala ʻo kapau ʻoku ʻikai ke ʻi ai ha fono? ʻE lava fēfē ke ʻi ai ha fono taʻe-ʻi ai-ha tautea?\n\n18 Ko ʻeni, naʻe ʻi ai ha tautea naʻe fokotuʻu, pea mo ha fono totonu kuo tuku mai, ʻa ia naʻe ʻomai ʻa e tautea ʻo e konisēnisí ki he tangatá.\n\n19 Ko ʻeni, kapau naʻe ʻikai ke foaki mai ha fono—kapau ʻe fakapō ʻe ha tangata ʻoku totonu ke ne mate—te ne manavahē koā naʻa mate ʻo kapau te ne fakapō?\n\n20 Pea ko e tahá foki, kapau naʻe ʻikai ke foaki mai ha fono ke taʻofi ʻa e angahalá ʻe ʻikai manavahē ʻa e tangatá ke fai angahala.\n\n21 Pea kapau naʻe ʻikai ke foaki mai ha fono, kapau ʻe fai angahala ʻa e tangatá ko e hā ha meʻa ʻe lava ke fai ʻe he fakamaau totonú, pe ko e ʻaloʻofá, koeʻuhi he ʻikai te na maʻu ha mālohi ki he tokotaha ko iá?\n\n22 Ka kuo foaki mai ha fono, pea fokotuʻu mo ha tautea, pea fakangofua ha fakatomala; ʻa ia ko e fakatomala, ʻoku maʻu ʻi he ʻaloʻofá; ka ʻikai, pea ʻe maʻu ʻe he fakamaau totonú ʻa e tokotaha ko iá, ʻo fakahoko ʻa e fonó, pea ʻe hilifaki ʻa e tautea ʻe he fonó; ka ne ʻikai ke pehē, ʻe fakaʻauha ʻa e ngaahi ngāue ʻa e fakamaau totonú, pea he ʻikai ke toe ʻOtua ʻa e ʻOtuá.\n\n23 Ka ʻoku ʻikai ke tuku ʻe he ʻOtua ʻa ʻene hoko ko e ʻOtuá, pea ʻoku maʻu ʻe he ʻaloʻofá ʻa e faʻahinga ʻoku loto-fakatomalá, pea ʻoku hoko mai ʻa e ʻaloʻofá tuʻunga ʻi he fakaleleí; pea ʻoku fakahoko ʻe he fakaleleí ʻa e toetuʻu ʻo e maté; pea ʻoku hanga ʻe he toetuʻu ʻo e maté ʻo fakafoki atu ʻa e tangatá ki he ʻao ʻo e ʻOtuá; ko ia ʻoku fakafoki atu ai ʻa kinautolu ki hono ʻaó, ke fakamāuʻi ʻo fakatatau ki heʻenau ngaahi ngāué, ʻo fakatatau mo e fonó mo e fakamaau totonú.\n\n24 He vakai, ʻoku fai ʻe he fakamaau totonú ʻa ʻene ngaahi ʻeke kotoa pē, pea ʻoku kumi foki ʻe he ʻaloʻofá ke maʻu ʻa e meʻa kotoa pē ʻoku ʻaʻaná; pea ko ia, ʻoku ʻikai ha taha ka ko ia pē ʻoku loto-fakatomala moʻoní ʻoku fakamoʻuí.\n\n25 Ko e hā, ʻokú ke mahalo koā ʻoku toʻo ʻe he ʻaloʻofá ʻa e fakamaau totonú? ʻOku ou pehē kiate koe, ʻIkai; naʻa mo ha momoʻi meʻa. Kapau ʻe pehē, he ʻikai ke toe ʻOtua ʻa e ʻOtuá ia.\n\n26 Pea ko ia ʻoku fakahoko ai ʻe he ʻOtuá ʻa ʻene ngaahi taumuʻa maʻongoʻonga mo taʻengata, ʻa ia naʻe teuteu talu mei hono ʻai ʻa e tuʻunga ʻo e māmaní. Pea ko ia ʻoku hoko ai ʻa e fakamoʻuí mo e huhuʻi ʻo e tangatá, kae ʻumaʻā foki honau fakaʻauhá mo e mamahí.\n\n27 Ko ia, ʻE hoku foha, ʻilonga ia ʻe haʻú tuku ke ne haʻu ʻo inu taʻetotongi ʻi he ngaahi vai ʻo e moʻuí; pea ʻilonga ia ʻoku ʻikai haʻú ʻoku ʻikai fakamālohiʻi ia ke haʻu; ka ʻi he ʻaho fakaʻosí ʻe fakafoki kiate ia ʻo fakatatau ki heʻene ngaahi ngāué.\n\n28 Kapau naʻá ne holi ke faikovi, pea ʻikai te ne fakatomala ʻi hono ngaahi ʻahó, vakai, ʻe fai kiate ia ʻa e kovi, ʻo fakatatau mo e fakafoki ʻa e ʻOtuá.\n\n29 Pea ko ʻeni, ʻe hoku foha, ʻoku ou loto ke ʻoua naʻa ke tuku ke toe fakahohaʻasi koe ʻe he ngaahi meʻá ni, kae tuku pē hoʻo ngaahi angahalá ke fakahohaʻasi koe, ʻaki ʻa e hohaʻa ʻa ia ʻe ʻohifo ai koe ki he fakatomalá.\n\n30 ʻOiauē ʻe hoku foha, ʻoku ou loto ke ʻoua naʻá ke toe fakaʻikaiʻi ʻa e fakamaau totonu ʻa e ʻOtuá. ʻOua naʻá ke feinga ke fakatonuhiaʻi koe ʻi ha kihiʻi momoʻi meʻa ʻe taha koeʻuhi ko hoʻo ngaahi angahalá, ʻaki ʻi hono fakaʻikaiʻi ʻo e fakamaau totonu ʻa e ʻOtuá; kae ʻoua naʻá ke tuku ʻa e lotó fakamaau totonu ʻa e ʻOtuá, mo ʻene ʻaloʻofá, mo ʻene faʻa kātaki fuoloá ke ne puleʻi ʻa ho lotó; pea tuku ke ne ʻohifo koe ki he efú ʻi he loto-fakatōkilalo.\n\n31 Pea ko ʻeni, ʻE hoku foha, kuo ui koe ʻe he ʻOtuá ke malanga ʻaki ʻa e folofolá ki he kakaí ni. Pea ko ʻeni, ʻe hoku foha, ʻalu ʻi ho halá, fakahā ʻa e folofolá ʻi he moʻoni mo e loto-fakamātoato, koeʻuhí ke ke lava ʻo ʻomi ha kakai ke fakatomala, koeʻuhi ke maʻu ʻe he palani maʻongoʻonga ʻo e ʻaloʻofá ha mālohi kiate kinautolu. Pea ʻofa ke foaki kiate koe ʻe he ʻOtuá ʻo fakatatau mo ʻeku ngaahi leá. ʻĒmeni.\n\n", "alma 43": "[center][font_size=26]Vahe 43[/font_size][/center]\n\n[i]ʻOku malanga ʻaki ʻe ʻAlamā mo hono ngaahi fohá ʻa e folofolá—ʻOku hoko ʻa e kau Sōlamí mo e kau angatuʻu Nīfai kehé ko e kau Leimana—ʻOku haʻu ʻa e kau Leimaná ki he kau Nīfaí ke tau—ʻOku fakateunga ʻe Molonai ʻa e kau Nīfaí ʻaki ʻa e ngaahi teunga tau—ʻOku fakahā ʻe he ʻEikí kia ʻAlamā ʻa e ngaahi fokotuʻutuʻu fufū ki he tau ʻa e kau Leimaná—ʻOku maluʻi ʻe he kau Nīfaí ʻa honau ngaahi ʻapí, ko ʻenau tauʻatāiná, ko honau ngaahi fāmilí, mo ʻenau lotú—ʻOku ʻākilotoa ʻe he ngaahi kau tau ʻa Molonai mo Līhaí ʻa e kau Leimaná. Taʻu 74 K.M. nai.[/i]\n\n1 Pea ko ʻeni naʻe hoko ʻo pehē naʻe ʻalu atu ʻa e ngaahi foha ʻo ʻAlamaá ʻi he kakaí, ke malanga ʻaki ʻa e folofolá kiate kinautolu. Pea ko ʻAlamā tonu foki, naʻe ʻikai te ne mālōlō, ʻo ne ʻalu atu foki mo ia.\n\n2 Ko ʻeni ʻe ʻikai te tau toe fakamatala ʻo kau ki heʻenau ngaahi malangá, tuku kehe pē ʻa ʻenau malanga ʻaki ʻa e folofolá, mo e moʻoní, ʻo fakatatau ki he laumālie ʻo e kikité mo e fakahaá; pea naʻa nau malanga ʻi he lakanga toputapu ʻo e ʻOtuá ʻa ia naʻe ui ai ʻa kinautolú.\n\n3 Pea ko ʻeni ʻoku ou toe foki ki ha fakamatala ʻo e ngaahi tau ʻi he vahaʻa ʻo e kau Nīfaí mo e kau Leimaná, ʻi hono hongofulu mā valu taʻu ʻo e pule ʻa e kau fakamāú.\n\n4 He vakai, naʻe hoko ʻo pehē naʻe hoko ʻa e kau Sōlamí ko e kau Leimana; ko ia, ʻi he kamataʻanga ʻo e taʻu hono hongofulu mā valú naʻe vakai ʻa e kau Nīfaí ʻoku ʻoho mai ʻa e kau Leimaná kiate kinautolu; ko ia naʻa nau fai ha ngaahi teuteu ki he tau; ʻio, naʻa nau tānaki fakataha ʻenau ngaahi kau taú ki he fonua ko Selesoní.\n\n5 Pea naʻe hoko ʻo pehē naʻe haʻu ʻa e kau Leimaná mo honau toko lau afe; pea naʻa nau hū mai ki he fonua ko ʻAniteonumí, ʻa ia ko e fonua ʻo e kau Sōlamí; pea ko e tangata naʻe hingoa ko Seilahemena ʻa honau takí.\n\n6 Pea ko ʻeni, ko e meʻa ʻi he fai angahala mo loto-fakapō lahi ange ʻa e kau ʻAmalekaí ʻi he kau Leimaná ʻiate kinautolu pē, ko ia, naʻe fokotuʻu ʻe Seilahemena ha kau ʻeikitau lahi ki he kau Leimaná, pea ko kinautolu kotoa ko iá ko e kau ʻAmelikai mo e kau Sōlami.\n\n7 Naʻá ne fai ʻeni foki ke ne pukepuke ʻaki ʻenau fehiʻa ki he kau Nīfaí, koeʻuhí ke ne ngaohi ʻa kinautolu ke nau fakaongoongo kiate ia koeʻuhi ke lava ʻo fakahoko ʻene ngaahi fakakaukaú.\n\n8 He vakai, ko ʻene ngaahi fakakaukaú ke ueʻi hake ʻa e kau Leimaná ke ʻita ki he kau Nīfaí; naʻá ne fai ʻeni ke ne maʻu ha pule taʻetotonu lahi kiate kinautolu, pea koeʻuhí ke ne maʻu foki ʻa e mālohi ki he kau Nīfaí ʻi hono ʻomi ʻa kinautolu ke nofo pōpula.\n\n9 Pea ko ʻeni ko e fakakaukau ʻa e kau Nīfaí ke nau maluʻi honau ngaahi fonuá, mo honau ngaahi falé, mo honau ngaahi uaifí, mo ʻenau fānaú, koeʻuhí ke nau lava ʻo maluʻi ʻa kinautolu mei he nima ʻo honau ngaahi filí; pea koeʻuhí foki ke nau lava ʻo maluʻi mo ʻenau ngaahi totonú mo honau ngaahi faingamālié, ʻio, pea mo ʻenau tauʻatāiná foki, koeʻuhí ke nau lava ʻo hū ki he ʻOtuá ʻo fakatatau ki honau lotó.\n\n10 He naʻa nau ʻiloʻi kapau te nau tō ki he nima ʻo e kau Leimaná, ʻilonga ia ʻe hū ki he ʻOtuá ʻi he laumālie mo e moʻoní, ʻa ia ko e ʻOtua moʻoni mo moʻuí, ʻe fakaʻauha ia ʻe he kau Leimaná.\n\n11 ʻIo, pea naʻa nau ʻiloʻi foki ʻa e fuʻu fehiʻa lahi ʻaupito ʻa e kau Leimaná ki honau kāinga, ʻa ia ko e kakai ʻo ʻAnitai-Nīfai-Līhaí, ʻa ia naʻe ui ko e kakai ʻo ʻĀmoní—pea naʻe ʻikai te nau fie toʻo mahafu, ʻio, naʻa nau fai ha fuakava pea naʻe ʻikai te nau fie maumauʻi ia—ko ia, kapau te nau tō ki he nima ʻo e kau Leimaná ʻe fakaʻauha ʻa kinautolu.\n\n12 Pea naʻe ʻikai ke fie tuku ʻe he kau Nīfaí ke fakaʻauha ʻa kinautolu; ko ia naʻa nau foaki kiate kinautolu ha ngaahi potu fonua ke hoko ko honau tofiʻa.\n\n13 Pea naʻe foaki ʻe he kakai ʻo ʻĀmoní ki he kau Nīfaí ha konga lahi ʻo ʻenau ʻū meʻá ke tauhi ʻaki ʻenau ngaahi kau taú; pea ko ia naʻe pau ai ke tuʻu, taha pē, ʻa e kau Nīfaí ke tauʻi ʻa e kau Leimaná, ʻa ia ko ha fetuiaki ʻa e kau Leimaná mo e kau Lēmiuelá, mo e ngaahi foha ʻo ʻIsimelí, mo kinautolu kotoa pē naʻe mavahe atu mei he kau Nīfaí, ʻa ia ko e kau ʻAmalekaí mo e kau Sōlamí, pea mo e ngaahi hako ʻo e kau taulaʻeiki ʻa Noá.\n\n14 Ko ʻeni ko e ngaahi hako ko iá naʻa nau tokolahi, ʻo meimei tatau, mo e tokolahi ʻo e kau Nīfaí; pea ko ia naʻe pau ai ke tau ʻa e kau Nīfaí mo honau kāingá, ʻo aʻu ki he lilingi toto.\n\n15 Pea naʻe hoko ʻo pehē ʻi he fakataha mai ʻa e ngaahi kau tau ʻa e kau Leimaná ʻi he fonua ko ʻAniteonumí, vakai, kuo ʻosi teuteu ʻa e ngaahi kau tau ʻa e kau Nīfaí ke fetaulaki mo kinautolu ʻi he fonua ko Selesoní.\n\n16 Ko ʻeni, ko e taki ʻo e kau Nīfaí, pe ko e tangata kuo fili ke hoko ko e ʻeikitau lahi ki he kau Nīfaí—ko ʻeni naʻe pule ʻa e ʻeikitau lahí ki he ngaahi kau tau kotoa ʻa e kau Nīfaí—pea ko hono hingoá ko Molonai;\n\n17 Pea naʻe maʻu ʻe Molonai ʻa e pule kotoa, mo e tuʻutuʻuni ki heʻenau ngaahi taú. Pea naʻá ne taʻu uofulu mā nima pē ʻi hono fili ia ko e ʻeikitau lahi ki he ngaahi kau tau ʻa e kau Nīfaí.\n\n18 Pea naʻe hoko ʻo pehē naʻá ne fetaulaki mo e kau Leimaná ʻi he ngaahi ngataʻanga fonua ʻo Selesoní, pea kuo fakamahafu hono kakaí ʻaki ʻa e ngaahi heletā, mo e ngaahi hele piko, mo e faʻahinga ʻo e ngaahi mahafu tau kotoa pē.\n\n19 Pea ʻi he mamata ʻa e ngaahi kau tau ʻa e kau Leimaná ki he kau Nīfaí, pe kuo hanga ʻe Molonai ʻo teuteuʻi ʻa hono kakaí ʻaki ʻa e ngaahi sifa-fatafata mo e ngaahi pā ki he umá, ʻio, kae ʻumaʻā foki mo e ngaahi pā ke maluʻi ʻaki honau ʻulú, pea kuo nau kofu ʻaki foki ʻa e kofu matolu—\n\n20 Ko ʻeni naʻe ʻikai teuteu ʻa e kau tau ʻa Seilahemená ʻaki ha meʻa pehē; naʻa nau maʻu pē ʻenau ngaahi heletaá mo ʻenau ngaahi hele pikó, mo ʻenau ngaahi kaufaná mo ʻenau ngaahi ngahaú, ko ʻenau ngaahi maká mo ʻenau ngaahi maka-taá; pea naʻa nau tēlefua, tuku kehe pē ha kiliʻimanu naʻe nonoʻo ʻaki honau kongalotó; ʻio, naʻa nau tēlefua kotoa pē, tuku kehe pē ʻa e kau Sōlamí mo e kau ʻAmelikaí;\n\n21 Ka naʻe ʻikai maluʻi ʻa kinautolu ʻaki ha ngaahi sifa-fatafata, pe ngaahi pā—ko ia, naʻa nau fuʻu ilifia ʻaupito ki he kau tau ʻa e kau Nīfaí koeʻuhi ko honau teunga taú, neongo naʻe fuʻu hulu ange ʻa honau tokolahí ʻi he tokolahi ʻo e kau Nīfaí.\n\n22 Vakai, naʻe hoko ʻo pehē foki naʻe ʻikai te nau loto-toʻa ke ō mai ke tauʻi ʻa e kau Nīfaí ʻi he ngaahi ngataʻanga fonua ʻo Selesoní; ko ia naʻa nau ʻalu mei he fonua ko ʻAniteonumí ki he feituʻu maomaonganoá, ʻo fai ʻenau fonongá ʻo takatakai ʻi he feituʻu maomaonganoá, ʻo aʻu ki he matavai ʻo e vaitafe Saitoné, ke nau hū ai ki he fonua ko Manataí ʻo maʻu ʻa e fonuá; he naʻe ʻikai te nau ʻamanaki ʻe ʻiloʻi ʻe he ngaahi kau tau ʻa Molonaí pe kuo nau ʻalú ki fē.\n\n23 Ka naʻe hoko ʻo pehē, ʻi he hili pē ʻenau ʻalu atu ki he feituʻu maomaonganoá naʻe fekau atu ʻe Molonai ha kau tangata mataki ki he feituʻu maomaonganoá ke fakaasiasi honau nofoʻangá; pea ko Molonai, foki, ʻi heʻene ʻiloʻi ʻa e ngaahi kikite ʻa ʻAlamaá, naʻá ne fekau atu ai ha kau tangata ʻe niʻihi kiate ia, ʻo kole kiate ia ke ne fehuʻi ki he ʻEikí pe ʻoku totonu ke ʻalu ki fē ʻa e ngaahi kau tau ʻa e kau Nīfaí ke maluʻi ʻa kinautolu mei he kau Leimaná.\n\n24 Pea naʻe hoko ʻo pehē naʻe hoko mai ʻa folofola ʻa e ʻEikí kia ʻAlamā, pea naʻe fakahā ʻe ʻAlamā ki he kau talafekau ʻa Molonaí, ʻoku lolotonga laka takai ʻa e kau tau ʻa e kau Leimaná ʻi he feituʻu maomaonganoá, koeʻuhi ke nau hū mai ki he fonua ko Manataí, ke nau kamata hano ʻohofi ʻo e konga vaivai ange ʻo e kakaí. Pea naʻe ʻalu ʻa e kau talafekau ko iá ʻo fakahā ʻa e pōpoakí kia Molonai.\n\n25 Ko ʻeni ko Molonai, naʻá ne tuku ha konga ʻo ʻene kau taú ʻi he fonua ko Selesoní, telia naʻa faifai pea haʻu hano konga ʻo e kau Leimaná ki he fonua ko iá ʻo maʻu ʻa e koló, ka ne ʻave hono toe ʻo ʻene kau taú ʻo nau laka atu ki he fonua ko Manataí.\n\n26 Pea naʻá ne fekau ʻa e kakai kotoa pē ʻi he konga ko ia ʻo e fonuá ke nau fakataha mai ke tau mo e kau Leimaná, ke maluʻi honau ngaahi kelekelé mo honau fonuá, mo ʻenau ngaahi totonú mo ʻenau tauʻatāiná; ko ia naʻa nau teuteu ki he taimi ʻe haʻu ai ʻa e kau Leimaná.\n\n27 Pea naʻe hoko ʻo pehē naʻe fekau ʻe Molonai ki heʻene kau taú ke nau toitoi ʻi he teleʻa ʻoku ofi ki he kauvai ʻo e vaitafe Saitoné, ʻa ia naʻe ʻi he tafaʻaki fakahihifo ʻo e vaitafe Saitone ʻi he feituʻu maomaonganoá.\n\n28 Pea naʻe fokotuʻu takatakai ʻe Molonai ha kau mataki, koeʻuhi ke ne lava ʻo ʻilo ki he haʻu ʻa e kau tau ʻa e kau Leimaná.\n\n29 Pea ko ʻeni, ko e meʻa ʻi he ʻiloʻi ʻe Molonai ʻa e fakakaukau ʻa e kau Leimaná, pea ko ʻenau fakakaukaú ke fakaʻauha honau kāingá, pe ke ikunaʻi ʻa kinautolu pea ʻomi ʻa kinautolu ke nofo pōpula koeʻuhí ke nau lava ai ʻo fokotuʻu ha puleʻanga moʻonautolu ʻi hono kotoa ʻo e fonuá;\n\n30 Pea ʻi heʻene ʻiloʻi foki ko e holi pē taha ʻa e kau Nīfaí ke maluʻi honau ngaahi fonuá, mo ʻenau tauʻatāiná, mo honau siasí, ko ia naʻá ne fakakaukau ai ʻoku ʻikai ko ha angahala ke ne maluʻi ʻa kinautolu ʻi ha tauhele; ko ia, naʻá ne ʻiloʻi mei heʻene kau matakí ʻa e hala ʻe fou ai ʻa e kau Leimaná.\n\n31 Ko ia, naʻá ne vahevahe ʻa ʻene kau taú, ʻo ʻomi hano konga ki he teleʻá, ʻo ne fufuuʻi ʻa kinautolu ʻi he potu hahaké, pea mo e potu tonga ʻo e moʻunga ko Līpilá;\n\n32 Pea ko hono toé naʻá ne fufuuʻi ʻi he teleʻa fakahihifó, ʻi he fakahihifo ʻo e vaitafe Saitoné, ʻo fai hifo ki he ngaahi ngataʻanga fonua ʻo Manataí.\n\n33 Pea ʻi heʻene fokotuʻutuʻu pehē ʻene kau taú ʻo fakatatau ki hono lotó, naʻá ne mateuteu ai ke fetaulaki mo kinautolu.\n\n34 Pea naʻe hoko ʻo pehē naʻe ʻalu hake ʻa e kau Leimaná ʻi he tafaʻaki tokelau ʻo e moʻungá, ʻa ia naʻe toitoi ai ha konga ʻo e kau tau ʻa Molonaí.\n\n35 Pea ko e meʻa ʻi he fakalaka mai ʻa e kau Leimaná ʻi he moʻunga ko Līpilá, ʻo nau aʻu hifo ki he teleʻá, ʻo kamata ke aʻa ʻi he vaitafe Saitoné, ko e kau tau ko ia naʻa nau toitoi ʻi he tonga ʻo e moʻunga, ʻa ia naʻe taki ʻe ha tangata ʻa ia ko hono hingoá ko Līhai, ko ia naʻá ne taki atu ʻa ʻene kau taú ʻo kāpui ʻa e kau Leimaná ʻi he potu fakahahaké ʻi mui ʻiate kinautolu.\n\n36 Pea naʻe hoko ʻo pehē ko e kau Leimaná, ʻi heʻenau mamata ki he kau Nīfaí ʻoku feʻohofi mai kiate kinautolu mei muí, naʻa nau tafoki ki mui ʻo kamata ke tau mo e kau tau ʻa Līhaí.\n\n37 Pea naʻe kamata ʻa e tāmaté ʻi he ongo faʻahí fakatouʻosi, ka naʻe fakamanavahē ange ia ʻi he faʻahi ʻa e kau Leimaná, he naʻe taʻemaluʻi honau sino telefuá mei he ngaahi tā mālohi naʻe fai ʻe he kau Nīfaí ʻaki ʻenau ngaahi heletaá mo ʻenau ngaahi hele pikó, ʻa ia naʻe fakahoko ha mate ʻi he meimei tā kotoa pē.\n\n38 Ka ʻi he tafaʻaki ʻe tahá, naʻe tātātaha ʻa e tō ha tangata ʻi he kau Nīfaí, ʻi heʻenau ngaahi heletaá pea mo e mole ʻo e toto, he naʻe maluʻi ʻa kinautolu ʻi he ngaahi kupu laveangofua taha ʻo e sinó, pe naʻe maluʻi ʻa e ngaahi kupu laveangofua ange ʻo e sinó mei he tā ʻa e kau Leimaná, ʻaki ʻenau ngaahi sifa-fatafatá mo ʻenau ngaahi pā ki he nimá mo honau ngaahi tatā taú; pea ko ia naʻe fai atu ʻe he kau Nīfaí ʻa e tāmate ʻi he kau Leimaná.\n\n39 Pea naʻe hoko ʻo pehē naʻe ilifia ʻa e kau Leimaná, koeʻuhi ko e fuʻu fakaʻauha lahi ʻiate kinautolú, ʻo aʻu ki heʻenau kamata ke hola ki he vaitafe Saitoné.\n\n40 Pea naʻe tuli ʻa kinautolu ʻe Līhai mo ʻene kau tangatá; pea naʻe tekeʻi atu ʻa kinautolu ʻe Līhai ki he ngaahi vai ʻo Saitoné, pea naʻa nau aʻa atu ʻi he ngaahi vai ʻo Saitoné. Pea naʻe taʻofi ʻe Līhai ʻa ʻene kau taú ʻi he kauvai ʻo e vaitafe Saitoné ke ʻoua ʻe aʻa atu ai.\n\n41 Pea naʻe hoko ʻo pehē naʻe fetaulaki ʻa Molonai mo ʻene kau taú mo e kau Leimaná ʻi he teleʻá, ʻi he kauvai ʻe taha ʻo e vaitafe Saitoné, ʻo nau kamata ke ʻoho atu kiate kinautolu ʻo tāmateʻi ʻa kinautolu.\n\n42 Pea naʻe toe hola ʻa e kau Leimaná meiate kinautolu, ki he fonua ko Manataí; pea naʻe toe fakafetaulaki mai kiate kinautolu ʻa e ngaahi kau tau ʻa Molonaí.\n\n43 Pea ʻi he hoko ʻení naʻe tau ʻa e kau Leimaná ʻo fuʻu mālohi ʻaupito, ʻio, kuo teʻeki ai ke hā ʻa e tau ʻaki ʻe he kau Leimaná ha fuʻu mālohi mo e loto-toʻa lahi pehē, ʻikai, kuo teʻeki ai talu mei he kamataʻangá.\n\n44 Pea naʻe fakalotoʻi ʻa kinautolu ʻe he kau Sōlamí mo e kau ʻAmalekaí, ʻa ia ko honau kau ʻeikitau lalahí mo honau kau takí, kae ʻumaʻā mo Seilahemena, ʻa ia ko honau ʻeikitau lahí, pe ko honau taki lahí mo honau pulé; ʻio, naʻa nau tau ʻo hangē ko e fanga talākoné, pea naʻe tō ʻa e kau Nīfai tokolahi ʻi honau nimá, ʻio, naʻa nau fahiua ha konga lahi ʻo honau ngaahi tatā taú, ʻo nau tuiʻi ʻa e konga lahi ʻo honau ngaahi sifa-fatafatá, ʻo nau tuʻusi ʻa e lahi ʻo honau ngaahi nimá; pea naʻe pehē ʻa e tau ʻa e kau Leimaná ʻi heʻenau fuʻu ʻitá.\n\n45 Ka neongo iá, naʻe ueʻi hake ʻa e kau Nīfaí ia ʻe ha ʻuhinga lelei ange, he naʻe ʻikai te nau taú ke fokotuʻu ha taha ko ha tuʻi, pe maʻu ha mālohi ka naʻa nau taú koeʻuhi ko honau ngaahi ʻapí mo ʻenau tauʻatāiná, mo honau ngaahi uaifí mo ʻenau fānaú, pea mo ʻenau ngaahi meʻa kotoa pē, ʻio, koeʻuhi ko e ngaahi ouau ʻo ʻenau lotú mo honau siasí.\n\n46 Pea naʻa nau fai ʻa e meʻa naʻa nau ongoʻi ko honau fatongia ʻa ia naʻa nau moʻua ai ki honau ʻOtuá; he naʻe folofola ʻa e ʻEikí kiate kinautolu, kae ʻumaʻā foki ki heʻenau ngaahi tamaí; Kapau ʻoku ʻikai te mou halaia ʻi he ʻuluaki fakatupu filí, pe ko hono uá, ʻoua naʻa mou tuku ʻa kimoutolu ke tō ʻi he nima ʻo homou ngaahi filí.\n\n47 Pea ko e tahá, kuo folofola foki ʻa e ʻEikí: Ke mou maluʻi homou ngaahi fāmilí ʻo aʻu ki he lilingi ʻo e toto. Ko ia ko e meʻa ʻeni naʻe tau ai ʻa e kau Nīfaí mo e kau Leimaná, ke maluʻi ʻa kinautolu, mo honau ngaahi fāmilí, mo honau ngaahi kelekelé, mo honau fonuá, mo ʻenau ngaahi totonú, mo ʻenau lotú.\n\n48 Pea naʻe hoko ʻo pehē ʻi he vakai ʻe he kau tangata ʻa Molonaí ki he anga-fītaʻa pea mo e ʻita ʻa e kau Leimaná, naʻa nau meimei holomui ʻo hola meiate kinautolu. Pea ko Molonai, ʻi heʻene ʻiloʻi ʻa ʻenau fakakaukaú, naʻá ne fekau atu, ʻo poupouʻi honau lotó ʻaki ʻa e ngaahi fakakaukaú ni—ʻio, ʻa e ngaahi fakakaukau ki honau ngaahi kelekelé, mo ʻenau tauʻatāiná, ʻio, ʻa ʻenau tauʻatāina mei he nofo pōpulá.\n\n49 Pea naʻe hoko ʻo pehē naʻa nau tafoki atu ki he kau Leimaná, ʻo nau tangi ʻi he leʻo pē taha ki he ʻEiki ko honau ʻOtuá, koeʻuhi ko ʻenau tauʻatāiná mo ʻenau tauʻatāina mei he nofo pōpulá.\n\n50 Pea naʻa nau kamata ke fakafepakiʻi ʻa e kau Leimaná ʻaki ʻa e mālohi; pea ʻi he feituʻulaʻā pē ko ia naʻa nau tangi ai ki he ʻEikí koeʻuhi ko ʻenau tauʻatāiná, naʻe kamata ai ke hola ʻa e kau Leimaná mei honau ʻaó; ʻo nau hola ʻo aʻu ki he ngaahi vai ʻo Saitoné.\n\n51 Ko ʻeni, naʻe tokolahi ange ʻa e kau Leimaná, ʻio, ʻo tokolahi ange ʻi hono liunga ua ʻo e tokolahi ʻo e kau Nīfaí; ka neongo iá, naʻe tekeʻi ʻa kinautolu kae ʻoua kuo nau kātoa fakataha ʻi he feituʻu pē ʻe taha ʻi he teleʻá ʻi he veʻe vaitafe Saitoné.\n\n52 Ko ia naʻe ʻākilotoa ʻa kinautolu ʻe he ngaahi kau tau ʻa Molonaí, ʻio, ʻi he ongo kauvai fakatouʻosi ʻo e vaitafé, he vakai, naʻe tuʻu mai mei he hahaké ʻa e kau tangata ʻa Līhaí.\n\n53 Ko ia, ʻi he vakai ʻe Seilahemena ki he kau tangata ʻa Līhaí ʻi he hahake ʻo e vaitafe Saitoné, pea mo e kau tau ʻa Molonai ʻi he hihifo ʻo e vaitafe Saitoné, pea kuo ʻākilotoa ʻa kinautolu ʻe he kau Nīfaí, naʻe tō ai kiate kinautolu ʻa e fuʻu ilifia lahi.\n\n54 Ko ʻeni ko Molonai, ʻi heʻene vakai ki heʻenau ilifiá, naʻá ne fekau ki heʻene kau tangatá ke nau tuku ʻenau lilingi ʻa honau totó.\n\n", "alma 44": "[center][font_size=26]Vahe 44[/font_size][/center]\n\n[i]ʻOku fekau ʻe Molonai ki he kau Leimaná ke nau fai ha fuakava ʻo e melino pe ʻe fakaʻauha ʻa kinautolu—ʻOku ʻikai tali ʻe Seilahemena ʻa e fekaú, pea toe hoko atu ʻa e taú—ʻOku ikunaʻi ʻe he kau tau ʻa Molonaí ʻa e kau Leimaná. Taʻu 74–73 K.M. nai.[/i]\n\n1 Pea naʻe hoko ʻo pehē naʻa nau tuʻu ʻo nau holomui ʻo kiʻi mamaʻo siʻi atu meiate kinautolu. Pea naʻe pehē ange ʻe Molonai kia Seilahemena: Vakai, ʻe Seilahemena, ʻoku ʻikai te mau fie hoko ko e kau tangata ʻo e toto. ʻOku ke ʻiloʻi ʻoku mou ʻi homau nimá, ka ʻoku ʻikai te mau loto ke tāmateʻi ʻa kimoutolu.\n\n2 Vakai, kuo ʻikai te mau haʻú ke tauʻi ʻa kimoutolú koeʻuhí ke mau lilingi homou totó koeʻuhi ke mau maʻu ʻa e mālohi; pea ʻoku ʻikai foki te mau fie ʻomi ha taha ki he haʻamonga ʻo e nofo pōpulá. Ka ko e ʻuhinga matematē ʻeni kuo mou haʻu ai ke tauʻi ʻa kimautolú; ʻio, pea ʻoku mou ʻita kiate kimautolú koeʻuhi ko ʻemau lotú.\n\n3 Ka ko ʻeni, ʻoku mou vakai ʻoku ʻiate kimautolu ʻa e ʻEikí; pea ʻoku mou vakai kuó ne tuku ʻa kimoutolu ki homau nimá. Pea ko ʻeni ʻoku ou fakaʻamu ke mou ʻiloʻi kuo fai ʻeni maʻamoutolu koeʻuhi ko ʻemau lotú pea mo ʻemau tui kia Kalaisí. Pea ko ʻeni ʻoku mou vakai ʻe ʻikai te mou lava ʻo fakaʻauha ʻa ʻemau tui ko ʻení.\n\n4 Ko ʻeni ʻoku mou vakai ko e tui moʻoni ʻeni ki he ʻOtuá; ʻio, ʻoku mou vakai ʻe poupouʻi, mo tauhi, mo maluʻi ʻa kimautolu ʻe he ʻOtuá, ʻo kapau te mau tui faivelenga maʻu ai pē kiate ia, pea mo ʻemau tuí, mo ʻemau lotú; pea he ʻikai pē tuku ʻe he ʻEikí ke fakaʻauha ʻa kimautolu kae ngata pē ʻi heʻemau hinga ki he maumau-fonó mo fakaʻikaiʻi ʻemau tuí.\n\n5 Pea ko ʻeni, ʻe Seilahemena, ʻoku ou fekau kiate koe ʻi he huafa ʻo e ʻOtua fungani māfimafi ko iá, ʻa ia kuó ne fakamālohia homau nimá pea kuo mau maʻu ai ʻa e mālohi kiate kimoutolu, ʻi heʻemau tuí, ʻi heʻemau lotú, pea ʻi heʻemau ngaahi ouau fakalotú, pea ʻi homau siasí, pea ʻi he tauhi toputapu ʻoku mau fai ki homau ngaahi uaifí mo ʻemau fānaú, ʻi he tauʻatāina ko ia ʻa ia ʻoku haʻi ai ʻa kimautolu ki homau ngaahi kelekelé mo homau fonuá; ʻio, pea ʻi he tauhi foki ki he folofola toputapu ʻa e ʻOtuá, ʻa ia ʻoku mau maʻu ai ʻemau fiefia kotoa; pea ʻi he meʻa kotoa pē ʻoku mahuʻinga taha kiate kimautolú—\n\n6 ʻIo, pea ʻoku ʻikai ngata ai; ka ʻoku ou fekau kiate kimoutolu ʻi he ngaahi holi kotoa pē ʻoku ʻiate kimoutolu ke moʻuí, ke mou ʻomi hoʻomou ngaahi mahafu tau kotoa pē kiate kimautolu, pea ʻe ʻikai te mau feinga ke lilingi homou totó, ka te mau fakamoʻui ʻa kimoutolu, ʻo kapau pe te mou ʻalu ʻo ʻikai toe haʻu ke tauʻi ʻa kimautolu.\n\n7 Pea ko ʻeni, kapau ʻe ʻikai te mou fai ʻeni, vakai, ʻoku mou ʻi homau nimá, pea te u fekau ki heʻeku kau tangatá ke nau ʻoho atu kiate kimoutolu, ʻo hokaʻi homou ngaahi sinó ʻaki ʻa e ngaahi lavea fakamate, koeʻuhi ke mou ʻauha ai; pea te tau toki vakai pe ko hai ʻe maʻu ʻa e mālohi ki he kakai ní; ʻio, te tau vakai pe ko hai ʻe ʻomi ki he nofo pōpulá.\n\n8 Pea ko ʻeni naʻe hoko ʻo pehē ʻi he fanongo ʻe Seilahemena ki he ngaahi lea ní naʻá ne haʻu ʻo ne ʻoatu ʻene heletaá mo ʻene hele pikó, mo ʻene kaufaná ki he nima ʻo Molonaí, peá ne pehē ange kiate ia: Vakai, ko ʻeni ʻa ʻemau ngaahi mahafu taú; te mau ʻomi ia kiate kimoutolu, ka ʻe ʻikai te mau loto ke fai ha fuakava kiate kimoutolu, ʻa ia ʻoku mau ʻilo te mau maumauʻi, kae ʻumaʻā foki mo ʻemau fānaú foki; ka mou maʻu ʻemau ngaahi mahafu taú, pea tuku ke mau ʻalu ki he feituʻu maomaonganoá; ka ʻikai pea te mau tauhi ʻemau ngaahi heletaá, pea te mau mate pe ikuna.\n\n9 Vakai, ʻoku ʻikai te mau kau ki hoʻomou tuí, ʻoku ʻikai te mau tui ko e ʻOtuá ia naʻá ne tuku ʻa kimautolu ki homou nimá; ka ʻoku mau tui ko homou poto he kākaá kuo fakahaofi ai ʻa kimoutolu mei heʻemau ngaahi heletaá. Vakai, ko hoʻomou ngaahi sifa-fatafatá mo hoʻomou ngaahi paá kuo nau maluʻi ʻa kimoutolú.\n\n10 Pea ko ʻeni ʻi he fakaʻosi ʻe Seilahemena ʻa ʻene lea ʻaki ʻa e ngaahi lea ní, naʻe fakafoki ʻe Molonai kia Seilahemena ʻa e heletaá mo e ngaahi mahafu taú, ʻa ia naʻá ne maʻú, ʻo ne pehē ange: Vakai, te tau fakaʻosi ʻa e taú.\n\n11 Ko ʻeni ʻoku ʻikai te u lava ʻo fakafoki ʻa e lea kuó u leaʻakí, ko ia ʻoku hangē ʻoku moʻui ʻa e ʻEikí, pehē ʻe ʻikai te mou ʻalu kae ʻoua kuo mou fai ha fuakava ʻe ʻikai te mou toe foki mai ke tauʻi ʻa kimautolu. Ko ʻeni ko e meʻa ʻi hoʻomou ʻi homau nimá te mau lilingi homou totó ki he kelekelé, pe ko hoʻomou tali ʻa e ngaahi meʻa kuó u fokotuʻu atú.\n\n12 Pea ko ʻeni ʻi he ʻosi lea ʻaki ʻe Molonai ʻa e ngaahi lea ní, naʻe tauhi ʻe Seilahemena ʻa ʻene heletaá, pea naʻá ne ʻita kia Molonai, peá ne ʻoho atu ke ne tāmateʻi ʻa Molonai; ka ʻi heʻene hiki hake ʻene heletaá, vakai, naʻe taaʻi ia ʻe ha taha ʻo e kau tau ʻa Molonaí ʻo ne tō ki he kelekelé, pea naʻe motu ʻa e kauʻi heletaá; pea naʻá ne taaʻi foki ʻa Seilahemena ʻo ne tuʻusi ai ʻa e kili ʻo hono tumuʻaki ʻo tō ia ki he kelekelé. Pea naʻe holomui ʻa Seilahemena meiate kinautolu ki he lotolotonga ʻo ʻene kau taú.\n\n13 Pea naʻe hoko ʻo pehē ko e tangata tau ko ia naʻe tuʻu ʻi he tafaʻakí, ʻa ia naʻá ne tuʻusi ʻa e kili ʻo e tumuʻaki ʻo Seilahemená, naʻe hiki hake ʻe ia ʻa e kili ʻo e tumuʻakí ʻaki ʻa e lou ʻulu, ʻo ne ʻai ia ki heʻene mataʻi heletaá, ʻo ne hiki hake ia ki ʻolunga kiate kinautolu, ʻo pehē ange kiate kinautolu ʻi ha leʻo-lahi:\n\n14 Hangē kuo tō ʻa e kili ʻo e tumuʻakí ni ki he kelekelé, ʻa ia ko e kili ʻo e tumuʻaki ʻo homou ʻeikitaú, ʻe pehē hoʻomou tō ki he kelekelé ʻo kapau ʻe ʻikai te mou tuku hoʻomou ngaahi mahafu taú pea ʻalu hili ha fuakava ʻo e melino.\n\n15 Ko ʻeni naʻe ʻi ai ʻa e tokolahi, ʻi he hili ʻenau fanongo ki he ngaahi lea ní pea mamata ki he kili ʻo e tumuʻaki ʻa ia naʻe ʻi he heletaá; naʻe tō kiate kinautolu ʻa e ilifia; pea naʻe ō mai ʻa e tokolahi ʻo nau lī hifo ʻenau ngaahi mahafu taú ʻi he vaʻe ʻo Molonaí, pea nau fai ha fuakava ʻo e melino. Pea ko kinautolu kotoa pē naʻe fai ha fuakavá naʻa nau tuku ke nau ʻalu ki he feituʻu maomaonganoá.\n\n16 Pea naʻe hoko ʻo pehē naʻe fuʻu ʻita ʻaupito ʻa Seilahemena, ʻo ne tafunaki ʻi hono toe ʻo ʻene kau taú ʻa e ʻita, ke nau tauʻi mālohi ange ʻa e kau Nīfaí.\n\n17 Pea ko ʻeni naʻe ʻita ʻa Molonai, koeʻuhi ko e loto-taʻefieauna ʻa e kau Leimaná; ko ia naʻá ne fekau ki hono kakaí ke nau ʻoho atu kiate kinautolu ʻo tāmateʻi ʻa kinautolu. Pea naʻe hoko ʻo pehē naʻa nau kamata ke tāmateʻi ʻa kinautolu; ʻio, pea naʻe tau ʻaki ʻe he kau Leimaná ʻa ʻenau ngaahi heletaá mo honau iví.\n\n18 Kae vakai, ko honau ngaahi sino tēlefuá mo honau ʻulu taʻe-tataá naʻe ʻikai hano maluʻi mei he ngaahi heletā māsila ʻa e kau Nīfaí; ʻio, vakai naʻe hokaʻi mo teʻia ʻa kinautolu, ʻio, pea naʻe vave ʻaupito ʻa ʻenau tō ʻi he ngaahi heletā ʻa e kau Nīfaí; pea naʻe kamata ke tā hifo ʻa honau tokolahi, ʻo hangē ko hono kikiteʻi ʻe he tangata tau ʻa Molonaí.\n\n19 Ko ʻeni ko Seilahemena, ʻi heʻene mamata ʻoku ofi ke fakaʻauha kotoa ʻa kinautolú, naʻá ne kaila leʻo-lahi kia Molonai, ʻo ne fakapapau te ne fai ha fuakava kae ʻumaʻā foki hono kakaí mo kinautolu, ʻo kapau te nau fakamoʻui ʻa kinautolu ʻoku toé, ʻe ʻikai pē te nau toe ō mai ke tauʻi ʻa kinautolu.\n\n20 Pea naʻe hoko ʻo pehē naʻe fekau ʻe Molonai ke toe taʻofi ʻa e tāmaté ʻi he kakaí. Pea naʻá ne toʻo ʻa e ngaahi mahafu taú mei he kau Leimaná; pea ʻi he hili ʻenau fai kiate ia ha fuakava ʻo e melinó, naʻe tuku kiate kinautolu ke nau ʻalu ki he feituʻu maomaonganoá.\n\n21 Ko ʻeni naʻe ʻikai ke lau ʻa e tokolahi ʻo honau kakai maté koeʻuhi ko e hulu ʻo honau tokolahí; ʻio, naʻe fuʻu hulu ʻaupito ʻa e tokolahi ʻo honau kakai maté, fakatouʻosi ʻi he kau Nīfaí mo e kau Leimaná.\n\n22 Pea naʻe hoko ʻo pehē naʻa nau laku honau kakai maté ki he ngaahi vai ʻo Saitoné, pea kuo nau ʻauhia ai, pea kuo tanu ʻi he ngaahi potu loloto ʻo e tahí.\n\n23 Pea naʻe foki ʻa e kau tau ʻa e kau Nīfaí, pe ko Molonaí, ʻo nau foki mai ki honau ngaahi falé mo honau ngaahi kelekelé.\n\n24 Pea naʻe fakaʻosi pehē ʻa e taʻu hono hongofulu mā valu ʻo e pule ʻa e kau fakamāú ki he kau Nīfaí. Pea naʻe ʻosi pehē ʻa e lekooti ʻa ʻAlamā, ʻa ia naʻe tohi ki he ngaahi peleti ʻa Nīfaí.\n\n", "alma 45": "Ko ha fakamatala ki he kakai ʻo Nīfaí, mo ʻenau ngaahi taú mo e ngaahi moveuveú, ʻi he ngaahi ʻaho ʻo Hilamaní, ʻo fakatatau ki he lekooti ʻa Hilamani, ʻa ia naʻá ne tauhi ʻi hono ngaahi ʻahó.\n\nʻOku kau ki ai ʻa e vahe 45 ʻo aʻu ki he ngataʻanga ʻo e vahe 62.\n\n[center][font_size=26]Vahe 45[/font_size][/center]\n\n[i]ʻOku tui ʻa Hilamani ki he ngaahi lea ʻa ʻAlamaá—ʻOku kikiteʻi ʻe ʻAlamā ʻa hono fakaʻauha ʻo e kau Nīfaí—ʻOkú ne tāpuakiʻi mo fakamalaʻiaʻi ʻa e fonuá—Mahalo naʻe ʻave ʻa ʻAlamā ʻe he Laumālié, ʻo hangē ko Mōsesé—ʻOku tupu hake ʻa e fekeʻikeʻi ʻi he siasí. Taʻu 73 K.M. nai.[/i]\n\n1 Vakai, ko ʻeni naʻe hoko ʻo pehē naʻe fuʻu fiefia ʻaupito ʻa e kakai ʻo Nīfaí, koeʻuhi ko hono toe fakahaofi ʻa kinautolu ʻe he ʻEikí mei he nima ʻo honau ngaahi filí; ko ia naʻa nau ʻoatu ʻa e fakafetaʻi ki he ʻEiki ko honau ʻOtuá; ʻio, naʻa nau ʻaukai lahi mo lotu lahi, pea nau hū ki he ʻOtuá ʻi he fuʻu fiefia lahi.\n\n2 Pea naʻe hoko ʻo pehē ʻi hono hongofulu mā hiva ʻo e taʻu ʻo e pule ʻa e kau fakamāú ki he kakai ʻo Nīfaí, naʻe haʻu ʻa ʻAlamā ki hono foha ko Hilamaní, ʻo ne pehē kiate ia: ʻOkú ke tui koā ki he ngaahi lea ʻa ia naʻá ku lea ʻaki kiate koe ʻo kau ki he ngaahi lekooti kuo tauhí?\n\n3 Pea pehē ange ʻe Hilamani kiate ia: ʻIo, ʻoku ou tui.\n\n4 Pea toe pehē ange ʻe ʻAlamā: ʻOkú ke tui koā kia Sīsū Kalaisi, ʻa ia ʻe hāʻele maí?\n\n5 Pea ne pehē ange: ʻIo, ʻoku ou tui ki he ngaahi lea kotoa pē kuó ke leaʻakí.\n\n6 Pea toe pehē ange ʻe ʻAlamā kiate ia: Te ke tauhi koā ʻa ʻeku ngaahi fekaú?\n\n7 Pea ne pehē: ʻIo, te u tauhi hoʻo ngaahi fekaú ʻaki hoku lotó kotoa.\n\n8 Pea toki pehē ange ʻe ʻAlamā kiate ia: ʻOkú ke monūʻia koe; pea ʻe fakatuʻumālieʻi koe ʻe he ʻEikí ʻi he fonuá ni.\n\n9 Kae vakai, ʻoku ʻi ai haʻaku ngaahi meʻa ʻe niʻihi ke u kikite ʻaki kiate koe; ka ko e meʻa te u kikite ʻaki kiate koé ke ʻoua naʻá ke fakahā; ʻio, ko e meʻa te u kikite ʻaki kiate koé ʻe ʻikai fakahā ia, kae ʻoua ke fakahoko ʻa e kikité; ko ia tohi pē ʻa e ngaahi lea te u leaʻakí.\n\n10 Pea ko e ngaahi leá ʻeni: Vakai, ʻoku ou ʻiloʻi ko e kakai ko ʻení, ʻa ia ko e kau Nīfaí, ʻo fakatatau ki he laumālie ʻo e fakahā ʻoku ʻiate aú, ʻe ʻosi atu ʻa e taʻu ʻe fāngeau hili ʻa e taimi ʻe fakahā ai ʻe Sīsū Kalaisi ia kiate kinautolú, te nau fakaʻauʻauhifo ʻi he taʻetui.\n\n11 ʻIo, pea te nau toki mamata ki he ngaahi tau mo e ngaahi fakaʻauha, ʻio, ko e ngaahi honge mo e lilingi ʻo e toto, kae ʻoua ke ʻosiʻosingamālie ʻa e kakai ʻo Nīfaí—\n\n12 ʻIo, pea ʻe hoko ʻeni koeʻuhi ko ʻenau fakaʻauʻauhifo ʻi he taʻetuí pea hinga ki he ngaahi ngāue ʻo e fakapoʻulí, mo e holi koví, mo e ngaahi faʻahinga angahala kotoa pē; ʻio, ʻoku ou pehē kiate koe, koeʻuhi ko ʻenau fai angahala ki he fuʻu maama mo e ʻilo lahi pehē, ʻio, ʻoku ou pehē kiate koe, ʻe kamata mei he ʻaho ko iá, ʻio ʻe ʻikai ke ʻosi ange ʻa e toʻu tangata hono faá kuo hoko ʻa e fuʻu angahala lahí ni.\n\n13 Pea ʻo ka hokosia ʻa e fuʻu ʻaho lahi ko iá, vakai, ʻe vave mai ʻa e taimi ʻa ia ʻe ʻikai toe lau fakataha mo e kakai ʻo Nīfai ʻa e faʻahinga ko ia ʻoku nau lolotonga kau ki aí, pe ko e hako ʻo e faʻahinga ʻoku lolotonga lau fakataha mo e kakai ʻo Nīfaí.\n\n14 Kae ʻilonga ʻa kinautolu ʻe kei toe, ʻa ia naʻe ʻikai fakaʻauha ʻi he fuʻu ʻaho lahi mo fakamanavahē ko iá, ʻe lau ʻa kinautolu fakataha mo e kau Leimaná, pea te nau hoko kotoa pē ʻo tatau mo kinautolu, tuku kehe pē ʻa e tokosiʻi, ʻa ia ʻe ui ko e kau ākonga ʻa e ʻEikí; pea ʻe tuli holo ʻa kinautolu ʻe he kau Leimaná kae ʻoua ke nau ʻauha ʻo ʻosiʻosingamālie. Pea ko ʻeni, koeʻuhi ko e angahalá ʻe fakahoko ai ʻa e kikité ni.\n\n15 Pea ko ʻeni naʻe hoko ʻo pehē ʻi he hili ʻa e lea ʻaki ʻe ʻAlamā ʻa e ngaahi meʻá ni kia Hilamaní, naʻá ne tāpuakiʻi ia, kae ʻumaʻā foki hono ngaahi foha kehé; peá ne tāpuakiʻi foki mo e fonuá koeʻuhi ko e kau māʻoniʻoní.\n\n16 Peá ne pehē: ʻOku folofola peheni ʻe he ʻEiki ko e ʻOtuá—ʻE malaʻia ʻa e fonuá, ʻio, ʻa e fonuá ni, ki he puleʻanga, faʻahinga, lea, mo e kakai fulipē, ke nau ʻauha, ʻa ia ʻoku fai angahalá, ʻo ka kakato ʻenau fai angahalá; pea hangē ko e meʻa kuó u leaʻakí kuo pau ke hoko ia; ko e fakamalaʻia mo e tāpuaki ʻeni ʻa e ʻOtuá ki he fonuá, he ʻoku ʻikai lava ʻe he ʻEikí ke ʻafio ki he angahalá ʻo momoʻi fakaʻatuʻi ia.\n\n17 Pea ko ʻeni, ʻi he ʻosi lea ʻaki ʻe ʻAlamā ʻa e ngaahi lea ní, naʻá ne tāpuakiʻi ʻa e siasí, ʻio, ʻa kinautolu kotoa pē ʻe tuʻu maʻu ʻi he tui ʻo fai atu ai pē mei he taimi ko iá.\n\n18 Pea ʻi he ʻosi fai ʻeni ʻe ʻAlamaá naʻá ne ʻalu mei he fonua ko Seilahemalá, ʻo hangē ko haʻane ʻalu ki he fonua ko Mīlekí. Pea naʻe hoko ʻo pehē naʻe ʻikai ke toe fanongo kiate ia; pea ko e meʻa ki heʻene pekiá, pe ko hono tanú, ʻoku ʻikai te mau ʻilo ki ai.\n\n19 Vakai, ko e meʻa ʻeni ʻoku mau ʻiloʻí, ko ha tangata māʻoniʻoni ia; pea naʻe mafola atu ʻa e talá ʻi he siasí kuo ʻave ia ʻe he Laumālié, pe kuo tanu ia ʻe he toʻukupu ʻo e ʻEikí ʻo hangē ko Mōsesé. Kae vakai, ʻoku fakahā mai ʻe he folofolá naʻe ʻave ʻe he ʻEikí ʻa Mōsese kiate ia; pea ʻoku mau mahalo kuó ne maʻu maʻana foki mo ʻAlamā ʻi he laumālie; ko ia, ko hono ʻuhinga ʻeni ʻoku ʻikai ai te mau ʻiloʻi ha meʻa ʻo kau ki heʻene pekiá mo e telió.\n\n20 Pea ko ʻeni naʻe hoko ʻo pehē ʻi he kamataʻanga ʻo hono hongofulu mā hiva ʻo e taʻu ʻo e pule ʻa e kau fakamāú ki he kakai ʻo Nīfaí, naʻe ʻalu atu ʻa Hilamani ʻi he lotolotonga ʻo e kakaí ʻo fakahā ʻa e folofolá kiate kinautolu.\n\n21 He vakai, ko e meʻa ʻi heʻenau ngaahi tau mo e kau Leimaná pea mo e fanga kiʻi fakakikihi mo e ngaahi maveuveu ʻa ia kuo hoko ʻi he vahaʻa ʻo e kakaí, naʻe hoko ʻo ʻaonga ai ke malanga ʻaki ʻa e folofola ʻa e ʻOtuá ʻiate kinautolu, ʻio, pea ke kamata hano fokotuʻu ha tuʻutuʻuni maau ʻi hono kotoa ʻo e siasí.\n\n22 Ko ia, naʻe ʻalu atu ʻa Hilamani mo hono kāingá ke toe fokotuʻu ʻa e siasí ʻi hono kotoa ʻo e fonuá, ʻio, ʻi he kolo kotoa pē ʻi hono kotoa ʻo e fonuá ʻa ia naʻe maʻu ʻe he kakai ʻo Nīfaí. Pea naʻe hoko ʻo pehē naʻa nau fakanofo ha kau taulaʻeiki mo ha kau akonaki ʻi hono kotoa ʻo e fonuá ki he ngaahi siasí kotoa pē.\n\n23 Pea ko ʻeni naʻe hoko ʻo pehē ʻi he hili ʻa e fili ʻe Hilamani mo hono kāingá ha kau taulaʻeiki mo e kau akonaki ki he ngaahi siasí naʻe kamata ha fekeʻikeʻi ʻi honau vahaʻá, pea naʻe ʻikai te nau fie tokanga ki he ngaahi lea ʻa Hilamani mo hono kāingá;\n\n24 Ka naʻa nau fakaʻau ke pōlepole, he kuo nau fielahi ʻi honau lotó, koeʻuhi ko ʻenau ngaahi koloa lahi ʻaupitó: ko ia naʻa nau fakaʻau ʻo koloaʻia ʻi heʻenau fakakaukaú, ʻo ʻikai te nau fie tokanga ki heʻenau ngaahi leá, ke ʻaʻeva angatonu ʻi he ʻao ʻo e ʻOtuá.\n\n", "alma 46": "[center][font_size=26]Vahe 46[/font_size][/center]\n\n[i]ʻOku feinga ʻa ʻAmalekaia ke ne hoko ko e tuʻi—ʻOku hiki hake ʻe Molonai ʻa e tohi fuka ʻo e tauʻatāiná—ʻOkú ne fakalotoʻi ʻa e kakaí ke nau maluʻi ʻenau lotú—ʻOku ui ʻa e kau tui moʻoní ko e kau Kalisitiane—ʻE fakatolonga ha konga ʻo e hako ʻo Siosefá—ʻOku hola ʻa ʻAmalekaia mo e kau angatuʻú ki he fonua ko Nīfaí—ʻOku tāmateʻi ʻa kinautolu ʻoku ʻikai te nau poupouʻi ʻa e feinga ki he tauʻatāiná. Taʻu 73–72 K.M. nai.[/i]\n\n1 Pea naʻe hoko ʻo pehē ko kinautolu kotoa pē naʻe ʻikai fie fanongo ki he ngaahi lea ʻa Hilamani mo hono kāingá naʻa nau fakataha ke fakafetau ki honau kāingá.\n\n2 Pea ko ʻeni vakai, naʻa nau fuʻu ʻita ʻaupito, ʻo aʻu ki heʻenau fakapapau ke tāmateʻi ʻa kinautolu.\n\n3 Ko ʻeni, ko e taki ʻo e faʻahinga naʻe ʻita ki honau kāingá ko ha tangata sino kaukaua mo mālohi; pea ko hono hingoá ko ʻAmalekaia.\n\n4 Pea naʻe fie hoko ʻa ʻAmalekaia ko ha tuʻí; pea ko e kakai ko ia naʻe ʻitá, naʻa nau fie maʻu foki ia ke ne hoko ko honau tuʻi; pea ko honau tokolahi ange ʻo kinautolu ko e kau fakamaau māʻulalo ange ʻo e fonuá, pea naʻa nau kumi ke maʻu ʻa e mālohí.\n\n5 Pea kuo fakalotoʻi ʻa kinautolu ʻe he ngaahi lea fakahekeheke ʻa ʻAmalekaiá, kapau te nau poupouʻi ia mo fokotuʻu ia ko honau tuʻí te ne fakanofo ʻa kinautolu ko e kau pule ki he kakaí.\n\n6 Ko ia naʻe pehē hono fakalotoʻi ʻa kinautolu ʻe ʻAmalekaia ke nau moveuveú, neongo ʻa e ngaahi malanga ʻa Hilamani mo hono kāingá, ʻio, neongo ʻenau fuʻu tokanga lahi ki he siasí, he naʻa nau hoko ko e kau taulaʻeiki lahi ki he siasí.\n\n7 Pea naʻe ʻi ai ʻa e tokolahi ʻi he siasí naʻa nau tui ki he ngaahi lea fakahekeheke ʻa ʻAmalekaiá, ko ia naʻa nau tafoki ai pea mei he siasí foki; pea naʻe pehē mo e ngaahi meʻa ʻa e kakai ʻo Nīfaí naʻe fuʻu faingataʻa mo fakatuʻutāmaki ʻaupito, neongo ʻenau fuʻu ikuna lahi ʻo e kau Leimaná, pea mo ʻenau ngaahi fuʻu fiefia lahi kuo nau maʻu koeʻuhi ko honau fakahaofi ʻe he toʻukupu ʻo e ʻEikí.\n\n8 Ko ia ʻoku tau vakai ki hono vave ʻo e fakangaloʻi ʻe he fānau ʻa e tangatá ʻa e ʻEiki ko honau ʻOtuá, ʻio, ʻa e anga ʻo hono vave ʻo e angahalá, pea mo hono fakalotoʻi ʻe he tokotaha angakoví.\n\n9 ʻIo, pea ʻoku tau vakai foki ki hono lahi ʻo e fai angahala ʻoku faʻa fakatupu ʻe ha tangata fai angahala ʻaupito ʻe toko taha ʻi he fānau ʻa e tangatá.\n\n10 ʻIo, ʻoku tau vakai ko ʻAmalekaia, koeʻuhi ko ha tangata naʻá ne ngāue ʻaki ʻa e ngaahi founga kākā pea ko ha tangata faʻa lea fakahekeheke lahi, ko ia naʻá ne takiakiʻi ai ʻa e loto ʻo e kakai tokolahi ke fai angahala; ʻio, pea feinga ke fakaʻauha ʻa e siasi ʻo e ʻOtuá, pea fakaʻauha ʻa e makatuʻunga ʻo e tauʻatāina kuo foaki ʻe he ʻOtuá kiate kinautolú, pe ko e tāpuaki kuo tuku mai ʻe he ʻOtuá ki he funga ʻo e fonuá koeʻuhi ko e kau māʻoniʻoní.\n\n11 Pea ko ʻeni naʻe hoko ʻo pehē ʻi he fanongo ʻe Molonai, ko e ʻeikitau pule ki he kau tau ʻa e kau Nīfaí ki he ngaahi tafokí ni, naʻá ne ʻita kia ʻAmalekaia.\n\n12 Pea naʻe hoko ʻo pehē naʻá ne haeʻi hono kofú; ʻo ne toʻo hano konga, ʻo ne tohi ki ai—Ko e fakamanatu ki hotau ʻOtuá, mo ʻetau lotú, mo e tauʻatāiná, mo ʻetau melinó, ko hotau ngaahi uaifí, mo ʻetau fānaú—ʻo ne fakamaʻu ia ki ha muiʻi vaʻakau.\n\n13 Pea naʻá ne nonoʻo hono tatā taú mo hono sifa-fatafatá, mo ʻene ngaahi paá, peá ne nonoʻo hono teunga taú ki hono kongalotó; peá ne toʻo ʻa e vaʻakau, ʻa ia ʻoku nonoʻo ki hono muí ʻa e konga ʻo hono kofu kuo haeʻí, (pea naʻá ne ui ia ko e fuka ʻo e tauʻatāiná) pea naʻá ne punou hifo ki he kelekelé, ʻo ne lotu fakamātoato ki hono ʻOtuá koeʻuhi ko e ngaahi tāpuaki ʻo e tauʻatāiná ke ʻi hono kāingá, lolotonga ʻoku kei toe ha kau Kalisitiane ke maʻu ʻa e fonuá—\n\n14 He naʻe ui pehē ʻa kinautolu kotoa naʻe tui moʻoni kia Kalaisí, pea naʻa nau kau ki he siasi ʻo e ʻOtuá, ʻe he faʻahinga ʻa ia naʻe ʻikai kau ki he siasí.\n\n15 Pea ko kinautolu ʻa ia naʻe kau ki he siasí naʻa nau tui faivelengá; ʻio, ʻa kinautolu kotoa pē ko e kau tui moʻoni kia Kalaisí naʻa nau ʻai kiate kinautolu, ʻi he fiefia, ʻa e huafa ʻo Kalaisí, pe ko e kau Kalisitiane ʻo hangē ko ia ko hono ui ʻa kinautolú, koeʻuhi ko ʻenau tui kia Kalaisi ʻa ia ʻe hāʻele maí.\n\n16 Pea ko ia, ʻi he taimi ko ʻení, naʻe lotu ʻa Molonai koeʻuhi ko e tali lelei ʻa e feinga ʻa e kau Kalisitiané, pea mo e tauʻatāina ʻo e fonuá ke tāpuekina.\n\n17 Pea naʻe hoko ʻo pehē ʻi he hili ʻene fakahā hake hono laumālié ki he ʻOtuá, naʻá ne fakahingoa ʻa e fonua kotoa pē naʻe ʻi he tonga ʻo e fonua ko ʻAuhá, ʻio, pea ko hono moʻoní, ko e fonua kotoa, ʻi he tokelaú mo e tongá fakatouʻosi—Ko ha fonua kuo fili, mo e fonua ʻo e tauʻatāina.\n\n18 Pea naʻá ne pehē: Ko e moʻoni ʻe ʻikai tuku ʻe he ʻOtuá ʻa kitautolu, ʻa ia ʻoku fehiʻanekina koeʻuhi ko ʻetau ʻai kiate kitautolu ʻa e huafa ʻo Kalaisí, ke molomoloki hifo mo fakaʻauha, kae ʻoua ke tau fakatupu ia kiate kitautolú ʻi heʻetau maumau-fono ʻatautolu pē.\n\n19 Pea hili ʻa e lea ʻaki ʻe Molonai ʻa e ngaahi lea ní, naʻá ne ʻalu atu ʻi he lotolotonga ʻo e kakaí, ʻo taʻalo ʻaki ʻa e konga ʻo hono kofu kuo haeʻí ʻi he ʻataá, koeʻuhi ke mamata ʻa e kakai kotoa pē ki he tohi kuó ne tohi ki he konga kuo haeʻí, peá ne kaila leʻo-lahi, ʻo pehē:\n\n20 Vakai, ko ia ia ʻe poupouʻi ʻa e fuká ni ʻi he fonuá, tuku ke nau haʻu ʻi he mālohi ʻo e ʻEikí, pea fai ha fuakava ke nau maluʻi ʻenau ngaahi totonú, mo ʻenau lotú, koeʻuhi ke hanga ʻe he ʻEiki ko e ʻOtuá ʻo tāpuakiʻi ʻa kinautolu.\n\n21 Pea naʻe hoko ʻo pehē ʻi he hili ʻa e fakahā ʻe Molonai ʻa e ngaahi lea ní, vakai, naʻe felelei mai ʻa e kakaí mo honau teunga taú kuo nonoʻo ki honau kongalotó, ʻo nau haeʻi honau kofú ko ha fakaʻilonga, pe ko ha fuakava, ʻe ʻikai te nau liʻaki ʻa e ʻEiki ko honau ʻOtuá; pē, ko hono fakalea ʻe tahá, kapau te nau maumauʻi ʻa e ngaahi fekau ʻa e ʻOtuá, pe hinga ki he maumau-fonó, ʻo mā ke toʻo kiate kinautolu ʻa e huafa ʻo Kalaisí, ʻe hanga ʻe he ʻEikí ʻo haehae ʻa kinautolu ʻo hangē ko ʻenau haeʻi honau kofú.\n\n22 Ko ʻeni ko e fuakava ʻeni naʻa nau faí, pea nau lī honau ngaahi kofú ʻi he vaʻe ʻo Molonaí, ʻo pehē: ʻOku mau fuakava ki homau ʻOtuá, ʻe fakaʻauha ʻa kimautolu ʻo hangē ko homau kāinga ʻi he fonua ʻi he fakatokelaú, ʻo kapau te mau hinga ki he maumau-fonó; ʻio, ʻe lelei ke ne lī ʻa kimautolu, ki he lalo vaʻe ʻo homau ngaahi filí, ʻo hangē ko ʻemau lī homau ngaahi kofú ki ho lalo vaʻé ke molomoloki hifo ʻi he lalo vaʻé, ʻo kapau te mau hinga ki he maumau-fonó.\n\n23 Naʻe pehē ange ʻe Molonai kiate kinautolu: Vakai, ko e toenga ʻa kitautolu ʻo e hako ʻo Sēkopé, ʻio, ko e toenga ʻa kitautolu ʻo e hako ʻo Siosefá, ʻa ia naʻe haehae ʻe hono ngaahi tokouá ʻa hono kofu tuʻá ʻo kongokonga iiki; ʻio, pea ko ʻeni vakai, tau manatu muʻa ke tauhi ʻa e ngaahi fekau ʻa e ʻOtuá, pe ʻe haehaeʻi hotau ngaahi kofú ʻe hotau kāingá, pea lī ʻa kitautolu ki he fale fakapōpulá, pe fakatau atu, pe tāmateʻi.\n\n24 ʻIo, tau maluʻi ʻetau tauʻatāina ko ha toenga ʻo e hako ʻo Siosefá; ʻio, tau manatuʻi ʻa e ngaahi lea ʻa Sēkope, ʻi he teʻeki ke ne pekiá, he vakai, naʻá ne vakai kuo fakatolonga ha konga ʻo e toenga ʻo e kofu tuʻa ʻo Siosefá pea kuo ʻikai ke ʻauha ia. Pea naʻá ne pehē—Hangē ko hono fakatolonga ʻa e konga ko ʻeni ʻo e kofu tuʻa ʻo hoku fohá, ʻe pehē hono fakatolonga ʻe he toʻukupu ʻo e ʻOtuá ha toenga ʻo e hako ʻo hoku fohá, pea ʻe maʻu maʻana ʻa kinautolu, ka ʻe ʻauha hono toe ʻo e hako ʻo Siosefá, ʻo hangē ko e toenga ʻo hono kofú.\n\n25 Ko ʻeni vakai, ʻoku fakamamahiʻi hoku laumālié ʻe he meʻá ni; ka neongo iá, ʻoku maʻu ʻe hoku laumālié ʻa e fiefia ʻi hoku fohá, koeʻuhi ko e konga ko ia ʻo hono hakó ʻa ia ʻe ʻave ki he ʻOtuá.\n\n26 Ko ʻeni vakai, ko e lea ʻeni ʻa Sēkopé.\n\n27 Pea ko ʻeni ko hai ʻokú ne ʻiloʻi naʻa ʻiloange ko e toenga ʻo e hako ʻo Siosefá, ʻa ia ʻe ʻauha ʻo hangē ko hono kofú, ko kinautolu ia kuo mavahe meiate kitautolú? ʻIo, pea naʻa ko kitautolu ia ʻo kapau ʻe ʻikai te tau tuʻu maʻu ʻi he tui kia Kalaisí.\n\n28 Pea ko ʻeni naʻe hoko ʻo pehē ʻi he ʻosi lea ʻaki ʻe Molonai ʻa e ngaahi lea ní, naʻá ne ʻalu atu, ʻo ne ʻoatu haʻane fekau foki ki he ngaahi potu kotoa pē ʻo e fonuá ʻa ia naʻe ʻi ai ha ngaahi fakakikihí, ʻo ne tānaki fakataha ʻa e kakai kotoa pē ʻa ia naʻa nau loto ke tauhi maʻu ʻenau tauʻatāiná, ke tuʻu ʻo fakafepakiʻi ʻa ʻAmalekaia mo kinautolu ko ia kuo mavahe atú, ʻa ia naʻe ui ko e kau ʻAmalekaiá.\n\n29 Pea naʻe hoko ʻo pehē ʻi he vakai ʻe ʻAmalekaia naʻe tokolahi ange ʻa e kakai ʻo Molonaí ʻi he kau ʻAmalekaiá—pea naʻá ne vakai foki naʻe lotolotoua ʻa hono kakaí pe ʻoku totonu ʻa e meʻa kuo nau kamata ke faí—ko ia, ʻi heʻene manavahē naʻa ʻiloange kuo ʻikai ke ola ʻene feingá, naʻá ne ʻave ʻa e faʻahinga ʻo hono kakaí ʻa ia naʻe fie ʻalú, ʻo nau ʻalu atu ki he fonua ko Nīfaí.\n\n30 Ko ʻeni naʻe pehē ʻe Molonai ʻoku ʻikai lelei ke toe maʻu ʻe he kau Leimaná mo ha mālohi lahi ange; ko ia naʻá ne pehē ke motuhi atu ʻa e kakai ʻo ʻAmalekaiá, pe ke puke mo fakafoki ʻa kinautolu, pea tāmateʻi ʻa ʻAmalekaia; ʻio, he naʻá ne ʻiloʻi te ne fakatupu ʻa e kau Leimaná ke ʻita kiate kinautolu, ʻo langaki ai haʻanau haʻu ke tau mo kinautolu; pea naʻá ne ʻilo ʻe fai ʻeni ʻe ʻAmalekaia koeʻuhi ke ne fakahoko ai ʻene ngaahi taumuʻá.\n\n31 Ko ia naʻe pehē ai ʻe Molonai ʻoku ʻaonga ke ne ʻave ʻene ngaahi kau taú, ʻa ia naʻa nau fakataha maí, ʻo nau toʻo mahafu, pea fai ha fuakava ke tauhi ʻa e melinó—pea naʻe hoko ʻo pehē naʻá ne ʻave ʻene kau taú ʻo laka atu mo honau ngaahi fale fehikitakí ki he feituʻu maomaonganoá, ke taʻofi ʻa e fononga ʻa ʻAmalekaia ki he feituʻu maomaonganoá.\n\n32 Pea naʻe hoko ʻo pehē naʻá ne fai ʻo fakatatau ki heʻene ngaahi fakaʻamú, ʻo laka atu ki he feituʻu maomaonganoá, ʻo taʻofi ʻa e ngaahi kau taú ʻa ʻAmalekaiá.\n\n33 Pea naʻe hoko ʻo pehē naʻe hola ʻa ʻAmalekaia mo ha tokosiʻi ʻo ʻene kau tangatá, pea naʻe tō hono toé ki he nima ʻo Molonaí, pea naʻe fakafoki ʻa kinautolu ki he fonua ko Seilahemalá.\n\n34 Ko ʻeni, ko Molonai ko ha tangata naʻe fili ʻe he kau fakamaau lahí mo e leʻo ʻo e kakaí, ko ia ai naʻe ʻiate ia ʻa e mālohi ke fai ʻo hangē ko hono lotó ki he ngaahi kau tau ʻa e kau Nīfaí, ke fokotuʻu mo fai ha pule kiate kinautolu.\n\n35 Pea naʻe hoko ʻo pehē ʻilonga ʻa kinautolu ʻo e kau ʻAmalekaiá naʻe ʻikai ke fie fai ha fuakava ke maluʻi ʻa e tauʻatāiná, koeʻuhi ke nau lava ke tauhi ha puleʻanga tauʻatāiná, naʻá ne fekau ke tāmateʻi ʻa kinautolu; pea naʻe tokosiʻi pē ʻa e faʻahinga naʻa nau fakafisi ke fai ʻa e fuakava ʻo e tauʻatāiná.\n\n36 Pea naʻe hoko ʻo pehē foki, naʻá ne fekau ke fusi hake ʻa e fuka ʻo e tauʻatāiná ʻi he taua kotoa pē naʻe ʻi he fonuá hono kotoa, ʻa ia naʻe maʻu ʻe he kau Nīfaí; ko ia naʻe pehē hono fokotuʻu ʻe Molonai ʻa e fuka ʻo e tauʻatāiná ʻi he kau Nīfaí.\n\n37 Pea naʻa nau toe kamata ke maʻu ʻa e melino ʻi he fonuá; pea ko ia naʻa nau tauhi ʻa e melinó ʻi he fonuá ʻo meimei aʻu ki he ʻosi hono hongofulu mā hiva ʻo e taʻu ʻo e pule ʻa e kau fakamāú.\n\n38 Pea naʻe tauhi foki ʻe Hilamani mo e kau taulaʻeiki lahí ʻa e māú ʻi he siasí; ʻio, naʻe aʻu ki he taʻu ʻe fā ʻenau maʻu ha fuʻu melino mo e fiefia lahi ʻi he siasí.\n\n39 Pea naʻe hoko ʻo pehē naʻe ʻi ai ʻa e tokolahi naʻe mate, lolotonga ʻenau tui moʻoni kuo huhuʻi honau laumālié ʻe he ʻEiki ko Sīsū Kalaisí; ko ia naʻa nau fononga atu mei he māmaní ʻi he fiefia.\n\n40 Pea naʻe ʻi ai ʻa e niʻihi naʻe mate ʻi he ngaahi mofi, ʻa ia naʻe fuʻu hulu ʻi he fonuá ʻi he ngaahi faʻahitaʻu ʻe niʻihi—kae ʻikai ke loko lahi ʻi he ngaahi mofí, koeʻuhi ko e ʻaonga lahi ʻo e ngaahi ʻakau mo e ngaahi aka naʻe teuteu ʻe he ʻOtuá ke toʻo ʻaki ʻa e tupuʻanga ʻo e ngaahi mahakí, ʻa ia naʻe faʻa hoko ki he kakaí koeʻuhi ko e anga ʻo e ʻeá—\n\n41 Ka naʻe ʻi ai ʻa e tokolahi ʻa ia naʻe mate ʻi he taʻu motuʻa; pea ko kinautolu naʻe mate ʻi he tui kia Kalaisí ʻoku nau fiefia ʻiate ia, ʻo hangē ko ia ʻoku tau ʻamanaki ki aí.\n\n", "alma 47": "[center][font_size=26]Vahe 47[/font_size][/center]\n\n[i]ʻOku ngāue ʻaki ʻe ʻAmalekaia ʻa e kākaá, fakapoó, mo e fakaolooló ke ne hoko ai ko e tuʻi ʻo e kau Leimaná—ʻOku fai angahala mo anga-fekai lahi ange ʻa e kau Nīfai angatuʻú ʻi he kau Leimaná. Taʻu 72 K.M. nai.[/i]\n\n1 Ko ʻeni te tau foki ʻi heʻetau lekōtí kia ʻAmalekaia pea mo kinautolu naʻa nau hola mo ia ki he feituʻu maomaonganoá; he vakai, kuó ne ʻave ʻa kinautolu ʻa ia naʻa nau hola mo iá, ʻo nau ʻalu atu ki he fonua ko Nīfaí ʻi he lotolotonga ʻo e kau Leimaná, ʻo nau ueʻi hake ʻa e kau Leimaná ke nau ʻita ki he kakai ʻo Nīfaí, pea aʻu ki hono fai ʻe he tuʻi ʻo e kau Leimaná ha fanongonongo ʻi hono fonuá kotoa, ki hono kakai kotoa pē, ke nau toe kātoa mai ke ʻalu hake ke tauʻi ʻa e kau Nīfaí.\n\n2 Pea naʻe hoko ʻo pehē ʻi hono ʻoatu ʻo e fanongonongó ʻiate kinautolú naʻa nau fuʻu manavahē lahi ʻaupito; ʻio, naʻa nau manavahē ke fakatupu-houhau ki he tuʻí, pea naʻa nau toe ilifia foki ke ʻalu atu ʻo tau mo e kau Nīfaí telia naʻa mole ai ʻenau moʻuí. Pea naʻe hoko ʻo pehē naʻe ʻikai te nau fie fai ia, pe ko e tokolahi ange ʻo kinautolu naʻe ʻikai, fie talangofua ki he ngaahi fekau ʻa e tuʻí.\n\n3 Pea ko ʻeni naʻe hoko ʻo pehē naʻe houhau ʻa e tuʻí koeʻuhi ko ʻenau talangataʻá; ko ia naʻá ne tuku ai kia ʻAmalekaia ʻa e pule ki he konga ko ia ʻo ʻene kau tau ʻa ia naʻe talangofua ki heʻene ngaahi fekaú, peá ne fekau kiate ia ke ne ʻalu atu ʻo fakamālohiʻi ʻa kinautolu ke toʻo mahafu.\n\n4 Ko ʻeni vakai, ko e meʻa ʻeni naʻe holi ki ai ʻa ʻAmalekaiá; he ko e tangata olo poto ʻaupito ia ʻi he fai koví ko ia naʻá ne fokotuʻu ai ʻa e fakakaukau ʻi hono lotó ke fakahifo ʻa e tuʻi ʻo e kau Leimaná mei hono taloní.\n\n5 Pea ko ʻeni kuó ne maʻu ʻa e pule ki he ngaahi konga ko ia ʻo e kau Leimaná ʻa ia naʻa nau loto lelei ki he tuʻí; pea naʻá ne feinga ke maʻu ʻa e loto ʻo e faʻahinga ʻa ia naʻe ʻikai ke talangofuá; ko ia naʻá ne ʻalu atu ki he potu naʻe ui ko ʻOnaitá, he kuo hola ki ai ʻa e kau Leimaná kotoa pē; he naʻa nau ʻiloʻi ʻoku haʻu ʻa e kau taú, pea ʻi he mahalo ko ʻenau haʻú ke fakaʻauha ʻa kinautolu, ko ia naʻa nau hola ai ki ʻOnaita, ki he potu ʻo e ngaahi mahafu taú.\n\n6 Pea kuo nau fili ha tangata ke hoko ko e tuʻi mo e taki kiate kinautolu, ʻo fakapapau honau ʻatamaí ʻi he loto-mālohi he ʻikai fakamālohiʻi ʻa kinautolu ke nau ʻalu ke tauʻi ʻa e kau Nīfaí.\n\n7 Pea naʻe hoko ʻo pehē kuo nau kātoa fakataha mai ki he tumutumu ʻo e moʻunga ʻa ia naʻe ui ko ʻAnitipasí, ʻo teuteu ki he tau.\n\n8 Ko ʻeni naʻe ʻikai ko e loto ʻa ʻAmalekaiá ke tauʻi ʻa kinautolu ʻo fakatatau ki he ngaahi fekau ʻa e tuʻí; kae vakai, ko hono lotó ke falala mai kiate ia ʻa e ngaahi kau tau ʻo e kau Leimaná, koeʻuhí ke ne lava ʻo fokotuʻu ia ko honau takimuʻá pea fakahifo ʻa e tuʻí mei he taloní pea maʻu ʻe ia ʻa e puleʻangá.\n\n9 Pea vakai, naʻe hoko ʻo pehē naʻá ne tuʻutuʻuni ke fokotuʻu ʻe heʻene kau taú ʻa honau ngaahi fale fehikitakí ʻi he teleʻa naʻe ofi ki he moʻunga ko ʻAnitipasí.\n\n10 Pea naʻe hoko ʻo pehē ʻi heʻene poʻuli hifó naʻá ne fekau atu ha kau talafekau fufū ki he moʻunga ko ʻAnitipasí, ʻo kole ki he taki ʻo e faʻahinga naʻe ʻi he moʻungá, ʻa ia ko hono hingoá ko Lehonitai, ke ne ʻalu hifo ki he talalo moʻungá, he naʻá ne fakaʻamu ke talanoa mo ia.\n\n11 Pea naʻe hoko ʻo pehē ʻi he maʻu ʻe Lehonitai ʻa e pōpoakí naʻá ne manavahē ke ʻalu hifo ki he talalo moʻungá. Pea naʻe hoko ʻo pehē naʻe toe fekau atu ʻa ʻAmalekaia ko hono tuʻo uá, ʻo kole kiate ia ke haʻu. Pea naʻe hoko ʻo pehē naʻe ʻikai ʻalu hifo ʻa Lehonitai; peá ne fekau atu ko hono tuʻo tolú.\n\n12 Pea naʻe hoko ʻo pehē ʻi he ʻilo ʻe ʻAmalekaia he ʻikai te ne lava ʻo fakalotoʻi ʻa Lehonitai ke ʻalu hifo mei he moʻungá, naʻa ne ʻalu hake ki he moʻungá, ʻo ofi ki he nofoʻanga ʻo Lehonitaí; ʻo ne fekau atu ko hono tuʻo fā haʻane pōpoaki kia Lehonitai, ʻo kole ke ne ʻalu hifo, pea ke ne ʻomi ʻa ʻene kau leʻó mo ia.\n\n13 Pea naʻe hoko ʻo pehē ʻi he ʻalu hifo ʻa Lehonitai mo ʻene kau leʻó kia ʻAmalekaiá, naʻe kole kiate ia ʻe ʻAmalekaia ke ne haʻu mo ʻene kau taú ʻi he poʻulí, ʻo ʻākilotoa ʻa e kau tangata ko iá ʻi honau ngaahi nofoʻangá, kuo tuku kiate ia ʻe he tuʻí ke ne puleʻí, pea te ne tukuange ʻa kinautolu ki he nima ʻo Lehonitaí, ʻo kapau te ne fakanofo ia (ko ʻAmalekaia) ko e pule hono ua ki he kau tau kotoa pē.\n\n14 Pea naʻe hoko ʻo pehē naʻe ʻalu hifo ʻa Lehonitai mo ʻene kau tangatá ʻo nau ʻākilotoa ʻa e kau tangata ʻa ʻAmalekaiá, ko ia ʻi he teʻeki ai ke nau ʻā hake ʻi he maʻa ʻa e ʻahó kuo ʻākilotoa ʻa kinautolu ʻe he ngaahi kau tau ʻa Lehonitaí.\n\n15 Pea naʻe hoko ʻo pehē ʻi heʻenau vakai kuo ʻākilotoa ʻa kinautolú, naʻa nau kole kia ʻAmalekaia ke ne fakangofua ke nau kau fakataha mo honau kāingá, koeʻuhi ke ʻoua naʻa fakaʻauha ʻa kinautolu. Ko ʻeni ko e meʻa tofu pē ʻeni naʻe holi ki ai ʻa ʻAmalekaiá.\n\n16 Pea naʻe hoko ʻo pehē naʻá ne tukuange ʻene kau tangatá, neongo ʻa e ngaahi fekau ʻa e tuʻí. Ko ʻeni ko e meʻa foki ʻeni naʻe fie maʻu ʻe ʻAmalekaiá, koeʻuhi ke ne lava ʻo fakahoko ʻene ngaahi fakakaukau ke fakahifo ʻa e tuʻí mei hono taloní.\n\n17 Ko ʻeni ko e anga foki ʻo e kau Leimaná, kapau ʻe tāmateʻi ʻa honau pule lahí, pea fili ʻa e pule hono uá ke ne hoko ko honau pule lahí.\n\n18 Pea naʻe hoko ʻo pehē naʻe fekau ʻe ʻAmalekaia ki ha toko taha ʻo ʻene kau tamaioʻeikí ke ne ʻoange fakasiʻisiʻi ʻa e meʻa fakakona ʻi he meʻakai ʻa Lehonitaí ke ne mate ai.\n\n19 Ko ʻeni, ʻi he mate ʻa Lehonitaí, naʻe fili ʻe he kau Leimaná ʻa ʻAmalekaia ke ne hoko ko honau taki mo honau ʻeikitau lahí.\n\n20 Pea naʻe hoko ʻo pehē naʻe laka atu ʻa ʻAmalekaia mo ʻene ngaahi kau taú (he kuó ne fakahoko ʻa e ngaahi meʻa naʻá ne holi ki aí) ki he fonua ko Nīfaí, ki he kolo ko Nīfai, ʻa ia ko e kolo mahuʻinga tahá.\n\n21 Pea naʻe hāʻele mai ki tuʻa ʻa e tuʻí ke fakafetaulaki kiate ia mo ʻene kau leʻó, he naʻá ne mahalo kuo fakahoko ʻe ʻAmalekaia ʻa ʻene ngaahi fekaú, pea kuo tānaki fakataha mai ʻe ʻAmalekaia ʻa e fuʻu kau tau tokolahi pehē ke ʻalu ʻo tauʻi ʻa e kau Nīfaí.\n\n22 Kae vakai, ʻi he hāʻele mai ki tuʻa ʻa e tuʻí ke feʻiloaki mo iá naʻe fekau ʻe ʻAmalekai ke ʻalu atu ʻa ʻene kau tamaioʻeikí ʻo fakafetaulaki ki he tuʻí. Pea nau ō atu ʻo punou hifo ʻi he ʻao ʻo e tuʻí, ʻo hangē ka fakaʻapaʻapa kiate ia koeʻuhi ko hono māʻolungá.\n\n23 Pea naʻe hoko ʻo pehē naʻe mafao atu ʻe he tuʻí ʻa hono toʻukupú ke fokotuʻu hake ʻa kinautolu, ʻo hangē ko e anga ʻo e kau Leimaná, ko ha fakaʻilonga ʻo e melino, ʻa ia ko e anga kuo nau maʻu mei he kau Nīfaí.\n\n24 Pea naʻe hoko ʻo pehē ʻi heʻene fokotuʻu hake ʻa e ʻuluaki tangatá mei he kelekelé, vakai naʻá ne hokaʻi ʻa e tuʻí ʻi hono mafú; ʻo ne tō ki he kelekelé.\n\n25 Ko ʻeni naʻe hola ʻa e kau tamaioʻeiki ʻa e tuʻí; pea naʻe hiki hake ʻa e kalanga ʻa e kau tamaioʻeiki ʻa ʻAmalekaiá, ʻo pehē:\n\n26 Vakai, ko e kau tamaioʻeiki ʻa e tuʻí kuo nau hokaʻi ia ʻi hono mafú, pea kuó ne tō, pea kuo nau hola; vakai, mou omi ʻo mamata.\n\n27 Pea naʻe hoko ʻo pehē naʻe fekau ʻe ʻAmalekaia ki heʻene fuʻu kau taú ke nau laka atu ʻo mamata ki he meʻa kuo hoko ki he tuʻí; pea ʻi heʻenau aʻu atu ki he potu ko iá, ʻo ʻiloʻi ʻa e tuʻí kuo tō ʻi hono taʻataʻá, naʻe ʻai ʻe ʻAmalekaia ke hangē ʻokú ne ʻitá, ʻo ne pehē: ʻIlonga ia naʻe ʻofa ki he tuʻí, tuku ke ne ʻalu atu, ʻo tuli ʻene kau tamaioʻeikí ke tāmateʻi ʻa kinautolu.\n\n28 Pea naʻe hoko ʻo pehē ko kinautolu kotoa pē naʻe ʻofa ʻi he tuʻí, naʻa nau ʻalu atu, ʻi heʻenau fanongo ki he ngaahi lea ní ʻo nau tuli ʻa e kau tamaioʻeiki ʻa e tuʻí.\n\n29 Ko ʻeni, ʻi he mamata ʻa e kau tamaioʻeiki ʻa e tuʻí ʻoku tuli ʻa kinautolu ʻe ha kau taú, naʻa nau toe manavahē, ʻo nau hola ki he feituʻu maomaonganoá, ʻo ʻalu atu ki he fonua ko Seilahemalá, ʻo fakataha mo e kakai ʻo ʻĀmoní.\n\n30 Pea ko e kau tau naʻa nau tuli ʻa kinautolú naʻa nau liu mai, he naʻe taʻeʻaonga ʻenau tuli ʻa kinautolú; pea naʻe maʻu pehē ʻe ʻAmalekaia ʻi heʻene kākaá ʻa e loto ʻo e kakaí.\n\n31 Pea naʻe hoko ʻo pehē ʻi he ʻaho hono hokó, naʻá ne hū atu ki he kolo ko Nīfaí mo ʻene ngaahi kau taú, ʻo ne maʻu ʻa e koló.\n\n32 Pea ko ʻeni naʻe hoko ʻo pehē ʻi he hili ʻa e fanongo ʻa e kuiní, kuo feia ʻa e tuʻí—he kuo fekau atu ʻe ʻAmalekaia ha talafekau ki he kuiní ʻo fakahā kiate ia kuo fakapoongi ʻa e tuʻi ʻe heʻene kau tamaioʻeikí, pea kuó ne tuli ʻa kinautolu ʻaki ʻene ngaahi kau taú, ka naʻe taʻeʻaonga, pea kuo nau hola ʻo hao—\n\n33 Ko ia, ʻi he maʻu ʻe he kuiní ʻa e tala ní, naʻá ne fekau atu kia ʻAmalekaia, ʻo kole ke ne fakamoʻui ʻa e kakai ʻo e koló; peá ne kole foki kiate ia ke ne haʻu kiate ia; peá ne kole foki kiate ia ke ne ʻomi mo ia ha kau fakamoʻoni ke fakamoʻoni ki he pekia ʻa e tuʻí.\n\n34 Pea naʻe hoko ʻo pehē naʻe ʻave ʻe ʻAmalekaia ʻa e tamaioʻeiki pē ko ia naʻá ne fakapoongi ʻa e tuʻí, mo kinautolu kotoa pē naʻe ʻiate iá, pea nau ō atu ki he kuiní, ʻi he potu naʻá ne meʻa aí; pea naʻa nau fakamoʻoniʻi kotoa pē kiate ia, naʻe feia ʻa e tuʻí ʻe heʻene kau tamaioʻeiki ʻaʻaná; pea naʻa nau pehē foki: Kuo nau hola; he ʻikai koā ʻoku fakamoʻoniʻi ai ʻenau koví? Pea ko ia, naʻa nau fakafiemālieʻi ʻa e kuiní ʻo kau ki he pekia ʻa e tuʻí.\n\n35 Pea naʻe hoko ʻo pehē naʻe feinga ʻa ʻAmalekaia ke manako ʻiate ia ʻa e kuiní, peá ne maʻu ia kiate ia ko hono uaifi; pea ko ia ʻi heʻene kākā, mo e tokoni ʻa ʻene kau tamaioʻeiki olopotó, naʻá ne maʻu ʻa e puleʻangá; ʻio, naʻe fakahā ko e tuʻi ia ʻi hono kotoa ʻo e fonuá, ʻi he kakai kotoa pē ʻo e kau Leimaná, ʻa ia naʻe kau ai ʻa e kau Leimaná mo e kau Lēmiuelá mo e kau ʻIsimelí, mo e faʻahinga kotoa kuo angatuʻu mei he kau Nīfaí ʻo fai mei he pule ʻa Nīfaí ʻo aʻu ki he taimi lolotongá.\n\n36 Ko ʻeni, ʻi he maʻu ʻe he kau angatuʻu ko ʻení, ʻa e fakahinohino tatau mo e fakamatala tatau mo e kau Nīfaí, ʻio, kuo akonekina ʻa kinautolu ʻi he ʻilo tatau ʻo e ʻEikí, ka neongo iá, ko e meʻa ʻe ngali kehe ke fakahā, naʻe ʻikai fuoloa mei heʻenau mavahe atú kuo nau hoko ʻo loto-fefeka ange pea ʻikai fie fakatomala, mo anga kaivao lahi ange, mo angakovi mo fekai ange ʻi he kau Leimaná—ʻo nau tali lelei ʻa e ngaahi talatukufakaholo ʻa e kau Leimaná; pea naʻa nau tuku kinautolu ki he fakapikopiko, mo e faʻahinga holi kovi fakakakano kotoa pē; ʻio, ʻo ngalo ʻaupito ʻiate kinautolu ʻa e ʻEiki ko honau ʻOtuá.\n\n", "alma 48": "[center][font_size=26]Vahe 48[/font_size][/center]\n\n[i]ʻOku fakatupu ʻe ʻAmalekaia ʻa e ʻita ʻa e kau Leimaná ki he kau Nīfaí—ʻOku teuteu ʻe Molonai ʻa ho kakaí ke nau maluʻi ʻa e ngaahi tui ʻa e kau Kalisitiané—ʻOkú ne fiefia ʻi he taʻehaʻisia mo e tauʻatāiná pea ko e tangata mālohi ia ʻa e ʻOtuá. Taʻu 72 K.M. nai.[/i]\n\n1 Pea ko ʻeni naʻe hoko ʻo pehē, ʻi he maʻu pē ʻe ʻAmalekaia ʻa e puleʻangá naʻá ne kamata ke fakatupu ʻa e ʻita ʻa e kau Leimaná ki he kakai ʻo Nīfaí; ʻio, naʻá ne fili ha kau tangata ke malanga ki he kau Leimaná mei honau ngaahi tauá, ʻo lauʻikoviʻi ʻa e kau Nīfaí.\n\n2 Pea naʻe pehē ʻene ueʻi hake honau lotó ke ʻita ki he kau Nīfaí, ʻo aʻu ki he konga ki mui ʻo e taʻu hongofulu mā hiva ʻo e pule ʻa e kau fakamāú, kuó ne lava ʻo fakahoko ʻene ngaahi fakakaukau kotoa pē, ʻio, kuo fakanofo ia ko e tuʻi ki he kau Leimaná, naʻá ne feinga foki ke puleʻi kotoa ʻo e fonuá, ʻio, pea mo e kakai kotoa pē naʻe ʻi he fonuá, ʻa e kau Nīfai pea mo e kau Leimaná foki.\n\n3 Ko ia kuó ne lava ʻo fakahoko ʻene fakakaukaú, he kuó ne fakafefeka ʻa e loto ʻo e kau Leimaná pea fakakuihi honau ʻatamaí, pea ueʻi ʻa kinautolu ke ʻita, ʻo aʻu ki heʻene tānaki fakataha mai ʻa e fuʻu kakai tokolahi ʻaupito ke nau ʻalu atu ke tau mo e kau Nīfaí.\n\n4 He kuo fakapapau hono lotó, koeʻuhi ko e fuʻu tokolahi ʻa hono kakaí, ke ikunaʻi ʻa e kau Nīfaí pea ke ʻomi ʻa kinautolu ke nofo pōpula.\n\n5 Pea ko ia naʻa ne fili ha kau ʻeikitau pule mei he kau Sōlamí, he naʻa nau maheni taha mo e ivi ʻo e kau Nīfaí, mo honau ngaahi potu hūfangá, mo e ngaahi potu vaivai taha ʻo honau ngaahi koló; ko ia naʻá ne fili ʻa kinautolu ke hoko ko e kau ʻeikitau pule ki heʻene ngaahi kau taú.\n\n6 Pea naʻe hoko ʻo pehē naʻa nau hiki honau nofoʻanga taú, ʻo nau hiki atu ki he fonua ko Seilahemalá ʻi he feituʻu maomaonganoá.\n\n7 Ko ʻeni naʻe hoko ʻo pehē ʻi he lolotonga ʻa e feingaʻi pehē ʻe ʻAmalekaia ke ne maʻu ʻa e mālohi ʻi he kākā mo e tauhelé, kae lolotonga ia, naʻe teuteuʻi foki ʻe Molonai ia ʻa e fakakaukau ʻa e kakaí ke tui faivelenga ki he ʻEiki ko honau ʻOtuá.\n\n8 ʻIo, naʻá ne langa hake ke mālohi ʻa e kau tau ʻa e kau Nīfaí, mo langa ha fanga kiʻi kolotau iiki, pe ko e ngaahi potu hūfanga; ʻo nau keli hake ha ngaahi ʻā kelekele ʻo takatakai ke ʻā takaiʻi ʻaki ʻene ngaahi kau taú, pea nau langa foki ha ngaahi ʻā maka ke ʻā takaiʻi ʻa kinautolu, ʻo takatakaiʻi honau ngaahi koló mo e ngaahi ngataʻanga ʻo honau ngaahi fonuá; ʻio, ʻo takatakai ʻi he fonuá kātoa.\n\n9 Pea ʻi honau ngaahi kolotau vaivai tahá naʻá ne tuku ai ʻa e kau tangata tokolahi ange; pea naʻe pehē ʻene langa kolotau mo ngaohi ke mālohi ʻa e fonua ʻa ia naʻe maʻu ʻe he kau Nīfaí.\n\n10 Pea naʻe pehē ʻene teuteu ke maluʻi ʻenau tauʻatāiná, mo honau ngaahi kelekelé, mo honau ngaahi uaifí, mo ʻenau fānaú, mo ʻenau melinó, koeʻuhí ke nau moʻui ki honau ʻEiki ko honau ʻOtuá, pea ke nau lava ʻo fakatolonga ʻa e meʻa naʻe ui ʻe honau ngaahi filí ko e ngāue ʻa e kau Kalisitiané.\n\n11 Pea ko ha tangata sino mālohi mo kaukaua ʻa Molonai; ko ha tangata ia naʻá ne maʻu ʻa e ʻilo haohaoa, ʻio, ko ha tangata naʻe ʻikai ke manako ki he lilingi totó; ko ha tangata naʻe fiefia hono laumālié ʻi he taʻehaʻisia mo e tauʻatāina ʻa hono fonuá, mo hono kāinga mei he nofo pōpulá mo e nofo hopoaté;\n\n12 ʻIo, ko ha tangata ʻa ia naʻe fonu hono lotó ʻi he fakafetaʻi ki hono ʻOtuá, koeʻuhi ko e ngaahi faingamālie mo e ngaahi tāpuaki lahi kuó ne foaki ki hono kakaí; ko ha tangata ʻa ia naʻe fuʻu ngāue lahi ʻaupito koeʻuhi ko e lelei mo e nofo malu ʻa hono kakaí.\n\n13 ʻIo, pea ko ha tangata ia ʻa ia naʻe tuʻu maʻu ʻi he tui kia Kalaisí, pea kuó ne fakapapau ʻi ha fuakava ke maluʻi hono kakaí mo ʻene ngaahi totonú, mo hono fonuá, mo ʻene lotú, neongo ʻe aʻu ki ha mole ai hono totó.\n\n14 Ko ʻeni naʻe akonekina ʻa e kau Nīfaí ke nau maluʻi ʻa kinautolu mei honau ngaahi filí, ʻo aʻu ki he lilingi ʻo e toto ʻo kapau ʻe fie maʻu; ʻio, pea naʻe akonekina foki ʻa kinautolu ke ʻoua naʻa fai hala ki ha taha, ʻio, pea ke ʻoua naʻa nau teitei hiki hake ʻenau heletaá kae ngata pē ʻi he tau mo hanau fili, tuku kehe ʻo kapau ko e maluʻi ʻenau moʻuí.\n\n15 Pea ko e meʻa ʻeni naʻa nau tui ki aí, pea ʻi heʻenau fai peheé ʻe tali lelei ai ʻe he ʻOtuá ʻa kinautolu ʻi he fonuá, pe ko hono fakalea ʻe tahá, kapau te nau tui faivelenga ʻi hono tauhi ʻo e ngaahi fekau ʻa e ʻOtuá te ne tali lelei ʻa kinautolu ʻi he fonuá, ʻio, te ne fakatokanga kiate kinautolu ke nau hola, pe teuteu ki he tau, ʻo fakatatau ki heʻenau tuʻutāmakí.\n\n16 Pea ko e tahá foki, ʻe fakahā ʻe he ʻOtuá kiate kinautolu ʻa e feituʻu ke nau ʻalu ki ai ke maluʻi ʻa kinautolu mei honau ngaahi filí, pea ʻi heʻenau fai peheé, ʻe fakahaofi ʻa kinautolu ʻe he ʻEikí; pea ko e meʻa ʻeni naʻe tui ki ai ʻa Molonaí, pea naʻe vīkiviki ai ʻa hono lotó; kae ʻikai ʻi he lilingi ʻo e totó ka ʻi he fai lelei, ʻi he maluʻi hono kakaí, ʻio, ʻi he tauhi ʻo e ngaahi fekau ʻa e ʻOtuá, ʻio, pea mo e taʻofi ʻa e angahalá.\n\n17 ʻIo, ko e moʻoni, ko e moʻoni, ʻoku ou tala kiate kimoutolu, kapau kuo tatau, pe ʻoku tatau, pe ʻe tatau ʻa e kakai kotoa pē mo Molonai, vakai, kuo luluʻi ai ʻo taʻengata ʻa e ngaahi mālohi ʻo helí; ʻio, kuo ʻikai maʻu ʻe he tēvoló ha mālohi ki he loto ʻo e fānau ʻa e tangatá.\n\n18 Vakai, ko e tangata ia naʻe hangē ko ʻĀmoni, ko e foha ʻo Mōsaiá, ʻio, pea mo e ngaahi foha kehe foki ʻo Mōsaiá, ʻio, kae ʻumaʻā foki ʻa ʻAlamā mo hono ngaahi fohá, he ko e kau tangata kinautolu kotoa pē ʻa e ʻOtuá.\n\n19 Ko ʻeni vakai, naʻe ʻikai ke siʻi hifo ʻa e ʻaonga ʻo Hilamani mo hono kāingá ki he kakaí ʻia Molonai; he naʻa nau malanga ʻaki ʻa e folofola ʻa e ʻOtuá, pea naʻa nau papitaiso ki he fakatomalá ʻa e kakai kotoa pē naʻe fie tokanga ki heʻenau ngaahi leá.\n\n20 Pea ko ia naʻa nau ʻalu atu, pea naʻe fakavaivaiʻi ʻe he kakaí ʻa kinautolu koeʻuhi ko ʻenau ngaahi leá, ʻo aʻu ki hono fuʻu ʻofeina lahi ai ʻa kinautolu ʻe he ʻEikí, pea ko ia naʻa nau tauʻatāina ai mei he ngaahi tau mo e ngaahi fakakikihi ʻiate kinautolú, ʻio, ʻi he taʻu ʻe fā.\n\n21 Kae, hangē ko ia ko ʻeku leá, ʻi he konga ki mui ʻo e taʻu hono hongofulu mā hivá, ʻio, neongo ʻenau nofo melino ʻiate kinautolú, naʻe faʻa fakamālohiʻi kinautolu ke nau tau taʻeloto pē mo honau kāinga, ko e kau Leimaná.\n\n22 ʻIo, ko hono moʻoní, naʻe ʻikai ngata ʻenau ngaahi tau mo e kau Leimaná ʻi he ngaahi taʻu lahi, neongo hono lahi ʻo ʻenau taʻeloto ki aí.\n\n23 Ko ʻeni, naʻa nau loto-mamahi ke toʻo mahafu ke tauʻi ʻa e kau Leimaná, koeʻuhi naʻe ʻikai te nau manako ʻi he lilingi ʻo e totó; ʻio, pea naʻe ʻikai ko ia pē—ka naʻa nau loto-mamahi ke hoko ko e ʻuhinga ke fekauʻi atu ai ha fuʻu tokolahi ʻo honau kāingá mei he māmani ko ʻení ki ha maama taʻengata, ʻoku teʻeki ke nau teuteu ke feʻiloʻaki mo honau ʻOtuá.\n\n24 Ka neongo iá, naʻe ʻikai te nau fie tuku hifo ʻenau moʻui, kae tāmateʻi honau ngaahi uaifí mo ʻenau fānaú ʻi he anga-kaivao ʻa e faʻahinga naʻa nau hoko ʻi muʻa ko honau kāingá, ʻio, pea nau mavahe mei honau siasí, ʻo nau liʻaki ʻa kinautolu pea nau toe ʻalu ke fakaʻauha ʻa kinautolu ʻi heʻenau kau mo e kau Leimaná.\n\n25 ʻIo, naʻe ʻikai te nau faʻa kātaki ke fiefia honau kāingá ʻi he toto ʻo e kau Nīfaí, lolotonga ʻoku kei ʻi ai ha niʻihi ʻoku nau tauhi ʻa e ngaahi fekau ʻa e ʻOtuá, he ko e talaʻofa ʻa e ʻEikí, kapau te nau tauhi ʻene ngaahi fekaú te nau tuʻumālie ʻi he fonuá.\n\n", "alma 49": "[center][font_size=26]Vahe 49[/font_size][/center]\n\n[i]ʻOku ʻikai lava ʻe he kau Leimaná ʻo kapa ʻa e ongo kolo naʻe ʻākoloʻi takatakai ʻo ʻAmonaihā mo Noá—ʻOku taukae ʻa ʻAmalekaia ki he ʻOtuá peá ne fakapapau te ne inu ʻa e toto ʻo Molonaí—ʻOku kei ngāue ʻa Hilamani mo hono kāingá ke fakamālohia ʻa e Siasí. Taʻu 72 K.M. nai.[/i]\n\n1 Pea ko ʻeni naʻe hoko ʻo pehē ʻi he māhina hono hongofulu mā taha ʻo e taʻu hono hongofulu mā hivá, ʻi hono hongofulu ʻo e ʻaho ʻo e māhiná, naʻe tokangaʻi ʻa e kau tau ʻa e kau Leimaná ʻoku nau fakaofiofi mai ki he fonua ko ʻAmonaihaá.\n\n2 Pea vakai, kuo toe langa hake ʻa e koló, pea kuo tuku ʻe Molonai ʻa e kau tau ʻi he ngaahi ngataʻanga ʻo e koló, pea kuo nau keli hake ʻa e kelekele ʻo takatakai ke maluʻi ʻa kinautolu mei he ngaahi ngahau mo e ngaahi maka ʻa e kau Leimaná; he vakai, naʻa nau tau ʻaki ʻa e ngaahi maka mo e ngaahi ngahau.\n\n3 Vakai, naʻá ku pehē kuo toe langa hake ʻa e kolo ko ʻAmonaihaá. ʻOku ou pehē kiate kimoutolu, ʻio, naʻe toe langa hake hano konga; pea koeʻuhi naʻe fakaʻauha tuʻo taha ia ʻe he kau Leimaná tuʻunga ʻi he angahala ʻa e kakaí, pea naʻa nau mahalo ʻe toe hoko ia ko e meʻa faingofua ke hamu.\n\n4 Kae vakai, hono ʻikai lahi ʻa ʻenau mamahí ʻi he tō noa ʻenau ʻamanakí; he vakai, kuo keli hake ʻe he kau Nīfaí ʻa e ʻā kelekele ʻo takatakai ʻiate kinautolu, ʻa ia naʻe lahi pehē fau hono māʻolungá ʻo ʻikai lava ai ke lisingi ʻe he kau Leimaná ʻa ʻenau ngaahi maká mo ʻenau ngaahi ngahaú kiate kinautolu ʻo ʻaonga, pea naʻe ʻikai foki te nau lava ʻo ʻoho mai kiate kinautolu, ka ʻi honau feituʻu hūʻangá pē.\n\n5 Ko ʻeni naʻe fuʻu ofo lahi ʻaupito he taimi ko ʻení ʻa e kau ʻeikitau pule ʻo e kau Leimaná, koeʻuhi ko e poto ʻa e kau Nīfaí ʻi he teuteuʻi honau ngaahi potu hūfangá.\n\n6 Ko ʻeni naʻe mahalo ʻe he kau taki ʻo e kau Leimaná, koeʻuhi ko e hulu ʻo honau fuʻu tokolahí, ʻio, naʻa nau mahalo te nau faingamālie ke ʻoho mai kiate kinautolu ʻo hangē ko ia kuo nau fai ki muʻá; ʻio, pea naʻa nau teuteuʻi ʻa kinautolu foki ʻaki ʻa e ngaahi pā, pea mo e ngaahi sifa-fatafata; pea naʻa nau teuteuʻi ʻa kinautolu foki ʻaki ʻa e ngaahi kofu ʻo e kiliʻi manu, ʻio, ʻa e ngaahi kofu matolu ʻaupito ke ʻufiʻufi ʻaki honau telefuá.\n\n7 Pea ʻi heʻenau teuteu peheé naʻa nau mahalo ai ʻe faingofua ʻenau ikunaʻi mo fakapōpulaʻi honau kāingá ʻi he haʻamonga ʻo e nofo pōpulá, pe tāmateʻi pe fakapoongi faʻiteliha ʻa kinautolu.\n\n8 Kae vakai, naʻa nau fuʻu ofo lahi ʻaupito, he naʻa nau mateuteu kiate kinautolu, ʻi ha founga kuo teʻeki ai ke ʻiloa ʻi he fānau ʻa Līhaí. Ko ʻeni kuo nau mateuteu ki he kau Leimaná, ke tau ʻo hangē ko e anga ʻo e ngaahi fakahinohino ʻa Molonaí.\n\n9 Pea naʻe hoko ʻo pehē naʻe fuʻu ofo lahi ʻa e kau Leimaná, pe ko e kau ʻAmalekaiá, ʻi he anga ʻo ʻenau teuteu ki he taú.\n\n10 Ko ʻeni, kapau naʻe haʻu ʻa e tuʻi ko ʻAmalekaiá mei he fonua ko Nīfaí, ʻo taki ʻene kau taú, pehē kuó ne fekau ʻa e kau Leimaná ke ʻoho atu ki he kau Nīfaí ʻi he kolo ko ʻAmonaihaá; he vakai, naʻe ʻikai te ne mahuʻingaʻia ʻi he toto ʻo hono kakaí.\n\n11 Kae vakai, naʻe ʻikai haʻu ʻa ʻAmalekaia ia ki he taú. Pea vakai, naʻe ʻikai loto-toʻa ʻa ʻene kau ʻeikitau pulé ke tauʻi ʻa e kau Nīfaí ʻi he kolo ko ʻAmonaihaá, he kuo liliu ʻe Molonai ʻa e puleʻi ʻo e ngaahi meʻa ʻa e kau Nīfaí, ʻo aʻu ki hono taʻofi ai ʻo e kau Leimaná ʻi honau ngaahi potu hūfangá, ʻo ʻikai te nau lava ke ʻoho mai kiate kinautolu.\n\n12 Ko ia naʻa nau holomui ai ki he feituʻu maomaonganoá, ʻo hiki honau nofoʻanga taú ʻo laka atu ki he fonua ko Noá, ʻo nau mahalo ko e potu lelei taha pē ia hono hoko ke nau tauʻi ai ʻa e kau Nīfaí.\n\n13 He naʻe ʻikai te nau ʻilo kuo ʻākoloʻi ʻe Molonai, pe kuó ne langa ha ngaahi kolotau maluʻi, ʻi he kolo kotoa pē ʻi hono kotoa ʻo e fonua naʻe ofi aí; ko ia, naʻa nau laka atu ki he fonua ko Noá kuo fakapapau honau lotó; ʻio, naʻe ō mai honau kau ʻeikitau pulé ʻo fai ha fuakava te nau fakaʻauha ʻa e kakai ʻo e kolo ko iá.\n\n14 Kae vakai, naʻa nau ofo ʻaupito, he ko e kolo ko Noá, ʻa ia naʻe vaivai ʻi muʻá, kuo hoko ia he taimí ni, ʻo mālohi, ʻi he ngaahi founga ʻa Molonaí, ʻio, ʻo lahi hake ia ʻi he mālohi ʻo e kolo ko ʻAmonaihaá.\n\n15 Pea ko ʻeni, vakai, ko e poto ʻeni ʻo Molonaí; he naʻá ne mahalo te nau ilifia ʻi he kolo ko ʻAmonaihaá; pea koeʻuhi ko e kolo ko Noá ʻa e potu vaivai taha ʻo e fonuá ʻi muʻá, ko ia te nau laka atu ki ai ke tau; pea naʻe hoko ʻo hangē ko ʻene fakaʻamú.\n\n16 Pea vakai, kuo fakanofo ʻa Līhai ʻe Molonai ko e ʻeikitau pule ki he kau tangata ʻo e kolo ko iá; pea ko e Līhai tatau pē ia naʻe tau mo e kau Leimaná ʻi he teleʻa ʻi he hahake ʻo e vaitafe ko Saitoné.\n\n17 Pea ko ʻeni vakai naʻe hoko ʻo pehē, ʻi he ʻilo ʻe he kau Leimaná ʻoku pule ʻa Līhai ki he koló naʻa nau toe loto-mamahi, he naʻa nau fuʻu ilifia lahi kia Līhai; ka neongo iá, ka kuo fai ʻe honau kau ʻeikitau pulé ʻa e fuakava ke tauʻi ʻa e koló; ko ia, naʻa nau ʻomai ʻenau kau taú.\n\n18 Ko ʻeni vakai, naʻe ʻikai lava ke hū atu ʻa e kau Leimaná ki honau ngaahi kolotau hūfangá ʻi ha hala kehe ka ʻi he hūʻangá pē, koeʻuhi ko hono māʻolunga ʻo e ʻā kelekele kuo fokotuʻu haké, pea mo hono loloto ʻo e luo kuo keli takatakai aí, kae ngata pē ʻi he hūʻangá.\n\n19 Pea naʻe pehē ʻa e teuteu ʻa e kau Nīfaí ke fakaʻauha ʻa e faʻahinga kotoa pē ʻe feinga ke kaka hake ke hū ki he kolotaú ʻi ha toe hala kehé, ʻi hono lisingi hifo ʻo e ngaahi maka mo e ngaahi ngahau kiate kinautolu.\n\n20 Ko ia naʻe pehē honau teuteuʻí, ʻio, naʻe ʻi ai ʻa e niʻihi ʻo ʻenau kau tangata mālohi tahá, mo ʻenau ngaahi heletaá mo ʻenau ngaahi maka-taá ke tā hifo ʻa e faʻahinga kotoa pē ʻe feinga ke hū ki honau potu hūfangá ʻi he hūʻangá; pea naʻe pehē honau teuteuʻi ke maluʻi ʻa kinautolu mei he kau Leimaná.\n\n21 Pea naʻe hoko ʻo pehē naʻe ʻomi ʻe he kau ʻeikitau ʻo e kau Leimaná ʻa ʻenau kau taú ki he potu ʻo e hūʻangá, ʻo kamata ke tau mo e kau Nīfaí, ke nau hū ki honau potu hūfangá; kae vakai, naʻe toutou tekeʻi ʻa kinautolu ki mui mei he taimi ki he taimi, ʻo aʻu ki hono tāmateʻi ʻa kinautolu ʻi ha fuʻu fakaʻauha lahi fakaʻulia.\n\n22 Ko ʻeni ʻi heʻenau ʻilo ʻoku ʻikai te nau lava ke maʻu ha mālohi ki he kau Nīfaí ʻi he hūʻangá, naʻa nau kamata ke keli hifo ʻenau ngaahi ʻā kelekelé ke nau maʻu ai ha hala ki heʻenau kau taú, koeʻuhi ke nau maʻu ai ha faingamālie tatau ke tau; kae vakai, ʻi he ngaahi feinga ko iá naʻe tekeʻi ʻa kinautolu mei ai ʻaki ʻa e ngaahi maka mo e ngaahi ngahau, ʻa ia naʻe lisingi kiate kinautolú; pea naʻe ʻikai te nau fakafonu ʻa ʻenau ngaahi luó ʻaki ʻenau holoki hifo ʻa e ngaahi ʻā kelekelé, ka naʻe meimei fakafonu ia ʻaki honau ngaahi sino kuo mate mo kafó.\n\n23 Ko ia naʻe maʻu ʻe he kau Nīfaí ʻa e mālohi kotoa ki honau ngaahi filí; pea naʻe feinga pehē ʻa e kau Leimaná ke fakaʻauha ʻa e kau Nīfaí kae ʻoua kuo tō kotoa honau kau ʻeikitau pulé; ʻio, pea naʻe laka ʻi he toko taha afé ʻa e tokolahi ʻo e kau Leimana naʻe toó; ka ʻi he faʻahi ʻe tahá naʻe ʻikai ke ʻi ai ha toko taha ʻo e kau Nīfai naʻe tō.\n\n24 Naʻe ʻi ai ʻa e toko nimangofulu nai naʻe kafo, ʻa ia naʻe ʻatā ki he ngaahi ngahau ʻa e kau Leimaná ʻi he hūʻangá, ka naʻe maluʻi ʻa kinautolu ʻe heʻenau ngaahi paá, mo ʻenau ngaahi sifa-fatafatá, mo ʻenau ngaahi tatā taú, ko ia ko honau ngaahi kafó naʻe ʻi honau vaʻé pē, ʻa ia naʻe lalahi ʻa e niʻihi.\n\n25 Pea naʻe hoko ʻo pehē, ʻi he sio ʻa e kau Leimaná kuo tō honau kau ʻeikitau pulé kotoa naʻa nau hola leva ki he feituʻu maomaonganoá. Pea naʻe hoko ʻo pehē naʻa nau foki ki he fonua ko Nīfaí, ke fakahā ki honau tuʻi, ko ʻAmalekaiá, ʻa ia naʻe tupu ko e tangata Nīfai, ʻo kau ki hono lahi ʻo e tō tau ʻiate kinautolú.\n\n26 Pea naʻe hoko ʻo pehē naʻá ne fuʻu houhau lahi ki hono kakaí, koeʻuhi kuo ʻikai te ne lava ʻo fakahoko ʻa e meʻa naʻá ne holi ke fai ki he kau Nīfaí; kuo ʻikai te ne fakapōpulaʻi ʻa kinautolu ʻi he haʻamonga ʻo e nofo pōpulá.\n\n27 ʻIo, naʻá ne fuʻu houhau lahi, ʻo ne lea kovi ki he ʻOtuá, kae ʻumaʻā foki ʻa Molonai, ʻo ne fakapapau ʻi ha fuakava te ne inu hono totó; pea naʻe hoko ʻeni koeʻuhi ko e tauhi ʻe Molonai ʻa e ngaahi fekau ʻa e ʻOtuá ʻi he teuteu ki he maluʻi ʻa hono kakaí.\n\n28 Pea naʻe hoko ʻo pehē, ʻi he faʻahi ʻe tahá naʻe fakafetaʻi ʻa e kakai Nīfaí ki he ʻEiki ko honau ʻOtuá, koeʻuhi ko hono māfimafi taʻe-hano-tatau ʻi he fakahaofi ʻa kinautolu mei he nima ʻo honau ngaahi filí.\n\n29 Pea naʻe ʻosi pehē ʻa hono hongofulu mā hiva ʻo e taʻu ʻo e pule ʻa e kau fakamāú ki he kakai ʻo Nīfaí.\n\n30 ʻIo, pea naʻe nofo maʻu pē ʻa e melinó ʻiate kinautolu, pea naʻe fuʻu tuʻumālie lahi ʻaupito ʻa e siasí koeʻuhi ko ʻenau tokanga mo e faivelenga ki he folofola ʻa e ʻOtuá, ʻa ia naʻe fakahā kiate kinautolu ʻe Hilamani, mo Sipiloni, mo Kolianitoni, mo ʻĀmoni mo hono kāingá, ʻio, pea mo kinautolu kotoa pē kuo fakanofo ʻi he lakanga toputapu ʻo e ʻOtuá, pea papitaiso ʻa kinautolu ki he fakatomalá mo fekau ke ʻalu atu ʻo malanga ki he kakaí.\n\n", "alma 50": "[center][font_size=26]Vahe 50[/font_size][/center]\n\n[i]ʻOku hanga ʻe Molonai ʻo langa fakamālohi ʻa e ngaahi fonua ʻo e kau Nīfaí—ʻOku nau langa hake ha ngaahi kolo foʻou—ʻOku hoko mai ʻa e ngaahi tau mo e ngaahi fakaʻauha ki he kau Nīfaí ʻi he ngaahi ʻaho ʻo ʻenau fai angahalá mo e ngaahi anga-fakalieliá—ʻOku ikunaʻi ʻa Molianitoni mo ʻene kau angatuʻú ʻe Teanikumi—ʻOku pekia ʻa Nīfaihā, pea ʻoku hoko hono foha ko Peiholaní ki he nofoʻanga fakamāú. Taʻu 72–67 K.M. nai.[/i]\n\n1 Pea ko ʻeni naʻe hoko ʻo pehē naʻe ʻikai ke tuku ʻe Molonai ʻa e ngaahi teuteu ki he taú, pe ke maluʻi ʻo hono kakaí mei he kau Leimaná; he naʻá ne fekau ke kamata ʻe heʻene kau taú ʻi he kamataʻanga ʻo e taʻu hono uofulu ʻo e pule ʻa e kau fakamāú, ke nau kamata ke keli hake ha ngaahi fokotuʻunga kelekele ʻo takatakai ʻi he ngaahi kolo kotoa pē ʻi he fonuá hono kotoa ʻa ia naʻe maʻu ʻe he kau Nīfaí.\n\n2 Pea naʻá ne fekau ke fokotuʻu hake ʻi he tumutumu ʻo e ngaahi fokotuʻunga kelekele ko ʻení ha ngaahi sinoʻi ʻakau, ʻio, ʻa e ngaahi ʻā ʻo e ngaahi ʻakau ʻo langa ke feʻunga mo hono māʻolunga ʻo ha tangata, ʻo takatakai ʻi he ngaahi koló.\n\n3 Pea naʻá ne fekau ke fokotuʻu ʻi he funga ʻo e ngaahi ʻā ʻakau ko iá ha ngaahi ʻakau kuo fakamata māsila; pea naʻe mālohi ia mo māʻolunga.\n\n4 Pea naʻá ne fekau ke langa ha ngaahi taua naʻe māʻolunga ange ʻi he ngaahi ʻā ʻakau māsila ko iá, pea naʻá ne tuʻutuʻuni ke langa ha ngaahi potu hūfanga ʻi he ngaahi funga taua ko iá, koeʻuhi ke ʻoua naʻa ʻi ai ha ngaahi maka mo e ngahau ʻa e kau Leimaná te nau lavea ai.\n\n5 Pea naʻa nau mateuteu ke nau lava ʻo laku ʻa e ngaahi maka mei ʻolunga mei ai, ʻo fakatatau mo ʻenau faʻitelihá mo honau iví, ʻo tāmateʻi ia ʻe feinga ke haʻu ki he ngaahi ʻā ʻo e koló.\n\n6 Naʻe pehē hono teuteuʻi ʻe Molonai ʻa e ngaahi kolotau ki he haʻu honau ngaahi filí, ʻo takatakai ʻi he kolo kotoa pē ʻi hono kotoa ʻo e fonuá.\n\n7 Pea naʻe hoko ʻo pehē naʻe fekau ʻe Molonai ke ʻalu atu ʻene kau taú ki he feituʻu maomaonganoa ʻi he hahaké, ʻio, pea naʻa nau ō atu ʻo tuli ʻa e kau Leimana kotoa pē naʻe ʻi he feituʻu maomaonganoa ʻi he hahaké ki honau ngaahi fonua ʻonautolú, ʻa ia naʻe ʻi he tonga ʻo e fonua ko Seilahemalá.\n\n8 Pea naʻe ʻalu hangatonu atu ʻa e fonua ko Nīfaí mei he tahi hahaké ki he hihifó.\n\n9 Pea naʻe hoko ʻo pehē ʻi he hili hono tuli atu ʻe Molonai ʻa e kau Leimaná kotoa mei he feituʻu maomaonganoa ʻi he hahaké, ʻa ia naʻe ʻi he tokelau ʻo honau ngaahi fonuá ʻonautolú, naʻá ne fekau ke ʻalu ʻa e kakai ʻa ia naʻe ʻi he fonua ko Seilahemalá mo e fonua ofi ki aí, ki he feituʻu maomaonganoa ʻi he hahaké, ʻo aʻu ki he ngaahi ngataʻanga fonua ʻoku ofi ki he matātahí, ʻo maʻu ʻa e fonuá.\n\n10 Pea naʻá ne tuku foki ha ngaahi kau tau ʻi he tongá, ʻi he ngaahi ngataʻanga fonua ʻo honau ngaahi fonua ʻonautolú, peá ne fekau ke nau langa ha ngaahi kolotau koeʻuhi ke nau maluʻi ʻenau ngaahi kau taú mo honau kakaí mei he nima ʻo honau ngaahi filí.\n\n11 Pea ko ia naʻá ne motuhi atu ʻa e ngaahi kolotau kotoa pē ʻo e kau Leimaná ʻi he feituʻu maomaonganoa ʻi he hahaké, ʻio, kae ʻumaʻā foki ʻi he hihifó, ʻo ne keli kolo ʻi he ngataʻanga fonua ʻi he vahaʻa ʻo e kau Nīfaí mo e kau Leimaná, ʻi he vahaʻa ʻo e fonua ko Seilahemalá mo e fonua ko Nīfaí, ʻo fai mei he tahi hihifó, ʻo ʻalu atu ʻi he tafaʻaki ʻo e matavai ʻo e vaitafe ko Saitoné—pea maʻu ʻe he kau Nīfaí ʻa e fonua hono kotoa ʻi he fakatokelaú; ʻio, naʻa mo e fonua kotoa naʻe ʻi he fakatokelau ʻo e fonua ko Mahú, ʻo fakatatau ki heʻenau faʻitelihá.\n\n12 Naʻe pehē ʻa e feinga ʻa Molonai, mo ʻene ngaahi kau taú, he naʻe fakaʻau ʻo tokolahi ange ʻi he ʻaho taki taha koeʻuhi ko e fakapapauʻi ʻo e maluʻi ʻa ia naʻe fakahā kiate kinautolu ʻe heʻene ngaahi ngāué, ke motuhi atu ʻa e ivi mo e mālohi ʻo e kau Leimaná mei honau ngaahi fonua ʻonautolú ke ʻoua naʻa nau maʻu ha mālohi ki honau ngaahi fonua ʻonautolú.\n\n13 Pea naʻe hoko ʻo pehē naʻe kamata ʻe he kau Nīfaí ʻa e tuʻunga ʻo ha kolo, ʻo nau ui ʻa e hingoa ʻo e koló ko Molonai; pea naʻe ofi ia ki he tahi hahaké; pea naʻe ʻi he potu tongá ia ʻo ofi ki he ngataʻanga ʻo e ngaahi fonua ʻo e kau Leimaná.\n\n14 Pea naʻa nau kamata foki ha tuʻunga ʻo ha kolo ʻi he vahaʻa ʻo e kolo ko Molonaí mo e kolo ko ʻĒloné, ʻo fehokotaki ʻa e ngaahi ngataʻanga ʻo ʻĒlone mo Molonaí; pea nau ui ʻa e hingoa ʻo e koló, pe ko e fonuá, ko Nīfaihā.\n\n15 Pea naʻa nau kamata foki ʻi he taʻu pē ko iá ke langa ha ngaahi kolo lahi ʻi he tokelaú, ko e taha naʻe kehe hono langá naʻe ui ko Līhai, ʻa ia naʻe tuʻu ʻi he tokelaú ʻi he ngaahi ngataʻanga ʻo e matātahí.\n\n16 Pea naʻe ʻosi pehē ʻa hono uofulu ʻo e taʻú.\n\n17 Pea ko e ngaahi tuʻunga tuʻumālie ia naʻe ʻi ai ʻa e kau Nīfaí ʻi he kamataʻanga ʻo e taʻu hono uofulu mā taha ʻo e pule ʻa e kau fakamāú ki he kakai ʻo Nīfaí.\n\n18 Pea naʻa nau fuʻu tuʻumālie ʻaupito, ʻo nau fakaʻau ʻo koloaʻia ʻaupito; ʻio, pea naʻa nau fakatokolahi pea naʻa nau fakaʻau ʻo mālohi ʻi he fonuá.\n\n19 Pea ko ia ʻoku tau vakai ki hono lahi ʻo e ʻaloʻofa mo e angatonu ʻo e ngaahi ngāue kotoa pē ʻa e ʻEikí, ʻi hono fakahoko ʻene ngaahi folofola kotoa pē ki he fānau ʻa e tangatá; ʻio, ʻoku tau lava ʻo vakai kuo fakahoko ʻa ʻene ngaahi folofolá, ʻio ʻi he taimÍ ni, ʻa ia naʻá ne folofola ʻaki kia Līhai ʻo pehē:\n\n20 ʻOkú ke monūʻia koe mo hoʻo fānaú; pea ʻe tāpuakiʻi ʻa kinautolu; kapau te nau tauhi ʻeku ngaahi fekaú te nau tuʻumālie ʻi he fonuá. Kae manatu, kapau ʻe ʻikai te nau tauhi ʻeku ngaahi fekaú ʻe motuhi atu ʻa kinautolu mei he ʻao ʻo e ʻEikí.\n\n21 Pea ʻoku tau vakai kuo fakamoʻoniʻi ʻa e ngaahi talaʻofá ni ki he kakai ʻo Nīfaí; he ko e meʻa ʻi heʻenau ngaahi fakakikihí mo ʻenau ngaahi fekeʻikeʻí, ʻio, ʻa ʻenau ngaahi fakapoó, mo ʻenau ngaahi vete koloá, mo ʻenau tauhi ʻotua loí, mo ʻenau ngaahi feʻauakí, mo ʻenau ngaahi anga-fakalielia, ʻa ia naʻe ʻiate kinautolú, kuo fakahoko ai kiate kinautolu ʻenau ngaahi taú mo honau ngaahi fakaʻauhá.\n\n22 Pea ko kinautolu ko ia naʻe tui faivelenga ʻi hono tauhi ʻo e ngaahi fekau ʻa e ʻEikí naʻe fakahaofi ʻi he taimi kotoa pē, lolotonga iá ko e ngaahi toko lau afe ʻo honau kāinga fai angahalá kuo tuku atu ki he nofo pōpulá, pe ke ʻauha ʻi he heletā, pe ke fakaʻauʻauhifo ʻi he taʻetui, ʻo nau fetuiaki mo e kau Leimaná.\n\n23 Kae vakai naʻe teʻeki ke ʻi ai ha taimi fakafiefia ange ʻi he kakai ʻo Nīfaí, talu mei he ngaahi ʻaho ʻo Nīfaí, ʻo hangē ko e ngaahi ʻaho ʻo Molonaí, ʻio, ʻi he taimi ko ʻení, ʻi hono uofulu mā taha ʻo e taʻu ʻo e pule ʻa e kau fakamāú.\n\n24 Pea naʻe hoko ʻo pehē naʻe fakaʻosi foki ʻa e taʻu hono uofulu mā ua ʻo e pule ʻa e kau fakamāú ʻi he melino; ʻio, kae ʻumaʻā foki mo hono uofulu mā tolu ʻo e taʻú.\n\n25 Pea naʻe hoko ʻo pehē ʻi he kamataʻanga ʻo hono uofulu mā fā taʻu ʻo e pule ʻa e kau fakamāú, naʻe totonu foki ke ʻi ai ʻa e melino ʻi he kakai ʻo Nīfaí ka ne taʻeʻoua ha fakakikihi naʻe hoko ʻiate kinautolu ʻo kau ki he fonua ko Līhaí, pea mo e fonua ko Molianitoní, ʻa ia naʻe ofi ki he ngaahi ngataʻanga fonua ʻo Līhaí; ʻa ia naʻe fakatou tuʻu ʻi he ngaahi ngataʻanga ki he matātahí.\n\n26 He vakai, naʻe ʻekeʻi ʻe he kakai ʻa ia naʻa nau maʻu ʻa e fonua ko Molianitoní ha konga ʻo e fonua ko Līhaí, ko ia naʻe kamata ke ʻi ai ʻa e fakakikihi lahi ʻi honau vahaʻá, ʻo aʻu ki he toʻo hake ʻe he kakai ʻo Molianitoní ha ngaahi mahafu ke tauʻi honau kāingá, pea naʻe fakapapau honau loto ke tāmateʻi ʻa kinautolu ʻaki ʻa e heletā.\n\n27 Kae vakai, naʻe hola ʻa e kakai naʻa nau maʻu ʻa e fonua ko Līhaí ki he nofoʻanga tau ʻo Molonaí, ʻo nau kole kiate ia ke tokoni mai; he vakai ko kinautolu ʻoku nau maʻu ʻa e totonu ki aí.\n\n28 Pea naʻe hoko ʻo pehē ʻi he ʻilo ʻe he kakai ʻo Molianitoní, ʻa ia naʻe taki ʻe ha tangata ko hono hingoá ko Molianitoni, kuo hola ʻa e kakai ʻo Līhaí ki he nofoʻanga tau ʻo Molonaí, naʻa nau fuʻu ilifia telia naʻa haʻu kiate kinautolu ʻa e kau tau ʻa Molonaí, ʻo fakaʻauha ʻa kinautolu.\n\n29 Ko ia, naʻe fakalotoʻi ʻa kinautolu ʻe Molianitoni ke nau hola ki he fonua naʻe tuʻu ʻi he fakatokelaú, ʻa ia naʻe ʻufiʻufi ʻe he ngaahi anovai lalahi, ʻo nau maʻu ʻa e fonua naʻe ʻi he fakatokelaú.\n\n30 Pea vakai, naʻa nau meimei fakahoko ʻa e fakakaukaú ni, (ʻa ia ko ha meʻa pango naʻe mei tupu ai ha tangi lāulau), kae vakai, koeʻuhi ko Molianitoní ko ha tangata loto-ʻita, ko ia naʻá ne ʻita ki ha taha ʻo ʻene kau kaunangá, ʻo ne ʻohofi ia, ʻo haha lahi ia.\n\n31 Pea naʻe hoko ʻo pehē naʻá ne hola, ʻo ne ʻalu atu ki he ʻapitanga ʻo Molonaí, ʻo ne fakahā kia Molonai ʻa e meʻa kotoa ʻo kau ki he meʻa ko iá, kae ʻumaʻā foki mo ʻenau ngaahi fakakaukau ke hola ki he fonua fakatokelaú.\n\n32 Ko ʻeni vakai, ko e kakai naʻe ʻi he fonua ko Mahú, pe ko Molonaí, naʻa nau manavahē naʻa ʻiloange kuo nau tokanga ki he ngaahi lea ʻa Molianitoní ʻo fakataha mo hono kakaí, pea te ne maʻu ʻa e ngaahi potu fonua ko iá, ʻa ia ʻe ʻai ai ʻa e tuʻunga ki ha ngaahi fakatuʻutāmaki ʻi he kakai ʻo Nīfaí, ʻio, ʻa ia ko e ngaahi meʻa ʻe langaki ai hano ikunaʻi ʻo ʻenau tauʻatāiná.\n\n33 Ko ia naʻe fekau ai ʻe Molonai ke ʻalu ha kau tau mo honau ʻapitangá ke fetaulaki mo e kakai ʻo Molianitoní, ʻo taʻofi ʻenau hola ki he fonua fakatokelaú.\n\n34 Pea naʻe hoko ʻo pehē naʻe ʻikai te nau fetaulaki mo kinautolu kae ʻoua kuo nau aʻu ki he ngaahi ngataʻanga ʻo e fonua ko ʻAuhá; pea naʻa nau fetaulaki ai mo kinautolu, ʻo ofi ki he kavelemotu ʻa ia naʻe aʻu atu ki he tahi ʻi he fonua fakatokelaú, ʻio, ʻi he matātahi, ʻi he hihifó mo e hahaké.\n\n35 Pea naʻe hoko ʻo pehē ko e kau tau naʻe fekauʻi atu ʻe Molonaí, ʻa ia naʻe taki ʻe he tangata ko hono hingoá ko Teanikumi, naʻa nau fetaulaki mo e kakai ʻo Molianitoní; pea naʻe lahi fau ʻa e loto-fefeka ʻa e kakai ʻo Molianitoní, (he naʻe ueʻi hake honau lotó ʻe heʻene fai angahalá mo ʻene ngaahi lea fakahekeheké), ko ia naʻe kamata ai ha tau ʻi honau vahaʻá, ʻa ia naʻe tāmateʻi ai ʻa Molianitoni ʻe Teanikumi, ʻo ikunaʻi ʻene kau tau, mo ne puke pōpula ʻa kinautolu, pea foki ki he ʻapitanga ʻo Molonaí. Pea naʻe ʻosi pehē hono uofulu mā fā ʻo e taʻu ʻo e pule ʻa e kau fakamāú ki he kakai ʻo Nīfaí.\n\n36 Pea naʻe anga pehē hono fakafoki mai ʻo e kakai ʻo Molianitoní. Pea ʻi heʻenau fuakava ke tauhi ʻa e melinó naʻe toe fakafoki ʻa kinautolu ki he fonua ko Molianitoní, pea naʻa nau fakataha ai mo e kakai ʻo Līhaí; pea naʻe toe fakafoki ʻa kinautolu ki honau ngaahi fonuá.\n\n37 Pea naʻe hoko ʻo pehē ʻi he taʻu pē ko ia naʻe toe fokotuʻu ai ʻa e melinó ʻi he kakai ʻo Nīfaí, naʻe pekia ai ʻa Nīfaihā, ko e fakamaau lahi hono uá, pea kuó ne fakahoko ʻa e lakanga ʻo e fakamāú ʻi he angatonu haohaoa ʻi he ʻao ʻo e ʻOtuá.\n\n38 Ka neongo iá, naʻá ne fakafisi ke tali ʻa e kole ʻe ʻAlamā ke ne tauhi ʻa e ngaahi lekooti mo e ngaahi meʻa ko ia ʻa ia naʻe lau ʻe ʻAlamā mo ʻene ngaahi tamaí ʻoku toputapu tahá; ko ia naʻe tuku ʻe ʻAlamā ʻa e ngaahi meʻa ko iá ki hono foha, ko Hilamaní.\n\n39 Vakai, naʻe hoko ʻo pehē naʻe fili ʻa e foha ʻo Nīfaihaá ki he nofoʻanga fakamāú, ʻo fetongi ʻene tamaí; ʻio, naʻe fili ia ko e fakamaau lahi mo e pule ki he kakaí, ʻi ha fuakava mo e ouau toputapu ke fakamaau māʻoniʻoni, pea tauhi ʻa e melinó mo e tauʻatāina ʻa e kakaí, pea foaki kiate kinautolu ʻa honau ngaahi faingamālie toputapu ke hū ki he ʻEiki ko honau ʻOtuá, ʻio, ke poupouʻi mo maluʻi ʻa ʻenau tui ki he ʻOtuá ʻi he kotoa hono ngaahi ʻahó, pea ʻomi ʻa e kau fai angahalá ki he fakamaau ʻo fakatatau ki heʻenau hiá.\n\n40 Ko ʻeni vakai, ko hono hingoá ko Peiholani. Pea naʻe nofo ʻa Peiholani ʻi he nofoʻanga ʻo ʻene tamaí, pea kamata ʻi he ngataʻanga ʻo e taʻu hono uofulu mā faá, ʻene pule ki he kakai ʻo Nīfaí.\n\n", "alma 51": "[center][font_size=26]Vahe 51[/font_size][/center]\n\n[i]ʻOku feinga ʻa e kau tangata tuʻí ke liliu ʻa e laó pea fili ha tuʻi—ʻOku poupouʻi ʻa Peiholani mo e kau tangata tauʻatāiná ʻe he leʻo ʻo e kakaí—ʻOku fakamālohiʻi ʻe Molonai ʻa e kau tangata tuʻí ke nau maluʻi honau fonuá pe tāmateʻi ʻa kinautolu—ʻOku hamu ʻe ʻAmalekaia mo e kau Leimaná ha ngaahi kolo lahi ne langa kolotau takai—ʻOku taʻofi ʻe Teanikumi ʻa e ʻoho mai ʻa e kau Leimaná peá ne fakapoongi ʻa ʻAmalekaia ʻi hono fale fehikitakí. Taʻu 67–66 K.M. nai.[/i]\n\n1 Pea ko ʻeni naʻe hoko ʻo pehē ʻi he kamataʻanga ʻo hono uofulu mā nima taʻu ʻo e pule ʻa e kau fakamāú ki he kakai ʻo Nīfaí, kuo nau fokotuʻu ʻa e melinó ʻi he vahaʻa ʻo e kakai ʻo Līhaí mo e kakai ʻo Molianitoní ʻo kau ki honau ngaahi fonuá, pea kuo kamata hono uofulu mā nima ʻo e taʻú ʻi he melino;\n\n2 Ka neongo iá, naʻe ʻikai fuoloa ʻenau tauhi maʻu ʻa e melino kakato ʻi he fonuá, he naʻe kamata ke ʻi ai ha fakakikihi ʻi he vahaʻa ʻo e kakaí ʻo kau ki he fakamaau lahi ko Peiholaní; he vakai, naʻe ʻi ai ha niʻihi ʻo e kakaí naʻe loto ke liliu ʻa e ngaahi kupu ʻe niʻihi ʻo e laó.\n\n3 Kae vakai, naʻe ʻikai ke loto ʻa Peiholani ke liliu pe fakangofua hono liliu ʻo e laó; ko ia, naʻe ʻikai te ne tokanga kiate kinautolu naʻe ʻomi honau lotó ʻi heʻenau ngaahi tohi tangi ʻo kau ki he liliu ʻo e laó.\n\n4 Ko ia, ko kinautolu naʻa nau fie liliu ʻa e laó naʻa nau ʻita kiate ia, ʻo nau loto ke ʻoua naʻá ne toe hoko atu ko e fakamaau lahi ki he fonuá; ko ia naʻe tupu ai ha fuʻu fakakikihi lahi ʻo fekauʻaki mo ia, ka naʻe ʻikai iku ia ki he lilingi ʻo e toto.\n\n5 Pea naʻe hoko ʻo pehē ko e faʻahinga naʻe loto ke fakahifo ʻa Peiholani mei he nofoʻanga fakamāú naʻe ui kinautolu ko e kau tangata tuʻí, he naʻa nau loto ke liliu ʻa e laó ʻi ha founga ke veteki ai ʻa e puleʻanga tauʻatāiná pea fokotuʻu ha tuʻi ki he fonuá kotoa.\n\n6 Pea ko e faʻahinga naʻe loto ke hoko atu ʻa Peiholani ʻi heʻene hoko ko e fakamaau lahi ki he fonuá naʻa nau ʻai kiate kinautolu ʻa e hingoa ko e kau tangata tauʻatāiná; pea naʻe pehē ʻa e mavahevahe ʻiate kinautolú, he kuo fakapapau pe fuakava ʻa e kau tangata tauʻatāiná ke tauhi ʻenau ngaahi totonu mo e ngaahi faingamālie ʻo ʻenau lotú ʻi ha puleʻanga tauʻatāina.\n\n7 Pea naʻe hoko ʻo pehē naʻe fakapapauʻi ʻa e meʻa naʻa nau fakakikihi ki aí ʻi he leʻo ʻo e kakaí. Pea naʻe hoko ʻo pehē naʻe fakahā mai ʻa e leʻo ʻo e kakaí ʻo poupouʻi ʻa e kau tangata tauʻatāiná, pea naʻe tauhi ai ʻe Peiholani ʻa e nofoʻanga fakamāú, pea naʻe langaki ai ha fuʻu fiefia ʻi he kāinga ʻo Peiholaní mo e tokolahi foki ʻo e kakai ʻo e tauʻatāiná, ʻa ia naʻa nau ngaohi ʻa e kau tangata tuʻí ke fakalongolongo ʻo ʻikai te nau toʻa ke fakafepaki, ka naʻe pau ke nau poupouʻi ʻa e tuʻunga ʻo e tauʻatāiná.\n\n8 Ko ʻeni ko e faʻahinga ko ia naʻa nau fie maʻu ha ngaahi tuʻí ko e faʻahinga ia naʻe tupu ʻi he haʻa māʻolungá, pea naʻa nau feinga ke hoko ko e ngaahi tuʻí; pea naʻe poupouʻi kinautolu ʻe he faʻahinga ko ia naʻe kumi ki he mālohi mo e mafai ki he kakaí.\n\n9 Kae vakai, ko e taimi fakatuʻutāmaki ʻeni ke ʻi ai ʻa e ngaahi fakakikihi pehē ʻi he kakai ʻo Nīfaí; he vakai, naʻe toe ueʻi hake ʻe ʻAmalekaia ʻa e loto ʻo e kakai ʻo e kau Leimaná ke ʻita ki he kakai ʻo e kau Nīfaí, pea naʻá ne lolotonga tānaki fakataha ha kau tau mei he potu kotoa pē ʻo hono fonuá, ʻo ne fakamahafu ʻa kinautolu, mo teuteu faivelenga lahi ki he tau; he kuó ne fuakava ke ne inu ʻa e toto ʻo Molonaí.\n\n10 Kae vakai, te tau vakai naʻe taʻe-fakapotopoto ʻene palōmesi naʻá ne faí, ka neongo iá, naʻá ne teuteu ia mo ʻene kau taú ke ō mai ke tau mo e kau Nīfaí.\n\n11 Ko ʻeni naʻe ʻikai ke tokolahi ʻene kau taú ʻo hangē ko honau tokolahi ʻi muʻá, koeʻuhi ko e ngaahi toko lau afe kuo tāmateʻi ʻi he nima ʻo e kau Nīfaí; pea neongo ʻa e mole lahi ʻiate kinautolú, ka kuo tānaki fakataha ʻe ʻAmalekaia ʻa e fuʻu kau tau tokolahi fakaʻulia, ʻo ʻikai ai te ne manavahē ke ō hifo ki he fonua ko Seilahemalá.\n\n12 ʻIo, naʻa mo ʻAmalekaia naʻá ne ʻalu hifo mo ia, ʻo taki ʻa e kau Leimaná. Pea naʻe hoko ia ʻi hono uofulu mā nima ʻo e taʻu ʻo e pule ʻa e kau fakamāú; pea ko e taimi ia ʻa ia naʻa nau kamata ai ke fakamelino ʻa e ngaahi meʻa ʻo ʻenau ngaahi fakakikihi ʻa ia naʻe kau ki he fakamaau lahi, ko Peiholaní.\n\n13 Pea naʻe hoko ʻo pehē ʻi he fanongo ʻa e kau tangata naʻe ui ko e kau tangata tuʻí ʻoku ō mai ʻa e kau Leimaná ke tauʻi ʻa kinautolú, naʻa nau fiefia ʻi honau lotó; pea naʻa nau fakafisi ke toʻo mahafu, he naʻe lahi fau ʻenau ʻita ki he fakamaau lahí, kae ʻumaʻā foki ki he kakai tauʻatāiná, ko ia naʻe ʻikai ai te nau loto ke toʻo mahafu ke tau ʻo maluʻi honau fonuá.\n\n14 Pea naʻe hoko ʻo pehē ʻi he vakai ʻe Molonai ki he meʻa ní, peá ne vakai foki ki he haʻu ʻa e kau Leimaná ki he ngaahi ngataʻanga ʻo e fonuá, naʻá ne fuʻu ʻita ʻaupito koeʻuhi ko e loto-fefeka ʻa e kakai ʻa ia kuó ne ngāue mālohi fau ke maluʻí; ʻio, naʻá ne fuʻu ʻita lahi ʻaupito; naʻe fonu hono laumālié ʻi he ʻita kiate kinautolu.\n\n15 Pea naʻe hoko ʻo pehē naʻá ne ʻoatu ha tohi tangi pea mo e leʻo ʻo e kakaí ki he kōvana ʻo e fonuá, ʻo kole ke ne lau ia, pea tuku mai kiate ia (ko Molonai) ʻa e mālohi ke fakamālohiʻi ʻa e kau angatuʻu ko iá ke nau maluʻi honau fonuá pe ʻe tāmateʻi ʻa kinautolu.\n\n16 He ko e ʻuluaki meʻa naʻá ne tokanga ki aí ke taʻofi ʻa e ngaahi fekeʻikeʻi peheé mo e ngaahi fekeʻikeʻi ʻi he kakaí; he vakai, ko e tupuʻanga ʻeni ʻo honau fakaʻauha ʻi muʻá. Pea naʻe hoko ʻo pehē naʻe fakangofua ia ʻo fakatatau ki he leʻo ʻo e kakaí.\n\n17 Pea naʻe hoko ʻo pehē naʻe fekau ʻe Molonai ke ʻalu atu ʻa ʻene kau taú ʻo tauʻi ʻa e kau tangata tuʻi ko iá, ke holoki hifo ʻenau laukaú mo ʻenau fie ʻeikí, mo tā hifo ʻa kinautolu ki he kelekelé, pea ko e pau ke nau toʻo mahafu ʻo poupouʻi ʻa e tuʻunga ʻo e tauʻatāiná.\n\n18 Pea naʻe hoko ʻo pehē naʻe laka atu ʻa e kau taú ke tauʻi ʻa kinautolu; pea nau fakangata ʻenau laukaú mo ʻenau fie ʻeikí, pea ʻo ka nau ka hiki hake ʻenau mahafu taú ke tau mo e kau tangata ʻa Molonaí, naʻe tā hifo ʻa kinautolu ʻo holoki ki he kelekelé.\n\n19 Pea naʻe hoko ʻo pehē naʻe toko fā afe ʻa e kau angatuʻu ko iá ʻa ia naʻe tā hifo ʻaki ʻa e heletā; pea naʻe ʻave ʻo lī ki he fale fakapōpulá ʻa kinautolu ʻo honau kau taki ko ia naʻe ʻikai ke tāmateʻi ʻi he taú, he naʻe ʻikai ke ʻi ai ha taimi ke fai hanau fakamāuʻi ʻi he vahaʻataimi ko iá.\n\n20 Pea ko hono toe ʻo e kau angatuʻú, naʻe ʻikai te nau fie tuku ke tā hifo ʻa kinautolu ki he kelekelé ʻi he heletaá, ka naʻa nau tukulolo ki he fuka ʻo e tauʻatāiná, pea naʻe fakamālohiʻi ʻa kinautolu ke fusi ʻa e fuka ʻo e tauʻatāiná ʻi honau ngaahi tauá, pea ʻi honau ngaahi koló, pea ke nau toʻo mahafu ke maluʻi honau fonuá.\n\n21 Pea ko ia naʻe ikunaʻi ʻe Molonai ʻa e kau tangata tuʻi ko iá, pea naʻe ʻikai ke toe ʻiloa ha toko taha ʻi he hingoa ko e kau tangata tuʻí; pea naʻá ne fakangata pehē ʻa e loto-fefeká mo e loto-hīkisia ʻa e kakai ko ia ʻa ia naʻe lau ko e hako ʻa kinautolu ʻo e houʻeikí; ka naʻe ʻo hifo ʻa kinautolu ke nau fakavaivaiʻi ʻa kinautolu ʻo tatau mo honau kāingá, pea ke nau tau loto-toʻa koeʻuhi ko ʻenau tauʻatāina mei he nofo pōpulá.\n\n22 Vakai, naʻe hoko ʻo pehē ʻi he lolotonga taʻofi peheʻi ʻe Molonai ʻa e ngaahi tau mo e ngaahi fakakikihi ʻi hono kakai ʻoʻoná, pea fakamālohiʻi ʻa kinautolu ke nau nofo ʻi he melino mo e sivilaisé, ʻo ne fokotuʻu ʻa e ngaahi tuʻutuʻuni ke teuteu ki he tau mo e kau Leimaná, vakai, kuo hū mai ʻa e kau Leimaná ki he fonua ko Molonaí, ʻa ia naʻe ʻi he ngaahi ngataʻanga fonua ofi ki he matātahí.\n\n23 Pea naʻe hoko ʻo pehē naʻe ʻikai ke mālohi feʻunga ʻa e kau Nīfai ʻi he kolo ko Molonaí; ko ia naʻe tekeʻi ʻa kinautolu ʻe ʻAmalekaia, ʻo tāmateʻi ʻa e tokolahi. Pea naʻe hoko ʻo pehē naʻe maʻu ʻe ʻAmalekaia ʻa e koló, ʻio, ʻo maʻu honau kolotaú kotoa.\n\n24 Pea ko kinautolu naʻa nau hola mei he kolo ko Molonaí naʻa nau haʻu ki he kolo ko Nīfaihaá; pea naʻe fakataha kotoa mai foki mo e kakai ʻo e kolo ko Līhaí, ʻo fai ʻa e ngaahi teuteu pea naʻa nau mateuteu ke tali ʻa e kau Leimaná ʻi he tau.\n\n25 Ka naʻe hoko ʻo pehē naʻe ʻikai ke fie tuku ʻe ʻAmalekaia ʻa e kau Leimaná ke nau ō ki he kolo ko Nīfaihaá ke tau, ka naʻa ne taʻofi ʻi he veʻe matātahí, ʻo ne tuku ʻa e kau tangata ʻi he kolo kotoa pē ke tauhi mo maluʻi ia.\n\n26 Pea ko ia naʻá ne hoko atu, ʻo maʻu ʻa e ngaahi kolo lahi, ʻa e kolo ko Nīfaihaá, mo e kolo ko Līhaí, mo e kolo ko Molianitoní, mo e kolo ko ʻOmineá, mo e kolo ko Kití, mo e kolo ko Mūlekí, ʻa ia naʻe tuʻu kotoa ʻi he ngaahi ngataʻanga fonua ʻi he hahaké ʻo ofi ki he matātahí.\n\n27 Pea naʻe pehē hono maʻu ʻe he kau Leimaná, ʻi he olopoto ʻa ʻAmalekaiá, ʻa e ngaahi kolo lahi fau, koeʻuhi ko honau fuʻu tokolahi taʻefaʻalauá, ʻa ia kuo ngaohi kotoa pē ke mālohi ʻaupito ʻo hangē ko e anga ʻo e ngaahi kolotau ʻa Molonaí; ʻa ia naʻa nau hoko kotoa pē ko e ngaahi kolotau mālohi moʻó e kau Leimaná.\n\n28 Pea naʻe hoko ʻo pehē naʻa nau laka atu ki he ngaahi ngataʻanga ʻo e fonua ko Mahú, ʻo tekeʻi ʻa e kau Nīfaí ki muʻa ʻiate kinautolu mo tāmateʻi ʻa e tokolahi.\n\n29 Ka naʻe hoko ʻo pehē naʻe fakafetaulaki kiate kinautolu ʻa Teanikumi, ʻa ia naʻá ne tāmateʻi ʻa Molianitoní, mo taʻofi hono kakaí ʻi heʻenau holá.\n\n30 Pea naʻe hoko ʻo pehē naʻá ne taʻofi foki mo ʻAmalekaia, ʻi heʻene laka atu mo ʻene kau tau tokolahí ke ne maʻu ʻa e fonua ko Mahú, kae ʻumaʻā foki mo e fonua fakatokelaú.\n\n31 Kae vakai, naʻá ne fepaki mo ha loto-mamahi ʻi hono taʻofi ia ʻe Teanikumi mo ʻene kau tangatá, he ko e kau tangata tau mālohi ʻa kinautolu; he ko e tangata tau kotoa pē ʻa Teanikumí naʻa nau mālohi mo poto ange ʻi he taú ʻi he kau Leimaná, ʻo tupu ai ʻenau maʻu ha faingamālie lahi ange ʻi he kau Leimaná.\n\n32 Pea naʻe hoko ʻo pehē naʻa nau toutou ʻohofi ʻa kinautolu, ʻo aʻu ki heʻenau tāmateʻi ʻa kinautolu ʻo aʻu ki he poʻulí. Pea naʻe hoko ʻo e pehē naʻe fokotuʻu ʻe Teanikumi mo ʻene kau tangatá ʻa honau ngaahi fale fehikitakí ʻi he ngaahi ngataʻanga ʻo e fonua ko Mahú; pea naʻe fokotuʻu ʻe ʻAmalekaia ʻa hono ngaahi fale fehikitakí ʻi he ngaahi ngataʻanga fonua ʻi he matātahí, pea naʻe pehē ʻa e anga ʻo honau tulí.\n\n33 Pea naʻe hoko ʻo pehē ʻi heʻene poʻuli hifó, naʻe totolo fakafufū atu ʻa Teanikumi mo ʻene tamaioʻeiki ʻo na ō atu ʻi he poʻulí, pea na hū ki he nofoʻanga tau ʻo ʻAmalekaiá; pea vakai, kuo nau mohe maʻu koeʻuhi ko ʻenau fuʻu ongosia lahi ʻaupito, ʻa ia ko e tupu ʻi he ngaahi ngāué mo e vela ʻo e ʻahó.\n\n34 Pea naʻe hoko ʻo pehē naʻe totolo fakafufū atu ʻa Teanikumi ki he fale fehikitaki ʻo e tuʻí, ʻo veloʻi ha tao ki hono mafú; pea naʻá ne fakatupu ai ʻa e pekia ʻa e tuʻí ʻi he taimi pē ko iá pea ʻikai te ne fakaʻaaki ʻene kau tamaioʻeikí.\n\n35 Peá ne toe foki fakafufū mai ki hono ʻapitanga ʻoʻoná, pea vakai, kuo mohe ʻene kau tangatá, ʻo ne fafangu ʻa kinautolu ʻo fakahā ange kiate kinautolu ʻa e meʻa kotoa pē kuó ne faí.\n\n36 Pea naʻá ne fekau ke tuʻu teuteu ʻene kau taú, naʻa ʻiloange kuo ʻā hake ʻa e kau Leimaná ʻo ʻoho mai kiate kinautolu.\n\n37 Pea naʻe pehē ʻa e ʻosi ʻa hono uofulu mā nima taʻu ʻo e pule ʻa e kau fakamāú ki he kakai ʻo Nīfaí; pea naʻe pehē ʻa e ngata ʻa e ngaahi ʻaho ʻo ʻAmalekaiá.\n\n", "alma 52": "[center][font_size=26]Vahe 52[/font_size][/center]\n\n[i]ʻOku fetongi ʻe ʻAmolone ʻa ʻAmalekaia ko e tuʻi ʻo e kau Leimaná—ʻOku taki ʻe Molonai, Teanikumi, mo Līhai ʻa e kau Nīfaí ʻi ha tau naʻa nau ikunaʻi ai ʻa e kau Leimaná—ʻOku toe maʻu mai ʻa e kolo ko Mūlekí, pea ʻoku tāmateʻi ʻa Sēkope ko e tangata Sōlamí. Taʻu 66–64 K.M. nai.[/i]\n\n1 Pea ko ʻeni, naʻe hoko ʻo pehē ʻi hono uofulu mā ono ʻo e taʻu ʻo e pule ʻa e kau fakamāú ki he kakai ʻo Nīfaí, vakai, ʻi he ʻā hake ʻa e kau Leimaná ʻi he ʻuluaki pongipongi ʻo e ʻuluaki māhiná, vakai, naʻa nau ʻilo ʻa ʻAmalekaia kuo mate ʻi hono fale fehikitaki ʻoʻoná; pea naʻa nau vakai foki kuo teuteu ʻa Teanikumi ke tau mo kinautolu ʻi he ʻaho ko iá.\n\n2 Pea ko ʻeni, ʻi he mamata ki ai ʻa e kau Leimaná naʻa nau ilifia; pea nau liʻaki ʻenau fakakaukau ke laka atu ki he fonua fakatokelaú, pea nau holomui mo ʻenau kau taú kotoa ki he kolo ko Mūlekí, ʻo kumi hūfanga ʻi honau kolotaú.\n\n3 Pea naʻe hoko ʻo pehē naʻe fili ʻa e tokoua ʻo ʻAmalekaiá ko e tuʻi ki he kakaí; pea ko hono hingoá ko ʻAmolone; ko ia naʻe fili ʻa e tuʻi ko ʻAmoloné, ʻa ia ko e tokoua ʻo e tuʻi ko ʻAmalekaiá, ke ne pule ʻo fetongi ia.\n\n4 Pea naʻe hoko ʻo pehē naʻá ne fekau ke maluʻi ʻe hono kakaí ʻa e ngaahi kolo ko iá, ʻa ia kuo nau maʻu ʻi he lilingi ʻo e toto; he naʻe ʻikai te nau maʻu ha kolo ʻe taha kā ʻi he mole ʻa e fuʻu toto lahi ʻiate kinautolu.\n\n5 Pea ko ʻeni, naʻe vakai ʻa Teanikumi kuo fakapapau ʻa e loto ʻo e kau Leimaná ke maluʻi ʻa e ngaahi kolo ʻa ia kuo nau maʻú, mo e ngaahi konga ko ia ʻo e fonuá ʻa ia kuo nau maʻú; pea ʻi heʻene mamata foki ki hono hulu fau ʻo honau tokolahí, naʻe fakakaukau ai ʻe Teanikumi ʻoku ʻikai ʻaonga ke ne feinga ke ʻohofi ʻa kinautolu ʻi honau ngaahi kolotaú.\n\n6 Ka naʻá ne tauhi ʻene kau tangatá ke nau takatakai ki ai, ʻo hangē ko haʻanau teuteu ki he taú; ʻio, pea ko e moʻoni naʻá ne lolotonga teuteu ke maluʻi ia meiate kinautolu, ʻi hono langa hake ʻa e ngaahi ʻā takatakai mo teuteuʻi ʻa e ngaahi potu hūfanga.\n\n7 Pea naʻe hoko ʻo pehē naʻe fai atu ʻene teuteu pehē ki he taú kae ʻoua kuo fekau mai ʻe Molonai ha kau tangata tokolahi ke tokoniʻi ʻene kau taú.\n\n8 Pea naʻe ʻoatu foki ʻe Molonai ha ngaahi tuʻutuʻuni kiate ia ke ne tauhi kotoa ʻa e kau pōpula naʻe tō ki hono nimá; he ko e meʻa ʻi he puke ʻe he kau Leimaná ʻa e kau pōpula tokolahí, ʻoku totonu ai ke ne tauhi kotoa ʻa e kau pōpula ʻo e kau Leimaná ke fakafetongi ʻaki ʻa e faʻahinga kuo puke ʻe he kau Leimaná.\n\n9 Pea naʻá ne toe ʻoatu foki ha ngaahi tuʻutuʻuni kiate ia ke ne ngaohi ke mālohi ange ʻa e fonua ko Mahú, pea leʻohi ʻa e kavelemotu ʻa ia ʻoku aʻu atu ai ki he fonua fakatokelaú, telia naʻa maʻu ʻe he kau Leimaná ʻa e potu ko iá ʻo nau maʻu ai ʻa e mālohi ke nau toutou ʻohofi ʻa kinautolu ʻi he tafaʻaki kotoa pē.\n\n10 Pea naʻe toe fekau atu foki ʻe Molonai kiate ia, ʻo kole kiate ia ke ne faivelenga ʻi hono maluʻi ʻa e potu fonua ko iá, pea ke ne lamalama ʻa e faingamālie kotoa pē ke tauʻi ʻa e kau Leimaná ʻi he potu fonua ko iá, ʻo fakatatau ki he meʻa te ne lava ʻo faí, naʻa ʻiloange kuó ne lava ke toe maʻu mai ʻi ha tauhele pe ha toe founga kehe ʻa e ngaahi kolo ko ia kuo faʻao mei honau nimá; pea ke ne toe langa kolotau mo ngaohi ke fakamālohi ʻa e ngaahi kolo takatakai ki aí, ʻa ia kuo teʻeki ai ke tō ki he nima ʻo e kau Leimaná.\n\n11 Pea naʻá ne toe pehē foki kiate ia, ʻoku ou fie ʻalu atu kiate koe, kae vakai, kuo ʻoho mai ʻa e kau Leimaná kiate kimautolu ʻi he ngaahi ngataʻanga ʻo e fonuá ʻoku ofi ki he tahi hihifó; pea vakai, ʻoku ou ʻalu ke tauʻi ʻa kinautolu, ko ia ʻoku ʻikai te u lava ai ke ʻalu atu kiate koe.\n\n12 Ko ʻeni, kuo ʻalu atu ʻa e tuʻi (ko ʻAmoloné) mei he fonua ko Seilahemalá, pea kuó ne fakahā ki he kuiní ʻa e pekia ʻa hono tokouá, pea kuó ne tānaki fakataha ha kau tangata tokolahi, ʻo nau laka atu ke tauʻi ʻa e kau Nīfaí ʻi he ngaahi ngataʻanga fonua ofi ki he tahi hihifó.\n\n13 Pea naʻá ne lolotonga feinga pehē ke ʻohofi ʻa e kau Nīfaí, pea tohoakiʻi atu ʻa e konga ʻo ʻenau kau taú ki he potu ko ia ʻo e fonuá, ka kuó ne fekau kiate kinautolu ʻa ia kuó ne tuku ke nofo ʻi he ngaahi kolo kuó ne faʻaó, ke nau ʻohofi foki ʻa e kau Nīfaí ʻi he ngaahi ngataʻanga fonua ʻoku ofi ki he tahi hahaké, pea ke nau faʻao honau ngaahi fonuá ʻo fakatatau ki he meʻa te nau lavá, ʻo fakatatau ki he mālohi ʻo ʻenau ngaahi kau taú.\n\n14 Pea ko ia naʻe pehē ʻa e fakatuʻutāmaki ʻa e tuʻunga ʻo e kau Nīfaí ʻi he ngataʻanga ʻo e taʻu hono uofulu mā ono ʻo e pule ʻa e kau fakamāú ki he kakai ʻo Nīfaí.\n\n15 Kae vakai, naʻe hoko ʻo pehē ʻi hono uofulu mā fitu ʻo e taʻu ʻo e pule ʻa e kau fakamāú, ko Teanikumi, ʻi he fekau ʻa Molonai—ʻa ia kuó ne fokotuʻu ha ngaahi kau tau ke maluʻi ʻa e ngataʻanga ʻo e fonua ʻi he tongá mo e hihifó, pea kuó ne kamata ʻene laka atu ki he fonua ko Mahú, koeʻuhi ke ne lava ke tokoni kia Teanikumi mo ʻene kau tangatá ʻi hono toe maʻu ʻa e ngaahi kolo naʻe mole meiate kinautolú—\n\n16 Pea naʻe hoko ʻo pehē naʻe maʻu ʻe Teanikumi ʻa e ngaahi tuʻutuʻuni ke fai hano ʻohofi ʻo e kolo ko Mūlekí, ʻo toe maʻu ia ʻo kapau ʻe lava.\n\n17 Pea naʻe hoko ʻo pehē naʻe fai ʻe Teanikumi ʻa e ngaahi teuteu ke ʻohofi ʻa e kolo ko Mūlekí, pea laka atu mo ʻene kau taú ke tauʻi ʻa e kau Leimaná; ka naʻá ne vakai ʻe ʻikai te ne lava ʻo ikuna ʻa kinautolu lolotonga ʻenau ʻi honau ngaahi kolotaú; ko ia naʻá ne tuku ʻene ngaahi fakakaukaú peá ne toe foki atu ki he kolo ko Mahú, ʻo tali ʻa e haʻu ʻa Molonaí, koeʻuhi ke ne maʻu ha tokoni ki heʻene kau taú.\n\n18 Pea naʻe hoko ʻo pehē naʻe aʻu mai ʻa Molonai mo ʻene kau taú ki he fonua ko Mahú, ʻi he konga ki mui ʻo e taʻu hono uofulu mā fitu ʻo e pule ʻa e kau fakamāú ki he kakai ʻo Nīfaí.\n\n19 Pea ʻi he kamataʻanga ʻo e taʻu hono uofulu mā valú, naʻe fai ʻe Molonai mo Teanikumi mo e tokolahi ʻo e kau ʻeikitau pulé ha alea tau—ko e hā ʻa e meʻa te nau fai ke ngaohi ʻa e kau Leimaná ke nau haʻu ki tuʻa ke tau mo kinautolu; pe lava nai ʻi ha founga ke fakaʻaiʻai ʻa kinautolu ke nau haʻu ki tuʻa mei honau ngaahi kolotaú, koeʻuhi ke nau maʻu ʻa e mālohi kiate kinautolu, ʻo toe maʻu ʻa e kolo ko Mūlekí.\n\n20 Pea naʻe hoko ʻo pehē naʻa nau fekau atu ha kau talafekau ki he kau tau ʻa e kau Leimaná, ʻa ia naʻe maluʻi ʻa e kolo ko Mūlekí, ki honau takí, ʻa ia ko hono hingoá ko Sēkope, ʻo kole kiate ia ke ne haʻu ki tuʻa mo ʻene kau taú ke tau mo kinautolu ʻi he tokaleleí ʻi he vahaʻa ʻo e ongo koló. Kae vakai, naʻe ʻikai ke fie haʻu ʻa Sēkope, ʻa ia ko e tangata Sōlami, ki tuʻa mo ʻene kau taú ke tau mo kinautolu ʻi he ngaahi potu tokalelei.\n\n21 Pea naʻe hoko ʻo pehē ko Molonai, ʻi he ʻikai haʻane ʻamanaki ki he tau mo kinautolu ʻi he ngaahi tuʻunga ʻoku tataú, ko ia, naʻá ne fakakaukauʻi ha founga ke ne tauheleʻi ʻaki ʻa e kau Leimaná ke nau hū mai ki tuʻa mei honau ngaahi kolotaú.\n\n22 Ko ia naʻá ne fekau kia Teanikumi ke ne ʻave ha kau tangata tokosiʻi ʻo nau laka hifo ʻo ofi ki he matātahí; pea ko Molonai mo ʻene kau taú, naʻa nau laka ʻi he poʻulí ki he feituʻu maomaonganoa ʻi he hihifo ʻo e kolo ko Mūlekí; pea ko ia, ʻi he ʻaho hono hokó ʻi he ʻiloʻi ʻe he kau leʻo ʻa e kau Leimaná ʻa Teanikumi, naʻa nau feleleʻi ʻo fakahā ia kia Sēkope, ko honau takí.\n\n23 Pea naʻe hoko ʻo pehē naʻe laka atu ʻa e ngaahi kau tau ʻa e kau Leimaná ke tau mo Teanikumi, ʻi heʻenau mahalo ʻi honau fuʻu tokolahí te nau ikunaʻi ʻa Teanikumi koeʻuhi ko e tokosiʻi ʻo honau tokolahí. Pea ʻi he mamata ʻa Teanikumi ki he hū mai ʻa e ngaahi kau tau ʻo e kau Leimaná ke tau mo iá naʻá ne kamata holoholomui ʻo ofi hifo ki he matātahi, ʻi he fakatokelaú.\n\n24 Pea naʻe hoko ʻo pehē ʻi he vakai ʻa e kau Leimaná ʻoku kamata ke ne holá, naʻe ʻāsili ai ʻenau loto-toʻa ʻo nau tuli mālohi atu kiate ia. Pea lolotonga ʻa e tohoakiʻi atu ʻe Teanikumi ʻa e kau Leimana ʻa ia naʻe tuli taʻeʻaonga kiate kinautolú, vakai, naʻe fekau ʻe Molonai ha konga ʻo ʻene kau tau ʻa ia naʻe ʻiate iá ke laka atu ki he koló, ʻo maʻu ia.\n\n25 Pea naʻa nau fai ia, ʻo tāmateʻi ʻa e faʻahinga kotoa kuo tuku ke maluʻi ʻa e koló, ʻio, ʻa e faʻahinga kotoa pē naʻe ʻikai fie tuku hifo ʻenau ngaahi mahafu taú.\n\n26 Pea naʻe pehē hono maʻu ʻe Molonai ʻa e kolo ko Mūlekí ʻaki ha konga ʻo ʻene kau taú, kae laka atu ia mo hono toé ke fetaulaki mo e kau Leimaná ʻi haʻanau foki mai mei he tuli ʻo Teanikumí.\n\n27 Pea naʻe hoko ʻo pehē naʻe tuli ʻe he kau Leimaná ʻa Teanikumi kae ʻoua kuo nau ofi ki he kolo ko Mahú, pea naʻe toki fakafetaulaki mai kiate kinautolu ʻa Līhai mo ha kau tau tokosiʻi, ʻa ia kuo tuku ke maluʻi ʻa e kolo ko Mahú.\n\n28 Pea ko ʻeni vakai, ʻi he vakai ʻe he kau ʻeikitau pule ʻo e kau Leimaná kia Līhai mo ʻene kau taú ʻoku ʻoho mai kiate kinautolú, naʻa nau hola ʻi he fuʻu puputuʻu lahi, telia naʻa ʻiloange kuo ʻikai te nau aʻu ki he kolo ko Mūlekí ʻoku teʻeki ke maʻu ʻa kinautolu ʻe Līhai; he naʻa nau helaʻia ʻi heʻenau laká, ka naʻe kei mālohi ʻa e kau tangata ʻa Līhaí.\n\n29 Ko ʻeni naʻe ʻikai ʻilo ʻe he kau Leimaná kuo ʻi mui ʻiate kinautolu ʻa Molonai mo ʻene kau taú; pea ko e meʻa pē naʻa nau manavahē ki aí ko Līhai mo ʻene kau taú.\n\n30 Ko ʻeni naʻe ʻikai ke fie aʻu atu ʻa Līhai kiate kinautolu kae ʻoua kuo nau fetaulaki mo Molonai mo ʻene kau taú.\n\n31 Pea naʻe hoko ʻo pehē ʻi he teʻeki holoholomui ʻo mamaʻo ʻa e kau Leimaná kuo kāpui ʻa kinautolu ʻe he kau Nīfaí, ʻe he kau tangata ʻa Molonaí ʻi he tafaʻaki ʻe tahá, pea mo e kau tangata ʻa Līhaí ʻi he tafaʻaki ʻe tahá, ko kinautolu kotoa naʻe teʻeki ke nau helaʻia, pea naʻa nau fonu ʻi he ivi; ka kuo helaʻia ʻa e kau Leimaná ʻi heʻenau laka fuoloá.\n\n32 Pea naʻe fekau ʻe Molonai ki heʻene kau tangatá ke nau ʻohofi ʻa kinautolu kae ʻoua kuo nau tuku hifo ʻenau ngaahi mahafu taú.\n\n33 Pea naʻe hoko ʻo pehē, ko Sēkope, ko honau takí, pea ko e tangata Sōlami foki, pea naʻá ne loto-taʻefietō, ko ia naʻá ne taki atu ʻa e kau Leimaná ke tau mo Molonai ʻi he fuʻu ʻita lahi ʻaupito.\n\n34 Ko e meʻa ʻi he tuʻu ʻa Molonai ʻi he hala ʻoku nau laka mai aí, ko ia naʻe fakapapau ʻa Sēkope ke ne tāmateʻi ʻa kinautolu pea fakaʻatā hono hala ki he kolo ko Mūlekí. Kae vakai, naʻe mālohi ange ʻa Molonai mo ʻene kau tangatá; ko ia naʻe ʻikai te nau holomui ʻi he ʻao ʻo e kau Leimaná.\n\n35 Pea naʻe hoko ʻo pehē naʻa nau fetauʻaki ʻi he ongo faʻahí ʻi he fuʻu ʻita lahi ʻaupito; pea naʻe tokolahi ʻa e mate ʻi he ongo faʻahí fakatouʻosi; ʻio, pea naʻe kafo ʻa Molonai pea mate ʻa Sēkope.\n\n36 Pea naʻe ʻoho mai mei mui ʻiate kinautolu ʻa Līhai ʻi he fuʻu ʻita lahi mo ʻene kau tangata mālohí, naʻe tuku hifo ai ʻe he kau Leimana ʻi muí ʻa ʻenau ngaahi mahafu taú; pea ko honau toé, naʻa nau puputuʻu lahi ʻaupito, ʻo ʻikai te nau ʻilo pe te nau hola pe tau.\n\n37 Ko ʻeni ʻi he vakai ʻa Molonai ki heʻenau puputuʻú, naʻá ne pehē kiate kinautolu: kapau te mou ʻomi hoʻomou ngaahi mahafu taú pea tuku mai ia, vakai, te mau taʻofi ʻa e lilingi ʻo homou totó.\n\n38 Pea naʻe hoko ʻo pehē ʻi he fanongo ʻa e kau Leimaná ki he ngaahi lea ní, ko honau kau ʻeikitau pule, ʻa ia naʻe ʻikai tāmateʻí, naʻa nau ō mai ʻo nau lī hifo ʻenau ngaahi mahafu taú ʻi he vaʻe ʻo Molonaí, pea naʻa nau fekau foki ki heʻenau kau tangatá ke nau fai ʻa e meʻa tatau.\n\n39 Kae vakai, naʻe ʻi ai ʻa e tokolahi naʻe ʻikai te nau loto ki ai; pea ko e faʻahinga ʻa ia naʻe ʻikai fie tuku ʻenau ngaahi heletaá naʻe puke ʻa kinautolu ʻo haʻi, pea naʻe toʻo meiate kinautolu ʻenau ngaahi mahafu taú, pea naʻe fakamālohiʻi ʻa kinautolu ke nau laka atu mo honau kāingá ki he fonua ko Mahú.\n\n40 Pea ko ʻeni ko e tokolahi ʻo e kau pōpula naʻe puké naʻe laka hake ʻa e tokolahi ia ʻi he tokolahi ʻo e faʻahinga kuo tāmateʻí, ʻio, naʻe tokolahi ange ʻi he faʻahinga kuo tāmateʻi ʻi he ongo faʻahí fakatouʻosi.\n\n", "alma 53": "[center][font_size=26]Vahe 53[/font_size][/center]\n\n[i]ʻOku ngāue ʻaki ʻa e kau pōpula Leimaná ke nau fakamālohiʻi ʻa e kolo ko Mahú—ʻOku fakatupu ʻe he ngaahi fekeʻikeʻi lahi ʻi he kau Nīfaí ʻa e ngaahi ikuna ʻa e kau Leimaná—ʻOku taki ʻa Hilamani ki he ngaahi foha kei talavou ʻe toko ua afe ʻo e kakai ʻo ʻĀmoní. Taʻu 64–63 K.M. nai.[/i]\n\n1 Pea naʻe hoko ʻo pehē naʻa nau fokotuʻu ʻa e kau leʻo ki he kau pōpula Leimaná, ʻo fakamālohiʻi ʻa kinautolu ke nau ʻalu atu ʻo tanu honau kau pekiá, ʻio, pea mo e pekia foki ʻo e kau Nīfaí ʻa ia naʻe toó; pea fokotuʻu ʻe Molonai ha kau tangata ke leʻohi ʻa kinautolu lolotonga ʻenau fai ʻenau ngaahi ngāué.\n\n2 Pea naʻe ʻalu ʻa Molonai ki he kolo ko Mūlekí mo Līhai, ʻo maʻu ʻa e pule ki he koló pea tuku ia kia Līhai. Ko ʻeni vakai, ko e Līhai ko iá ko ha tangata ia ʻa ia kuo ʻia Molonai ʻi he taimi lahi ʻo ʻene ngaahi tau kotoa pē; pea ko e tangata ia naʻe hangē ko Molonaí, pea naʻá na fiefia ʻi heʻena haó; ʻio, naʻá na feʻofaʻaki, pea naʻe ʻofeina foki ʻa kinaua ʻe he kakai ʻo Nīfai kotoa pē.\n\n3 Pea naʻe hoko ʻo pehē ʻi he ʻosi hono tanu ʻe he kau Leimaná ʻa honau kakai maté kae ʻumaʻā foki mo e kakai mate ʻo e kau Nīfaí, naʻe fekau ke nau laka ʻo foki atu ki he fonua ko Mahú; pea ko Teanikumi ʻi he tuʻutuʻuni ʻa Molonai, naʻá ne fekau ke nau kamata ke ngāue ʻi he keli ha luo ʻo takai ʻi he fonuá, pe ko e kolo, ko Mahú.\n\n4 Pea naʻá ne fekau ke nau langa ha ʻā ʻo e ngaahi ʻakau ʻi he tafaʻaki ki loto ʻo e luó; pea nau laku hake ʻa e kelekele mei he luó ʻo faʻaki ki he ʻā ʻakaú; pea naʻe pehē ʻenau fekau ke ngāue ʻa e kau Leimaná kae ʻoua kuo nau ʻā takaiʻi ʻa e kolo ko Mahú ʻaki ʻa e ʻā ʻakau mālohi mo e kelekele, ʻo fuʻu māʻolunga ʻaupito.\n\n5 Pea naʻe hoko ʻa e kolo ko ʻení ko ha fuʻu kolo mālohi ʻaupito talu mei he taimi ko iá; pea naʻa nau leʻohi ʻi he koló ni ʻa e kau pōpula Leimaná; ʻio, ʻi ha loto ʻā naʻa nau fekau ke nau langa ʻaki honau nima ʻonautolú. Ko ʻeni naʻe pau ke fekau ʻe Molonai ke ngāue ʻa e kau Leimaná, koeʻuhi ko e faingofua hono leʻohi ʻa kinautolu lolotonga ʻenau ngāué; pea naʻá ne fie maʻu ʻene kau taú kotoa ʻo ka ne ka fai hano ʻohofi ʻo e kau Leimaná.\n\n6 Pea naʻe hoko ʻo pehē ʻa e lava ʻe Molonai ʻo e ikunaʻi ha taha ʻo e ngaahi kau tau tokolahi taha ʻo e kau Leimaná, ʻo ne maʻu ʻa e kolo ko Mūlekí, ʻa ia ko e taha ʻo e ngaahi kolotau mālohi taha ʻo e kau Leimaná ʻi he fonua ko Nīfaí; pea naʻe pehē ʻa ʻene langa foki ʻa e kolotau ke tauhi ai ʻene kau pōpulá.\n\n7 Pea naʻe hoko ʻo pehē naʻe ʻikai te ne toe feinga ke tau mo e kau Leimaná ʻi he taʻu ko iá, ka naʻá ne fakaʻaongaʻi ʻene kau tangatá ʻi he teuteu ki he tau, ʻio, pea mo e langa ha ngaahi kolotau ke maluʻi ʻa kinautolu mei he kau Leimaná, ʻio, pea mo e fakahaofi foki ʻa honau kakai fefiné mo ʻenau fānaú mei he honge mo e mamahi pea mo e tokonaki ʻo e meʻakai maʻa ʻenau ngaahi kau taú.\n\n8 Pea ko ʻeni naʻe hoko ʻo pehē ko e kau tau ʻa e kau Leimaná, ʻi he tahi hihifó, mo e tongá, ʻi he lolotonga ʻa e mamaʻo ʻa Molonai koeʻuhi ke taʻofi ha ngaahi faʻufaʻu fufū ʻi he kau Nīfaí, pea tupu ai ʻa e ngaahi fekeʻikeʻi ʻiate kinautolu, pea nau maʻu faingamālie ai ki he kau Nīfaí, ʻio, ʻo aʻu ki he ʻenau maʻu ai hanau ngaahi kolo lahi ʻi he potu ko ia ʻo e fonuá.\n\n9 Pea ko ia koeʻuhi ko e angahala ʻiate kinautolú, ʻio, koeʻuhi ko e ngaahi fekeʻikeʻi mo e ngaahi faʻufaʻu fufū ʻiate kinautolú naʻe fokotuʻu ai ʻa kinautolu ki he ngaahi tuʻunga fakatuʻutāmaki ʻaupito.\n\n10 Pea ko ʻeni, vakai ʻoku ʻi ai mo ha ngaahi meʻa ʻe niʻihi ke u lea ʻaki ʻo ʻoku kau ki he kakai ʻo ʻĀmoní, ʻa ia ko e kau Leimana ʻi he kamataʻangá; ka koeʻuhi ko ʻĀmoni mo hono kāingá, pe ʻi he māfimafi mo e folofola ʻa e ʻOtuá, kuo ului ʻa kinautolu ki he ʻEikí, pea kuo ʻomi ʻa kinautolu ki he fonua ko Seilahemalá, pea talu mei ai mo e maluʻi ʻa kinautolu ʻe he kau Nīfaí.\n\n11 Pea ko e meʻa ʻi heʻenau fuakavá kuo taʻofi ai ʻa kinautolu mei he toʻo mahafu ke tau mo honau kāingá; he kuo nau fai ha fuakava ʻe ʻikai pē ke nau toe lilingi toto; pea fakatatau ki heʻenau fuakavá naʻe pau nai ke nau ʻauha; ʻio, naʻa nau mei tuku ʻa kinautolu ke tō ki he nima ʻo honau kāingá, ka ne taʻeʻoua ʻa e ʻofa mamahi mo e fuʻu ʻofa lahi naʻe maʻu ʻe ʻĀmoni mo hono kāingá kiate kinautolú.\n\n12 Pea ko e ʻuhinga ʻeni naʻe ʻohifo ai ʻa kinautolu ki he fonua ko Seilahemalá; pea kuo maluʻi maʻu ai pē ʻa kinautolu ʻe he kau Nīfaí.\n\n13 Ka naʻe hoko ʻo pehē ʻi heʻenau vakai ki he fakatuʻutāmakí, mo e ngaahi mamahi mo e ngaahi faingataʻa lahi ʻa ia naʻe fuesia maʻanautolu ʻe he kau Nīfaí, naʻe ueʻi hake ʻa kinautolu ʻe he ʻofa mamahí pea naʻa nau holi ke toʻo mahafu ʻo maluʻi ʻa honau fonuá.\n\n14 Kae vakai, ʻi heʻenau ʻamanaki toʻo ʻenau ngaahi mahafu taú, naʻe taʻofi ʻa kinautolu ʻi he fakalotoʻi ʻe Hilamani mo hono ngaahi tokouá, he naʻa nau meimei maumauʻi ʻa e fuakava naʻa nau faí.\n\n15 Pea naʻe manavahē ʻa Hilamani telia naʻa nau fai ia pea mole ai honau laumālié; ko ia naʻe pau ke mamata ʻe he faʻahinga kotoa kuo fai ʻa e fuakava ko iá ki honau kāingá ʻoku nau aʻa atu ʻi honau ngaahi mamahí, ʻi honau ngaahi tuʻunga fakatuʻutāmaki ʻi he taimi ko ʻení.\n\n16 Kae vakai, naʻe hoko ʻo pehē naʻe ʻi ai hanau ngaahi foha tokolahi, ʻa ia naʻe ʻikai te nau fai ha fuakava ʻe ʻikai te nau toʻo ʻenau ngaahi mahafu taú ke maluʻi ʻa kinautolu mei honau ngaahi filí; ko ia naʻa nau fakataha mai ʻi he taimi ko ʻení, ʻa e faʻahinga kotoa pē naʻe lava ʻo toʻo ʻa e ngaahi mahafu taú, pea naʻa nau ui ʻa kinautolu ko e kau Nīfai.\n\n17 Pea naʻa nau fai ha fuakava ke tau maʻá e tauʻatāina ʻa e kau Nīfaí, ʻio, ke maluʻi ʻa e fonuá ʻo aʻu ki hono tuku hifo ʻenau moʻuí; ʻio, naʻa nau fuakava foki ʻe ʻikai pē te nau tukuange ʻenau tauʻatāiná, ka te nau tau ʻi he meʻa kotoa pē ke maluʻi ʻa e kau Nīfaí pea mo kinautolu mei he nofo pōpulá.\n\n18 Ko ʻeni vakai, naʻe toko ua afe ʻa e kau talavou ko ia, ʻa ia naʻa nau fai ʻa e fuakava ní ʻo toʻo ʻenau ngaahi mahafu taú ke maluʻi honau fonuá.\n\n19 Pea ko ʻeni vakai, ko e meʻa ʻi he ʻikai ha taimi te nau hoko ai ko ha kavenga ki he kau Nīfaí, kuo nau hoko ai ʻi he vahaʻataimi ko ʻení ko ha fuʻu tokoni lahi; he naʻa nau toʻo ʻenau ngaahi mahafu taú, ʻo nau fie maʻu ʻa Hilamani ke hoko ko honau takí.\n\n20 Pea ko e kau talavou kotoa pē ʻa kinautolu, pea nau fuʻu loto-toʻa, mo ngāue ʻaki honau sino mālohí ʻi he meʻa kotoa pē; kae vakai, naʻe ʻikai ia ko ia pē—ka ko e kau tangata ʻa kinautolu naʻa nau faivelenga ʻi he meʻa kotoa pē ʻa ia naʻe tuku ke nau faí.\n\n21 ʻIo, ko e kau tangata ʻa kinautolu naʻe lea totonu mo anga-fakapotopoto, he kuo akonekina ʻa kinautolu ke tauhi ʻa e ngaahi fekau ʻa e ʻOtuá mo ʻaʻeva angatonu ʻi hono ʻaó.\n\n22 Pea ko ʻeni naʻe hoko ʻo pehē naʻe laka ʻa Hilamani ʻo taki ʻene kau talavou tau ʻe toko ua afé, ke tokoni ki he kakaí ʻi he ngaahi ngataʻanga fonua ʻi he feituʻu tonga ʻo ofi ki he tahi hihifó.\n\n23 Pea naʻe ʻosi pehē ʻa e taʻu hono uofulu mā valu ʻo e pule ʻa e kau fakamāú ki he kakai ʻo Nīfaí.\n\n", "alma 54": "[center][font_size=26]Vahe 54[/font_size][/center]\n\n[i]ʻOku alea ʻa ʻAmolone mo Molonai ke fai ha fakafetongi ʻo e kau pōpulá—ʻOku fie maʻu ʻe Molonai ke holomui ʻa e kau Leimaná pea taʻofi ʻenau ngaahi ʻoho mai mo e tāmaté—ʻOku fie maʻu ʻe ʻAmolone ke tuku hifo ʻe he kau Nīfaí ʻa ʻenau ngaahi mahafu taú pea nau hoko ko e kau tamaioʻeiki ki he kau Leimaná. Taʻu 63 K.M. nai.[/i]\n\n1 Pea ko ʻeni naʻe hoko ʻo pehē ʻi kamataʻanga ʻo e taʻu hono uofulu mā hiva ʻo e kau fakamāú, naʻe ʻoatu ʻe ʻAmolone ha pōpoaki kia Molonai ke na fai ha fakafetongi ʻo e kau pōpulá.\n\n2 Pea naʻe hoko ʻo pehē naʻe ongoʻi ʻe Molonai ha fiefia lahi koeʻuhi ko e kole ko ʻení, ʻāsilí he naʻá ne fie maʻu ʻa e ngaahi meʻakai mo e nāunau ʻa ia naʻe ʻomai ke tauhi ʻaki ʻa e kau pōpula Leimaná ki hono tauhi ʻo hono kakai ʻoʻoná; pea naʻá ne fie maʻu foki ʻa hono kakai ʻoʻoná ke fakamālohiʻi ʻaki ʻene kau taú.\n\n3 Ko ʻeni kuo puke ʻe he kau Leimaná ʻa e kakai fefine mo e fānau tokolahi, pea naʻe ʻikai ha fefine pe ha fānau ʻi he kau pōpula kotoa ʻa Molonaí, pe ko e kau pōpula ʻa ia kuo puke ʻe Molonaí; ko ia naʻe fakakaukauʻi ʻe Molonai ha founga ke maʻu ai mei he kau Leimaná ʻa e kau pōpula tokolahi taha ʻo e kau Nīfaí ʻo fakatatau mo e meʻa ʻe lavá.\n\n4 Ko ia naʻá ne fai ha tohi, ʻo ne ʻoatu ia ʻi he tamaioʻeiki ʻa ʻAmoloné, ʻa ia pē naʻá ne ʻomi ʻa e tohi kia Molonaí. Ko ʻeni ko e ngaahi lea ʻeni ʻa ia naʻá ne tohi kia ʻAmoloné, ʻo pehē:\n\n5 Vakai, ʻe ʻAmolone, kuó u tohi kiate koe ha meʻa ʻe niʻihi ʻa ia ʻoku kau ki he tau ko ʻeni, ʻa ia kuó ke fai ki hoku kakaí, kae kehe kuo fai ia ʻe ho tokouá kiate kinautolu, pea ʻoku kei fakapapau ʻa ho lotó ke hoko atu hili ʻene pekiá.\n\n6 Vakai, ʻoku ou fie fakahā kiate koe ha meʻa ʻe niʻihi ʻo kau ki he fakamaau totonu ʻa e ʻOtuá, mo e heletā ʻo ʻene houhau māfimafí, ʻa ia ʻoku ofi ke tō kiate koe ʻo kapau ʻe ʻikai te ke fakatomala pea ʻave hoʻo ngaahi kau taú ki homou ngaahi fonua ʻomoutolú, pe ko e fonua ʻoku mou nofo aí, ʻa ia ko e fonua ko Nīfaí.\n\n7 ʻIo, ʻoku ou fie fakahā kiate koe ʻa e ngaahi meʻá ni ʻo kapau naʻa ke lava nai ʻo tokanga ki ai; ʻio, ʻoku ou fie fakahā kiate koe ʻo kau ki he heli fakaʻulia ʻoku tatali mai ke tali ʻa e kau fakapoó ʻo hangē ko koe mo ho tokouá, tuku kehe ʻo ka ke ka fakatomala pea taʻofi hoʻo ngaahi fakakaukau fakapoó, pea foki atu mo hoʻo ngaahi kau taú ki homou fonua ʻomoutolú.\n\n8 Ka ko e meʻa ʻi hoʻo liʻaki ki mui ʻa e ngaahi meʻá ni, peá ke tauʻi ʻa e kakai ʻo e ʻEikí, ko ia ʻoku ou ʻamanaki te ke toe fai pehē pē.\n\n9 Pea ko ʻeni vakai, kuo mau teuteu ke tali ʻa kimoutolu; ʻio, pea ka ʻikai te ke tuku hoʻo ngaahi fakakaukaú, vakai, te ke ʻohifo kiate kimoutolu ʻa e houhau ʻo e ʻOtua ʻa ia kuo mou fakafisingá, ʻio ʻo aʻu ki homou fakaʻauha ʻaupito.\n\n10 Kae hangē ʻoku moʻui ʻa e ʻEikí, ʻe ʻoho atu ʻemau kau taú kiate kimoutolu ʻo kapau ʻe ʻikai te mou holomui, pea ʻe vave hano tauteaʻi ʻa kimoutolu ʻaki ʻa e maté, he kuo pau ke mau fakafoki mai homau ngaahi koló mo homau ngaahi fonuá; ʻio, pea te mau tauhi maʻu ʻa ʻemau lotú mo ʻemau tui ki homau ʻOtuá.\n\n11 Kae vakai, ʻoku ou mahalo ko ʻeku lea kiate koe ʻi he ngaahi meʻá ni ʻoku taʻeʻaonga; kae kehe ʻoku ou mahalo ko e fānau koe ʻo heli; ko ia te u fakaʻosi ʻeku tohí ʻi heʻeku pehē atu kiate koe ʻe ʻikai te u fakafetongi ʻa e kau pōpulá, tuku kehe pē ʻo kapau te ke ʻomai ha tangata mo hono uaifi mo ʻene fānau ke fetongi ʻaki ʻa e pōpula ʻe toko taha; kapau te ke fai pehē, te u fakafetongi.\n\n12 Pea vakai, kapau ʻe ʻikai te ke fai ʻeni, te u ʻalu atu mo ʻeku kau taú ke tau mo kimoutolu; ʻio, pea te u fakamahafu mo ʻeku kakai fefiné mo ʻeku fānaú, pea te u ʻalu atu ke tauʻi ʻa kimoutolu, pea te u muimui ʻiate kimoutolu ʻo aʻu ki homou fonua ʻomoutolú, ʻa ia ko e fonua ʻo homau ʻuluaki tofiʻá; ʻio, pea ʻe totongi ʻa e toto ʻaki ʻa e toto, ʻio, ʻa e moʻui ʻaki ʻa e moʻui; pea te u tau mo kimoutolu kae ʻoua ke fakaʻauha ʻa kimoutolu mei he funga ʻo e māmaní.\n\n13 Vakai, ʻoku ou ʻita ʻaupito, pea pehē mo hoku kakaí; kuo mou feinga ke fakapoongi ʻa kimautolu, ka kuo mau feinga pē ke maluʻi ʻa kimautolu. Kae vakai, kapau te mou kei feinga pē ke fakaʻauha ʻa kimautolu te mau feinga leva ke fakaʻauha ʻa kimoutolu; ʻio, pea te mau feinga ke maʻu homau fonuá, ʻa ia ko e fonua ʻo homau ʻuluaki tofiʻá.\n\n14 Ko ʻeni ʻoku ou fakaʻosi ʻeku tohí. Ko au Molonai; ko ha taki au ʻo e kakai ʻo e kau Nīfaí.\n\n15 Ko ʻeni naʻe hoko ʻo pehē naʻe tuputāmaki ʻa ʻAmolone, ʻi heʻene maʻu ʻa e tohi ní; peá ne toe fai mo ha tohi kehe kia Molonai, pea ko e ngaahi lea ʻeni ʻa ia naʻá ne tohí, ʻo pehē:\n\n16 Ko au ʻAmolone, ko e tuʻi ʻo e kau Leimaná; ko e tokoua au ʻo ʻAmalekaia, ʻa ia kuo mou fakapōngí. Vakai, te u sāuni hono totó kiate kimoutolu, ʻio, pea te u ʻalu atu mo ʻeku kau taú kiate kimoutolu, he ʻoku ʻikai te u manavahē ki hoʻo ngaahi fakamanamaná.\n\n17 He vakai, naʻe fai hala ʻa hoʻomou ngaahi tamaí ki honau ngaahi tokouá, ʻo nau faʻao meiate kinautolu ʻa ʻenau totonu ki he pulé ʻa ia naʻe totonu ke ʻanautolú.\n\n18 Pea ko ʻeni vakai, kapau te mou tuku hifo hoʻomou ngaahi mahafú, pea tuku ʻa kimoutolu ke puleʻi ʻe kinautolu ʻoku ʻanautolu ʻa e totonu ke maʻu ʻa e pulé, pehē te u toki fekau ki hoku kakaí ke tuku hifo ʻenau ngaahi mahafú ʻo ʻikai toe fai ha tau.\n\n19 Vakai, kuó ke lea ʻaki ʻa e ngaahi lea fakamanamana lahi kiate au mo hoku kakaí; kae vakai, ʻoku ʻikai te mau manavahē ki hoʻo ngaahi fakamanamaná.\n\n20 Ka neongo iá, te u fiefia ke fakangofua ʻa e fakafetongi ʻo e kau pōpulá ʻo hangē ko hoʻo kolé, koeʻuhí ke u fakatolonga ʻeku meʻakaí ki heʻeku kau tangata taú; pea te mau fai ha tau ʻa ia ʻe taʻetuku kae ʻoua ke fakamoʻulaloaʻi ʻa e kau Nīfaí ki honau mafaí, pe fakaʻauha ʻa kinautolu ʻo taʻengata.\n\n21 Pea ko e meʻa ki he ʻOtua ko ia ʻokú ke pehē kuo mau fakafisingá, vakai, ʻoku ʻikai te mau ʻilo ha tokotaha pehē; pea pehē mo kimoutolu; ka ʻo kapau ʻoku ʻi ai ha taha pehē, ʻoku ʻikai te mau ʻilo ki ai ka kuó ne ngaohi ʻa kimautolu pea mo kimoutolu foki.\n\n22 Pea kapau ʻoku ʻi ai ha tēvolo mo ha heli, vakai, he ʻikai koā te ne tuku atu ʻa kimoutolu ke mou nofo fakataha ai mo hoku tokoua ʻa ia kuó ke fakapōngí, ʻa ia kuo mou pehē kuó ne ʻalu ki ha potu pehē? Kae vakai, ʻoku ʻikai mahuʻinga ʻa e ngaahi meʻá ni ia.\n\n23 Ko au ʻAmolone, pea ko ha hako ʻo Sōlami, ʻa ia naʻe fakamālohiʻi ʻe hoʻomou ngaahi tamaí ʻo ʻomi mei Selūsalemá.\n\n24 Pea vakai ko ʻeni, ko ha tangata Leimana toʻa au; vakai, kuo fai ʻa e taú ni koeʻuhi ke sāuni honau ngaohikoviá, pea ke fakafoki mai mo tauhi maʻu ʻenau ngaahi totonu ki he pulé; pea ʻoku ou fakaʻosi ʻeku tohi kia Molonaí.\n\n", "alma 55": "[center][font_size=26]Vahe 55[/font_size][/center]\n\n[i]ʻOku fakafisi ʻa Molonai ke fakafetongi ʻa e kau pōpulá—ʻOku kākaaʻi ʻa e kau leʻo Leimaná ʻo nau konā, pea ʻoku fakatauʻatainaʻi ʻa e kau pōpula Nīfaí—ʻOku toe maʻu ʻa e kolo ko Kití taʻe-ha-lilingi toto. Taʻu 63–62 K.M. nai.[/i]\n\n1 Ko ʻeni naʻe hoko ʻo pehē ʻi he maʻu ʻe Molonai ʻa e tohi ní naʻe ʻāsili ai ʻa ʻene ʻitá, koeʻuhi he naʻá ne ʻilo ʻoku ʻiloʻi pau ʻe ʻAmolone ʻa ʻene loí; ʻio, naʻá ne ʻilo naʻe ʻilo ʻe ʻAmolone naʻe ʻikai ko ha ʻuhinga lelei naʻá ne tauʻi ai ʻa e kakai ʻo Nīfaí.\n\n2 Pea naʻá ne pehē: Vakai, ʻe ʻikai te u fakafetongi ha kau pōpula mo ʻAmolone, tuku kehe ʻo kapau te ne taʻofi ʻene fakakaukaú, ʻo hangē ko ia naʻá ku fakahā ʻi heʻeku tohí; koeʻuhí ʻe ʻikai te u tuku kiate ia ke ne maʻu ha toe mālohi ʻo lahi ange ʻi he mālohi kuó ne maʻú.\n\n3 Vakai, ʻoku ou ʻiloʻi ʻa e feituʻu ʻoku leʻohi ai ʻe he kau Leimaná ʻa hoku kakai ʻa ia kuo nau puke pōpulá; pea ko e meʻa ʻi he taʻetali ʻe ʻAmolone ʻa e meʻa naʻe ʻi heʻeku tohí, vakai, te u fai kiate ia ʻo hangē ko ʻeku ngaahi leá; ʻio, te u feinga ke tāmateʻi ʻa kinautolu kae ʻoua ke nau kole ke fakamelino.\n\n4 Pea ko ʻeni naʻe hoko ʻo pehē ʻi he ʻosi lea ʻaki ʻe Molonai ʻa e ngaahi lea ní, naʻá ne fekau ke kumi ʻi heʻene kau tangatá, koeʻuhi ke ne lava ʻa pē ʻo ʻiloʻi ha tangata ko ha hako ʻo Leimana ʻiate kinautolu.\n\n5 Pea naʻe hoko ʻo pehē naʻa nau ʻiloʻi ha tokotaha, ʻa ia ko hono hingoá ko Leimana; pea ko e taha ia ʻo e kau tamaioʻeiki ʻa e tuʻi ʻa ia naʻe fakapoongi ʻe ʻAmalekaiá.\n\n6 Ko ʻeni naʻe fekau ʻe Molonai ʻa Leimana mo ha tokosiʻi ʻo ʻene kau tangatá ke nau ʻalu atu ki he kau leʻo ʻa ia naʻe leʻohi ʻa e kau Nīfaí.\n\n7 Ko ʻeni naʻe leʻohi ʻa e kau Nīfaí ʻi he kolo ko Kití; ko ia naʻe fili ʻe Molonai ʻa Leimana ʻo ne fekau ha kau tangata tokosiʻi ke nau ō mo ia.\n\n8 Pea ʻi heʻene efiafi hifó naʻe ʻalu atu ʻa Leimana ki he kau leʻo naʻa nau leʻohi ʻa e kau Nīfaí, pea vakai, naʻa nau mamata kiate ia ʻokú ne haʻú pea nau ui atu kiate ia; ka naʻa ne pehē atu kiate kinautolu: ʻoua ʻe manavahē; vakai, ko ha tangata Leimana au. Vakai, kuo mau hola mei he kau Nīfaí, pea ʻoku nau mohe; pea vakai, kuo mau toʻo ʻenau uainé ʻo ʻomi ia mo kimautolu.\n\n9 Ko ʻeni ʻi he fanongo ʻa e kau Leimaná ki he ngaahi lea ní naʻa nau tali ia ʻi he fiefia; pea nau pehē ange kiate ia: Tuku mai maʻamautolu hoʻomou uainé, koeʻuhí ke mau inu; ʻoku mau fiefia ʻi hoʻomou ʻomi mo kimoutolu ʻa e uainé, he ʻoku mau ongosia.\n\n10 Ka naʻe pehē ange ʻe Leimana kiate kinautolu: Tau tauhi ʻetau uainé kae ʻoua ke tau ō atu ke tauʻi ʻa e kau Nīfaí. Ka naʻe tafunaki ʻe he leá ni ke lahi ange ʻa ʻenau holi ke inu ʻa e uainé;\n\n11 He naʻa nau pehē: ʻOku mau ongosia, ko ia tuku ke mau inu ʻa e uainé, pea ʻe vavé ni pē haʻatau maʻu ha uaine ko hatau ʻinasi, ʻa ia ʻe fakamālohi ʻa kitautolu ke ʻalu atu ke tau mo e kau Nīfaí.\n\n12 Pea naʻe pehē ange ʻe Leimana kiate kinautolu: ʻOku lelei pē ke fai homou lotó.\n\n13 Pea naʻe hoko ʻo pehē naʻa nau inu faʻiteliha mei he uainé; pea naʻe ifo ia kiate kinautolu, ko ia naʻe ʻāsili ai ʻenau inú; pea naʻe mālohi ia, he naʻe teuteuʻi ia ke mālohi.\n\n14 Pea naʻe hoko ʻo pehē naʻa nau inu pea nau fiefia, pea naʻe ʻikai fuoloa kuo nau konā kotoa.\n\n15 Pea ko ʻeni, ʻi he mamata ʻa Leimana mo ʻene kau tangatá kuo nau konā kotoa pē, pea kuo nau mohe maʻú, naʻa nau foki atu kia Molonai, ʻo fakahā kiate ia ʻa e ngaahi meʻa kotoa pē kuo hokó.\n\n16 Pea ko ʻeni naʻe tatau ʻeni mo e fakakaukau ʻa Molonaí. Pea kuo teuteuʻi ʻe Molonai ʻa ʻene kau tangatá ʻaki ʻa e ngaahi mahafu tau; pea naʻá ne ʻalu atu ki he kolo ko Kití, lolotonga ʻoku kei konā mo mohe maʻu ʻa e kau Leimaná, ʻo nau laku ki loto ha ngaahi mahafu tau ki he kau pōpulá, kae ʻoua kuo nau maʻu kotoa ha mahafu.\n\n17 ʻIo, ʻo aʻu ki honau kakai fefiné pea mo ʻenau fānaú kotoa, ʻa kinautolu kotoa pē ʻa ia naʻe lava ʻo ngāue ʻaki ha mahafu taú, pea ʻi he fakamahafu ʻe Molonai ʻa e kau pōpula kotoa ko iá; pea naʻe fai ʻa e ngaahi meʻa kotoa ko iá ʻi he fakalongolongo ʻaupito.\n\n18 Ka kapau naʻa nau fafangu ʻa e kau Leimaná, vakai kuo nau konā pea naʻe mei lava ʻe he kau Nīfaí ʻo tāmateʻi ʻa kinautolu.\n\n19 Kae vakai, naʻe ʻikai ko e meʻa ʻeni naʻe holi ki ai ʻa Molonaí; naʻe ʻikai te ne manako ʻi he fakapoó pe ko e lilingi totó, ka naʻá ne fiefia ʻi hono fakahaofi ʻa hono kakaí mei he fakaʻauhá; pea koeʻuhi ko e ʻuhinga ko ʻeni ke ʻoua ʻe tukuakiʻi ia ki ha ngaahi ngāue taʻetotonu, ko ia naʻe ʻikai ai te ne loto ke ʻoho atu ki he kau Leimaná ʻo fakaʻauha ʻa kinautolu lolotonga ʻenau konaá.\n\n20 Ka kuó ne lavaʻi ʻa e ngaahi meʻa naʻá ne fie maʻú; he kuó ne fakamahafu ʻa e kau pōpula Nīfai, ʻa ia naʻe ʻi he loto ʻā ʻo e koló, pea kuó ne tuku kiate kinautolu ʻa e mālohi ke puke ʻa e ngaahi potu ʻa ia naʻe ʻi loto ʻi he ngaahi ʻaá.\n\n21 Pea naʻá ne fekau leva ki he kau tangata ʻa ia naʻe ʻiate iá ke nau holomui ʻo kiʻi mamaʻo siʻi atu meiate kinautolú, ʻo kāpui ʻa e kau tau ʻa e kau Leimaná.\n\n22 Ko ʻeni vakai naʻe fai ʻeni ʻi he taimi poʻulí, pea ko ia ʻi he ʻā hake ʻa e kau Leimaná ʻi he pongipongí naʻa nau vakai kuo kāpui ʻa kinautolu ʻe he kau Nīfaí mei tuʻa ʻā, pea kuo fakamahafu ʻenau kau pōpula ʻi lotó.\n\n23 Pea ko ia naʻa nau vakai kuo maʻu ʻe he kau Nīfaí ʻa e mālohi kiate kinautolu; pea ʻi heʻene peheé naʻe mahino kiate kinautolu ʻoku taʻeʻaonga ke nau tau mo e kau Nīfaí; ko ia naʻe fekau ʻe honau kau ʻeikitau pulé ke ʻomai ʻenau ngaahi mahafu taú, pea naʻa nau ʻomi ia ʻo lī ʻi he vaʻe ʻo e kau Nīfaí, ʻo kole ke nau angaʻofa mai kiate kinautolu.\n\n24 Ko ʻeni vakai, ko e meʻa ʻeni naʻe fie maʻu ʻe Molonaí. Naʻá ne puke ʻa kinautolu ko e kau pōpula ʻi he tau, ʻo ne maʻu ʻa e koló, pea naʻá ne fekau ke fakatauʻatāina kotoa ʻa e kau pōpulá, ʻa ia ko e kau Nīfaí; pea naʻa nau kau ki he kau tau ʻa Molonaí, pea naʻa nau hoko ko e fuʻu mālohi lahi ki heʻene kau taú.\n\n25 Pea naʻe hoko ʻo pehē naʻá ne fekau ʻa e kau Leimana, ʻa ia kuó ne puke pōpulá, ke nau kamata ngāue ke ngaohi ke mālohi ʻa e ngaahi kolotau ʻa ia naʻe takatakai ʻi he kolo ko Kití.\n\n26 Pea naʻe hoko ʻo pehē ʻi he ʻosi ʻene ngaohi ke mālohi ʻa e kolo ko Kití, ʻo hangē ko hono lotó, naʻá ne fekau ke ʻave ʻa ʻene kau pōpulá ki he kolo ko Mahú; pea naʻá ne leʻohi foki ʻa e kolo ko iá ʻaki ha fuʻu kau tau mālohi ʻaupito.\n\n27 Pea naʻe hoko ʻo pehē naʻa nau leʻohi ia, neongo ʻa e ngaahi filioʻi kākā ʻa e kau Leimaná, pea nau tauhi mo maluʻi ʻa e kau pōpula kotoa kuo nau puké, pea naʻa nau tauhi mo puleʻi foki ʻa e fonua kotoa mo e faingamālie kuo nau toe maʻú.\n\n28 Pea naʻe hoko ʻo pehē naʻe toe kamata ʻa e kau Nīfaí ke ikuna, pea toe maʻu ʻenau ngaahi totonú mo honau ngaahi faingamālié.\n\n29 Naʻe tuʻo lahi ʻa e feinga ʻa e kau Leimaná ke ʻātakaiʻi ʻa kinautolu ʻi he poʻulí, ka ʻi he ʻenau ngaahi feinga ko iá naʻe mole ai meiate kinautolu haʻanau kau pōpula tokolahi.\n\n30 Pea naʻe tuʻo lahi ʻenau feinga ke foaki haʻanau uaine ki he kau Nīfaí, koeʻuhí ke nau lava ʻo fakaʻauha ʻa kinautolu ʻaki ha inu fakakona pē ko e konā.\n\n31 Kae vakai, naʻe ʻikai ke fai tuai ʻa e kau Nīfai ʻi hono manatuʻi ʻa e ʻEiki ko honau ʻOtuá ʻi he taimi ko ʻeni ʻo ʻenau mamahí. Koloto ke lava ke maʻu ʻa kinautolu ʻi heʻenau ngaahi tauhelé; ʻio, naʻe ʻikai te nau inu ʻenau uainé, ka ʻi heʻenau tomuʻa ʻoange ia ki ha niʻihi ʻo e kau pōpula Leimaná.\n\n32 Pea naʻa nau tokanga pehē ke ʻoua naʻa ʻomi kiate kinautolu ha inu fakakona; he kapau ʻe fakakonahi ha tangata Leimana ʻe heʻenau uainé, ʻe fakakonahi ai foki ha tangata Nīfai; pea naʻa nau ʻahiʻahiʻi pehē ʻa ʻenau ngaahi meʻa inu mālohi kotoa pē.\n\n33 Pea ko ʻeni naʻe hoko ʻo pehē naʻe ʻaonga ke teuteu ʻa Molonai ke tauʻi ʻa e kolo ko Molianitoní; he vakai, kuo hanga ʻe he kau Leimaná, ʻi heʻenau ngaahi ngāué, ʻo ngaohi ke mālohi ʻa e kolo ko Molianitoní kae ʻoua kuo hoko ia ko ha fuʻu kolotau mālohi.\n\n34 Pea naʻa nau ʻomi maʻu pē ʻa e kau tau foʻou ki he kolo ko iá kae ʻumaʻā foki ʻa e ngaahi meʻakai mo e nāunau foʻou.\n\n35 Pea naʻe ʻosi pehē ʻa hono uofulu mā hiva ʻo e taʻu ʻo e pule ʻa e kau fakamāú ki he kakai ʻo Nīfaí.\n\n", "alma 56": "[center][font_size=26]Vahe 56[/font_size][/center]\n\n[i]ʻOku ʻoatu ʻe Hilamani ha tohi kia Molonai, ʻo fakamatala ki he tuʻunga ʻoku ʻi ai ʻa e tau mo e kau Leimaná—ʻOku feia ʻe ʻAnitipesi mo Hilamani ha ikunaʻi kāfakafa ʻo e kau Leimaná—ʻOku tau ʻa e ngaahi foha ʻe toko ua afe ʻo Hilamaní ʻaki ha mālohi fakaofo, pea ʻoku ʻikai tō hanau toko taha. Veesi 1, taʻu 62 K.M. nai; veesi 2–19, taʻu 66 K.M. nai; mo e veesi 20–57, taʻu 65–64 K.M. nai.[/i]\n\n1 Pea ko ʻeni naʻe hoko ʻo pehē ʻi he kamataʻanga ʻo e taʻu hono tolungofulu ʻo e pule ʻa e kau fakamāú, ʻi hono ua ʻo e ʻahó ʻi he ʻuluaki māhiná, naʻe maʻu ʻe Molonai ha tohi meia Hilamani, ʻo fakamatalaʻi mai ʻa e ngaahi meʻa kuo hoko ki he kakai ʻi he potu ko ia ʻo e fonuá.\n\n2 Pea ko e ngaahi lea ʻeni ʻa ia naʻá ne tohí, ʻo pehē: ʻE hoku tokoua ʻofeina, ko Molonai, ʻi he ʻEikí pea ʻi he ngaahi faingataʻa foki ʻo ʻetau tau; vakai, ʻe hoku tokoua ʻofeina, ʻoku ʻi ai haʻaku meʻa ʻe niʻihi ke fakahā kiate koe ʻo kau ki heʻemau tau ʻi he potu ko ʻeni ʻo e fonuá.\n\n3 Vakai, ko e toko ua afe ʻo e ngaahi foha ʻo e kau tangata ko ia naʻe ʻohifo ʻe ʻĀmoni mei he fonua ko Nīfaí—ko ʻeni ʻokú ke ʻilo ko kinautolu ní ko e hako ʻo Leimana ʻa ia ko e foha lahi ʻo ʻetau tamai ko Līhaí;\n\n4 Ko ʻeni ʻoku ʻikai ʻaonga ke u toe fakamanatuʻi atu kiate koe ʻo kau ki heʻenau ngaahi talatukufakaholó pe ko ʻenau taʻetuí, he ʻokú ke ʻilo ki he ngaahi meʻa kotoa ko ʻení—\n\n5 Ko ia ʻoku feʻunga pē kiate au ke u fakahā atu kiate koe kuo toʻo ʻe he toko ua afe ʻo e kau talavou ko ʻení ʻa ʻenau mahafu taú, pea nau loto ke u hoko ko honau takí; pea kuo mau ō mai ke maluʻi hotau fonuá.\n\n6 Pea ko ʻeni ʻokú ke ʻilo foki ki he fuakava ʻa ia naʻe fai ʻe heʻenau ngaahi tamaí, ʻe ʻikai te nau toʻo hake ʻenau ngaahi mahafu taú ke tauʻi ʻaki honau kāingá ke lilingi toto.\n\n7 Ka ʻi hono uofulu mā ono ʻo e taʻú, ʻi heʻenau vakai ki hotau ngaahi mamahí mo hotau ngaahi faingataʻaʻia koeʻuhi ko kinautolú, naʻa nau meimei maumauʻi ʻa e fuakava kuo nau faí ʻo toʻo hake ʻenau ngaahi mahafu taú ke maluʻi ʻa kimautolu.\n\n8 Ka naʻe ʻikai te u fie tuku ke nau maumauʻi ʻa e fuakavá ni ʻa ia kuo nau faí, ʻi heʻeku tui ʻe poupouʻi ʻa kitautolu ʻe he ʻOtuá, ʻo aʻu ki ha ʻikai te tau toe faingataʻaʻia lahi ange koeʻuhi ko ʻenau tauhi ʻa e fuakava kuo nau faí.\n\n9 Kae vakai, ko e meʻa ʻeni ʻe taha ʻa ia ʻoku tau lava ke maʻu ai ha fiefia lahi. He vakai, ʻi hono uofulu mā ono ʻo e taʻú, ko au Hilamani, naʻá ku laka atu ʻo taki ʻa e kau tangata talavou ko ʻeni ʻe toko ua afé ki he kolo ko Siuteá, ke tokoni kia ʻAnitipesi, ʻa ia kuó ke fakanofo ko ha taki ki he kakai ʻo e potu ko ia ʻo e fonuá.\n\n10 Peá u fakatahaʻí ʻa hoku ngaahi foha ʻe toko ua afé, (he ʻoku feʻunga ke ui ʻa kinautolu ko e ngaahi foha) ki he kau tau ʻa ʻAnitipesí, ʻa ia ko e mālohi naʻe fiefia lahi ai ʻa ʻAnitipesi; he vakai, kuo fakatokotokosiʻi ʻene kau taú ʻe he kau Leimaná he kuo hanga ʻe heʻenau kau taú ʻo tāmateʻi ʻa e fuʻu tokolahi fau ʻo ʻetau kau tangatá, ʻa ia ko e meʻa ʻoku totonu ke tau tengihia.\n\n11 Ka neongo iá, ko e meʻa ʻeni te tau lava ʻo fiemālie ai, kuo nau mate ʻi he mamahiʻi honau fonuá mo honau ʻOtuá, ʻio, pea ʻoku nau fiefia.\n\n12 Pea kuo tauhi foki ʻe he kau Leimaná ʻa e kau pōpula tokolahi, ʻa ia ko e kau ʻeikitau pule kātoa, he naʻe ʻikai te nau fakamoʻui ha tokotaha kehe. Pea ʻoku mau mahalo ʻoku nau ʻi he fonua ko Nīfaí ʻi he taimí ni; ʻoku pehē ʻo kapau kuo teʻeki ai tāmateʻi ʻa kinautolu.\n\n13 Pea ko ʻeni ko e ngaahi kolo ʻeni ʻa ia kuo maʻu ʻe he kau Leimaná ʻi he lilingi ʻo e toto ʻo e fuʻu tokolahi ʻo ʻetau kau tangata toʻá:\n\n14 Ko e fonua ko Manataí, pe ko e kolo ko Manataí, mo e kolo ko Sisolomé, mo e kolo ko Kumenaí, mo e kolo ko ʻAnitipalá.\n\n15 Pea ko e ngaahi kolo ʻeni kuo nau maʻu ʻi heʻeku aʻu mai ki he kolo ko Siuteá; peá u ʻiloʻi ʻa ʻAnitipesi mo ʻene kau tangatá ʻoku nau ngāue tūkuingata ke ngaohi ʻa e koló ke mālohi.\n\n16 ʻIo, pea naʻa nau faingataʻaʻia ʻi he sino pea ʻi he laumālie foki, he kuo nau tau loto-toʻa ʻi he ʻahó pea ngāue ʻi he poʻulí ke maluʻi honau ngaahi koló; pea ko ia kuo nau kātekina ʻa e ngaahi mamahi ʻi he faʻahinga kotoa pē.\n\n17 Pea ko ʻeni kuo nau fakapapau ke nau ikuna ʻi he feituʻu ko ʻení pe mate; ko ia ʻokú ke mahalo ne hanga ʻe he kiʻi kau tau tokosiʻi ko ia ne haʻu mo aú, ʻio, ʻa e ngaahi foha ko ia ʻoʻokú, ʻo foaki kiate kinautolu ha fuʻu ʻamanaki mo e fiefia lahi.\n\n18 Pea ko ʻeni naʻe hoko ʻo pehē ʻi he vakai ʻa e kau Leimaná kuo maʻu ʻe ʻAnitipesi ha mālohi lahi ange ki heʻene kau taú, naʻe taʻofi ʻa kinautolu ʻi he tuʻutuʻuni ʻa ʻAmolone ke ʻoua naʻa nau ʻoho mai ki he kolo ko Siuteá, pē ko kimautolu, ke tau.\n\n19 Pea ko ia naʻe tāpuekina ʻa kimautolu ʻe he ʻEikí; he kapau naʻa nau ʻoho mai kiate kimautolu ʻi heʻemau vaivai ko iá pehē kuo nau mei fakaʻauha ʻa ʻemau kau tau tokosiʻí; ka naʻe anga pehē ʻa homau fakahaofí.\n\n20 Naʻe fekau kiate kinautolu ʻe ʻAmolone ke nau maluʻi ʻa e ngaahi kolo ʻa ia kuo nau faʻaó. Pea naʻe ʻosi pehē ʻa e taʻu hono uofulu mā onó. Pea ʻi he kamataʻanga ʻo hono uofulu mā fitu ʻo e taʻú kuo mau ʻosi teuteuʻi homau koló mo kimautolu foki ki he maluʻi.\n\n21 Ko ʻeni naʻa mau fakaʻamu ke ʻoho mai ʻa e kau Leimaná kiate kimautolu; he naʻe ʻikai te mau loto ke ʻoho atu kiate kinautolu ʻi honau ngaahi kolotaú.\n\n22 Pea naʻe hoko ʻo pehē naʻa mau tuku ʻa e kau tangata mataki ʻo takatakai, ke fakasiosio ʻa e feʻaluʻaki ʻa e kau Leimaná, koeʻuhí ke ʻoua te nau fakalaka ʻiate kimautolu ʻi he poʻulí pe ʻi he ʻahó ke fai hano ʻohofi homau ngaahi kolo kehe ʻa ia naʻe tuʻu ʻi he fakatokelaú.\n\n23 He naʻa mau ʻiloʻi naʻe teʻeki ai ke mālohi feʻunga ʻa e ngaahi kolo ko iá ke fetaulaki mo kinautolu; ko ia naʻa mau fakaʻamu ai, ʻo kapau te nau fakalaka atu ʻiate kimautolu, te mau ʻoho atu ʻi mui ʻiate kinautolu, pea taʻofi pehē ʻa kinautolu mei mui ʻi he taimi tatau pē ʻoku tauʻi ʻa kinautolu mei muʻa. Naʻa mau ʻamanaki te mau lava ʻo ikunaʻi ʻa kinautolu; kae vakai, naʻe tō noa ʻemau ʻamanakí ʻi he meʻá ni ʻa ia naʻa mau holi ki aí.\n\n24 Naʻa nau manavahē ke fakalaka ʻiate kimautolu mo ʻenau kau taú kotoa, pea naʻa nau manavahē foki he ʻalu mo hano konga ʻo ʻenau kau taú, telia naʻa ʻiloange kuo ʻikai ke nau mālohi feʻunga pea ikunaʻi ai ʻa kinautolu.\n\n25 Pea naʻa nau manavahē foki ke laka atu ki he kolo ko Seilahemalá; pea naʻa nau manavahē foki ke aʻa ʻi ʻolunga ʻi Saitone, ke ʻalu ki he kolo ko Nīfaihaá.\n\n26 Pea ko ia, kuo nau fakapapau ke maluʻi ʻaki ʻenau kau taú ʻa e ngaahi kolo ko ia kuo nau maʻú.\n\n27 Pea ko ʻeni naʻe hoko ʻo pehē ʻi hono ua ʻo e māhiná ʻo e taʻu pē ko iá, naʻe ʻomi kiate kimautolu ʻa e ngaahi meʻakai mo e nāunau lahi mei he ngaahi tamai ʻa hoku ngaahi foha ʻe toko ua afé.\n\n28 Pea naʻe toe ʻomai foki mo ha kau tangata ʻe toko ua afe kiate kimautolu mei he fonua ko Seilahemalá. Pea ko ia naʻa mau mateuteu ai mo e kau tangata ʻe toko taha mano, mo e ngaahi meʻakai mo e nāunau maʻanautolu, kae ʻumaʻā foki honau ngaahi uaifí mo ʻenau fānaú foki.\n\n29 Pea ko e kau Leimaná, ʻi heʻenau vakai ʻoku fakatokolahi ʻi he ʻaho taki taha ʻa ʻemau kau taú, pea ʻoku ʻomi ʻa e ngaahi meʻakai mo e nāunau ke tauhi ʻaki ʻa kimautolú, naʻe kamata ke nau manavahē, ʻo nau kamata ke hū mai ki tuʻa, koeʻuhi ke lava nai ke taʻofi ʻemau maʻu ʻa e ngaahi meʻakai mo e nāunaú mo e tokoní.\n\n30 Ko ʻeni ʻi heʻemau vakai ʻoku fakaʻau ke hohaʻa lahi ʻa e kau Leimaná ʻi he meʻá ni, naʻa mau fakaʻamu ke fai ha tauhele kiate kinautolu; ko ia, naʻe fekau ʻe ʻAnitipesi ke u laka atu mo hoku ngaahi foha talavou kei īkí ki ha kolo ofi mai, ʻo hangē ko haʻamau fetukutuku ʻa e ngaahi meʻakai mo e nāunau ki ha kolo ofi maí.\n\n31 Pea naʻe fekau ke mau laka ofi atu ki he kolo ko ʻAnitipalá, ʻo hangē ko haʻamau ʻalu atu ki ha kolo hoko mai, ʻi he ngaahi ngataʻanga ʻo e fonuá ofi ki he matātahí.\n\n32 Pea naʻe hoko ʻo pehē naʻa mau laka atu, ʻo hangē ʻoku mau ʻave ha ngaahi meʻakai mo e nāunau, ke ʻave ki he kolo ko iá.\n\n33 Pea naʻe hoko ʻo pehē naʻe laka atu ʻa ʻAnitipesi mo ha konga ʻo ʻene kau taú, kae tuku hono toé ke maluʻi ʻa e koló. Ka naʻe ʻikai te ne laka atu kae ʻoua kuó u ʻalu atu mo ʻeku kiʻi kau taú, ʻo ofi atu ki he kolo ko ʻAnitipalá.\n\n34 Pea ko ʻeni, naʻe nofo ʻi he kolo ko ʻAnitipalá ʻa e kau tau mālohi taha ʻa e kau Leimaná; ʻio ʻa e tokolahi tahá.\n\n35 Pea naʻe hoko ʻo pehē ʻi he fakahā kiate kinautolu ʻe heʻenau kau tangata matakí, naʻa nau hū mai ki tuʻa mo ʻenau kau taú ʻo laka mai ke tauʻi ʻa kimautolu.\n\n36 Pea naʻe hoko ʻo pehē naʻa mau hola ʻi muʻa ʻiate kinautolu, ki he fakatokelaú. Pea naʻe pehē ʻa ʻemau tohoakiʻi mamaʻo atu ʻa e kau tau mālohi taha ʻa e kau Leimaná;\n\n37 ʻIo, ʻo fuʻu mamaʻo ʻaupito, ʻo aʻu ki heʻenau mamata ki he kau tau ʻa ʻAnitipesí ʻoku tuli mui ʻiate kinautolu, ʻaki honau tūkuingatá, naʻe ʻikai te nau afe ki he toʻomataʻú pe toʻohemá, ka naʻa nau fai ange pē ʻenau laka hangatonu mai kiate kimautolú; pea, hangē ko ʻemau mahaló, ko ʻenau taumuʻá ke tāmateʻi ʻa kimautolu ʻoku teʻeki ai ke aʻu mai ʻa ʻAnitipesi kiate kinautolu, pea nau fai ʻeni ke ʻoua ʻe kāpui ʻa kinautolu ʻe homau kakaí.\n\n38 Pea ko ʻeni ʻi he vakai ʻe ʻAnitipesi, ki he fakatuʻutāmaki naʻa mau ʻi aí, naʻá ne fakatoʻotoʻo ange ʻa e laka ʻa ʻene kau taú. Kae vakai, naʻe poʻuli; ko ia naʻe ʻikai te nau maʻu ʻa kimautolu, pea naʻe ʻikai foki ke maʻu ʻa kinautolu ʻe ʻAnitipesi; ko ia, naʻa mau mālōlō ʻi he poó.\n\n39 Pea naʻe hoko ʻo pehē ʻi he teʻeki ke mafoa ʻa e atá ʻi he hengihengi haké, vakai, naʻe tuli ʻa kimautolu ʻe he kau Leimaná. Ko ʻeni naʻe ʻikai te mau mālohi feʻunga ke fepaki mo kinautolu; ʻio, naʻe ʻikai te u fie tuku ke tō ʻa hoku ngaahi foha kei īkí ki honau nimá; ko ia, naʻa mau fai atu ʻemau laká, ʻo mau laka atu ki he feituʻu maomaonganoá.\n\n40 Ko ʻeni naʻa nau manavahē ke afe ki he toʻomataʻú pe ki he toʻohemá telia naʻa kāpui ʻa kinautolu; pea naʻe ʻikai foki te u fie afe ki he toʻomataʻú pe toʻohemá telia naʻa nau maʻu au, pea naʻe ʻikai te mau lava ke matuʻuaki ʻa kinautolu, he ʻe tāmateʻi ai ʻa kimautolu, pea te nau hola ai ʻo hao; pea ko ia naʻa mau hola ʻi hono kotoa ʻo e ʻaho ko iá ki he feituʻu maomaonganoá, ʻo aʻu ki heʻene poʻuli.\n\n41 Pea naʻe hoko ʻo pehē, ʻi he toe mafoa mai ʻa e ata ʻo e pongipongí, naʻa mau vakai atu ʻoku ʻoho mai ʻa e kau Leimaná kiate kimautolu, pea naʻa mau hola meiate kinautolu.\n\n42 Ka naʻe hoko ʻo pehē naʻe ʻikai te nau tuli ʻa kimautolu ʻo loko mamaʻo pea naʻa nau tuʻu; pea naʻe hoko ia ʻi he pongipongi ʻo hono tolu ʻo e ʻaho ʻo e māhina hono fitú.\n\n43 Pea ko ʻeni, naʻe ʻikai te mau ʻilo pe kuo maʻu ʻa kinautolu ʻe ʻAnitipesi pe ʻikai, ka naʻá ku pehē ange ki heʻeku kau tangatá: Vakai, ʻoku ʻikai te tau ʻiloʻi pe kuo nau tuʻú koeʻuhí ke tau foki ange ʻo tauʻi ʻa kinautolu, koeʻuhí ke nau maʻu ʻa kitautolu ʻi heʻenau tauhelé;\n\n44 Ko ia ko e hā hoʻomou laú, ʻe hoku ngaahi foha, te mou ʻalu atu kiate kinautolu ke tau?\n\n45 Pea ko ʻeni ʻoku ou pehē kiate koe, ʻe hoku tokoua ʻofeina ko Molonai, kuo teʻeki ai te u mamata ʻi ha loto-toʻa lahi pehē, ʻikai, kuo teʻeki ai ʻi hono kotoa ʻo e kau Nīfaí.\n\n46 He hangē ko ʻeku ui maʻu ai pē ʻa kinautolu ko hoku ngaahi fohá, (he naʻa nau kei iiki kotoa pē), pea naʻa nau pehē mai kiate au: ʻE tamai, vakai ʻoku ʻiate kitautolu ʻa hotau ʻOtuá, pea ʻe ʻikai te ne tuku ke mau tō; ko ia, tau ō atu; ʻe ʻikai te tau tāmateʻi ʻa homau kāingá kapau naʻa nau tuku noa pē ʻa kitautolu; ko ia tau ō atu, telia naʻa nau ikuna ʻa e kau tau ʻa ʻAnitipesí.\n\n47 Ko ʻeni kuo teʻeki ai ke nau tau, ka naʻe ʻikai te nau manavahē ʻi he maté; pea naʻa nau tokanga lahi ange ki he tauʻatāina ʻa ʻenau ngaahi tamaí ʻi heʻenau tokanga ki heʻenau moʻuí; ʻio, kuo akonekina ʻa kinautolu ʻe heʻenau ngaahi faʻeé, kapau ʻe ʻikai te nau taʻetui, ʻe fakahaofi ʻa kinautolu ʻe he ʻOtuá.\n\n48 Pea naʻa nau fakamatalaʻi mai kiate au ʻa e ngaahi lea ʻa ʻenau ngaahi faʻeé, ʻo pehē: ʻOku ʻikai te mau taʻetui naʻe ʻilo ia ʻe heʻemau ngaahi faʻeé.\n\n49 Pea naʻe hoko ʻo pehē naʻá ku foki atu mo ʻeku toko ua afé ke tau mo e kau Leimana ko ʻeni naʻa nau tuli ʻa kimautolú. Pea ko ʻeni vakai, kuo maʻu ʻa kinautolu ʻe he kau tau ʻa ʻAnitipesí, pea kuo kamata ʻa e fuʻu tau lahi fakaʻulia.\n\n50 Ko e meʻa ʻi he ongosia ʻa e kau tau ʻa ʻAnitipesí, koeʻuhi ko ʻenau laka mamaʻo ʻi he kiʻi taimi siʻi pehē, naʻe ofi ke nau tō ki he nima ʻo e kau Leimaná; pea ka ne taʻeʻoua ʻeku foki atu mo ʻeku toko ua afé, pehē kuo nau ikunaʻi ʻa e taú.\n\n51 He kuo tō ʻa ʻAnitipesi ʻi he heletā mo e tokolahi ʻo ʻene kau takí, ko e tupu mei heʻenau ongosiá, ʻa ia naʻe tupu ʻi hono vave ʻo ʻenau laká—ko ia naʻe tupu ʻi he puputuʻu ʻa e kau tangata ʻa ʻAnitipesí koeʻuhi ko e tō ʻa honau takí, naʻe kamata ke nau holomui mei he kau Leimaná.\n\n52 Pea naʻe hoko ʻo pehē naʻe loto-toʻa ai ʻa e kau Leimaná, ʻo nau kamata ke tuli ʻa kinautolu; pea naʻe lolotonga tuli mālohi pehē ʻa kinautolu ʻe he kau Leimaná feʻunga mo e aʻu mai ʻa Hilamani mo ʻene toko ua afé ʻi mui ʻiate kinautolu, ʻo nau kamata ke tāmateʻi ʻa kinautolu ʻo fuʻu lahi ʻaupito, ko ia naʻe tuʻu ai ʻa e kau tau kotoa ʻa e kau Leimaná, ʻo nau tafoki hake kia Hilamani.\n\n53 Ko ʻeni ʻi he vakai ʻa e kakai ʻo ʻAnitipesí kuo tafoki ki mui ʻa e kau Leimaná, naʻa nau tānaki fakataha ʻenau kau tangatá ʻo nau toe ʻoho fakataha atu ʻi mui ʻi he kau Leimaná.\n\n54 Pea ko ʻeni naʻe hoko ʻo pehē ko kimautolu, ko e kakai ʻo Nīfaí, ko e kakai ʻo ʻAnitipesí, mo au mo ʻeku toko ua afé, naʻa mau kāpui ʻa e kau Leimaná, ʻo mau tāmateʻi ʻa kinautolu; ʻio, ʻo aʻu ki hono fakamālohiʻi ʻa kinautolu ke tuku ʻenau ngaahi mahafu taú pea mo kinautolu foki ko e kau pōpula ʻo e tau.\n\n55 Pea ko ʻeni naʻe hoko ʻo pehē ʻi he hili ʻenau tukulolo kiate kimautolú, vakai, naʻá ku lau ʻa e kau tangata talavou ko ia ʻa ia naʻa mau tau mo aú, ʻi heʻeku manavahē naʻa kuo ʻi ai hanau tokolahi kuo tāmateʻi.\n\n56 Kae vakai, naʻá ku fuʻu fiefia lahi, he naʻe ʻikai ha toko taha ʻiate kinautolu kuo tō ki he kelekelé; ʻio, pea kuo nau tau ʻo hangē kuo nau fai ia ʻi he māfimafi ʻo e ʻOtuá; ʻio, naʻe teʻeki ai ke ʻilo ha kau tangata kuo tau ʻaki ha fuʻu ivi fakaofo pehē; pea ʻi he mālohi lahi pehē naʻa nau ʻoho atu ki he kau Leimaná, ʻo nau fakamanavaheeʻi ai ʻa kinautolu; pea ko e ʻuhinga ʻeni naʻe tuku ai ʻe he kau Leimaná ke nau tukulolo ʻo hoko ko e kau pōpula ʻo e taú.\n\n57 Pea ko e meʻa ʻi he ʻikai ha potu ke tauhi ai ʻemau kau pōpulá, ke mau leʻohi ai ʻa kinautolu ke taʻofi ʻa kinautolu mei heʻenau hola ki he kau tau ʻa e kau Leimaná, ko ia naʻa mau fekau ke ʻave ʻa kinautolu ki he fonua ko Seilahemalá, pea ke ʻalu mo kinautolu ʻa e konga ʻo e kau tangata ʻa ʻAnitipesi ʻa ia naʻe ʻikai ke maté; peá u ʻave hono toé ʻo fakatahaʻi ʻa kinautolu mo ʻeku kau talavou ʻĀmoní, pea mau laka ʻo foki atu ki he kolo ko Siuteá.\n\n", "alma 57": "[center][font_size=26]Vahe 57[/font_size][/center]\n\n[i]ʻOku fakamatala ʻa Hilamani ki hono toe maʻu ʻo ʻAnitipalá mo e tukulolo pea mo hono maluʻi ki mui ʻo Kumenaí—ʻOku tau ʻi he loto-toʻa ʻa ʻene kau talavou ʻĀmoní; ʻoku nau kafo kotoa, ka naʻe ʻikai ha toko taha ʻe mate—ʻOku fakamatala ʻa Kiti ki he tāmate mo e hola ʻa e kau pōpula Leimaná. Taʻu 63 K.M. nai.[/i]\n\n1 Pea ko ʻeni naʻe hoko ʻo pehē naʻá ku maʻu ha tohi meia ʻAmolone, ko e tuʻí, ʻo pehē kapau te u tukuange ʻa e kau pōpula ʻo e ta u ʻa ia kuo mau puké te ne tuku mai kiate kimautolu ʻa e kolo ko ʻAnitipalá.\n\n2 Ka naʻá ku ʻoatu ha tohi ki he tuʻí, ʻoku mau ʻiloʻi fakapapau ʻoku feʻunga ʻemau kau taú ke faʻao ʻa e kolo ko ʻAnitipalá ʻaki homau mālohí pē; pea kapau te mau tukuange ʻa e kau pōpulá ke fetongi ʻaki ʻa e koló, te mau fai taʻe-fakapotopoto ai, pea te mau toki tukuange pē ʻemau kau pōpulá ʻi ha fakafetongi.\n\n3 Pea naʻe ʻikai tali ʻe ʻAmolone ʻa ʻeku tohí, he naʻe ʻikai te ne fie fakafetongi ʻa e kau pōpulá; ko ia naʻa mau kamata ke fai ha ngaahi teuteu ke ʻalu ke tauʻi ʻa e kolo ko ʻAnitipalá.\n\n4 Ka naʻe ʻalu ʻa e kakai ʻo ʻAnitipalá mei he koló, ʻo nau hola ki honau ngaahi kolo kehe, ʻa ia naʻa nau maʻú, ke ngaohi ke mālohi ia; pea ko ia naʻe pehē ʻa e tō ʻa e kolo ko ʻAnitipalá ki homau nimá.\n\n5 Pea naʻe ʻosi pehē ʻa hono uofulu mā valu ʻo e taʻu ʻo e pule ʻa e kau fakamāú.\n\n6 Pea naʻe hoko ʻo pehē ʻi he kamataʻanga hono uofulu mā hiva ʻo e taʻú, naʻa mau maʻu ha ngaahi meʻakai mo e nāunau, kae ʻumaʻā foki mo ha fakatokolahi ki heʻemau kau taú, pea mei he fonua ko Seilahemalá, mo e fonua ofi ki aí, ʻa ia ko e kau tangata ʻe toko ono afe, tuku kehe ʻa e toko onongofulu ʻo e ngaahi foha ʻo e kau ʻĀmoní ʻa ia naʻa nau haʻu ke kau fakataha mo honau ngaahi tokouá, ʻa ia ko ʻeku kiʻi kau tau ʻo e toko ua afé. Pea ko ʻeni vakai, naʻa mau mālohi, ʻio, naʻe lahi foki mo e ngaahi meʻakai mo e nāunau feʻunga kiate kimautolu.\n\n7 Pea naʻe hoko ʻo pehē ko homau lotó ke fai ha tau mo e kau tau ʻa ia naʻe tuku ke maluʻi ʻa e kolo ko Kumenaí.\n\n8 Pea ko ʻeni vakai, te u fakahā kiate koe naʻe vave ʻemau fakahoko ʻemau fakaʻamú; ʻio, naʻa mau kāpui ʻaki ʻemau kau tau mālohí, pe ko ha konga ʻo ʻemau kau tau mālohí, ʻi he poʻulí, ʻa e kolo ko Kumenaí, ʻo fuofuoloa siʻi ki muʻa pea nau maʻu ha ngaahi meʻakai mo e nāunau.\n\n9 Pea naʻe hoko ʻo pehē naʻa mau nofo takatakai ʻi he koló ʻi he ngaahi pō lahi; ka naʻa mau mohe mo ʻemau ngaahi heletaá, mo fokotuʻu ʻa e kau leʻo, koeʻuhi ke ʻoua naʻa lava ʻe he kau Leimaná ʻo ʻohofi ʻa kimautolu ʻi he poʻulí, pea tāmateʻi ʻa kimautolu, he naʻa nau feinga tuʻo lahi ke fai pehē; ka ʻi heʻenau feinga kotoa pē ke fai peheé naʻe lilingi ai honau totó.\n\n10 Naʻe faifai pea naʻe aʻu mai ʻenau ngaahi meʻakai mo e nāunaú, pea naʻa nau teu ke hū ki he koló ʻi he poʻulí. Pea ko kimautolu, naʻe ʻikai ko e kau Leimana ʻa kimautolu, ka ko e kau Nīfai; ko ia naʻa mau puke ai ʻa kinautolu mo ʻenau ngaahi meʻakai mo e nāunaú.\n\n11 Pea neongo kuo motuhi ʻa e kau Leimaná mei heʻenau tokoni ʻi he founga ko ʻení, ka naʻa nau kei loto-fakapapau pē ke maʻu ʻa e koló; ka naʻe ʻaonga ke mau toʻo ʻa e ngaahi meʻakai mo e nāunau ko iá pea ʻave ia ki Siutea, pea mo ʻemau kau pōpulá ki he fonua ko Seilahemalá.\n\n12 Pea naʻe hoko ʻo pehē naʻe teʻeki ai ke ʻosi atu ha ngaahi ʻaho lahi naʻe kamata ke mole ʻa e ʻamanaki kotoa ʻa e kau Leimaná ki ha tokoni; ko ia naʻa nau tuku mai ʻa e koló ki homau nimá; pea ko ia kuo mau lavaʻi ʻemau ngaahi fakakaukau ke maʻu ʻa e kolo ko Kumenaí.\n\n13 Ka naʻe hoko ʻo pehē naʻe fuʻu tokolahi fau ʻa ʻemau kau pōpulá, ko ia neongo homau tokolahi pehē fau, naʻe ʻaonga ai ke mau ngāue ʻaki ʻemau kau taú kotoa ke leʻohi ʻo kinautolu, pe tāmateʻi ʻa kinautolu.\n\n14 He vakai, naʻe faʻa feinga ke hola hanau tokolahi, ʻo nau tau ʻaki ʻa e ngaahi maka, mo e ngaahi ʻakau, pe ko ha faʻahinga meʻa pē te nau lava ke ala maʻu ʻi honau nimá, ʻo tuʻunga ai haʻamau tāmateʻi hanau toko ua afe nai ʻi he hili ʻenau tukulolo ʻo hoko ko e kau pōpula ʻo e taú.\n\n15 Ko ia naʻe ʻaonga ai kiate kimautolu, ke mau toʻo ʻenau moʻuí, pe leʻohi ʻa kinautolu, ʻaki ʻa e heletā ʻi homau nimá, ʻo ʻave ʻa kinautolu ki he fonua ko Seilahemalá; pea mo ʻemau ngaahi meʻakai mo e nāunaú foki naʻe ʻikai ke feʻunga ki homau kakai ʻomautolú, neongo ʻa e meʻa kuo mau faʻao mei he kau Leimaná.\n\n16 Pea ko ʻeni, ʻi he ngaahi tuʻunga fakatuʻutāmaki ko iá, naʻe hoko ia ko ha meʻa mamafa hono fakakaukauʻi ʻo kau ki he kau pōpula ʻo e tau ko iá; ka neongo iá, naʻa mau pehē leva ke ʻave ʻa kinautolu ki he fonua ko Seilahemalá; ko ia naʻa mau fili ha konga ʻo ʻemau kau tangatá, ʻo fekau kiate kinautolu ke nau leʻohi ʻa e kau pōpulá ʻo ʻave ki he fonua ko Seilahemalá.\n\n17 Ka naʻe hoko ʻo pehē ʻi he pongipongi haké, naʻa nau foki mai. Pea ko ʻeni vakai, naʻe ʻikai te mau ʻeke kiate kinautolu ʻo kau ki he kau pōpulá; he vakai, naʻe ʻoho mai kiate kimautolu ʻa e kau Leimaná, pea naʻa nau foki mai ʻi he taimi totonu ke fakahaofi ʻa kimautolu mei he tō ki honau nimá. He vakai, kuo fekau ʻe ʻAmolone ke ʻave ha tokoni kiate kinautolu ʻi he ngaahi meʻakai mo e nāunau foʻou kae ʻumaʻā foki mo e kau tau tokolahi.\n\n18 Pea naʻe hoko ʻo pehē ko e kau tangata ko ia ʻa ia naʻa mau fekau ke ʻalu mo e kau pōpulá naʻa nau aʻu mai ʻi he taimi totonu ke taʻofi ʻa kinautolu ʻi he ʻamanaki ke nau ikunaʻi ʻa kimautolú.\n\n19 Kae vakai, naʻe tau ʻo fuʻu mālohi ʻaupito ʻa ʻeku kiʻi kau tau ʻe toko ua afe onongofulú; ʻio, naʻa nau tuʻu maʻu ʻi he ʻao ʻo e kau Leimaná, ʻo nau tāmateʻi ʻa kinautolu kotoa pē ʻa ia naʻe tau mo kinautolú.\n\n20 Pea ʻi he fakaʻau ke vaivai ʻa hono toe ʻo ʻemau kau taú ki he kau Leimaná, vakai, naʻe tuʻu maʻu mo taʻe-manavahē ʻa e toko ua afe onongofulu ko iá.\n\n21 ʻIo, pea naʻa nau talangofua mo tokanga ke fai pau matematē ki he fekau kotoa pē; ʻio, pea naʻe hoko kiate kinautolu ʻo fakatatau mo ʻenau tuí; pea naʻá ku manatuʻi ʻa e ngaahi lea ʻa ia naʻa nau fakahā mai kiate au kuo ako ʻaki kiate kinautolu ʻe heʻenau ngaahi faʻeé.\n\n22 Pea ko ʻeni vakai, ko hoku ngaahi foha ko ʻení, mo e kau tangata ʻa ia naʻe fili ke ʻave ʻa e kau pōpulá, ʻoku totonu ke mau fakamālō ki ai koeʻuhi ko e fuʻu ikuna lahí ni; he ko kinautolu ia naʻa nau ikunaʻi ʻa e kau Leimaná; ko ia naʻe tekeʻi fakaholomui ʻa kinautolu ki he kolo ko Manataí.\n\n23 Pea naʻa mau kei maʻu pē homau kolo ko Kumenaí, pea naʻe ʻikai ke fakaʻauha kotoa ʻa kimautolu ke ʻosi ʻi he heletā; ka neongo iá, kuo mole homau tokolahi.\n\n24 Pea naʻe hoko ʻo pehē ʻi he hili ʻa e hola ʻa e kau Leimaná, naʻá ku fai leva ha ngaahi tuʻutuʻuni ke ʻave ʻeku kau tangata kuo kafó mei he lotolotonga ʻo e kau maté, pea fekau ke faitoʻo mo nonoʻo honau ngaahi kafó.\n\n25 Pea naʻe hoko ʻo pehē naʻe ʻi ai ʻa e toko uangeau mei heʻeku toko ua afe onongofulú, ʻa ia naʻe pongia koeʻuhi ko e mole ʻa e totó; ka neongo iá, ko e meʻa ʻi he angalelei ʻa e ʻOtuá, naʻa mau fuʻu ofo lahi ʻaupito, pea fiefia foki mo ʻemau kau taú kotoa, naʻe ʻikai hanau toko taha ʻe mate, ʻio, pea naʻe ʻikai foki ke ʻi ai hanau toko taha naʻá ne maʻu ha ngaahi fuʻu lavea lahi.\n\n26 Pea ko ʻeni, naʻe fakaofo honau fakahaofí ki heʻemau kau taú kotoa, ʻio, ke fakahaofi ʻa kinautolu ka naʻe ʻi ai ʻa e toko afe ʻo homau kāingá ʻa ia naʻe tō. Pea ʻoku totonu ʻemau pehē ko e tupu ia mei he māfimafi fakaofo ʻo e ʻOtuá, koeʻuhi ko ʻenau fuʻu tui lahi ʻa ia kuo akonekina ai ʻa kinautolu ke tuí—ʻoku ʻi ai ha ʻOtua angatonu, pea ko kinautolu kotoa pē ʻoku ʻikai ke taʻetuí, ʻe fakahaofi ʻa kinautolu ʻi hono māfimafi fakaofó.\n\n27 Ko ʻeni ko e tui ʻeni ʻa e faʻahingá ni ʻa ia kuó u lau ki aí; ʻoku nau kei talavou, pea ʻoku ʻikai feliliuaki ʻenau fakakaukaú, pea ʻoku tuku ʻenau falalá ki he ʻOtuá maʻu ai pē.\n\n28 Pea ko ʻeni naʻe hoko ʻo pehē ʻi he hili ʻemau tokanga pehē ki homau kau tangata naʻe kafó, pea mau tanu homau kakai maté kae ʻumaʻā foki ʻa e kakai mate ʻo e kau Leimaná, ʻa ia naʻa nau tokolahi, vakai, naʻa mau ʻeke kia Kiti ʻo kau ki he kau pōpula ʻa ia naʻa nau kamata ke ʻalu atu mo kinautolu ki he fonua ko Seilahemalá.\n\n29 Ko ʻeni ko Kiti ko e ʻeikitau pule ki he konga ʻa ia naʻe tuʻutuʻuni ke leʻohi mo ʻave hifo ʻa kinautolu ki he fonuá.\n\n30 Pea ko ʻeni, ko e ngaahi lea ʻeni ʻa ia naʻe lea ʻaki ʻe Kiti kiate aú; Vakai, naʻa mau kamata ke ʻalu hifo ki he fonua ko Seilahemalá mo ʻemau kau pōpulá. Pea naʻe hoko ʻo pehē naʻa mau fetaulaki mo e kau tangata mataki ʻo ʻetau kau taú ʻa ia kuo fekauʻi atu ke nau fakaasiasi ʻa e ʻapitanga tau ʻo e kau Leimaná.\n\n31 Pea naʻa nau kaila mai kiate kimautolu, ʻo pehē—Vakai, ʻoku lolotonga laka mai ʻa e tau ʻa e kau Leimaná ki he holo ko Kumenaí; pea vakai, te nau ʻohofi ʻa kinautolu, ʻio, pea fakaʻauha ʻa hotau kakaí.\n\n32 Pea naʻe hoko ʻo pehē naʻe fanongo ʻa e ʻemau kau pōpulá ki heʻenau kailá, ʻa ia naʻe tafunaki ʻenau loto-toʻa; pea naʻa nau tuʻu hake ʻo angatuʻu kiate kimautolu.\n\n33 Pea naʻe hoko ʻo pehē ko e meʻa ʻi heʻenau angatuʻu ko iá, naʻa mau tā ai ʻa kinautolu ʻaki ʻemau ngaahi heletaá. Pea naʻe hoko ʻo pehē naʻa nau feleleʻi fakataha mai ki heʻemau ngaahi heletaá, pea naʻe tupu ai ʻa e mate hanau tokolahi ʻaupito, pea naʻe hao hono toé mei he kau leʻó ʻo hola meiate kimautolu.\n\n34 Pea vakai, hili ʻenau holá pea ʻikai te mau lava ʻo maʻu ʻa kinautolú, naʻa mau laka fakavavevave mai leva ki he kolo ko Kumenaí; pea vakai, naʻa mau aʻu mai ʻi he taimi totonu ʻo tokoni ki homau kāingá ʻi he fakahaofi ʻo e koló.\n\n35 Pea vakai, naʻe toe fakahaofi ʻa kimautolu mei he nima ʻo homau ngaahi filí. Pea fakafetaʻi ki he huafa ʻo hotau ʻOtuá, he vakai, ko ia ia naʻá ne fakahaofi ʻa kimautolú; ʻio, ko ia ia kuó ne fai ʻa e fuʻu meʻa lahí ni maʻamautolú.\n\n36 Ko ʻeni naʻe hoko ʻo pehē ko au, Hilamani, ʻi heʻeku fanongo ki he ngaahi leá ni ʻa Kití, naʻe fonu hoku lotó ʻi he fuʻu fiefia lahi, koeʻuhi ko e angalelei ʻa e ʻOtuá ʻi hono fakahaofi ʻa kimautolú; ke ʻoua te mau ʻauha kotoa pē; ʻio, pea ʻoku ou tui ko e laumālie ʻo kinautolu kotoa pē kuo maté kuo nau hū ki he mālōlōʻanga ʻo honau ʻOtuá.\n\n", "alma 58": "[center][font_size=26]Vahe 58[/font_size][/center]\n\n[i]ʻOku ikunaʻi ʻe Hilamani, Kiti, mo Teomena ʻa e kolo ko Manataí ʻi ha tauhele—ʻOku holomui ʻa e kau Leimaná—ʻOku fakahaofi ʻa e ngaahi foha ʻo e kakai ʻo ʻĀmoní ʻi heʻenau tuʻu maʻu ʻi hono maluʻi ʻenau tauʻatāiná mo ʻenau tuí. Taʻu 63–62 K.M. nai.[/i]\n\n1 Pea vakai, ko ʻeni naʻe hoko ʻo pehē ko ʻemau taumuʻa hono hokó ke maʻu ʻa e kolo ko Manataí; kae vakai, naʻe ʻikai ha founga ke taki ai ʻa kinautolu ke hū mai ki tuʻa mei he koló ʻaki ʻemau ngaahi kau tau tokosiʻí. He vakai, naʻa nau manatuʻi ʻa e meʻa kuo mau fai ki muʻá; ko ia naʻe ʻikai te mau lava ʻo tauheleʻi ʻa kinautolu ke nau hū mai ki tuʻa mei honau ngaahi kolotaú.\n\n2 Pea naʻa nau fuʻu tokolahi ange ʻaupito ʻi heʻemau kau taú ko ia naʻa mau manavahē ke ʻalu atu ʻo tauʻi ʻa kinautolu ʻi honau ngaahi kolotaú.\n\n3 ʻIo, pea naʻe ʻaonga ke mau ngāue ʻaki ʻemau kau tangatá ke maluʻi ʻa e ngaahi konga ko ia ʻo e fonua ʻa ia kuo mau toe maʻu maí; ko ia naʻe ʻaonga ke mau tatali, koeʻuhi ke mau maʻu ha toe kau tokoni mei he fonua ko Seilahemalá mo ha ngaahi meʻakai mo e nāunau foʻou foki.\n\n4 Pea naʻe hoko ʻo pehē naʻá ku fekau atu ai ha kau talafekau ki he kōvana ʻo homau fonuá, ke fakamatala kiate ia ʻo kau ki he ngaahi meʻa ʻa homau kakaí. Pea naʻe hoko ʻo pehē naʻa mau tatali ke maʻu ha ngaahi meʻakai mo e nāunau mo ha tokoni mei he fonua ko Seilahemalá.\n\n5 Kae vakai, naʻe ʻaonga siʻi pē ʻeni kiate kimautolu; koeʻuhi naʻe lolotonga maʻu foki ʻe he kau Leimaná ʻa e fuʻu kau tau tokolahi ʻi he ʻaho ki he ʻaho, kae ʻumaʻā foki mo ha ngaahi meʻakai mo e nāunau lahi; pea ko e ngaahi tuʻunga ʻeni ʻa ia naʻa mau ʻi ai ʻi he taimi ko ʻení.\n\n6 Pea naʻe toutou ʻoho mai ʻa e kau Leimaná kiate kimautolu mei he taimi ki he taimi, kuo nau fakapapau ʻi ha tauhele ke fakaʻauha ʻa kimautolu; ka neongo iá naʻe ʻikai te mau lava ke ʻalu atu ʻo tau mo kinautolu, koeʻuhi ko honau ngaahi hūfangá mo honau ngaahi kolotaú.\n\n7 Pea naʻe hoko ʻo pehē naʻa mau tatali ʻi he ngaahi tuʻunga faingataʻa ko ʻeni ʻi he ngaahi māhina lahi, kae ʻoua kuo mau meimei mate ʻi he masiva meʻakaí.\n\n8 Ka naʻe hoko ʻo pehē naʻa mau maʻu ha meʻakai, ʻa ia naʻe leʻohi hono ʻomi kiate kimautolú ʻe ha kau tau ʻe toko ua afe ke tokoni kiate kimautolu; pea ko hono kotoa ʻeni ʻo e tokoni naʻa mau maʻu ke maluʻi ʻa kimautolu mo homau fonuá mei he tō ki he nima ʻo homau ngaahi filí, ʻio, ke tau mo ha fili ʻa ia naʻe taʻefaʻalaua.\n\n9 Pea ko ʻeni ko e tupuʻanga ʻo e ngaahi meʻa fakamaá ni kiate kimautolu, pe ko hono ʻuhinga ʻo e ʻikai te nau ʻomi ai ha tokoni lahi ange kiate kimautolú, naʻe ʻikai te mau ʻilo; ko ia naʻa mau loto-mamahi ai pea mau fonu foki ʻi he ilifia, telia naʻa ʻiloange kuo hoko mai ʻa e ngaahi tautea ʻa e ʻOtuá ki homau fonuá, ʻo fakatupu ai homau ikunaʻi mo e fakaʻauha ke ʻosiʻosingamālie.\n\n10 Ko ia naʻa mau fakahā hake homau laumālié ʻi he lotu ki he ʻOtuá, ke ne fakamālohiʻi ʻa kimautolu mo fakahaofi ʻa kimautolu mei he nima ʻo homau ngaahi filí, ʻio, pea tuku mai foki kiate kimautolu ha mālohi ke mau lava ʻo tauhi maʻu homau ngaahi koló, mo homau ngaahi fonuá, mo ʻemau ngaahi koloá, koeʻuhi ke tauhi ʻaki homau kakaí.\n\n11 ʻIo, pea naʻe hoko ʻo pehē naʻe ʻaʻahi mai ʻa e ʻEiki ko homau ʻOtuá kiate kimautolu ʻaki ʻa e ongoʻi fakapapau te ne fakahaofi ʻa kimautolu; ʻio, ʻo ne folofola ai ʻaki ʻa e fiemālie ki homau laumālié, ʻo ne foaki mai kiate kimautolu ʻa e tui lahi, ʻo ne fakatupu ʻemau ʻamanaki lelei ki homau fakahaofi ʻiate iá.\n\n12 Pea naʻa mau maʻu ha loto-toʻa mo ʻemau kau tau tokosiʻi kuo mau maʻú, pea naʻa mau fakapapau ke ikunaʻi homau ngaahi filí, pea maluʻi homau ngaahi fonuá, mo ʻemau ngaahi koloá, mo homau ngaahi uaifí, mo ʻemau fānaú, mo ʻemau tauʻatāiná.\n\n13 Pea ko ia naʻa mau ʻalu atu ʻaki homau tūkuingatá ke tauʻi ʻa e kau Leimana, ʻa ia naʻe ʻi he kolo ko Manataí; pea naʻa mau fokotuʻu homau ngaahi fale fehikitakí ʻi he tafaʻaki ki he feituʻu maomaonganoá, ʻa ia naʻe ofi ki he koló.\n\n14 Pea naʻe hoko ʻo pehē ʻi he pongipongi haké, ʻi he mamata ʻa e kau Leimaná ʻoku mau ʻi he tafaʻaki ʻo e ngaahi ngataʻanga fonuá ʻo ofi ki he feituʻu maomaonganoa ʻa ia naʻe ofi ki he koló, naʻa nau fekau atu ʻenau kau matakí ke ʻalu takatakai ʻiate kimautolu koeʻuhi ke nau ʻilo ʻa e tokolahi mo hono mālohi ʻo ʻemau kau taú.\n\n15 Pea naʻe hoko ʻo pehē ʻi heʻenau vakai ʻoku ʻikai te mau mālohí, ʻo fakatatau ki homau tokolahí, pea ʻi heʻenau manavahē telia naʻa mau motuhi ʻa kinautolu mei honau tokoní tuku kehe kapau te nau hū mai ki tuʻa ke tau mo kimautolu mo tāmateʻi ʻa kimautolú, pea ʻi heʻenau mahalo foki ʻe faingofua ʻenau fakaʻauha pē ʻa kimautolu ʻaki ʻenau fuʻu kau tau tokolahi ʻaupitó, ko ia naʻa nau kamata ai ke fai ha ngaahi teuteu ke hū mai ki tuʻa ke tau mo kimautolu.\n\n16 Pea ʻi heʻemau vakai ʻoku nau fai ha ngaahi teuteu ke hū mai ki tuʻa ke tau mo kimautolú, vakai, naʻá ku fekau ke toitoi ʻi he feituʻu maomaonganoá ʻa Kiti, mo ha kau tangata tokosiʻi, pea ke toitoi foki mo Teomena mo ha kau tangata tokosiʻi ʻi he feituʻu maomaonganoá.\n\n17 Ko ʻeni naʻe ʻi he toʻomataʻú ʻa Kiti mo ʻene kau tangatá pea ʻi he toʻohemá ʻa e faʻahinga ʻe tahá; pea hili ʻenau fufuuʻi pehē ʻa kinautolú, vakai, naʻá ku nofo, mo hono toe ʻo ʻeku kau taú, ʻi he potu pē ko ia ʻa ia naʻa mau muʻaki fokotuʻu ai homau ngaahi fale fehikitakí ke teuteu ki he taimi ʻa ia ʻe hū mai ai ki tuʻa ʻa e kau Leimaná ke tau.\n\n18 Pea naʻe hoko ʻo pehē naʻe hū mai ki tuʻa ʻa e kau Leimaná mo ʻenau kau tau tokolahí ke tauʻi ʻa kimautolu. Pea ʻi heʻenau haʻu ʻo teuteu ke ʻoho mai kiate kimautolu mo e heletaá, naʻá ku fekau ki heʻeku kau tangata, ʻa ia naʻe ʻiate aú, ke mau hola ki he feituʻu maomaonganoá.\n\n19 Pea naʻe hoko ʻo pehē naʻe muimui ʻa e kau Leimaná ʻiate kimautolu ʻo fuʻu vave ʻaupito, he naʻa nau fuʻu fakaʻamu lahi ʻaupito ke maʻu ʻa kimautolu koeʻuhi ke nau tāmateʻi ʻa kimautolu; ko ia naʻa nau muimui ʻiate kimautolu ki he feituʻu maomaonganoá; pea mau laka mai ai ʻi he vahaʻa ʻo Kiti mo Teomená, pea naʻe ʻikai ke ʻiloʻi ʻa kinautolu ʻe he kau Leimaná.\n\n20 Pea naʻe hoko ʻo pehē ʻi he fakalaka atu ʻa e kau Leimaná, pe ʻi he fakalaka atu ʻa e kau taú, naʻe tuʻu hake ʻa Kiti mo Teomena mei hona toitoiʻangá, ʻo nau taʻofi ʻa e kau mataki ʻa e kau Leimaná ke ʻoua te nau foki ki he koló.\n\n21 Pea naʻe hoko ʻo pehē ʻi he hili ʻenau taʻofi ʻa kinautolú, naʻa nau lele ki he koló, ʻo feʻohofi atu ki he kau leʻo ʻa ia kuo tuku ke maluʻi ʻa e koló, ko ia naʻa nau fakaʻauha ai ʻa kinautolu ʻo maʻu ʻa e koló.\n\n22 Ko ʻeni naʻe fai ʻeni koeʻuhi naʻe tuku ʻe he kau Leimaná ʻa ʻenau kau taú kotoa, tuku kehe ha kau leʻo tokosiʻi pē, ke taki atu ki he feituʻu maomaonganoá.\n\n23 Pea naʻe hoko ʻo pehē naʻe maʻu ʻe Kiti mo Teomena ʻi he founga ko ʻení ʻa honau ngaahi kolotaú. Pea naʻe hoko ʻo pehē naʻa mau ʻalu atu, hili haʻamau fononga fuoloa ʻi he feituʻu maomaonganoá, ki he fonua ko Seilahemalá.\n\n24 Pea ʻi he vakai ʻa e kau Leimaná ʻoku nau laka atu ki he fonua ko Seilahemalá, naʻa nau fuʻu manavahē lahi, telia naʻa kuo ʻi ai ha fakakaukau kuo fokotuʻu ke tauheleʻi ʻa kinautolu ki he fakaʻauhá; ko ia naʻa nau kamata ke holomui ki he feituʻu maomaonganoá, ʻio, ʻi he hala pē ko ia ʻa ia naʻa nau haʻu aí.\n\n25 Pea vakai, kuo hokosia ʻa e poʻulí pea nau fokotuʻu honau ngaahi fale fehikitakí, he naʻe mahalo ʻe he kau ʻeikitau pule ʻo e kau Leimaná kuo ongosia ʻa e kau Nīfaí koeʻuhi ko ʻenau laká; pea nau mahalo kuo nau tuli ʻenau kau taú kotoa ko ia naʻe ʻikai te nau fakakaukau ai ʻo kau ki he kolo ko Manataí.\n\n26 Ko ʻeni naʻe hoko ʻo pehē ʻi he hokosia ʻa e poʻulí, naʻá ku fekau ke ʻoua naʻa mohe ʻa ʻeku kau tangatá, ka ke nau laka atu ʻi ha hala kehe ki he fonua ko Manataí.\n\n27 Pea koeʻuhi ko e meʻa ʻi heʻemau laka ʻi he poʻulí, vakai, ʻi he ʻaho hono hokó kuo mau muʻomuʻa ʻi he kau Leimaná, pea mau aʻu ai ʻi muʻa ʻiate kinautolu ki he kolo ko Manataí.\n\n28 Pea ko ia naʻe hoko ʻo pehē, naʻa mau lava ʻi he founga ko ʻení ʻo maʻu ʻa e kolo ko Manataí taʻe-ʻi ai-ha-lilingi ʻo e toto.\n\n29 Pea naʻe hoko ʻo pehē ʻi he aʻu mai ʻa e kau tau ʻa e kau Leimaná ʻo ofi ki he koló, pea nau vakai kuo mau mateuteu ke fetaulaki mo kinautolú, naʻa nau fuʻu ʻohovale ʻaupito pea naʻe tō kiate kinautolu ʻa e fuʻu ilifia lahi, pea tupu ai ʻenau hola ki he feituʻu maomaonganoá.\n\n30 ʻIo, pea naʻe hoko ʻo pehē naʻe hola ʻa e kau tau ʻa e kau Leimaná mei he potu ko ia kotoa ʻo e fonuá. Kae vakai, naʻa nau ʻave mo kinautolu mei he fonuá ʻa e kakai fefine mo e fānau tokolahi.\n\n31 Pea ko e ngaahi kolo ko ia naʻe faʻao ʻe he kau Leimaná, ʻoku mau lolotonga maʻu ʻa e ngaahi kolo kotoa ko iá ʻi he taimi ko ʻení, pea ʻoku lolotonga foki mai ʻa ʻemau ngaahi tamaí, mo homau kakai fefiné, mo ʻemau fānaú kotoa pē ki honau ngaahi ʻapí, tuku kehe pē ʻa kinautolu kuo ʻave pōpula mo fetuku atu ʻe he kau Leimaná.\n\n32 Kae vakai, ʻoku tokosiʻi ʻemau ngaahi kau taú ke maluʻi ha ngaahi kolo lahi mo e ngaahi fonua lahi pehē.\n\n33 Kae vakai, ʻoku mau falala ki homau ʻOtuá ʻa ia kuó ne foaki kiate kimautolu ʻa e ikuna ki he ngaahi fonua ko iá, ʻo mau maʻu ai ʻa e ngaahi kolo ko iá mo e ngaahi fonua ko iá, ʻa ia naʻe ʻotautolú.\n\n34 Ko ʻeni, ʻoku ʻikai te mau ʻilo ʻa e ʻuhinga ʻoku ʻikai ai ke toe tuku mai kiate kimautolu ʻe he puleʻangá ha toe kau tau ke tokoni mai; pea ʻoku ʻikai foki ke ʻiloʻi ʻe he kau tangata ko ia ʻa ia naʻe ō mai kiate kimautolú hono ʻuhinga ʻoku teʻeki ai ke mau maʻu ai mo ha toe kau taú.\n\n35 Vakai, ʻoku ʻikai te mau ʻilo naʻa kuo ʻikai te mou ikuna, pea kuo mou ʻave ʻa e kau taú ki he potu ko ʻena ʻo e fonuá; kapau ʻoku pehē, ʻoku ʻikai te mau fie lāunga.\n\n36 Pea kapau ʻoku ʻikai ke pehē, vakai, ʻoku mau manavahē naʻa ʻoku ai ha fekeʻikeʻi ʻi he puleʻangá, ko ia ʻoku ʻikai ai te nau ʻomi mo ha kau tau ke tokoniʻi ʻa kimautolú; he ʻoku mau ʻilo ʻoku nau tokolahi ange ʻi he tokolahi ʻa ia kuo nau ʻomí.\n\n37 Kae vakai, ʻoku tatau ai pē—ʻoku mau tui ʻe fakahaofi ʻa kimautolu ʻe he ʻOtuá, neongo ʻa e vaivai ʻa ʻemau ngaahi kau taú, ʻio, pea fakahaofi ʻa kimautolu mei he nima ʻo homau ngaahi filí.\n\n38 Vakai, ko hono uofulu mā hiva ʻeni ʻo e taʻú, ʻi hono konga ki muí, pea ʻoku mau maʻu homau ngaahi fonuá; pea kuo hola ʻa e kau Leimaná ki he fonua ko Nīfaí.\n\n39 Pea ko e ngaahi foha ko ia ʻo e kakai ʻo ʻĀmoni, ʻa ia kuo lahi pehē fau ʻa ʻeku vīkivikiʻí, ʻoku nau ʻiate au ʻi he kolo ko Manataí; pea kuo poupouʻi ʻa kinautolu ʻe he ʻEikí, ʻio, ʻo ne taʻofi ʻa kinautolu mei he tō ʻi he heletaá, ʻo aʻu ki he ʻikai ke tō hanau toko taha.\n\n40 Kae vakai, kuo ʻi ai hanau ngaahi kafo lahi; ka neongo ia, ʻoku nau tuʻu maʻu ʻi he tauʻatāina ko ia kuo fakatauʻatāinaʻi ʻaki ʻa kinautolu ʻe he ʻOtuá; pea ʻoku nau fuʻu tokanga lahi ke manatuʻi ʻa e ʻEiki ko honau ʻOtuá mei he ʻaho ki he ʻaho; ʻio, ʻoku nau tokanga ke tauhi ʻa ʻene ngaahi tuʻutuʻuní, mo hono ngaahi finangaló, mo ʻene ngaahi fekaú maʻu ai pē; pea ʻoku mālohi ʻenau tui ki he ngaahi kikite ʻo kau ki he ngaahi meʻa ʻe hokó.\n\n41 Pea ko ʻeni, ʻe hoku tokoua ʻofeina, ko Molonai, ʻofa ange ke hanga ʻe he ʻEiki ko hota ʻOtuá ʻa ia naʻá ne huhuʻi ʻa kitaua mo fakatauʻatāinaʻi ʻa kitauá, ʻo tauhi koe maʻu ai pē ʻi hono ʻaó; ʻio, pea ʻofa ange ke ne tāpuakiʻí ʻa e kakaí ni, koeʻuhi ke mou lava ʻo maʻu ʻa e mālohi ki he ngaahi meʻa ʻa ia kuo faʻao ʻe he kau Leimaná meiate kitautolú, ʻa ia naʻe ʻaonga ke tauhi ʻaki ʻa kitautolú. Pea ko ʻeni, vakai, ʻoku ou fakaʻosi ʻeku tohí. Ko au Hilamani, ko e foha ʻo ʻAlamaá.\n\n", "alma 59": "[center][font_size=26]Vahe 59[/font_size][/center]\n\n[i]ʻOku kole ʻe Molonai kia Peiholani ke fakatokolahi ʻa e kau tau ʻa Hilamaní—ʻOku faʻao ʻe he kau Leimaná ʻa e kolo ko Nīfaihaá—ʻOku ʻita ʻa Molonai ki he puleʻangá. Taʻu 62 K.M. nai.[/i]\n\n1 Ko ʻeni, naʻe hoko ʻo pehē ʻi hono tolungofulu ʻo e taʻu ʻo e pule ʻa e kau fakamāú ki he kakai ʻo Nīfai, hili ʻa e maʻu ʻe Molonai mo lau ʻa e tohi ʻa Hilamaní, naʻá ne fuʻu fiefia ʻaupito koeʻuhi ko e lelei, ʻio, ko e fuʻu lavameʻa lahi kuo maʻu ʻe Hilamani ʻi he maʻu ʻa e ngaahi fonua ko ia naʻe molé.\n\n2 ʻIo, pea naʻá ne fakahā ia ki hono kakaí kotoa, ʻi he fonua kotoa ʻoku takatakai ki he potu ʻa ia naʻá ne ʻi aí, koeʻuhi ke nau fiefia foki mo kinautolu.\n\n3 Pea naʻe hoko ʻo pehē naʻá ne ʻoatu leva ha tohi kia Peiholani, ʻo kole ke ne fekau ke tānaki ha kau tangata ke tokoni kia Hilamani, pe ko e ngaahi kau tau ʻa Hilamaní, koeʻuhi ke faingofua ʻene maluʻi ʻa e potu ko ia ʻo e fonuá ʻa ia kuo fakaofo pehē fau ʻene lava ʻo toe maʻu maí.\n\n4 Pea naʻe hoko ʻo pehē ʻi he hili hono ʻoatu ʻe Molonai ʻa e tohí ni ki he fonua ko Seilahemalá, naʻá ne kamata ke fakakaukauʻi ha founga ke ne lava ai ʻo maʻu hono toe ʻo e ngaahi tofiʻa mo e ngaahi kolo ʻa ia kuo faʻao ʻe he kau Leimaná meiate kinautolú.\n\n5 Pea naʻe hoko ʻo pehē ʻi he lolotonga fai ʻe Molonai ʻa e ngaahi teuteu ke ʻalu atu ʻo tau mo e kau Leimaná, vakai, ko e kakai ʻo Nīfaihaá, ʻa ia naʻa nau kātoa mai mei he kolo ko Molonaí mo e kolo ko Līhaí mo e kolo ko Molianitoní, naʻe ʻohofi ʻa kinautolu ʻe he kau Leimaná.\n\n6 ʻIo, ʻa e faʻahinga ko ia kuo ngaohi ke hola mei he fonua ko Manataí mo e fonua takatakai ki aí, kuo nau haʻu ʻo kau fakataha mo e kau Leimana ʻi he potu ko ia ʻo e fonuá.\n\n7 Pea ko e meʻa ʻi heʻenau fuʻu tokolahi peheé, ʻio, pea ʻi heʻenau maʻu ha tokoni mei he ʻaho ki he ʻahó, naʻa nau ō mai ʻi he fekau ʻa ʻAmolone ke tau mo e kakai ʻo Nīfaihaá, pea naʻa nau kamata ke tāmateʻi ʻa kinautolu ʻi ha fuʻu fakaʻauha lahi.\n\n8 Pea naʻe pehē fau hono tokolahi ʻo ʻenau ngaahi kau taú, naʻe pau ke hola ʻa hono toe ʻo e kakai ʻo Nīfaihaá meiate kinautolu; pea naʻa nau haʻu ʻo fakataha mo e kau tau ʻa Molonaí.\n\n9 Pea ko ʻeni ʻi he mahalo ʻe Molonai ʻoku totonu ke fekau ke ʻalu ha kau tangata ki he kolo ko Nīfaihaá, ke tokoni ki he kakaí ʻi hono maluʻi ʻo e kolo ko iá, pea ʻi heʻene ʻiloʻi ʻoku faingofua ange ke maluʻi ʻa e koló mei haʻane tō ki he nima ʻo e kau Leimaná ʻi hano toe faʻao ia meiate kinautolu, ko ia naʻá ne mahalo ai ʻe faingofua ke nau maluʻi ʻa e kolo ko iá.\n\n10 Ko ia naʻá ne tauhi ʻa ʻene kau taú kotoa ke maluʻi ʻa e ngaahi feituʻu ʻa ia kuó ne toe maʻú.\n\n11 Pea ko ʻeni, ʻi he vakai ʻa Molonai kuo mole ʻa e kolo ko Nīfaihaá, naʻá ne fuʻu loto-mamahi ʻaupito, ʻo ne kamata ke veiveiua, tuʻunga ʻi he fai angahala ʻa e kakaí, pe ʻoku ʻikai ke lelei ke nau tō ki he nima ʻo honau kāingá.\n\n12 Ko ʻeni naʻe pehē mo ʻene kau ʻeikitau pulé kotoa pē. Naʻa nau veiveiua pea nau ofo foki koeʻuhi ko e fai angahala ʻa e kakaí, pea naʻe tupu ia ʻi he fuʻu ikuna lahi ʻa e kau Leimaná ʻiate kinautolú.\n\n13 Pea naʻe hoko ʻo pehē naʻe ʻita ʻa Molonai ki he puleʻangá, koeʻuhi ko ʻenau taʻetokanga ki he tauʻatāina ʻo honau fonuá.\n\n", "alma 60": "[center][font_size=26]Vahe 60[/font_size][/center]\n\n[i]ʻOku lāunga ʻa Molonai kia Peiholani koeʻuhi ko e taʻetokanga ʻa e puleʻangá ki he ngaahi kau taú—ʻOku tuku ʻe he ʻEikí ke tāmateʻi ʻa e kakai māʻoniʻoní—Kuo pau ke ngāue ʻaki ʻe he kau Nīfaí ʻa honau mālohí mo ʻenau koloá kotoa pē ke fakahaofi kinautolu mei honau ngaahi filí—ʻOku fakamanamana mai ʻe Molonai te ne tauʻi ʻa e puleʻangá kapau ʻe ʻikai ʻomi ha tokoni ki heʻenau ngaahi kau taú. Taʻu 62 K.M. nai.[/i]\n\n1 Pea naʻe hoko ʻo pehē naʻá ne toe tohi ki he pule ʻo e fonuá, ʻa ia ko Peiholani, pea ko e ngaahi lea ʻeni ʻa ia naʻá ne tohi, ʻo pehē: Vakai, ʻoku ou fai ʻeku tohí kia Peiholani, ʻi he kolo ko Seilahemalá, ʻa ia ko e fakamaau lahi mo e pule ki he fonuá, pea kiate kinautolu kotoa pē foki kuo fili ʻe he kakaí ni ke puleʻi mo angi ʻa e ngaahi meʻa ʻo e tau ko ʻení.\n\n2 He vakai, ʻoku ʻi ai haʻaku ngaahi meʻa ʻe niʻihi ke lea ʻaki kiate kinautolu ʻi hano talatalaakiʻi; he vakai, ʻoku mou ʻiloʻi ʻe kimoutolu kuo fili ʻa kimoutolu ke tānaki fakataha ha kau tangata, pea fakamahafu ʻa kinautolu ʻaki ʻa e ngaahi heletā, mo e ngaahi hele piko, mo e ngaahi faʻahinga mahafu tau kehekehe kotoa pē, pea fekauʻi atu ʻa kinautolu ke tau mo e kau Leimaná, ʻi ha potu te nau hū mai ai ki hotau fonuá.\n\n3 Pea ko ʻeni vakai, ʻoku ou pehē kiate kimoutolu ko au, mo ʻeku kau tangatá foki, mo Hilamani foki mo ʻene kau tangatá, kuo mau fuʻu faingataʻaʻia ʻi he ngaahi mamahi lahi fau; ʻio, naʻa mo e fiekaiá, mo e fieinuá, mo e ongosiá, pea mo e faʻahinga kotoa pē ʻo e ngaahi mamahi kehekehe.\n\n4 Kae vakai, ka ne ko e ngaahi meʻa pē ʻeni kuo mau mamahiʻia aí pehē kuo ʻikai te mau lāunga pe hanu.\n\n5 Kae vakai, kuo lahi ʻa e tāmaté ʻi hotau kakaí; ʻio, kuo tō ʻa e ngaahi toko afe ʻi he heletā, ka naʻe mei kehe ia ʻo kapau naʻa mou tuku mai ha kau tau feʻunga ki heʻemau ngaahi kau taú pea mo e tokoni kiate kinautolu. ʻIo, kuo lahi hoʻomou taʻetokanga kiate kimautolú.\n\n6 Pea ko ʻeni vakai, ʻoku mau loto ke ʻilo ki hono ʻuhinga ʻo e fuʻu taʻetokanga lahi ko ʻení; ʻio, ʻoku mau loto ke ʻilo ki he ʻuhinga ʻo hoʻomou taʻefakaʻatuʻí.\n\n7 ʻOku mou pehē koā te mou lava ʻo nofo ʻi homou ngaahi nofoʻanga fakaʻeiʻeikí ʻi he fakakaukau taʻetokanga, lolotonga iá ʻoku fakamafola ʻe homou ngaahi filí ʻa e tāmaté, ʻo takatakai ʻiate kimoutolu? ʻIo, lolotonga ʻenau fakapoongi ʻa e ngaahi toko afe ʻo homou kāingá—\n\n8 ʻIo, naʻa mo kinautolu naʻa nau hanga hake kiate kimoutolu ke maʻu ha maluʻí, ʻio, naʻa nau fili ʻa kimoutolu ki ha tuʻunga ke mou lava ai ʻo tokoni kiate kinautolu, ʻio, naʻa mou mei lava ke ʻoatu ha ngaahi kau tau kiate kinautolu, ke tokoni kiate kinautolu, pea fakahaofi ai hanau ngaahi toko afe mei he tō ʻi he heletā.\n\n9 Kae vakai, ʻoku ʻikai ia ko ia pē—ka kuo mou taʻofi hoʻomou ngaahi meʻakai mo e nāunaú meiate kinautolu, ko ia kuo ʻi ai ha tokolahi kuo nau tau pea tafe honau totó ʻo mole ʻenau moʻuí koeʻuhi ko ʻenau ngaahi holi lahi naʻa nau maʻu ke lelei ʻa e kakaí ni; ʻio, pea kuo nau fai ʻeni ʻi heʻenau ʻamanaki ke mate ʻi he fiekaia, koeʻuhi ko hoʻomou fuʻu taʻetokanga lahi kiate kinautolú.\n\n10 Pea ko ʻeni, ʻe hoku kāinga ʻofeina—he ʻoku totonu ke ʻofeina ʻa kimoutolu; ʻio, pea naʻe totonu ke mou fakaake ʻa kimoutolu ke tokanga ʻo faivelenga ange ki he lelei mo e tauʻatāina ʻa e kakaí ni; kae vakai, kuo mou taʻetokanga kiate kinautolu pea ʻe tō ai ki homou ʻulú ʻi he sāuni ʻa e toto ʻo e ngaahi toko afe; ʻio, he kuo ʻafioʻi ʻe he ʻOtuá ʻa ʻenau ngaahi tangi kotoa pē mo ʻenau ngaahi mamahí kotoa—\n\n11 Vakai, te mou malava koā ke mahalo te mou lava ʻo nofo ʻi homou ngaahi nofoʻanga fakaʻeiʻeikí, pea ko e meʻa ʻi he fuʻu angalelei lahi ʻa e ʻOtuá ʻe ʻikai te mou lava ai ke taʻefai ha meʻa pea te ne fakahaofi pē ʻa kimoutolu? Vakai, kapau kuo mou mahalo pehē, kuo taʻeʻaonga hoʻomou mahaló.\n\n12 ʻOku mou mahalo koā, koeʻuhi ko e tāmateʻi ʻo e fuʻu tokolahi pehē ʻo homou kāingá ʻoku tupu ia ʻi heʻenau fai angahala? ʻOku ou pehē kiate kimoutolu, kapau kuo mou mahalo pehē, kuo taʻeʻaonga hoʻomou mahaló; he ʻoku ou pehē kiate kimoutolu, ʻoku ʻi ai ʻa e tokolahi kuo tō ʻi he heletā; pea vakai, ʻoku hoko ia ko homou fakahalaiaʻi.\n\n13 He ʻoku tuku ʻe he ʻEikí ke tāmateʻi ʻa e kau māʻoniʻoní koeʻuhi ke fakahoko ʻene fakamaau totonú mo e tauteá ki he kau fai angahalá; ko ia ʻoku ʻikai ʻaonga ke mou mahalo kuo mole ʻa e kau māʻoniʻoní koeʻuhi he kuo nau maté; kae vakai, ʻoku nau hū ki he mālōlōʻanga ʻo e ʻEiki ko honau ʻOtuá.\n\n14 Pea ko ʻeni, vakai ʻoku ou pehē kiate kimoutolu, ʻoku ou fuʻu manavahē lahi ʻaupito telia naʻa hoko mai ʻa e ngaahi tautea ʻa e ʻOtuá ki he kakaí ni, koeʻuhi ko ʻenau fuʻu fakapikopiko lahí, ʻio, naʻa mo e fakapikopiko ʻa hotau puleʻangá, mo ʻenau fuʻu taʻetokanga lahi ki honau kāingá, ʻio, kiate kinautolu ʻa ia kuo maté.\n\n15 He ka ne taʻeʻoua ʻa e fai angahala ʻa ia naʻe muʻaki kamata ʻi hotau kau takí, pehē kuo tau malava ke matuʻuaki ʻa hotau ngaahi filí ke ʻoua te nau maʻu ha mālohi kiate kitautolu.\n\n16 ʻIo, ka ne taʻeʻoua ʻa e tau, ʻa ia naʻe tupu ʻiate kitautolú; ʻio, ka ne taʻeʻoua ʻa e kau tangata tuʻi, ʻa ia naʻe fakatupu ʻa e fuʻu lilingi toto lahi ʻiate kitautolú; ʻio, ʻi he taimi ʻa ia naʻa tau fetauʻaki ai ʻiate kitautolú, ka ne tau fakatahaʻi hotau mālohí ʻo hangē kuo tau fai ki muʻá; ʻio, ka ne taʻeʻoua ʻa e fie maʻu ʻa e mālohi mo e mafaí ʻe he kau tangata tuʻi ko iá meiate kitautolu; ka ne nau mateakiʻi hono totonu ʻo ʻetau tauʻatāiná, ʻo kau fakataha mo kitautolu, mo ʻalu atu ke tau mo hotau ngaahi filí, kae ʻikai toʻo hake ʻenau ngaahi heletaá ke tauʻi ʻa kitautolu, ʻa ia ko e tupuʻanga ʻo e lilingi ʻo e fuʻu toto lahi ʻiate kitautolu; ʻio, ka ne tau ō atu ke tauʻi ʻa kinautolu ʻi he māfimafi ʻo e ʻEikí, pehē kuo tau fakamovetevete hotau ngaahi filí, pea ne mei hoko ia, ʻo fakatatau ki hono fakamoʻoniʻi ʻo ʻene folofolá.\n\n17 Kae vakai, ʻoku ʻoho mai ʻeni ʻa e kau Leimaná kiate kitautolu, ʻo faʻao hotau ngaahi fonuá, pea ʻoku nau fakapoongi hotau kakaí ʻaki ʻa e heletā, ʻio, ko hotau kakai fefiné mo ʻetau fānaú, pea nau ʻave pōpula foki ʻa kinautolu, pea ʻoku nau ngaohi ʻa kinautolu ke mamahi ʻi he ngaahi faingataʻa kehekehe kotoa pē, pea ʻoku hoko ʻeni koeʻuhí ko e fuʻu fai angahala lahi ʻanautolu ʻoku kumi ki he mālohi mo e mafaí, ʻio, ʻa e kau tangata tuʻi ko iá.\n\n18 Ka ko e ʻumaʻā haʻaku lea lahi ki he meʻá ni? He ʻoku ʻikai te mau ʻilo naʻa ʻoku mou feinga kimoutolu ke maʻu ʻa e mafaí. ʻOku ʻikai te mau ʻilo naʻa ko e kau lavaki foki mo kimoutolu ki homou fonuá.\n\n19 Pe ko hoʻomou taʻetokangaʻi ʻa kimautolu koeʻuhi ko hoʻomou nofo ʻi he loto fonuá pea ʻoku takatakai ʻiate kimoutolu ʻa e malú, pea ʻoku ʻikai ai te mou fekau ke ʻomi ha meʻakai kiate kimautolú, kae ʻumaʻā foki ha kau tangata ke tokoni ki heʻemau ngaahi kau taú?\n\n20 Kuo ngalo koā ʻiate kimoutolu ʻa e ngaahi fekau ʻa e ʻEiki ko homou ʻOtuá? ʻIo, kuo ngalo koā ʻiate kimoutolu ʻa e pōpula ʻa ʻetau ngaahi tamaí? Kuo ngalo koā ʻiate kimoutolu hono tuʻo lahi ʻa hono fakahaofi ʻa kitautolu mei he nima ʻo hotau ngaahi filí?\n\n21 Pe ʻoku mou mahalo koā ʻe kei fakahaofi ai pē ʻa kitautolu ʻe he ʻEikí, lolotonga ʻetau nofo ʻi hotau ngaahi nofoʻa fakaʻeiʻeikí pea ʻikai fakaʻaongaʻi ʻa e ngaahi meʻa kuo foaki ʻe he ʻEikí maʻatautolú?\n\n22 ʻIo, te mou nofo noa koā lolotonga hono takatakai ʻa kimoutolu ʻe he toko lau afe ʻo kinautolu, ʻio, mo e toko lau mano, ʻa ia ʻoku nofo noa foki, ka ʻoku ʻi ai ʻa e toko lau afe ʻi he ngaahi ngataʻanga ʻo e fonuá ʻoku lolotonga tō ʻi he heletā, ʻio, ʻo nau lavea pea tafe honau totó?\n\n23 ʻOku mou mahalo koā ʻe lau ʻe he ʻOtuá ʻoku mou taʻehalaia lolotonga hoʻomou nofo maʻu ʻo mamata ki he ngaahi meʻa ní? Vakai, ʻoku ou pehē kiate kimoutolu, ʻIkai. Ko ʻeni ʻoku ou fakaʻamu ke mou manatu kuo folofola ʻe he ʻOtuá kuo pau ke tomuʻa fakamaʻa ʻa e loto ipú, pea toki fakamaʻa ʻa e tuʻa ipú foki.\n\n24 Pea ko ʻeni, kapau ʻe ʻikai te mou fakatomala mei he meʻa kuo mou faí, pea kamata ke mou tuʻu hake ʻo fai ha meʻa, pea ʻomi ha kau tangata mo e meʻakai kiate kimautolu mo Hilamani foki, koeʻuhi ke ne fakamālohiʻi ʻa e ngaahi potu fonua ʻa ia kuó ne toe maʻú, pea ke mau toe maʻu foki mo hono toe ʻo homau ngaahi tofiʻa ʻi he ngaahi potu fonua ko ʻení, vakai ʻe ʻikai toe ʻaonga leva ke mau tau mo e kau Leimaná kae ʻoua kuo mau ʻuluaki fakamaʻa ʻa e loto ipú, ʻio, ʻa e kau taki ʻo hotau puleʻangá.\n\n25 Pea kapau ʻe ʻikai te mou tali ʻa ʻeku tohi ní, pea mou ō mai ʻo fakahā mai kiate au ʻa e laumālie totonu ʻo e tauʻatāiná, pea feinga ke tokoni mo fakamālohiʻi ʻetau ngaahi kau taú, pea foaki kiate kinautolu ʻa e meʻakai ke tauhi ʻaki ʻa kinautolu, vakai te u tuku ha konga ʻo ʻeku kau tangata tauʻatāiná ke maluʻi ʻa e potu ko ʻeni ʻo hotau fonuá, pea te u tuku ʻa e mālohi mo e ngaahi tāpuaki ʻa e ʻOtuá kiate kinautolu, ke ʻoua naʻa lava ke taʻofi ʻa kinautolu ʻe ha toe mālohi kehe—\n\n26 Pea te u fai ʻeni koeʻuhi ko ʻenau fuʻu tui lahí, mo ʻenau kātaki ʻi honau ngaahi faingataʻá—\n\n27 Pea te u ʻalu atu kiate kimoutolu, pea kapau ʻoku ʻiate kimoutolu ha taha ʻa ia ʻoku maʻu ha holi ki he tauʻatāiná, ʻio, kapau ʻoku kei ʻi ai ha kihiʻi tauʻatāina siʻi, vakai, te u fakatupu ha ngaahi angatuʻu kiate kimoutolu kae ʻoua ke ʻauha ʻo ʻosiʻosingamālie ʻa e faʻahinga ʻoku fie faʻao ʻa e mālohí mo e mafaí.\n\n28 ʻIo, vakai ʻoku ʻikai te u manavahē ki homou mālohí pe ko homou mafaí, ka ko hoku ʻOtuá pē ʻoku ou manavahē ki aí; pea ko e meʻa ʻi heʻene ngaahi fekaú ʻoku ou toʻo hake ai ʻeku heletaá ke maluʻi hoku fonuá, pea ʻoku tupu ʻi hoʻomou angahalá ʻa ʻemau faingataʻaʻia ʻi ha mole lahi pehē.\n\n29 Vakai kuo hokosia ʻa e taimí, ʻio, ʻoku ofi mai ʻa e taimí, kapau ʻe ʻikai te mou ngāue ki hono maluʻi ʻo homou fonuá mo hoʻomou fānau īkí, ʻe tō kiate kimoutolu ʻa e heletā ʻo e fakamaau totonú; ʻio, pea ʻe tō ia kiate kimoutolu ʻo tautea ʻa kimoutolu kae ʻoua ke mou ʻauha ʻaupito.\n\n30 Vakai, ʻoku ou tatali ki he tokoni meiate kimoutolu; pea ka ʻikai te mou tokoni mai kiate kimautolu, vakai te u ʻalu atu kiate kimoutolu ʻo aʻu ki he fonua ko Seilahemalá, pea taaʻi ʻa kimoutolu ʻaki ʻa e heletā, ʻo aʻu ki he ʻikai te mou toe maʻu ha mālohi ke taʻofi ʻa e laka ki muʻa ʻa e kakaí ni ʻi he tuʻuaki ʻo ʻetau tauʻatāiná.\n\n31 He vakai, ʻe ʻikai tuku ʻe he ʻEikí ke mou moʻui pea fakaʻau ʻo mālohi ʻi hoʻomou ngaahi angahalá ʻo fakaʻauha ai ʻa hono kakai māʻoniʻoní.\n\n32 Vakai, te mou lava koā ʻo ʻamanaki ʻe fakahaofi ʻa kimoutolu ʻe he ʻEikí pea hāʻele mai ke tautea ʻa e kau Leimaná, ka kuo tupunga ʻi he ngaahi talatukufakaholo ʻa ʻenau ngaahi tamaí ʻa ʻenau fehiʻá, ʻio, pea kuo fakalahi ia ʻo liunga ua ʻe kinautolu kuo mavahe atu meiate kitautolú, ka ko e tupunga hoʻomou angahalá ʻi hoʻomou manako ki he fakamālō mo e ngaahi meʻa vaʻinga ʻo māmaní?\n\n33 ʻOku mou ʻiloʻi ʻoku mou maumauʻi ʻa e ngaahi fono ʻa e ʻOtuá, pea ʻoku mou ʻilo ʻoku mou molomoloki hifo ia ʻi homou lalo vaʻé. Vakai, ʻoku folofola mai ʻa e ʻEikí kiate au: Kapau ʻe ʻikai fakatomala ʻa kinautolu ʻa ia kuo mou fili ko homou kau kōvaná mei heʻenau ngaahi angahalá mo e ngaahi hiá, kuo pau ke mou ō hake ke tauʻi ʻa kinautolu.\n\n34 Pea ko ʻeni vakai, ko au, Molonai, kuo fekauʻi au, ʻo fakatatau mo e fuakava kuó u fai ke tauhi ʻa e ngaahi fekau ʻa hoku ʻOtuá; ko ia ʻoku ou loto ke mou pīkitai ki he folofola ʻa e ʻOtuá, pea ʻomi fakavavevave kiate au ʻa hoʻomou ngaahi meʻakai mo e nāunaú mo hoʻomou kau tangatá, pea kia Hilamani foki.\n\n35 Pea vakai, kapau ʻe ʻikai te mou fai ʻeni te u ʻalu atu fakavavevave kiate kimoutolu; he vakai, ʻe ʻikai tuku ʻe he ʻOtuá ke mau mate ʻi he fiekaia; ko ia, te ne foaki mai kiate kimautolu mei hoʻomou meʻakaí, neongo pē ʻo kapau ʻe pau ke hoko ia ʻi he heletā. Ko ʻeni tokanga ke mou fai ʻa e folofola ʻa e ʻEikí.\n\n36 Vakai, ko au Molonai, ko homou ʻeikitau pulé. ʻOku ʻikai te u kumi ki he mālohi, ka ke holoki hifo ia. ʻOku ʻikai te u kumi ki he fakamālō ʻa e māmaní, ka ki he lāngilangi ʻo hoku ʻOtuá mo e tauʻatāina mo e lelei ʻa hoku fonuá. Pea ko ia ʻoku ou fakaʻosi ʻeku tohí.\n\n", "alma 61": "[center][font_size=26]Vahe 61[/font_size][/center]\n\n[i]ʻOku fakahā ʻe Peiholani kia Molonai ʻa e taʻe-fie-tokoni mo e angatuʻu ki he puleʻangá—ʻOku puleʻi ʻe he kau tangata tuʻí ʻa Seilahemala pea ʻoku nau kau mo e kau Leimaná—ʻOku kole ʻe Peiholani ha tokoni fakakautau ke tauʻi ʻa e kau angatuʻú. Taʻu 62 K.M. nai.[/i]\n\n1 Vakai, naʻe hoko ʻo pehē naʻe fuoloa siʻi hili ʻa e ʻoatu ʻe Molonai ʻa ʻene tohi ki he pule lahí, naʻá ne maʻu ha tohi meia Peiholani, ko e pule lahi. Pea ko e ngaahi lea ʻeni ʻa ia naʻá ne maʻú:\n\n2 Ko au, Peiholani, ʻa ia ko e pule lahi ki he fonua ní, ʻoku ou ʻoatu ʻa e ngaahi leá ni kia Molonai, ko e ʻeikitau pule ki he kau taú. Vakai, ʻoku ou pehē kiate koe, ʻe Molonai, ʻoku ʻikai te u fiefia ʻi homou ngaahi fuʻu faingataʻaʻiá, ʻio, ʻoku fakamamahi ia ki hoku laumālié.\n\n3 Kae vakai, ʻoku ʻi ai ʻa e niʻihi ʻoku nau fiefia ʻi homou ngaahi faingataʻaʻiá, ʻio, ʻo aʻu ki heʻenau angatuʻu ai kiate au, kae ʻumaʻā foki ʻa kinautolu ʻo hoku kakaí ʻa ia ko e kau tangata tauʻatāiná, ʻio, pea ko kinautolu ʻa ia kuo angatuʻú ʻoku nau fuʻu tokolahi fau.\n\n4 Pea ko e faʻahinga ia kuo nau feinga ke toʻo meiate au ʻa e nofoʻanga ʻo e fakamāú pea ko kinautolu ia ʻa ia kuo fakatupu ʻa e angahala lahí ni; he kuo nau ngāue ʻaki ʻa e lea fakahekeheke lahi, ʻo nau kākaaʻi ʻa e loto ʻo e kakai tokolahi, ʻa ia ʻe hoko ko e tupuʻanga ʻo e faingataʻaʻia lahi ʻiate kitautolu; kuo nau taʻofi ʻa ʻemau ngaahi meʻakaí mo e nāunaú, pea kuo nau fakamanavaheeʻi ʻemau kau tangata tauʻatāiná ko ia kuo ʻikai ai te nau ō atu ai kiate kimoutolu.\n\n5 Pea vakai, kuo nau kapusi au meiate kinautolu, pea kuó u hola ki he fonua ko Kitioné mo e kau tangata kotoa naʻá ku lava ʻo fakalotoʻí.\n\n6 Pea vakai, kuó u ʻoatu ha tohi fanongonongo ʻi hono kotoa ʻo e potu fonua ko ʻení; pea vakai, ʻoku nau haʻu kiate kimautolu ʻi he ʻaho taki taha, mo ʻenau ngaahi mahafu taú, ke maluʻi honau fonuá mo ʻenau tauʻatāiná, pea sāuni homau ngaohikoviʻí.\n\n7 Pea kuo nau haʻu kiate kimautolu, ʻo aʻu ki hono ngaohi ʻo kinautolu kuo nau tuʻu hake ʻo angatuʻu kiate kimautolú ke nau maluʻi ʻa kinautolu, ʻio, ʻo aʻu ki heʻenau ilifia kiate kimautolu ʻo ʻikai te nau loto-toʻa ke ō mai ke tau mo kimautolu.\n\n8 Kuo nau puleʻi ʻa e fonuá, pe ko e kolo ko Seilahemalá; pea kuo nau fili ha tuʻi kiate kinautolu, pea kuó ne fai ha tohi ki he tuʻi ʻo e kau Leimaná, ʻa ia kuó ne fakapapau ai haʻane kau fakataha mo ia; pea ʻi he fakapapau ko iá kuó ne loto ai ke ne maluʻi ʻa e kolo ko Seilahemalá, pea ʻokú ne ʻamanaki ʻi he maluʻi ko iá ʻe malava ai ʻe he kau Leimaná ʻo ikuna ʻa hono toe ʻo e fonuá, pea ʻe fokotuʻu ia ko e tuʻi ki he kakaí ni hili hono ikuna ʻa kinautolu ʻe he kau Leimaná.\n\n9 Pea ko ʻeni, kuó ke fakahalaʻi au ʻi hoʻo tohí, ka ʻoku tatau ai pē; ʻoku ʻikai te u ʻita, ka ʻoku ou fiefia ʻi he toʻa ʻa ho lotó. Ko au, Peiholani, ʻoku ʻikai te u kumi ki he mālohi, kae ngata pē ʻi he tauhi ʻa hoku nofoʻanga fakamāú koeʻuhí ke u maluʻi ʻa e ngaahi totonu mo e tauʻatāina ʻa hoku kakaí. ʻOku tuʻu maʻu hoku laumālié ʻi he tauʻatāina ko ia ʻa ia kuo fakatauʻatāinaʻi ai ʻa kitautolu ʻe he ʻOtuá.\n\n10 Pea ko ʻeni, vakai, te mau feinga ke taʻofi ʻa e fai angahalá ʻo aʻu ki he lilingi toto. ʻE ʻikai te mau lilingi ʻa e toto ʻo e kau Leimaná ʻo kapau te nau nofo ʻi honau fonua ʻonautolú.\n\n11 ʻE ʻikai te mau lilingi ʻa e toto ʻo hotau kāingá ʻo kapau ʻe ʻikai te nau angatuʻu, ʻo toʻo ʻa e heletā ke tauʻi ʻa kimautolu.\n\n12 Te mau loto-fiemālie ke moʻulaloa ki he haʻamonga ʻo e nofo pōpulá ʻo kapau ʻoku hoa ia mo e fakamaau totonu ʻa e ʻOtuá, pe kapau te ne fekau kiate kitautolu ke fai pehē.\n\n13 Kae vakai kuo ʻikai te ne fekau kiate kimautolu ke mau fakavaivaiʻi kimautolu ki homau ngaahi filí, ka ke mau falala kiate ia, pea te ne fakahaofi ʻa kimautolu.\n\n14 Ko ia, ʻe hoku tokoua ʻofeina, ko Molonai, tau taʻofi ʻa e koví, pea ko e kovi kotoa pē ʻoku ʻikai te tau lava ʻo taʻofi ʻaki ʻetau ngaahi leá, ʻio, ʻo hangē ko e ngaahi angatuʻú mo e ngaahi tafokí, tau taʻofi ia ʻaki ʻetau ngaahi heletaá, koeʻuhí ke tau lava ʻo tauhi ʻetau tauʻatāiná, pea tau lava ai ʻo fiefia ʻi he fuʻu faingamālie lahi ʻo hotau siasí, mo e ngāue ʻa hotau Huhuʻí mo hotau ʻOtuá.\n\n15 Ko ia, haʻu fakavavevave kiate au mo ha niʻihi ʻo hoʻo kau tangatá, pea tuku hono toé ke tokangaʻi ʻe Līhai mo Teanikumi; tuku kiate kinaua ʻa e mālohi ke angi ʻa e taú ʻi he potu ko ʻena ʻo e fonuá, ʻo fakatatau mo e Laumālie ʻo e ʻOtuá, ʻa ia ko e laumālie foki ʻo e tauʻatāina ʻa ia ʻoku ʻiate kinauá.\n\n16 Vakai kuó u ʻoatu ha ngaahi meʻakai mo e nāunau siʻi kiate kinautolu ke ʻoua naʻa nau mate kae ʻoua ke ke lava ʻo haʻu kiate au.\n\n17 Tānaki fakataha ʻa e kau tau kotoa pē te ke lava ʻi hoʻo laka mai ki hení, pea te tau ō fakavavevave atu ki he kau angatuʻu ko iá, ʻi he māfimafi ʻo hotau ʻOtuá ʻo fakatatau ki he tui ʻa ia ʻoku ʻiate kitautolú.\n\n18 Pea te tau maʻu ʻa e kolo ko Seilahemalá, koeʻuhi ke tau maʻu mo ha toe meʻakai ke ʻave atu kia Līhai mo Teanikumi; ʻio, te tau ʻalu atu ke tauʻi ʻa kinautolu ʻi he māfimafi ʻo e ʻEikí, pea te tau fakangata ʻa e fuʻu angahala lahí ni.\n\n19 Pea ko ʻeni, ʻe Molonai, ʻoku ou fiefia ʻi he maʻu hoʻo tohí, he naʻá ku kiʻi hohaʻa pē ko e hā te mau faí, pe ʻe totonu kiate kimautolu ke mau ʻalu atu ʻo tauʻi homau kāingá.\n\n20 Ka kuó ke pehē, kapau ʻe ʻikai te nau fakatomala kuo fekauʻi koe ʻe he ʻEikí ke ke ʻalu atu ʻo tauʻi ʻa kinautolu.\n\n21 Tokanga ke fakamālohiʻi ʻa Līhai mo Teanikumi ʻi he ʻEikí; tala kiate kinaua ke ʻoua te na manavahē, he ʻe fakahaofi ʻa kinaua ʻe he ʻOtuá, ʻio, kae ʻumaʻā foki mo kinautolu kotoa pē ʻoku tuʻu maʻu ʻi he tauʻatāina ʻa ia kuo fakatauʻatāina ʻaki ʻa kinautolu ʻe he ʻOtuá. Pea ko ʻeni ʻoku ou fakaʻosi ʻeku tohi ki hoku tokoua ʻofeina, ko Molonaí.\n\n", "alma 62": "[center][font_size=26]Vahe 62[/font_size][/center]\n\n[i]ʻOku laka atu ʻa Molonai ke tokoni kia Peiholani ʻi he fonua ko Kitioné—ʻOku tāmateʻi ʻa e kau tangata tuʻi ʻoku nau fakafisi ke maluʻi honau fonuá—ʻOku toe maʻu ʻe Peiholani mo Molonai ʻa Nīfaihā—ʻOku tokolahi ʻa e kau Leimaná ʻoku kau mai ki he kakai ʻo ʻĀmoní—ʻOku tāmateʻi ʻe Teanikumi ʻa ʻAmolone pea ʻoku fakapoongi foki mo ia—ʻOku tuli ʻa e kau Leimaná mei he fonuá, pea fokotuʻu ʻa e melinó—ʻOku foki ʻa Hilamani ki he ngāue fakafaifekaú pea langa hake ʻa e siasí. Taʻu 62–57 K.M. nai.[/i]\n\n1 Pea ko ʻeni naʻe hoko ʻo pehē ʻi he maʻu ʻe Molonai ʻa e tohi ní naʻe ʻāsili ai ʻa e toʻa ʻa hono lotó, pea naʻe fonu ia ʻi he fuʻu fiefia lahi koeʻuhi ko e faivelenga ʻa Peiholaní, pea naʻe ʻikai foki ko ha lavaki ia ki he tauʻatāina mo e lelei ʻo hono fonuá.\n\n2 Ka naʻá ne fuʻu tangi lahi ʻaupito foki koeʻuhi ko e angahala ʻanautolu kuo nau kapusi ki tuʻa ʻa Peiholani mei he nofoʻanga fakamāú, ʻio, kae lahi ange foki kiate kinautolu naʻa nau angatuʻu ki honau fonuá pea mo honau ʻOtuá foki.\n\n3 Pea naʻe hoko ʻo pehē naʻe ʻave ʻe Molonai ha kau tangata tokosiʻi, ʻo fakatatau ki he kole ʻa Peiholani, ka ne tuku kia Līhai mo Teanikumi ʻa e pule ki hono toe ʻo ʻene kau taú, peá ne laka atu ki he fonua ko Kitioné.\n\n4 Pea naʻá ne fusi ʻa e fuka ʻo e tauʻatāiná ʻi he potu kotoa pē naʻá ne ʻalu ki aí, pea naʻá ne uki ʻa e kau tau kotoa pē ʻa ia naʻá ne lava ʻo maʻu ʻi heʻene laka atu ki he fonua ko Kitioné.\n\n5 Pea naʻe hoko ʻo pehē naʻe fakataha mai ʻa e ngaahi toko afe ki heʻene fuká, pea naʻa nau toʻo hake ʻenau ngaahi heletaá ke maluʻi ʻenau tauʻatāiná, koeʻuhi ke ʻoua naʻa nau tō ki he nofo pōpulá.\n\n6 Pea ko ia, ʻi he ʻosi hono tānaki fakataha ʻe Molonai ʻa e kau tangata kotoa pē naʻá ne lavá ʻi hono kotoa ʻo ʻene fonongá, naʻá ne aʻu atu ki he fonua ko Kitioné; pea ʻi heʻene fakatahaʻi ʻene kau taú mo e kau tau ʻa Peiholaní, naʻa nau fuʻu mālohi ʻaupito, ʻio, ʻo mālohi ange ʻi he kau tangata ʻa Peikesi, ʻa ia ko e tuʻi ʻo e kau angatuʻu ʻa ia kuo nau kapusi ʻa e kau tangata tauʻatāiná mei he fonua ko Seilahemalá pea nau maʻu ʻa e fonuá.\n\n7 Pea naʻe hoko ʻo pehē naʻe ʻalu hifo ʻa Molonai mo Peiholani mo ʻena ngaahi kau taú ki he fonua ko Seilahemalá, ʻo nau ʻalu atu ke tauʻi ʻa e koló, pea naʻa nau fetaulaki mo e kau tangata ʻa Peikesí, ko ia naʻa nau kamata ai ke tau.\n\n8 Pea vakai, naʻe tāmateʻi ʻa Peikesi, pea puke pōpula ʻa ʻene kau tangatá, pea naʻe toe fakafoki ʻa Peiholani ki he nofoʻanga fakamāú.\n\n9 Pea naʻe fakamāuʻi ʻa e kau tangata ʻa Peikesí, ʻo fakatatau ki he laó, kae ʻumaʻā foki mo e kau tangata tuʻi ʻa ia kuo puke mo fakahū ki he fale fakapōpulá; pea naʻe tāmateʻi ʻa kinautolu ʻo fakatatau mo e laó; ʻio, ʻa e kau tangata ʻa Peikesí mo e kau tangata tuʻi ko iá, ʻa ia naʻe ʻikai te nau fie toʻo hake ʻa e mahafú ke maluʻi honau fonuá, ka nau tauʻi iá, naʻe tāmateʻi ʻa kinautolu.\n\n10 Pea ko ia naʻe ʻaonga ke fai pau ki he lao ko ʻení koeʻuhi ko e malu ʻa honau fonuá; ʻio, pea ʻilonga ʻa kinautolu ʻa ia naʻe ʻiloʻi ʻoku nau fakafisinga ʻenau tauʻatāiná, naʻe tāmateʻi vave ʻa kinautolu ʻo fakatatau ki he laó.\n\n11 Pea naʻe ʻosi pehē ʻa hono tolungofulu ʻo e taʻu ʻo e pule ʻa e kau fakamāú ki he kakai ʻo Nīfaí; kuo toe fakafoki ʻe Peiholani mo Molonai ʻa e melinó ki he fonua ko Seilahemalá, ʻi hona kakai ʻonauá, hili hono tāmateʻi ʻa kinautolu kotoa pē ʻa ia naʻe ʻikai ke faitotonu ʻi he tuʻuaki ʻo e tauʻatāiná.\n\n12 Pea naʻe hoko ʻo pehē ʻi he kamata ʻa e taʻu hono tolungofulu mā taha ʻo e pule ʻa e kau fakamāú ki he kakai ʻo Nīfaí, naʻe fekau leva ʻe Molonai ke ʻave ha ngaahi meʻakai mo e nāunau, kae ʻumaʻā foki ha kau tau ko e kau tangata ʻe toko ono afe ke ʻave kia Hilamani, ke tokoni kiate ia ʻi he maluʻi ʻa e feituʻu ko ia ʻo e fonuá.\n\n13 Pea naʻá ne fekau foki ke ʻave ha kau tau ʻo e kau tangata ʻe toko ono afe, mo e meʻakai lahi feʻunga, ki he ngaahi kau tau ʻa Līhai mo Teanikumí. Pea naʻe hoko ʻo pehē naʻe fai ʻeni ke ngaohi ʻa e fonua ke mālohi ki he tau mo e kau Leimaná.\n\n14 Pea naʻe hoko ʻo pehē naʻe tuku ʻe Molonai mo Peiholani, ha kau tangata tokolahi ʻi he fonua ko Seilahemalá, ka nau laka atu mo ha kau tangata tokolahi ki he fonua ko Nīfaihaá, he kuo nau fakapapau ke ikunaʻi ʻa e kau Leimana ʻi he kolo ko iá.\n\n15 Pea naʻe hoko ʻo pehē ʻi he lolotonga ʻenau laka atu ki he fonuá, naʻa nau puke ʻa e kau tangata tokolahi ʻo e kau Leimaná, pea nau tāmateʻi hanau tokolahi, pea puke ʻenau ngaahi meʻakaí mo e nāunaú mo ʻenau ngaahi mahafu taú.\n\n16 Pea naʻe hoko ʻo pehē ʻi he hili ʻenau puke ʻa kinautolú, naʻa nau fekau ʻa kinautolu ke nau fai ha fuakava ʻe ʻikai te nau toe toʻo mahafu tau ke tau mo e kau Nīfaí.\n\n17 Pea ʻi he ʻosi ʻenau fai ʻa e fuakava ko ʻení naʻa nau fekau ke nau ʻalu ʻo nofo mo e kakai ʻo ʻĀmoní, pea ko honau tokolahi ʻa ia naʻe teʻeki ai ke nau tāmateʻí ko e toko fā afe nai.\n\n18 Pea naʻe hoko ʻo pehē ʻi he ʻosi ʻenau fekau atu ʻa kinautolú naʻa nau fai atu ʻenau laka ki he fonua ko Nīfaihaá. Pea naʻe hoko ʻo pehē ʻi heʻenau aʻu atu ki he kolo ko Nīfaihaá, naʻa nau fokotuʻu honau ngaahi fale fehikitakí ʻi he ngaahi potu tokalelei ʻo Nīfaihaá, ʻa ia ʻoku ofi ki he kolo ko Nīfaihaá.\n\n19 Ko ʻeni naʻe fakaʻamu ʻa Molonai ke hū mai ki tuʻa ʻa e kau Leimaná ke tau mo kinautolu, ʻi he ngaahi potu tokaleleí; ka ʻi he ʻiloʻi ʻe he kau Leimaná, ʻa ʻenau fuʻu loto-toʻa lahí, pea ʻi heʻenau vakai ki honau fuʻu tokolahí, ko ia naʻe ʻikai te nau toʻa ai ke hū mai ki tuʻa ke tau mo kinautolu; ko ia naʻe ʻikai te nau haʻu ke tau ʻi he ʻaho ko iá.\n\n20 Pea ʻi heʻene poʻuli hifó, naʻe ʻalu atu ʻa Molonai ʻi he fakapoʻuli ʻo e poó, ʻo ne kaka hake ki he funga ʻaá ke fakasiosio pē ko e fē ʻa e potu ʻo e kolo naʻe nofo ai ʻa e kau Leimaná mo ʻenau kau taú.\n\n21 Pea naʻe hoko ʻo pehē naʻa nau ʻi he potu hahaké, ʻo ofi ki he hūʻanga ki he koló; pea naʻa nau mohe kotoa. Pea ko ʻeni naʻe foki ʻa Molonai ki heʻene kau taú, ʻo fekau ke nau teuteu fakatoʻotoʻo ha ngaahi maea mālohi mo ha ngaahi tuʻunga, ke tukutuku hifo mei he funga ʻaá ki loto ʻi he ʻaá.\n\n22 Pea naʻe hoko ʻo pehē naʻe fekau ʻe Molonai ke laka atu ʻa ʻene kau tangatá, ʻo kaka hake ki he funga ʻaá, pea tukutuku hifo ʻa kinautolu ki he feituʻu ko ia ʻo e koló, ʻio, ʻi he potu hihifó, ʻa ia naʻe ʻikai ke nofo ai ʻa e kau Leimaná mo ʻenau ngaahi kau taú.\n\n23 Pea naʻe hoko ʻo pehē naʻe tukutuku hifo kotoa ʻa kinautolu ki he loto koló ʻi he poʻulí, ʻaki ʻenau ngaahi maea mālohí mo ʻenau ngaahi tuʻungá; ko ia ʻi he aʻu ki he hengihengí kuo nau ʻi loto kotoa pē ʻi he ngaahi ʻā ʻo e koló.\n\n24 Pea ko ʻeni, ʻi he ʻā hake ʻa e kau Leimaná ʻo mamata ki he ngaahi kau tau ʻa Molonaí ʻoku nau ʻi loto ʻi he ngaahi ʻaá, naʻa nau fuʻu ilifia lahi, ʻo nau hola ki tuʻa ʻi he matapā ʻo koló.\n\n25 Pea ko ʻeni, ʻi he mamata ʻe Molonai ʻoku nau hola meiate iá, naʻá ne fekau ke laka atu ʻa ʻene kau tangatá ke tauʻi ʻa kinautolu, pea naʻa nau tāmateʻi ʻa e tokolahi, pea kāpui ʻa e tokolahi kehe, ʻo puke pōpula ʻa kinautolu; kae feholaki honau toé ki he fonua ko Molonaí, ʻa ia naʻe ʻi he ngaahi ngataʻanga fonua ofi ki matātahí.\n\n26 Naʻe pehē hono maʻu ʻe Molonai mo Peiholani ʻa e kolo ko Nīfaihaá taʻemole ha toko taha; ka naʻe tokolahi ʻa e kau Leimana ʻa ia kuo tāmateʻí.\n\n27 Pea naʻe hoko ʻo pehē naʻe loto ʻa e tokolahi ʻo e kau Leimana ʻa ia naʻe puke pōpulá ke nau kau fakataha mo e kakai ʻo ʻĀmoní, ʻo hoko ko ha kakai tauʻatāina.\n\n28 Pea naʻe hoko ʻo pehē ko kinautolu kotoa pē ʻa ia naʻe loto ke fai peheé, naʻe tuku kiate kinautolu ʻo fakatatau ki honau lotó.\n\n29 Ko ia, naʻe kau fakataha ʻa e kau pōpula Leimaná kotoa mo e kakai ʻo ʻĀmoní, ʻo nau kamata ke ngāue mālohi ʻaupito, ʻo ngoueʻi ʻa e kelekelé, ʻo fakatupu ʻa e faʻahinga tengaʻi ʻakau kotoa pē, mo e ngaahi takanga monumanu īkí mo e ngaahi takanga monumanu lalahi ʻo e faʻahinga kotoa pē; pea ko ia naʻe fakaʻatā ʻa e kau Nīfaí mei ha fuʻu kavenga lahi; ʻio, naʻe fakaʻatā ai ʻa kinautolu mei he tauhi ʻo e kau pōpula kotoa ʻo e kau Leimaná.\n\n30 Pea naʻe hoko ʻo pehē ko Molonai, ʻi he hili ʻene maʻu ʻa e kolo ko Nīfaihaá, ʻo ne puke ʻa e kau pōpula tokolahi, ʻa ia naʻe fuʻu fakatokosiʻi ai ʻa e ngaahi kau tau ʻa e kau Leimaná, peá ne toe maʻu ʻa e tokolahi ʻo e kau Nīfaí ʻa ia kuo puke pōpulá, ʻa ia naʻe fuʻu fakamālohiʻi lahi ai ʻa e kau tau ʻa Molonaí; ko ia naʻe ʻalu atu ʻa Molonai mei he fonua ko Nīfaihaá ki he fonua ko Līhaí.\n\n31 Pea naʻe hoko ʻo pehē ʻi he vakai ʻa e kau Leimaná ʻoku haʻu ʻa Molonai ke tau mo kinautolú, naʻa nau toe manavahē ʻo nau feholaki mei he kau tau ʻa Molonaí.\n\n32 Pea naʻe hoko ʻo pehē naʻe hanga ʻe Molonai mo ʻene kau taú ʻo tuli ʻa kinautolu mei he kolo ki he kolo, kae ʻoua kuo nau fetaulaki mo Līhai mo Teanikumi; pea naʻe hola ʻa e kau Leimaná meia Līhai mo Teanikumi, ʻo aʻu ki he ngaahi ngataʻanga fonua ʻi he matātahí, kae ʻoua kuo nau aʻu mai ki he fonua ko Molonaí.\n\n33 Pea naʻe kātoa fakataha ʻa e kau tau kotoa pē ʻa e kau Leimaná, ʻo nau fakataha kātoa ki ha feituʻu pē taha ʻi he fonua ko Molonaí. Ko ʻeni, naʻe ʻiate kinautolu foki, ʻa ʻAmolone, ko e tuʻi ʻo e kau Leimaná.\n\n34 Pea naʻe hoko ʻo pehē naʻe nofo ʻa Molonai mo Līhai mo Teanikumi mo ʻenau ngaahi kau taú ʻo takatakai ʻi he ngaahi ngataʻanga ʻo e fonua ko Molonaí, pea kāpui ai ʻa e kau Leimaná ʻi he ngaahi ngataʻanga fonua ʻi he veʻe feituʻu maomaonganoa ʻi he tongá, pea ʻi he ngaahi ngataʻanga fonua ʻi he veʻe feituʻu maomaonganoa ʻi he hahaké.\n\n35 Pea ko ia naʻa nau nofo ai ʻi he poʻulí. He vakai, kuo ongosia ʻa e kau Nīfaí mo e kau Leimaná koeʻuhi ko hono fuoloa ʻo ʻenau laká; ko ia naʻe ʻikai te nau fakakaukau ke fai ha meʻa ʻi he poʻulí, tuku kehe pē ʻa Teanikumi; ʻāsilí he kuó ne fuʻu ʻita ʻaupito kia ʻAmolone, ʻo ne pehē ai naʻe fakatupu ʻe ʻAmolone mo ʻAmalekaia, ko hono tokouá, ʻa e fuʻu tau lahi mo fuoloá ni ʻi honau vahaʻa mo e kau Leimaná, ʻa ia kuo tupunga ai ha fuʻu tau mo e lilingi ʻo e toto lahi, ʻio, mo e fuʻu honge lahi.\n\n36 Pea naʻe hoko ʻo pehē naʻe ʻalu atu ʻa Teanikumi ʻi heʻene ʻitá ki he ʻapitanga tau ʻo e kau Leimaná, ʻo ne kaka hifo mei he ngaahi ʻā ʻo e koló. Peá ne ʻalu atu mo e kiʻi afo, mei he potu ki he potu, kae ʻoua kuó ne ʻiloʻi ʻa e tuʻí; peá ne veloʻi ia ʻaki ha tao, ʻa ia naʻe hokaʻi ia ʻo ofi ki he mafú. Kae vakai, naʻe fafangu ʻe he tuʻí ʻa ʻene kau tamaioʻeikí ʻi he teʻeki ai ke ne pekiá, ko ia naʻa nau tuli ʻa Teanikumi, ʻo tāmateʻi ia.\n\n37 Ko ʻeni naʻe hoko ʻo pehē ʻi he ʻiloʻi ʻe Līhai mo Molonai kuo mate ʻa Teanikumí naʻá na fuʻu loto-mamahi ʻaupito; he vakai, ko e tangata ia kuo tau loto-toʻa maʻa hono fonuá, ʻio, ko ha kaumeʻa moʻoni ia ki he tauʻatāiná; pea kuó ne ʻūkuma ʻa e ngaahi fuʻu faingataʻa lahi ʻaupito. Kae vakai, kuo mate ia, pea kuó ne fonongaʻia ʻa e hala ʻo e māmaní kotoa pē.\n\n38 Ko ʻeni naʻe hoko ʻo pehē naʻe laka atu ʻa Molonai ʻi he ʻaho hono hokó, ʻo ʻohofi ʻa e kau Leimaná, ʻo nau hanga ai ʻo tāmateʻi ʻa kinautolu ʻi ha fuʻu fakaʻauha lahi; pea naʻa nau tekeʻi atu ʻa kinautolu mei he fonuá; pea naʻa nau hola, ʻo ʻikai te nau toe foki mai ʻi he taimi ko iá ke tau mo e kau Nīfaí.\n\n39 Pea naʻe ʻosi pehē ʻa hono tolungofulu mā taha ʻo e taʻu ʻo e pule ʻa e kau fakamāú ki he kakai ʻo Nīfaí; pea ko ia kuo hoko kiate kinautolu ʻa e ngaahi tau, mo e ngaahi lilingi toto, mo e honge, mo e faingataʻa, ʻi he ngaahi taʻu lahi.\n\n40 Pea kuo hoko ʻa e ngaahi fakapō, mo e ngaahi fakakikihi, mo e ngaahi angatuʻu, mo e faʻahinga angahala kotoa pē ʻi he kakai ʻo Nīfaí; ka neongo iá naʻe fakahaofi ʻa kinautolu koeʻuhi ko e kau māʻoniʻoní, ʻio, koeʻuhi ko e ngaahi lotu ʻa e kau māʻoniʻoní.\n\n41 Kae vakai, koeʻuhi ko hono fuoloa fau ʻo e tau ʻi he vahaʻa ʻo e kau Nīfaí mo e kau Leimaná kuo hoko ai ʻo fuʻu loto-fefeka ʻaupito ʻa e tokolahi, koeʻuhi ko hono fuoloa fau ʻo e taú; pea kuo fakamolū ʻa e loto ʻo e tokolahi koeʻuhi ko ʻenau ngaahi faingataʻaʻiá, ʻo nau fakavaivaiʻi ai ʻa kinautolu ʻi he ʻao ʻo e ʻOtuá ʻi he fuʻu anga-fakatōkilalo lahi.\n\n42 Pea naʻe hoko ʻo pehē ʻi he ʻosi langa fakamālohiʻi ʻe Molonai ʻa e ngaahi potu ʻo e fonuá ʻa ia naʻe ʻohofingofua taha ki he kau Leimaná, kae ʻoua kuo feʻunga honau mālohí, naʻá ne foki leva ki he kolo ko Seilahemalá; pea naʻe foki mo Hilamani ki he fonua ʻo hono tofiʻá; pea naʻe toe fokotuʻu ʻa e melinó ʻi he kakai ʻo Nīfaí.\n\n43 Pea naʻe tuku ʻe Molonai ʻa e pule ki heʻene ngaahi kau taú ki he nima ʻo hono fohá, ʻa ia ko hono hingoá ko Molonaihā; pea naʻá ne foki ki hono fale ʻoʻoná koeʻuhi ke ne nofo melino ʻi hono toe ʻo hono ngaahi ʻahó.\n\n44 Pea naʻe foki ʻa Peiholani ki hono nofoʻanga fakamāú; pea naʻe toe maʻu ʻe Hilamani ʻa e fatongia ki hono malanga ʻaki ʻo e folofola ʻa e ʻOtuá ki he kakaí; he ko e tupu ʻi hono lahi ʻo e ngaahi taú mo e ngaahi fakakikihí, kuo hoko ʻo ʻaonga ai ke toe fakamāʻopoʻopo ʻa e siasí.\n\n45 Ko ia, naʻe ʻalu atu ʻa Hilamani mo hono kāingá, ʻo nau fakahā ʻa e folofola ʻa e ʻOtuá ʻi he fuʻu mālohi lahi, ʻo fakamahino ki he tokolahi ʻa ʻenau fai angahalá, ʻa ia naʻe langaki ai ʻenau fakatomala mei heʻenau ngaahi angahalá ʻo nau papitaiso ki he ʻEiki ko honau ʻOtuá.\n\n46 Pea naʻe hoko ʻo pehē naʻa nau toe fokotuʻu hake ʻa e siasi ʻo e ʻOtuá ʻi hono kotoa ʻo e fonuá.\n\n47 ʻIo, pea naʻe fokotuʻu ʻa e ngaahi tuʻutuʻuni foʻou ʻo kau ki he laó. Pea naʻe fili ʻenau kau fakamāú mo ʻenau kau fakamaau lahí.\n\n48 Pea naʻe fakaʻau ʻa e kakai ʻo Nīfaí ke toe tuʻumālie ʻi he fonuá, ʻo nau kamata ke fakatokolahi pea fakaʻau ʻo fuʻu mālohi ʻi he fonuá. Pea naʻe fakaʻau ke nau fuʻu koloaʻia ʻaupito.\n\n49 Ka neongo ʻenau ngaahi koloá, pe ko honau mālohí, pe ko ʻenau tuʻumālié, ka naʻe ʻikai te nau fielahi ʻi he hīkisia ʻa honau matá; ʻo ʻikai foki ke tuai ʻenau manatuʻi ʻa e ʻEiki ko honau ʻOtuá; ka naʻa nau fakavaivaiʻi ʻa kinautolu ʻo fuʻu lahi ʻaupito ʻi hono ʻaó.\n\n50 ʻIo, naʻa nau manatu ki hono lahi ʻo e ngaahi meʻa kuo fai ʻe he ʻEikí maʻanautolu, mo ʻene fakahaofi ʻa kinautolu mei he maté, pea mei he pōpulá mo e ngaahi fale fakapōpulá, pea mo e ngaahi faingataʻa kehekehe kotoa pē, pea kuó ne fakahaofi ʻa kinautolu mei he nima ʻo honau ngaahi filí.\n\n51 Pea naʻa nau lotu maʻu ai pē ki he ʻEiki ko honau ʻOtuá, pea naʻe tāpuakiʻi ai ʻa kinautolu ʻe he ʻEikí, ʻo hangē ko ʻene folofolá, ko ia naʻa nau tupulaki ai ʻo mālohi ʻo nau tuʻumālie ʻi he fonuá.\n\n52 Pea naʻe hoko ʻo pehē naʻe hoko ʻa e ngaahi meʻá ni kotoa pē. Pea naʻe pekia ʻa Hilamani ʻi hono tolungofulu mā nima ʻo e taʻu ʻo e pule ʻa e kau fakamāú ki he kakai ʻo Nīfaí.\n\n", "alma 63": "[center][font_size=26]Vahe 63[/font_size][/center]\n\n[i]ʻOku tauhi ʻe Sipiloni pea hoko kia Hilamani ʻa e ngaahi lekooti toputapú—ʻOku fononga ha kau Nīfai tokolahi ki he fonua fakatokelaú—ʻOku foʻu ʻe Heikoti ha ngaahi vaka, pea folau ai ki he tahi hihifó—ʻOku ikunaʻi ʻe Molonaihā ʻa e kau Leimaná ʻi he tau. Taʻu 56–52 K.M. nai.[/i]\n\n1 Pea naʻe hoko ʻo pehē ʻi he kamataʻanga ʻo e taʻu hono tolungofulu mā ono ʻo e pule ʻa e kau fakamāú ki he kakai ʻo Nīfaí, naʻe maʻu ʻe Sipiloni ʻa e ngaahi meʻa toputapu ko ia kuo tuku kia Hilamani ʻe ʻAlamaá.\n\n2 Pea ko ha tangata angatonu ia, pea naʻá ne ʻaʻeva angatonu ʻi he ʻao ʻo e ʻOtuá; pea naʻe tokanga ia ke failelei maʻu ai pē, ke ne tauhi ʻa e ngaahi fekau ʻa e ʻEiki ko hono ʻOtuá; pea naʻe fai pehē foki mo hono tokouá.\n\n3 Pea naʻe hoko ʻo pehē naʻe pekia mo Molonai foki. Pea naʻe ʻosi pehē ʻa hono tolungofulu mā ono ʻo e taʻu ʻo e pule ʻa e kau fakamāú.\n\n4 Pea naʻe hoko ʻo pehē ʻi hono tolungofulu mā fitu ʻo e taʻu ʻo e pule ʻa e kau fakamāú, naʻe ʻi ai ha kakai tangata tokolahi, ʻio, ʻa e toko nima afe fāngeau pea mo honau ngaahi uaifí mo ʻenau fānaú, ʻa ia naʻa nau ʻalu atu mei he fonua ko Seilahemalá ki he fonua ʻa ia ʻoku ʻi he fakatokelaú.\n\n5 Pea naʻe hoko ʻo pehē ko Heikoti, ko ha tangata tokanga ia, ko ia naʻá ne ʻalu atu ʻo foʻu maʻana ha fuʻu vaka lahi ʻaupito, ʻi he ngataʻanga ʻo e fonua ko Mahú, ʻo ofi ki he fonua ko ʻAuhá, peá ne toho ia ki tahi ʻi he tahi hihifó, ʻo ofi ki he kavelemotu ʻa ia naʻe ʻalu atu ki he fonua fakatokelaú.\n\n6 Pea vakai, naʻe ʻi ai ʻa e kau Nīfai tokolahi ʻa ia naʻe heka ki ai ʻo nau folau atu mo e ngaahi meʻakai mo e nāunau lahi, pea mo e kakai fefine mo e fānau tokolahi foki; pea naʻa nau folau fakatokelau. Pea naʻe ʻosi pehē hono tolungofulu mā fitu ʻo e taʻú.\n\n7 Pea ʻi hono tolungofulu mā valu ʻo e taʻú, naʻe foʻu ʻe he tangatá ni ha ngaahi vaka kehe. Pea naʻe foki mai foki ʻa e ʻuluaki vaká, pea naʻe fakaheka ki ai mo e kakai tokolahi kehe; pea naʻa nau ʻave mo e ngaahi meʻakai mo e nāunau lahi, ʻo nau toe folau atu ki he fonua fakatokelaú.\n\n8 Pea naʻe hoko ʻo pehē naʻe ʻikai ha toe fanongo kiate kinautolu. Pea ʻoku mau mahalo kuo nau melemo ʻi he loto moaná. Pea naʻe hoko ʻo pehē naʻe tuku folau atu mo ha vaka kehe ʻe taha; pea ʻoku ʻikai te mau ʻilo pē naʻe ʻalu ia ki fē.\n\n9 Pea naʻe hoko ʻo pehē naʻe ʻi ai ʻa e kakai tokolahi ʻa ia naʻe ʻalu atu ki he fonua fakatokelaú ʻi he taʻu pē ko iá. Pea naʻe ʻosi pehē ʻa e taʻu hono tolungofulu mā valú.\n\n10 Pea naʻe hoko ʻo pehē ʻi he taʻu hono tolungofulu mā hiva ʻo e pule ʻa e kau fakamāú, naʻe pekia foki mo Sipiloni, pea kuo ʻalu atu ʻa Kolianitoni ki he fonua fakatokelaú ʻi ha vaka, ke ne ʻave ha ngaahi meʻakai mo e nāunau ki he kakai kuo ʻalu atu ki he fonua ko iá.\n\n11 Ko ia naʻe ʻaonga ke hanga ʻe Sipiloni ʻo tuku ʻa e ngaahi meʻa toputapu ko iá ʻi he teʻeki ai ke ne pekiá ki he foha ʻo Hilamaní, ʻa ia naʻe ui ko Hilamani, ko e tau hingoa ki heʻene tamaí.\n\n12 Ko ʻeni vakai, naʻe hiki kotoa ʻa e ngaahi tohi tongitongi ʻa ia naʻe maʻu ʻe Hilamaní pea naʻe ʻoatu ia ki he fānau ʻa e tangatá ʻi hono kotoa ʻo e fonuá, tuku kehe pē ʻa e ngaahi konga ko ia ʻa ia naʻe fekau ʻe ʻAlamā ke ʻoua ʻe ʻoatú.\n\n13 Ka neongo iá, naʻe totonu ke tauhi ʻa e ngaahi meʻa ko iá ke toputapu, pea tukufakaholo mei he toʻu tangata ʻe taha ki he toʻu tangata ʻe taha; ko ia, naʻe tuku ʻa e ngaahi meʻa ko iá, ʻi he taʻu ko ʻení kia Hilamani, ʻi he teʻeki ai ke pekia ʻa Sipiloní.\n\n14 Pea naʻe hoko ʻo pehē foki ʻi he taʻu pē ko iá naʻe ʻi ai ʻa e kau tafoki ʻa ia kuo nau mavahe ʻo ʻalu atu ki he kau Leimaná; pea naʻe toe fakatupu hake ʻenau ʻita ki he kau Nīfaí.\n\n15 Pea ʻi he taʻu pē ko iá naʻa nau ō mai foki mo e kau tau tokolahi ke tau mo e kakai ʻo Molonaihaá, pe ko e kau tau ʻa Molonaihaá, pea naʻe ikuna ai ʻa kinautolu pea toe tekeʻi atu ki honau ngaahi fonua ʻonautolú, pea naʻe mole hanau tokolahi.\n\n16 Pea naʻe ʻosi pehē hono tolungofulu mā hiva ʻo e taʻu ʻo e pule ʻa e kau fakamāú ki he kakai ʻo Nīfaí.\n\n17 Pea naʻe ʻosi pehē ʻa e fakamatala ʻa ʻAlamā mo Hilamani ko hono fohá, kae ʻumaʻā foki mo Sipiloni, ʻa ia ko hono fohá.\n\n", "hel 1": "[center][font_size=26]Ko e Tohi ʻa Hilamaní[/font_size][/center]\n\nKo ha fakamatala ʻo e kau Nīfaí. Ko ʻenau ngaahi taú mo e ngaahi fakakikihí, mo ʻenau ngaahi fekeʻikeʻí. Kae ʻumaʻā foki mo e ngaahi kikite ʻa e kau palōfita māʻoniʻoni tokolahi, ki muʻa ʻi he hāʻele mai ʻa Kalaisí, ʻo fakatatau ki he ngaahi fakamatala ʻa Hilamani, ʻa ia ko e foha ʻo Hilamaní, pea fakatatau foki mo e ngaahi fakamatala ʻa hono ongo fohá, pea aʻu mai ki he hāʻele mai ʻa Kalaisí. Kae ʻumaʻā foki hono fakaului ʻo e tokolahi ʻo e kau Leimaná. Ko ha fakamatala ki honau fakauluí. Ko ha fakamatala ki he māʻoniʻoni ʻa e kau Leimaná, mo e fai angahala mo e ngaahi anga-fakalielia ʻo e kau Nīfaí, ʻo fakatatau ki he lekooti ʻa Hilamani mo hono ongo fohá, ʻo aʻu mai ki he hāʻele mai ʻa Kalaisí, ʻa ia ʻoku ui ko e tohi ʻa Hilamaní, mo e ngaahi fakamatala kehe.\n\n[center][font_size=26]Vahe 1[/font_size][/center]\n\n[i]ʻOku hoko ʻa Peiholani hono uá ko e fakamaau lahí pea ʻoku fakapoongi ia ʻe Kisikumeni—ʻOku hoko ʻa Peikumenai ki he nofoʻanga fakamāú—ʻOku taki ʻe Kolianitomuli ʻa e ngaahi kau tau ʻa e kau Leimaná, ʻo nau ikunaʻi ʻa Seilahemala, pea ʻoku fakapoongi ʻa Peikumenai. ʻOku ikunaʻi ʻe Molonaihā ʻa e kau Leimaná pea toe maʻu ʻa Seilahemala, pea ʻoku fakapoongi ʻa Kolianitomuli. Taʻu 52–50 K.M. nai.[/i]\n\n1 Pea ko ʻeni vakai, naʻe hoko ʻo pehē ʻi he kamataʻanga ʻo e taʻu hono fāngofulu ʻo e pule ʻa e kau fakamāú ki he kakai ʻo Nīfaí, naʻe kamata ke tupu ha fuʻu faingataʻa lahi ʻi he kakai ʻo e kau Nīfaí.\n\n2 He vakai, kuo pekia ʻa Peiholani, ʻo fononga ʻi he hala ʻo e māmani kotoa pē; ko ia naʻe kamata ha fuʻu fakakikihi lahi pe ko hai ʻe hoko ki he nofoʻanga ʻo e fakamāú ʻi he ngaahi tokouá, ʻa ia ko e ngaahi foha ʻo Peiholaní.\n\n3 Ko ʻeni ko e ngaahi hingoa ʻeni ʻo kinautolu ʻa ia naʻe fakakikihi ke maʻu ʻa e nofoʻanga fakamāú, ʻa ia naʻe langaki foki ai ʻa e kakaí ke fakakikihi: Ko Peiholani, mo Peianikai, mo Peikumenai.\n\n4 Ko ʻeni ʻoku ʻikai ko hono kotoa ʻeni ʻo e ngaahi foha ʻo Peiholaní, (he naʻá ne maʻu ʻa e tokolahi), ka ko kinautolu pē ʻeni ʻa ia naʻe fakakikihi ke maʻu ʻa e nofoʻanga fakamāú; ko ia, naʻa nau fakatupu ha fakafaʻahi tolu ʻa e kakaí.\n\n5 Ka neongo iá, naʻe hoko ʻo pehē naʻe fakanofo ʻa Peiholani ʻi he leʻo ʻo e kakaí ke ne fakamaau lahi mo ha pule ki he kakai ʻo Nīfaí.\n\n6 Pea naʻe hoko ʻo pehē ʻi he vakai ʻe Peikumenai, ʻe ʻikai te ne lava ʻo maʻu ʻa e nofoʻanga fakamāú, naʻá ne loto leva ke tali ʻa e loto ʻo e kakaí.\n\n7 Kae vakai, ko Peianikai mo e faʻahi ʻo e kakaí ʻa ia naʻa nau loto ke ne hoko ko honau pulé, naʻa nau fuʻu ʻita ʻaupito; ko ia, naʻá ne hanga ke fakahekehekeʻi ʻa e kakaí ke nau angatuʻu ki honau kāingá.\n\n8 Pea naʻe hoko ʻo pehē ʻi heʻene teu ke fai ʻení, vakai, naʻe puke ia, pea naʻe fakamāuʻi ia ʻo fakatatau ki he leʻo ʻo e kakaí, pea naʻe tuʻutuʻuni ke tāmateʻi ia; he kuó ne tuʻu ʻi he angatuʻu mo feinga ke ne fakaʻauha ʻa e tauʻatāina ʻa e kakaí.\n\n9 Ko ʻeni ʻi he vakai ʻa e kakai ʻa ia naʻa nau loto ke ne hoko ko honau pulé kuo tuʻutuʻuni ke tāmateʻi iá, ko ia naʻa nau ʻita, pea vakai, naʻa nau fekau ke ʻalu atu ʻa e tokotaha, ko Kisikumeni, ʻio ki he nofoʻanga fakamaau ʻo Peiholaní, ʻo ne fakapoongi ʻa Peiholani ʻi he lolotonga ʻene nofo ʻi he nofoʻanga fakamāú.\n\n10 Pea naʻe tuli ia ʻe he kau tamaioʻeiki ʻa Peiholaní; kae vakai, naʻe pehē fau hono vave ʻo e hola ʻa Kisikumení naʻe ʻikai lava ke maʻu ia ʻe ha tangata ʻe taha.\n\n11 Pea naʻá ne ʻalu atu kiate kinautolu ʻa ia naʻe fekauʻi iá, pea naʻa nau fai kotoa pē ha fuakava, ʻio, ʻo nau fuakava ki honau Tupuʻanga taʻengatá, ʻe ʻikai te nau fakahā ki ha tangata ʻe taha kuo fakapoongi ʻe Kisikumeni ʻa Peiholani.\n\n12 Ko ia, naʻe ʻikai ke ʻilo ʻa Kisikumeni ʻi he lotolotonga ʻo e kakai Nīfaí, he naʻá ne teunga fakapulipuli ʻi he taimi naʻá ne fakapoongi ai ʻa Peiholaní. Pea ko Kisikumeni mo ʻene kautahá, ʻa ia kuo nau fefuakavaʻaki mo iá, naʻa nau fetuiaki mo e kakaí ʻi ha founga naʻe ʻikai ke faʻa ʻiloʻi ai ʻa kinautolu; ka ko kinautolu kotoa pē naʻe ʻiloʻí naʻe fakamaaumatea.\n\n13 Pea ko ʻeni vakai foki, naʻe fakanofo ʻa Peikumenai, ʻo fakatatau ki he leʻo ʻo e kakaí, ke ne hoko ko ha fakamaau lahi mo ha kōvana ki he kakaí, ke pule ʻo fetongi ʻa hono tokoua ko Peiholaní; pea naʻe totonu ke ne maʻu ia. Pea naʻe fai ʻeni kotoa pē ʻi hono fāngofulu ʻo e taʻu ʻo e pule ʻa e kau fakamāú; pea naʻe ʻosi ia.\n\n14 Pea naʻe hoko ʻo pehē ʻi hono fāngofulu mā taha ʻo e taʻu ʻo e pule ʻa e kau fakamāú, kuo tānaki fakataha ʻe he kau Leimaná ha kau tau ʻo e kau tangata taʻefaʻalaua, pea fakamahafu ʻa kinautolu ʻaki ʻa e ngaahi heletā, mo e ngaahi hele piko, mo e ngaahi kaufana, mo e ngaahi ngahau, mo e ngaahi tatā tau, mo e ngaahi sifa-fatafata, pea mo e ngaahi faʻahinga pā ʻi he faʻahinga kotoa pē.\n\n15 Pea naʻa nau toe ʻalu hifo ke nau kamata ke tau mo e kau Nīfaí. Pea naʻe taki ʻa kinautolu ʻe ha tangata ʻa ia ko hono hingoá ko Kolianitomuli; pea ko ha hako ia ʻo Seilahemala; pea ko e taha ia naʻe tafoki mei he kau Nīfaí; pea ko ha tangata kaukaua mo mālohi lahi ia.\n\n16 Ko ia, ko e tuʻi ʻo e kau Leimaná, ʻa ia ko hono hingoá ko Tupalote, ʻa ia ko e foha ʻo ʻAmolone, ʻi heʻene mahalo ʻe lava ʻe Kolianitomuli, he ko ha tangata mālohi lahi ia, ʻo matuʻuaki ʻa e kau Nīfaí, ʻaki hono iví kae ʻumaʻā foki hono poto lahí, pea ʻi hono fekau atu iá te ne lava ʻo ikuna ʻa e kau Nīfaí—\n\n17 Ko ia naʻá ne ueʻi hake ʻa kinautolu ke nau ʻita, pea naʻá ne tānaki fakataha ʻene ngaahi kau taú, ʻo ne fakanofo ʻa Kolianitomuli ke hoko ko honau taki, peá ne fekau ke nau laka hifo ki he fonua ko Seilahemalá ke tau mo e kau Nīfaí.\n\n18 Pea naʻe hoko ʻo pehē koeʻuhi ko e hulu ʻo e fekeʻikeʻí mo e lahi ʻo e faingataʻa ʻi he puleʻangá, kuo ʻikai ai te nau tuku ha kau leʻo feʻunga ʻi he fonua ko Seilahemalá; he kuo nau mahalo ʻe ʻikai loto-lahi ʻa e kau Leimaná ke hū mai ki loto ʻi honau ngaahi fonuá ke ʻohofi ʻa e fuʻu kolo lahi ko Seilahemalá.\n\n19 Ka naʻe hoko ʻo pehē naʻe laka atu ʻa Kolianitomuli ʻo taki ʻene kau tau tokolahi ʻaupitó, ʻo nau ʻohofi ʻa e kakai ʻo e koló, pea koeʻuhi ko hono fuʻu vave fau ʻo ʻenau laká naʻe ʻikai lava ʻo maʻu ʻe he kau Nīfaí ha taimi feʻunga ke tānaki fakataha ʻenau ngaahi kau taú.\n\n20 Ko ia naʻe tāmateʻi ʻe Kolianitomuli ʻa e kau leʻo ʻi he hūʻanga ʻo e koló, ʻo ne laka atu mo ʻene kau taú kotoa ki he loto koló, pea naʻa nau tāmateʻi ʻa e kakai kotoa pē naʻe fakafepakiʻi ʻa kinautolú, ʻo nau maʻu ai ʻa e koló kotoa.\n\n21 Pea naʻe hoko ʻo pehē naʻe hola ʻa Peikumenai, ʻa ia ko e fakamaau lahí, mei he ʻao ʻo Kolianitomulí, ʻo aʻu ki he ngaahi ʻā ʻo e koló. Pea naʻe hoko ʻo pehē naʻe taaʻi ia ʻe Kolianitomuli ki he ʻaá, pea iku ʻo ne mate ai. Pea naʻe ʻosi pehē ʻa e ngaahi ʻaho ʻo Peikumenaí.\n\n22 Pea ko ʻeni ʻi he vakai ʻa Kolianitomuli kuó ne maʻu ʻa e kolo ko Seilahemalá, ʻo ne vakai kuo hola ʻa e kau Nīfaí meiate kinautolú, pea kuo tō, mo puke, mo lī ʻa kinautolu ki he fale fakapōpulá, pea kuó ne maʻu ʻa e kolotau mālohi taha ʻi he fonua kotoá, naʻe toʻa ange ai hono lotó ʻo ne teuteu ke ʻalu atu ʻo tauʻi ʻa e fonuá kotoa.\n\n23 Pea ko ʻeni naʻe ʻikai te ne nofo ʻi he fonua ko Seilahemalá, ka naʻá ne laka atu mo ha fuʻu kau tau tokolahi ki he kolo ko Mahú; he naʻá ne fakapapau ke ne ʻalu atu ʻo fakaʻataʻatā hono halá ʻaki ʻa e heletā, koeʻuhi ke ne lava ʻo maʻu ʻa e ngaahi potu tokelau ʻo e fonuá.\n\n24 Pea, ʻi heʻene mahalo ko honau feituʻu mālohi tahá ko e loto fonuá, ko ia naʻá ne laka atu, ʻo ʻikai te ne tuku kiate kinautolu ha taimi ke fakatahatahaʻi ʻa kinautolu ʻi ha ngaahi falukunga kakai tokosiʻi; pea ʻi he founga ko iá naʻa nau ʻohofi ʻa kinautolu ʻo tā hifo ʻa kinautolu ki he kelekelé.\n\n25 Kae vakai, naʻe hanga ʻe he laka ko ʻeni ʻa Kolianitomuli ki he loto fonuá ʻo tuku kia Molonaihā ha fuʻu faingamālie lahi kiate kinautolu, neongo ʻa e fuʻu tokolahi ʻo e kau Nīfai kuo tāmateʻí.\n\n26 He vakai, naʻe mahalo ʻa Molonaihā ʻoku ʻikai loto-lahi ʻa e kau Leimaná ke hū ki he loto fonuá, ka te nau ʻohofi pē ʻa e ngaahi kolo takatakai ʻi he ngaahi ngataʻanga ʻo e fonuá ʻo hangē kuo nau fai ki muʻá; ko ia naʻe fekau ʻe Molonaihā ke leʻohi ʻe heʻenau ngaahi kau tau mālohí ʻa e ngaahi potu takatakai ʻi he ngaahi ngataʻanga fonuá.\n\n27 Kae vakai, naʻe ʻikai ke ilifia ʻa e kau Leimaná ʻo hangē ko hono lotó, ka kuo nau hū mai ki he loto fonuá, pea kuo nau kapa ʻa e kolomuʻá ʻa ia ko e kolo ko Seilahemalá, pea naʻa nau lolotonga laka atu ʻi he ngaahi potu mahuʻinga taha ʻo e fonuá, ʻo tāmateʻi ʻa e kakaí ʻi ha fuʻu fakaʻauha lahi, ʻa e kakai tangata, mo e kakai fefine fakatouʻosi, mo e fānau, ʻo nau puke ʻa e ngaahi kolo lahi mo e ngaahi kolotau lahi.\n\n28 Ka ʻi he ʻiloʻi ʻeni ʻe Molonaihaá, naʻá ne fekauʻi leva ke ʻalu atu ʻa Līhai mo ha kau tau ke ʻalu takai ʻo fakafetaulaki kiate kinautolu ʻi he teʻeki ai ke nau aʻu ki he fonua ko Mahú.\n\n29 Pea naʻá ne fai pehē; pea naʻá ne fakafetaulaki kiate kinautolu ʻi he teʻeki ai ke nau aʻu ki he fonua ko Mahú, ʻo ne tauʻi ʻa kinautolu ʻo aʻu ki heʻenau kamata ke holomui ki he fonua ko Seilahemalá.\n\n30 Pea naʻe hoko ʻo pehē naʻe fakafetaulaki mai ʻa Molonaihā ʻi heʻenau holomuí, ʻo ne tauʻi ʻa kinautolu, pea naʻe hoko ai ha tau naʻe fuʻu hulu ai ʻa e lilingi totó; ʻio, naʻe tō ʻa e fuʻu tokolahi, pea naʻe ʻiloʻi ʻi he kakai kuo toó ʻa Kolianitomuli.\n\n31 Pea ko ʻeni, vakai, naʻe ʻikai lava ʻa e kau Leimaná ke holomui ki ha feituʻu ʻe taha, pe ki he tokelaú, pe ki he tongá, pe ki he hahaké, pe ki he hihifó, he naʻe ʻākilotoa ʻa kinautolu ʻe he kau Nīfaí ʻi he tafaʻaki kotoa pē.\n\n32 Pea kuo pehē hono ʻave fakavavevave ʻe Kolianitomuli ʻa e kau Leimaná ki he lotolotonga ʻo e kau Nīfaí, ʻo nau moʻulaloa ai ki he mālohi ʻo e kau Nīfaí, pea naʻá ne tō ai mo ia, pea naʻe tukulolo ʻa e kau Leimaná ki he nima ʻo e kau Nīfaí.\n\n33 Pea naʻe hoko ʻo pehē naʻe toe maʻu ʻe Molonaihā ʻa e kolo ko Seilahemalá, pea naʻá ne fekau ki he kau Leimana ʻa ia kuó ne puke pōpulá ke nau ʻalu atu mei he fonuá ʻi he melino.\n\n34 Pea naʻe ʻosi pehē ʻa hono fāngofulu mā taha ʻo e taʻu ʻo e pule ʻa e kau fakamāú.\n\n", "hel 2": "[center][font_size=26]Vahe 2[/font_size][/center]\n\n[i]ʻOku hoko ʻa Hilamani, ko e foha ʻo Hilamani, ko e fakamaau lahí—ʻOku taki ʻe Katianetoni ʻa e kautaha ʻa Kisikumení—ʻOku hanga ʻe he tamaioʻeiki ʻa Hilamani ʻo tāmateʻi ʻa Kisikumeni, pea hola ʻa e kautaha ʻa Katianetoní ki he feituʻu maomaonganoá. Taʻu 50–49 K.M. nai.[/i]\n\n1 Pea naʻe hoko ʻo pehē ʻi hono fāngofulu mā ua ʻo e taʻu ʻo e pule ʻa e kau fakamāú, hili hono toe fokotuʻu ʻe Molonaihā ʻa e melinó ʻi he vahaʻa ʻo e kau Nīfaí mo e kau Leimaná, vakai naʻe ʻikai ha taha ke ne maʻu ʻa e nofoʻanga fakamāú; ko ia naʻe toe kamata ha fakakikihi ʻi he vahaʻa ʻo e kakaí pe ko hai te ne maʻu ʻa e nofoʻanga fakamāú.\n\n2 Pea naʻe hoko ʻo pehē ko Hilamani, ʻa ia ko e foha ʻo Hilamaní, naʻe fili ke ne maʻu ʻa e nofoʻanga fakamāú ʻi he leʻo ʻo e kakaí.\n\n3 Kae vakai, ko Kisikumeni, ʻa ia naʻá ne fakapoongi ʻa Peiholaní, naʻá ne lamalama ke tāmateʻi mo Hilamani foki; pea naʻe poupouʻi ia ʻe heʻene kautahá, ʻa ia kuo nau fai ha fuakava he ʻikai ke ʻiloʻi ʻe ha tokotaha ʻa ʻene fai angahalá.\n\n4 He naʻe ʻi ai ʻa e tokotaha ko Katianetoni, ʻa ia naʻá ne fuʻu poto ʻi he ngaahi lea lahi, pea ʻi hono faivá foki, ʻa ia ko e fai ʻo e ngāue fufū ʻo e fakapō mo e kaihaʻá; ko ia naʻá ne hoko ko e taki ʻo e kautaha ʻa Kisikumení.\n\n5 Ko ia naʻá ne fakahekehekeʻi ʻa kinautolu, pea mo Kisikumeni foki, kapau te nau fokotuʻu ia ki he nofoʻanga fakamāú, te ne tuku kiate kinautolu ʻa ia ʻoku kau ki heʻene kautahá ke nau maʻu ʻa e mālohi mo e mafai ki he kakaí; ko ia naʻe feinga ʻa Kisikumeni ke fakaʻauha ʻa Hilamani.\n\n6 Pea naʻe hoko ʻo pehē ʻi heʻene ʻalu atu ki he nofoʻanga fakamāú ke fakaʻauha ʻa Hilamaní, vakai, naʻe ʻi ai ha taha ʻo e kau tamaioʻeiki ʻa Hilamaní, ʻa ia kuó ne ʻalu poʻuli atu, ʻo ne maʻu ha ʻilo ʻi ha founga fufū, ki he ngaahi fakakaukau ʻa ia kuo fai ʻe he kautahá ni ke fakaʻauha ʻa Hilamaní—\n\n7 Pea naʻe hoko ʻo pehē naʻá ne fetaulaki mo Kisikumeni, pea naʻá ne fai atu kiate ia ha fakaʻilonga; ko ia naʻe fakahā ange kiate ia ʻe Kisikumeni ʻa e meʻa naʻá ne feinga ke faí, ʻo ne kole ke ne taki atu ia ki he nofoʻanga fakamāú koeʻuhí ke ne fakapoongi ʻa Hilamani.\n\n8 Pea ʻi he ʻiloʻi ʻe he tamaioʻeiki ʻa Hilamani ʻa e loto kotoa ʻo Kisikumení, mo e anga ʻo ʻene taumuʻa ke fakapoó, pea ko e taumuʻa foki ʻa kinautolu kotoa pē ʻoku kau ki heʻene kautahá ke nau fakapō, mo kaihaʻa, pea toʻo ʻa e mālohí, (pea ko ʻenau fakakaukau fufuú ʻeni, mo ʻenau aleá) naʻe pehē ange ʻe he tamaioʻeiki ʻa Hilamaní kia Kisikumeni: Ta ō atu ki he nofoʻanga fakamāú.\n\n9 Ko ʻeni naʻe fuʻu fiefia lahi ai ʻa Kisikumeni, he naʻá ne ʻamanaki te ne lava ʻo fakahoko ʻa ʻene fakakaukaú; kae vakai, ʻi heʻena ʻalu atu ki he nofoʻanga fakamāú, naʻe tuiʻi ʻa Kisikumeni ʻe he tamaioʻeiki ʻa Hilamaní ʻi hono mafú, pea naʻá ne tō ʻo mate, taʻe-ʻi ai-ha-toʻe. Pea naʻá ne lele, ʻo tala kia Hilamani ʻa e meʻa kotoa pē ʻa ia kuó ne mamata, mo fanongo ki ai, mo faí.\n\n10 Pea naʻe hoko ʻo pehē naʻe fekau atu ʻe Hilamani ke puke ʻa e kautaha ʻo e kau kaihaʻá mo e kau fakapō fufuú ni, koeʻuhi ke tāmateʻi ʻa kinautolu ʻo fakatatau ki he laó.\n\n11 Kae vakai, ʻi he ʻilo ʻe Katianetoni kuo ʻikai ke foki mai ʻa Kisikumení, naʻá ne manavahē telia naʻa fakaʻauha mo ia; ko ia naʻá ne fekau ke muimui mai ʻiate ia ʻa ʻene kautahá. Pea nau hola mei he fonuá, ʻi ha hala fakapulipuli; ki he feituʻu maomaonganoá; pea ko ia ʻi he fekau atu ʻe Hilamani ke puke ʻa kinautolú naʻe ʻikai ke ʻiloa ʻa kinautolu ʻi ha feituʻu.\n\n12 Pea ʻe toe fakamatala ʻo kau ki he Katianetoni ko ʻení ʻamui ange. Pea naʻe ʻosi pehē ʻa hono fāngofulu mā ua ʻo e taʻu ʻo e pule ʻa e kau fakamāú ki he kakai ʻo Nīfaí.\n\n13 Pea vakai, ʻi he ngataʻanga ʻo e tohí ni te mou ʻilo ai naʻe hoko ʻa e Katianetoni ko ʻení ko e ʻauhaʻanga, ʻio, ʻa e meimei fakaʻauha ʻo ʻosiʻosingamālie ʻo e kakai Nīfaí.\n\n14 Vakai ʻoku ʻikai ko ʻeku ʻuhingá ki he ngataʻanga ʻo e tohi ʻa Hilamaní, ka ko ʻeku ʻuhingá ki he ngataʻanga ʻo e tohi ʻa Nīfaí, ʻa ia kuó u toʻo mai mei ai ʻa e fakamatala kotoa ʻa ia kuó u tohí.\n\n", "hel 3": "[center][font_size=26]Vahe 3[/font_size][/center]\n\n[i]ʻOku hiki atu ha kau Nīfai tokolahi ki he fonua ʻi he fakatokelaú—ʻOku nau langa ʻa e ngaahi fale ʻo e sima pea nau tauhi ʻa e ngaahi lekooti lahi—ʻOku fakaului pea papitaiso ʻa e toko lau mano—ʻOku hanga ʻe he folofola ʻa e ʻOtuá ʻo tākiekina mai ʻa e tangatá ki he fakamoʻuí—ʻOku maʻu ʻe Nīfai ko e foha ʻo Hilamaní ʻa e nofoʻanga fakamāú. Taʻu 49–39 K.M. nai.[/i]\n\n1 Pea ko ʻeni naʻe hoko ʻo pehē ʻi he taʻu hono fāngofulu mā tolu ʻo e pule ʻa e kau fakamāú, naʻe ʻikai ha fekeʻikeʻi ʻi he kakai ʻo Nīfaí kae ngata pē ʻi ha kiʻi loto-hīkisia siʻi ʻa ia naʻe ʻi he siasí, ʻa ia naʻe fakatupu ai ha ngaahi fekeʻikeʻi iiki ʻi he kakaí, ʻa ia ko ha ngaahi meʻa naʻe fakaleleiʻi ʻi he ngataʻanga ʻo hono fāngofulu mā tolu ʻo e taʻú.\n\n2 Pea naʻe ʻikai ha fekeʻikeʻi ʻi he kakaí ʻi hono fāngofulu mā fā ʻo e taʻú; pea naʻe ʻikai foki ke loko lahi ha fekeʻikeʻi ʻi he taʻu hono fāngofulu mā nimá.\n\n3 Pea naʻe hoko ʻo pehē ʻi hono fāngofulu mā ono ʻo e taʻú, ʻio, naʻe lahi ʻa e fakakikihí mo e ngaahi tafokí; ʻa ia naʻe tupu ai ha hiki ha fuʻu tokolahi ʻaupito mei he fonua ko Seilahemalá, ʻo nau ō atu ki he fonua ʻi he fakatokelaú ke nofoʻi ʻa e fonuá.\n\n4 Pea naʻa nau fononga ki ha feituʻu fuʻu mamaʻo ʻaupito, kae ʻoua kuo nau aʻu atu ki ha ngaahi fuʻu anovai lalahi mo e ngaahi vaitafe lahi.\n\n5 ʻIo, pea naʻa nau mafola atu ki he ngaahi potu kotoa pē ʻo e fonuá, ki he ngaahi potu kotoa pē kuo ʻikai ke lala pea ʻikai ke ʻi ai ha ʻakau, koeʻuhi ko e fuʻu kakai tokolahi kuo nau tomuʻa nofoʻi ʻa e fonuá.\n\n6 Pea ko ʻeni naʻe ʻikai ha potu ʻe taha ʻo e fonuá ʻe lala, ka ko e ʻakaú pē; ka koeʻuhi ko hono lahi ʻo e fakaʻauha ʻa e kakai kuo nau muʻaki nofoʻi ʻa e fonuá naʻe ui ai ia ko ʻauha.\n\n7 Pea naʻe siʻisiʻi ʻa e ʻakau ʻi he funga ʻo e fonuá, neongo iá naʻe fakaʻau ʻo fuʻu poto ʻa e kakai ʻa ia naʻe ʻalu atú ʻi hono ngāue ʻaki ʻo e simá; ko ia naʻa nau langa ʻa e ngaahi fale ʻo e sima, ʻa ia naʻa nau nofo ai.\n\n8 Pea naʻe hoko ʻo pehē naʻa nau fakatokolahi pea mafola atu ʻi he fonuá, pea naʻa nau ʻalu atu mei he fonua ʻi he fakatongá ki he fonua ʻi he fakatokelaú, pea naʻa nau mafola atu ʻo aʻu ki heʻenau ʻufiʻufi ʻa e funga kotoa ʻo e fonuá, ʻo fai mei he tahi tongá ki he tahi tokelaú, pea mei he tahi hihifó ki he tahi hahaké.\n\n9 Pea ko e kakai naʻa nau ʻi he fonua ʻi he fakatokelaú naʻa nau nofo ʻi ha ngaahi fale fehikitaki, mo e ngaahi fale ʻo e sima, pea naʻa nau tuku ʻa e ʻakau kotoa pē ʻa ia naʻe tupu ʻi he funga ʻo e fonuá ke tupu hake, koeʻuhi ke faifai pea ʻi ai ha taimi te nau lava ʻo maʻu ha ʻakau ke langa ʻaki honau ngaahi falé, ʻio, ʻa honau ngaahi koló, mo honau ngaahi temipalé, mo honau ngaahi fale lotu lahí, mo honau ngaahi potu topu tapú, pea mo honau ngaahi faʻahinga fale kotoa pē.\n\n10 Pea naʻe hoko ʻo pehē ko e meʻa ʻi he fuʻu siʻi ʻaupito ʻa e ʻakau ʻi he fonua ʻi he fakatokelaú, naʻa nau fetuku lahi atu ia ʻi he ngaahi vaka.\n\n11 Pea naʻe pehē ʻenau tokoniʻi ʻa e kakai ʻi he fonua ʻi he fakatokelaú ke nau lava ʻo langa ʻa e ngaahi kolo lahi, ʻaki ʻa e ʻakau mo e sima fakatouʻosi.\n\n12 Pea naʻe hoko ʻo pehē naʻe ʻi ai ʻa e tokolahi ʻo e kakai ʻo ʻĀmoní, ʻa ia naʻe fanauʻi mai ko e kau Leimana, naʻa nau ʻalu atu foki ki he fonua ko iá.\n\n13 Pea ko ʻeni ʻoku ʻi ai ha ngaahi lekooti lahi naʻe tauhi ʻo e ngaahi ngāue ʻa e kakaí ni, ʻe he tokolahi ʻo e kakaí ni, ʻa ia ʻoku fakamatala ai ʻo kakato pea lalahi, ʻo kau kiate kinautolu.\n\n14 Kae vakai, ko hano vahe teau ʻe taha ʻo e ngaahi meʻa kuo fai ʻe he kakai ní, ʻio, ʻa e fakamatala ʻo e kau Leimaná mo e kau Nīfaí, mo ʻenau ngaahi taú, mo e ngaahi fakakikihí, mo e ngaahi angatuʻú, mo ʻenau malangá, mo ʻenau ngaahi kikité, mo ʻenau fefolauʻakí mo ʻenau foʻu ʻo e ngaahi vaká, mo ʻenau langa ʻo e ngaahi temipalé, mo e ngaahi fale lotu lahí, mo honau ngaahi potu toputapú, mo ʻenau ngaahi māʻoniʻoní, mo ʻenau fai angahalá, mo ʻenau ngaahi fakapoó, mo ʻenau ngaahi kaihaʻá, mo ʻenau vete koloá, mo e ngaahi faʻahinga meʻa fakalielia kotoa pē, mo e ngaahi feʻauakí, ʻoku ʻikai faʻa hao ia ʻi he tohí ni.\n\n15 Kae vakai, ʻoku ʻi ai ʻa e ngaahi tohi lahi mo e ngaahi lekooti lahi ʻo e faʻahinga kotoa pē, pea kuo meimei tauhi ia kotoa ʻe he kau Nīfaí.\n\n16 Pea kuo tauhi tukufakaholo mai ia mei he toʻu tangata ʻe taha ki he toʻu tangata ʻe taha ʻe he kau Nīfaí, ʻo aʻu ki heʻenau hinga ki he fai angahalá pea kuo fakapoongi, mo vetea, mo kumi, mo kapusi, mo tāmateʻi, mo fakamovetevete ʻa kinautolu ʻi he funga ʻo e fonuá, pea fetuiaki mo e kau Leimaná, ʻo aʻu ki he ʻikai ke toe ui ʻa kinautolu ko e kau Nīfai, ʻo nau hoko ʻo fai angahala, mo kaivao, mo loto-fītaʻa, ʻio, ʻo hoko foki ko e kau Leimana.\n\n17 Pea ko ʻeni ʻoku ou toe foki ki heʻeku fakamatalá; ko ia, kuo ʻosi hoko ʻa e ngaahi meʻa kuó u lau ki aí ʻi he hili ʻa e hoko ʻa e ngaahi fuʻu fakakikihi, mo e ngaahi moveuveu, mo e ngaahi tau, mo e ngaahi angatuʻu ʻi he kakai ʻo Nīfaí.\n\n18 Naʻe ʻosi ʻa hono fāngofulu mā ono ʻo e taʻu ʻo e pule ʻa e kau fakamāú;\n\n19 Pea naʻe hoko ʻo pehē naʻe kei ʻi ai ʻa e fuʻu fekeʻikeʻi lahi ʻi he fonuá, ʻio, ʻi hono fāngofulu mā fitu ʻo e taʻú, pea ʻi hono fāngofulu mā valu foki ʻo e taʻú.\n\n20 Ka neongo iá naʻe fua ʻe Hilamani ʻa e lakanga ʻo e fakamāú ʻi he faitotonu mo e taʻe-filifilimānako; ʻio, naʻá ne tokanga ke tauhi ʻa e ngaahi lao, mo e ngaahi tuʻutuʻuni, mo e ngaahi fekau ʻa e ʻOtuá; pea naʻá ne fai ʻa e meʻa ʻoku totonu ʻi he ʻao ʻo e ʻOtuá maʻu ai pē; pea naʻá ne ʻaʻeva ʻi he ngaahi hala ʻo ʻene tamaí, ʻo aʻu ki heʻene tuʻumālie ai ʻi he fonuá.\n\n21 Pea naʻe hoko ʻo pehē naʻá ne maʻu ha foha ʻe toko ua. Naʻá ne foaki kiate ia naʻe lahi ʻa e hingoa ko Nīfai, pea kiate ia naʻe siʻi ʻa e hingoa ko Līhai. Pea naʻá na kamata ke tupu hake ki he ʻEikí.\n\n22 Pea naʻe hoko ʻo pehē naʻe fakaʻau ke siʻisiʻi ange ʻa e ngaahi taú mo e ngaahi fekeʻikeʻí, ʻi he kakai ʻo e kau Nīfaí, ʻi he konga fakaʻosi ʻo e taʻu hono fāngofulu mā valu ʻo e pule ʻa e kau fakamāú ki he kakai ʻo Nīfaí.\n\n23 Pea naʻe hoko ʻo pehē ʻi hono fāngofulu mā hiva ʻo e taʻu ʻo e pule ʻa e kau fakamāú, naʻe fokotuʻu maʻu ʻa e melino ʻi he fonuá kotoa, tuku kehe pē ʻa e ngaahi kautaha fufū kuo fokotuʻu ʻe Katianetoni ko e tangata kaihaʻá ʻi he ngaahi potu kakaiʻia ange ʻo e fonuá, ʻa ia naʻe ʻikai ʻilo ki ai ʻe kinautolu ʻa ia naʻe tauhi ʻa e puleʻangá ʻi he taimi ko iá, ko ia naʻe ʻikai ke fakaʻauha ʻa kinautolu mei he fonuá.\n\n24 Pea naʻe hoko ʻo pehē ʻi he taʻu pē ko iá naʻe ʻi ai ʻa e fuʻu tuʻumālie lahi ʻi he siasí, ʻo aʻu ki he ului ʻa e ngaahi toko lau afe ki he siasí ʻo nau papitaiso ki he fakatomalá.\n\n25 Pea naʻe pehē fau hono lahi ʻo e tuʻumālie ʻa e siasí, mo e ngaahi tāpuaki lahi ʻa ia naʻe lilingi hifo ki he kakaí, pea naʻe fuʻu ofo ai ʻa e kau taulaʻeiki lahí mo e kau akonakí ʻo fuʻu lahi ʻaupito.\n\n26 Pea naʻe hoko ʻo pehē naʻe tupulaki ʻa e ngāue ʻa e ʻEikí ʻo aʻu ki hono papitaiso mo ului ki he siasi ʻo e ʻOtuá, ʻa e kakai tokolahi, ʻio, ʻa e ngaahi toko mano.\n\n27 Ko ia ʻoku tau lava ʻo ʻiloʻi ai ʻoku ʻaloʻofa ʻa e ʻEikí kiate kinautolu kotoa pē te nau ui ki hono huafa toputapú, ʻi he moʻoni ʻo honau lotó.\n\n28 ʻIo, ko ia ʻoku tau vakai ki hono fakaava mai ʻo e matapā ʻo e langí ki he kakai fulipē, ʻio kiate kinautolu ʻe tui ki he huafa ʻo Sīsū Kalaisi, ʻa ia ko e ʻAlo ʻo e ʻOtuá.\n\n29 ʻIo, ʻoku tau vakai ko ia ia ʻe loto ki aí te ne puke ʻa e folofola ʻa e ʻOtuá, ʻa ia ʻoku moʻui mo mālohí, ʻa ia ʻe taʻofi ʻa e kākā olopoto kotoá mo e ngaahi tauhelé mo e fakakaukau kākā kotoa pē ʻa e tēvoló, ʻo tataki atu ʻa e tangata ʻa Kalaisí ʻi he hala ʻoku fāsiʻi mo lausiʻí ki he ngutungutu ʻe taha ʻo e vanu taʻengata ʻo e mamahí ʻa ia kuo teuteu ke folo hifo ʻa e kau angahalá—\n\n30 Pea aʻutaki atu honau laumālié, ʻio, ʻa honau laumālie taʻe-faʻa-maté, ki he toʻukupu toʻomataʻu ʻo e ʻOtuá ʻi he puleʻanga ʻo e langí, ke nofo hifo mo ʻĒpalahame, mo ʻAisake, mo Sēkope, pea mo ʻetau ngaahi tamai māʻoniʻoni kotoa pē, ʻo ʻikai toe hū ki tuʻa.\n\n31 Pea ʻi he taʻu ko iá, naʻe ʻi ai maʻu ai pē ʻa e fiefia ʻi he fonua ko Seilahemalá, pea ʻi he ngaahi potu fonua ofi ki aí, ʻio, ʻi he fonua hono kotoa naʻe maʻu ʻe he kau Nīfaí.\n\n32 Pea naʻe hoko ʻo pehē naʻe ʻi ai ʻa e melino mo e fuʻu fiefia lahi ʻaupito ʻi hono toe ʻo hono fāngofulu mā hiva ʻo e taʻú; ʻio, pea naʻe hokohoko ai pē foki ʻa e melinó mo e fuʻu fiefia lahi ʻaupito ʻi hono nimangofulu taʻu ʻo e pule ʻa e kau fakamāú.\n\n33 Pea ʻi hono nimangofulu mā taha taʻu ʻo e pule ʻa e kau fakamāú naʻe ʻi ai foki ʻa e melinó, tuku kehe pē ʻa e loto-hīkisia ʻa ia naʻe kamata ke hū mai ki he siasí—kae ʻikai ki he siasi ʻo e ʻOtuá, ka ki he loto ʻo e kakai ʻa ia naʻa nau pehē ʻoku nau kau ki he siasi ʻo e ʻOtuá—\n\n34 Pea naʻa nau fielahi ʻi he hīkisia, ʻo aʻu ki hono fakatangaʻi ʻo e tokolahi ʻo honau kāingá. Ko ʻeni ko ha fuʻu kovi lahi ʻeni, ʻa ia naʻe fakatupu ai ʻa e faingataʻaʻia ʻa e kakai loto-fakatōkilalo angé ʻi he ngaahi fakatanga lahi, ʻo kātakiʻi ʻa e ngaahi fuʻu faingataʻa lahi.\n\n35 Ka neongo iá naʻa nau faʻa ʻaukai mo lotu, pea nau fakaʻau ʻo mālohi ange ai pē ʻi honau loto-fakatōkilaló, mo tuʻu mālohi ai pē ʻi he tui kia Kalaisí, ʻo aʻu ki hono fakafonu honau laumālié ʻaki ʻa e fiefia mo e fiemālie, ʻio, ʻo aʻu ki hono fakahaohaoaʻi mo fakamāʻoniʻoniʻi honau lotó, ʻa ia ko ha fakamāʻoniʻoniʻi ʻoku hoko tupu mei heʻenau fakavaivaiʻi ʻa honau lotó ki he ʻOtuá.\n\n36 Pea naʻe hoko ʻo pehē naʻe ʻosi foki hono nimangofulu mā ua ʻo e taʻú ʻi he melino, tuku kehe pē ʻa e fuʻu hīkisia lahi ʻaupito ʻa ia kuo hū ki he loto ʻo e kakaí; pea naʻe tupu ia mei heʻenau ngaahi fuʻu koloa lahi ʻaupitó mo ʻenau tuʻumālie ʻi he fonuá; pea naʻe tupu ia ʻiate kinautolu mei he ʻaho ki he ʻaho.\n\n37 Pea naʻe hoko ʻo pehē ʻi hono nimangofulu mā tolu taʻu ʻo e pule ʻa e kau fakamāú, naʻe pekia ʻa Hilamani, pea naʻe kamata ʻa hono foha lahi ko Nīfaí ke pule ko hono fetongi. Pea naʻe hoko ʻo pehē naʻá ne pule ʻi he lakanga ʻo e fakamāú ʻi he faitotonu mo e taʻe-filifilimānako; ʻio, naʻá ne tauhi ʻa e ngaahi fekau ʻa e ʻOtuá, peá ne ʻaʻeva ʻi he ngaahi hala ʻo ʻene tamaí.\n\n", "hel 4": "[center][font_size=26]Vahe 4[/font_size][/center]\n\n[i]ʻOku kau fakataha ʻa e kau Nīfai angatuʻú mo e kau Leimaná ʻo maʻu ʻa e fonua ko Seilahemalá—ʻOku tupu hono ikunaʻi ʻo e kau Nīfaí mei heʻenau fai angahalá—ʻOku fakaʻauʻau hifo ʻa e Siasí, pea kamata ʻa e kakaí ke vaivai ʻo hangē ko e kau Leimaná. Taʻu 38–30 K.M. nai.[/i]\n\n1 Pea naʻe hoko ʻo pehē ʻi he taʻu hono nimangofulu mā faá naʻe ʻi ai ʻa e ngaahi fekeʻikeʻi lahi ʻi he siasí, pea naʻe ʻi ai foki mo e fakakikihi ʻi he kakaí, ʻo tupu ai ha lilingi toto lahi.\n\n2 Pea naʻe tāmateʻi mo tuli mei he fonuá ʻa e konga ʻo e kakai ʻa ia naʻe angatuʻú, pea naʻa nau ʻalu atu ki he tuʻi ʻo e kau Leimaná.\n\n3 Pea naʻe hoko ʻo pehē naʻa nau feinga ke ueʻi hake ʻa e kau Leimaná ke nau tauʻi ʻa e kau Nīfaí; kae vakai, naʻe fuʻu ilifia ʻaupito ʻa e kau Leimaná, pea naʻe ʻikai ai te nau tokanga ki he ngaahi lea ʻa e kau angatuʻu ko iá.\n\n4 Ka naʻe hoko ʻo pehē ʻi he taʻu hono nimangofulu mā ono ʻo e pule ʻa e kau fakamāú, naʻe ʻi ai ʻa e kau angatuʻu ʻa ia naʻe ʻalu hake mei he kau Nīfaí ki he kau Leimaná; pea naʻa nau lava fakataha mo e kau angatuʻu kehé ʻo fakatupu ʻenau ʻita ki he kau Nīfaí; pea naʻa nau teuteu ki he tau ʻi hono kotoa ʻo e taʻu ko iá.\n\n5 Pea ʻi hono nimangofulu mā fitu ʻo e taʻú naʻa nau ō mai ki he kau Nīfaí ke tau, pea naʻa nau kamata ke tāmateʻi ʻa e kakaí; ʻio, ʻo aʻu ki hono nimangofulu mā valu ʻo e taʻu ʻo e pule ʻa e kau fakamāú kuo nau lava ʻo maʻu ʻa e fonua ko Seilahemalá; ʻio, pea mo e ngaahi fonua kotoa pē, ʻo aʻu atu ki he fonua naʻe ofi ki he fonua ko Mahú.\n\n6 Pea naʻe tekeʻi atu ʻa e kau Nīfai mo e kau tau ʻa Molonaihaá ʻo aʻu ki he fonua ko Mahú;\n\n7 Pea naʻa nau keli kolo ai ke taʻofi ʻa e kau Leimaná, mei he tahi hihifó, ʻo aʻu ki he hahaké; pea naʻe feʻunga ia mo ha ʻaho ʻe taha ʻo e fononga ʻa ha Nīfai, ʻi he ʻotu kolotau ʻa ia kuo nau keli mo tuku ki ai ʻenau ngaahi kau taú ke maluʻi honau fonua he tokelaú.\n\n8 Pea ko ia kuo maʻu ʻe he kau angatuʻu ko ia mei he kau Nīfaí, ʻi he tokoni mei he kau tau tokolahi ʻa e kau Leimaná, ʻa e tofiʻa kotoa ʻo e kau Nīfai ʻa ia naʻe ʻi he fonua ʻi he fakatongá. Pea naʻe fai ʻeni kotoa ʻi hono nimangofulu mā valu mo hono nimangofulu mā hiva taʻu ʻo e pule ʻa e kau fakamāú.\n\n9 Pea naʻe hoko ʻo pehē ʻi hono onongofulu taʻu ʻo e pule ʻa e kau fakamāú, naʻe lava ʻe Molonaihā mo ʻene kau taú ʻo puke ʻa e ngaahi konga lahi ʻo e fonuá; ʻio, naʻa nau toe maʻu ʻa e ngaahi kolo lahi ʻa ia kuo tō ki he nima ʻo e kau Leimaná.\n\n10 Pea naʻe hoko ʻo pehē ʻi hono onongofulu mā taha taʻu ʻo e pule ʻa e kau fakamāú naʻa nau lava ʻo toe maʻu hano vaeua ʻo e kotoa honau ngaahi tofiʻá.\n\n11 Ko ʻeni ko e fuʻu mole lahi ko ʻeni ʻa e kau Nīfaí, mo e fakapō lahi kuo hoko kiate kinautolú, kuo ʻikai mei hoko ia ka ne taʻeʻoua ʻenau fai angahalá mo ʻenau anga-fakalielia ʻiate kinautolú; ʻio, pea naʻe hoko ia ʻiate kinautolu naʻe lau ʻoku nau kau ki he siasi ʻo e ʻOtuá.\n\n12 Pea naʻe hoko ia ko e tupu mei he hīkisia ʻa honau lotó, koeʻuhi ko ʻenau ngaahi fuʻu koloa lahí, ʻio, naʻe tupu ia ʻi heʻenau ngaohikoviʻi ʻa e masivá, ʻo taʻofi ʻenau meʻakaí mei he fiekaiá, mo taʻofi honau ngaahi kofú mei he telefuá, mo sipiʻi honau kāinga māʻulaló ʻi he kouʻahé, mo manukiʻi ʻa e meʻa ʻoku toputapú, ʻo fakaʻikaiʻi ʻa e laumālie ʻo e kikité mo e fakahaá, mo fakapō, mo vete koloa, mo loi, mo kaihaʻa, mo tono, mo tutuʻu hake ʻi he ngaahi fekeʻikeʻi lalahi, ʻo feholaki ki he fonua ko Nīfaí, ki he lotolotonga ʻo e kau Leimaná—\n\n13 Pea ko e meʻa ʻi heʻenau fuʻu fai angahala ní, mo ʻenau ngaahi pōlepole ʻi honau mālohi ʻonautolú, naʻe tuku ai ʻa kinautolu ʻi honau mālohi ʻonautolú; ko ia naʻe ʻikai te nau tuʻumālie, ka naʻe tauteaʻi mo taaʻi, mo tuli ʻa kinautolu ʻi he ʻao ʻo e kau Leimaná, kae ʻoua kuo mole meiate kinautolu hono meimei kotoa ʻo honau ngaahi fonuá.\n\n14 Kae vakai, naʻe malanga ʻaki ʻe Molonaihā ʻa e ngaahi meʻa lahi ki he kakaí koeʻuhi ko ʻenau angahalá, kae ʻumaʻā foki mo Nīfai mo Līhai, ʻa ia ko e ongo foha ʻo Hilamaní, naʻá na malanga ʻaki ʻa e ngaahi meʻa lahi ki he kakaí, ʻio, pea kikite ʻaki ʻa e ngaahi meʻa lahi kiate kinautolu ʻo kau ki heʻenau ngaahi angahalá, pea mo e ngaahi meʻa ʻe hoko kiate kinautolu ʻo kapau naʻe ʻikai te nau fakatomala mei heʻenau ngaahi angahalá.\n\n15 Pea naʻe hoko ʻo pehē naʻa nau fakatomala, pea naʻe kamata ke nau tuʻumālie ʻo fakatatau ki heʻenau fakatomalá.\n\n16 Pea ʻi he vakai ʻe Molonaihā kuo nau fakatomalá naʻá ne ʻahiʻahi ke tataki atu ʻa kinautolu mei he feituʻu ki he feituʻu, pea mei he kolo ki he kolo, kae ʻoua kuo nau toe maʻu hano vaeua ʻo ʻenau ngaahi koloá mo hono vaeua ʻo honau ngaahi fonua kotoa pē.\n\n17 Pea naʻe ʻosi pehē hono onongofulu mā taha taʻu ʻo e pule ʻa e kau fakamāú.\n\n18 Pea naʻe hoko ʻo pehē ʻi hono onongofulu mā ua taʻu ʻo e pule ʻa e kau fakamāú, naʻe ʻikai toe lava ʻe Molonaihā ke faʻao ha toe fonua ʻe taha mei he kau Leimaná.\n\n19 Ko ia naʻa nau tuku ʻenau fakakaukau ke maʻu hono toe ʻo honau ngaahi fonuá, he naʻe pehē fau hono tokolahi ʻo e kau Leimaná ko ia naʻe ʻikai toe lava ai ke maʻu ʻe he kau Nīfaí ha mālohi lahi ange kiate kinautolu; ko ia naʻe ngāue ʻaki ʻe Molonaihā ʻa ʻene ngaahi kau taú kotoa ʻi he leʻohi ʻo e ngaahi potu kuó ne maʻú.\n\n20 Pea naʻe hoko ʻo pehē, koeʻuhi ko hono fuʻu tokolahi ʻo e kau Leimaná ko ia naʻe fuʻu ilifia lahi ʻa e kau Nīfaí, telia naʻa ikuna mo molomoloki hifo ʻa kinautolu, pea tāmateʻi mo fakaʻauha.\n\n21 ʻIo, naʻa nau kamata ke manatuʻi ʻa e ngaahi kikite ʻa ʻAlamaá, kae ʻumaʻā foki mo e ngaahi lea ʻa Mōsaiá; pea naʻe mahino kiate kinautolu kuo nau hoko ko ha kakai kia-kekeva, pea kuo nau taʻetokaʻi ʻa e ngaahi fekau ʻa e ʻOtuá;\n\n22 Pea kuo nau liliu mo molomoloki ʻi honau lalo vaʻé ʻa e ngaahi lao ʻa Mōsaiá, pe ko ia naʻe fekau ʻe he ʻEikí ke ne ʻoatu ki he kakaí; pea naʻa nau vakai kuo fakakoviʻi ʻenau ngaahi laó, pea kuo nau hoko ko ha kakai fai angahala, ʻo aʻu ki heʻenau fai angahala ʻo tatau mo e kau Leimaná.\n\n23 Pea koeʻuhi ko ʻenau angahalá kuo kamata ai ke fakaʻauʻauhifo ʻa e siasí; pea kamata ke nau taʻetui ki he laumālie ʻo e kikité pea ki he laumālie ʻo e fakahaá; pea naʻe hanga mai kiate kinautolu ʻa e ngaahi tautea ʻa e ʻOtuá.\n\n24 Pea naʻa nau vakai kuo nau hoko ʻo vaivai ʻo hangē ko honau kāinga, ko e kau Leimaná, pea kuo ʻikai toe maluʻi ʻa kinautolu ʻe he Laumālie ʻo e ʻEikí; ʻio, kuo mahuʻi ia meiate kinautolu koeʻuhi ʻoku ʻikai ke ʻafio ʻa e Laumālie ʻo e ʻEikí ʻi he ngaahi temipale ʻoku taʻe-māʻoniʻoni—\n\n25 Ko ia kuo tuku ʻe he ʻEikí ʻa ʻene maluʻi ʻa kinautolu ʻi hono māfimafi fakaofo mo taʻe-hano-tataú, he kuo nau hinga ki ha tuʻunga ʻo e taʻetui mo e angakovi fakamanavahē; pea naʻa nau vakai kuo fuʻu tokolahi ange ʻaupito ʻa e kau Leimaná ʻiate kinautolu, pea kapau ʻe ʻikai te nau pīkitai ki he ʻEiki ko honau ʻOtuá, kuo pau pē ke nau ʻauha.\n\n26 He vakai, naʻa nau vakai ʻoku lahi tatau pē ʻa e ivi ʻo e kau Leimaná mo honau iví, ʻio ko e tangata ki he tangata. Pea ko ia kuo nau hinga ki he fuʻu maumau-fonó ni; ʻio, ko ia kuo nau hoko ʻo vaivai, koeʻuhi ko ʻenau maumau-fonó, ʻi he ngaahi taʻu naʻe ʻikai lahi.\n\n", "hel 5": "[center][font_size=26]Vahe 5[/font_size][/center]\n\n[i]ʻOku fakaʻaongaʻi ʻe Nīfai mo Līhai hona taimí kotoa ʻi he malangá—ʻOku hanga ʻe hona hingoá ʻo fakamanatu mai kiate kinaua ke faʻifaʻitaki ʻena moʻuí ki heʻena ngaahi kuí—ʻOku huhuʻi ʻe Kalaisi ʻa kinautolu ʻoku fakatomalá—ʻOku fakaului ʻe Nīfai mo Līhai ha tokolahi pea ʻoku tuku pōpula ʻa kinaua, pea ʻoku takatakai ʻa kinaua ʻe he afi—ʻOku fakamalumalu ʻe ha ʻao fakapoʻuli ʻa e kakai ʻe toko tolungeau—ʻOku ngalulululu ʻa e kelekelé, pea fekauʻi ʻa e kakaí ʻe ha leʻo ke nau fakatomala—ʻOku fetalanoaʻaki ʻa Nīfai mo Līhai mo e kau ʻāngelo, pea ʻoku takatakai ʻa e fuʻu kakaí ʻe he afi. Taʻu 30 K.M. nai.[/i]\n\n1 Pea naʻe hoko ʻo pehē ʻi he taʻu pē ko iá, vakai, naʻe tuku ʻe Nīfai ʻa e nofoʻanga fakamāú ki ha tangata ʻa ia ko hono hingoá ko Sisolami.\n\n2 He ko e meʻa ʻi he fokotuʻu ʻenau ngaahi laó mo honau ngaahi puleʻangá ʻi he leʻo ʻo e kakaí, pea ko kinautolu naʻa nau fili ʻa e koví naʻa nau tokolahi ange ʻiate kinautolu naʻe fili ʻa e leleí, ko ia naʻa nau fakaʻau ʻo taau mo e fakaʻauhá, he kuo fakakoviʻi ʻa e ngaahi laó.\n\n3 ʻIo, pea naʻe ʻikai ke ngata ai; ka ko ha kakai kia-kekeva ʻa kinautolu, ko ia naʻe ʻikai faʻa puleʻi ai ʻa kinautolu ʻe he laó pe fakamaau totonú, kae ngata pē ʻi honau fakaʻauha.\n\n4 Pea naʻe hoko ʻo pehē kuo fakaʻau ke fiu ʻa Nīfai koeʻuhi ko ʻenau angahalá; peá ne tukuange ʻa e nofoʻanga fakamāú, ʻo ne kamata ke malanga ʻaki ʻa e folofola ʻa e ʻOtuá ʻi hono kotoa ʻo e toenga ʻo hono ngaahi ʻahó, pea mo hono tokoua ko Līhaí foki, ʻi hono kotoa ʻo e toenga ʻo hono ngaahi ʻahó;\n\n5 He naʻá na manatuʻi ʻa e ngaahi lea ʻa ia naʻe lea ʻaki kiate kinaua ʻe heʻena tamai ko Hilamaní. Pea ko e ngaahi lea ʻeni naʻá ne leaʻakí:\n\n6 Vakai, ʻe hoku ongo foha, ʻoku ou fakaʻamu ke mo manatu ke tauhi ʻa e ngaahi fekau ʻa e ʻOtuá; pea ʻoku ou loto ke mo fakahā ki he kakaí ʻa e ngaahi leá ni. Vakai, kuó u ʻai kiate kimoua ʻa e ongo hingoa ʻo ʻetau ʻuluaki mātuʻa ʻa ia naʻe haʻu mei he fonua ko Selūsalemá; pea kuó u fai ia koeʻuhí ʻi hoʻomo manatuʻi homo hingoá ke mo manatuʻi ai ʻa kinaua; pea ʻi hoʻomo manatuʻi ʻa kinauá ke mo manatuʻi ai ʻa ʻena ngaahi ngāué; pea ʻi hoʻomo manatuʻi ʻena ngaahi ngāué ke mo ʻilo ai kuo lau mo tohi naʻe lelei ia.\n\n7 Ko ia, ʻe hoku ongo foha, ʻoku ou fakaʻamu ke mo fai ʻa e meʻa ko ia ʻoku leleí, koeʻuhí ke lau ʻo kau kiate kimoua, mo tohi foki, ʻo hangē ko ia kuo lau mo tohi ʻo kau kiate kinauá.\n\n8 Pea ko ʻeni ʻe hoku ongo foha, vakai ʻoku ʻi ai mo ha ngaahi meʻa ʻe niʻihi ʻoku ou fie maʻu meiate kimoua, pea ko e meʻá ʻeni, ke ʻoua naʻá mo fai ʻa e ngaahi meʻá ni ke mo pōlepole ai, kae kehe ke mo fai ʻa e ngaahi meʻá ni ke mo tokonaki ai maʻamoua ha koloa ʻi he langí, ʻio, ʻa ia ʻoku taʻengatá, pea ʻoku ʻikai mole hono mahuʻingá; ʻio, koeʻuhi ke mo maʻu ʻa e meʻaʻofa mahuʻinga ʻo e moʻui taʻengatá, ʻa ia ʻoku ʻi ai haʻatau ʻuhinga ke mahalo kuo foaki ia ki heʻetau ngaahi tamaí.\n\n9 ʻOiauē manatu, manatu, ʻe hoku ongo foha, ki he ngaahi lea ʻa ia naʻe folofola ʻaki ʻe he tuʻi ko Penisimaní ki hono kakaí; ʻio, manatu ʻoku ʻikai mo ha toe hala kehe pe founga ʻe lava ʻo fakamoʻui ai ʻa e tangatá, kā ʻi he taʻataʻa fakalelei pē ʻo Sīsū Kalaisi, ʻa ia ʻe hāʻele maí; ʻio, manatu ʻokú ne hāʻele maí ke huhuʻi ʻa e māmaní.\n\n10 Pea manatuʻi foki ʻa e ngaahi lea ʻa ia naʻe lea ʻaki ʻe ʻAmuleki kia Sisolome, ʻi he kolo ko ʻAmonaihaá; he naʻá ne tala kiate ia kuo pau ke hāʻele mai ʻa e ʻEikí ke huhuʻi ʻa hono kakaí, ka ʻe ʻikai te ne hāʻele mai ke huhuʻi ʻa kinautolu ʻi heʻenau ngaahi angahalá, kae huhuʻi ʻa kinautolu mei heʻenau ngaahi angahalá.\n\n11 Pea kuo tuku kiate ia ʻa e mālohi ʻe he Tamaí ke huhuʻi ʻa kinautolu mei heʻenau ngaahi angahalá koeʻuhi ko e fakatomalá; ko ia kuó ne fekau mai ʻene kau ʻāngeló ke fakahā ʻa e ngaahi ongoongo ʻo e ngaahi tuʻunga ʻo e fakatomalá, ʻa ia ʻokú ne ʻomi kiate kinautolu ʻa e mālohi ʻo e Huhuʻí, ke fakamoʻui ʻa honau laumālié.\n\n12 Pea ko ʻeni, ʻe hoku ongo foha, manatu, manatu ʻoku makatuʻunga ʻi he maka ʻo hotau Huhuʻí, ʻa ia ko Kalaisi, ko e ʻAlo ʻo e ʻOtuá, kuo pau ke mo langa ai homo makatuʻungá; koeʻuhi ka tuku atu ʻe he tēvoló ʻa ʻene ngaahi matangi mālohí, ʻio, ʻa ʻene ngaahi ngahaú ʻi he ʻahiohio, ʻio, ka faʻaki kiate kimoua ʻa hono kotoa ʻo ʻene ʻuha maká mo ʻene fuʻu afā lahí, ʻe ʻikai maʻu ʻe ia ha mālohi kiate kimoua ke fusi hifo ʻa kimoua ki he vanu ʻo e mamahí mo e faingataʻaʻia ʻoku ʻikai hano ngataʻangá, koeʻuhi ko e maka kuo langa ai ʻa kimouá, ʻa ia ko e makatuʻunga mālohi, ʻa ia ko ha makatuʻunga kapau ʻe langa ai ʻa e tangatá ʻe ʻikai lava ke nau hinga.\n\n13 Pea naʻe hoko ʻo pehē ko e ngaahi lea ʻeni naʻe akonaki ʻaki ʻe Hilamani ki hono ongo fohá; ʻio, naʻá ne akonaki ʻaki kiate kinaua ʻa e ngaahi meʻa lahi ʻa ia kuo ʻikai ke tohi, kae ʻumaʻā mo e ngaahi meʻa lahi foki ʻa ia kuo tohi.\n\n14 Pea naʻá na manatuʻi ʻa ʻene ngaahi leá; pea ko ia naʻá na ʻalu atu, ʻo na tauhi ʻa e ngaahi fekau ʻa e ʻOtuá, ke na akonaki ʻaki ʻa e folofola ʻa e ʻOtuá ʻi he kakai kotoa pē ʻo Nīfaí, ʻo kamata ʻi he kolo ko Mahú;\n\n15 Pea fai atu mei ai ki he kolo ko Kití; pea mei he kolo ko Kití ki he kolo ko Mūlekí;\n\n16 Pea mei he kolo ʻe taha ki he kolo ʻe taha, kae ʻoua kuó na aʻu atu ki he kakai kotoa ʻo Nīfaí, ʻa ia naʻa nau nofo ʻi he fonua ʻi he fakatongá; pea fai atu mei ai ki he fonua ko Seilahemalá, ʻi he kau Leimaná.\n\n17 Pea naʻe hoko ʻo pehē naʻá na malanga ʻi he fuʻu mālohi lahi, ʻo aʻu ki heʻena veuveuki ʻa e tokolahi ʻo e kau angatuʻu ʻa ia kuo nau ʻalu atu mei he kau Nīfaí, ʻo aʻu ki heʻenau ō mai ʻo vete ʻenau ngaahi angahalá pea papitaiso ki he fakatomalá, pea nau foki leva ki he kau Nīfaí ʻo feinga ke fakaleleiʻi ʻa e ngaahi hala kuo nau fai kiate kinautolú.\n\n18 Pea naʻe hoko ʻo pehē naʻe malanga ʻa Nīfai mo Līhai ki he kau Leimaná ʻi he fuʻu mālohi mo e mafai lahi, he kuo foaki kiate kinaua ʻa e mālohi mo e mafai ke na malanga, pea naʻe fakahā foki kiate kinaua ʻa e meʻa ke na leaʻakí—\n\n19 Ko ia naʻá na lea pea naʻe fuʻu ofo lahi ai ʻa e kau Leimaná, ʻo fakalotoʻi ʻa kinautolu, ko ia naʻe ai ʻa e toko valu afe ʻo e kau Leimaná ʻa ia naʻe nofo ʻi he fonua ko Seilahemalá mo e ngaahi potu ofi ki aí naʻa nau papitaiso ki he fakatomalá, pea naʻe fakamahino kiate kinautolu ʻa e kovi ʻo e ngaahi talatukufakaholo ʻa ʻenau ngaahi tamaí.\n\n20 Pea naʻe hoko ʻo pehē naʻe hiki atu ʻa Nīfai mo Līhai ʻo ʻalu mei ai ki he fonua ko Nīfaí.\n\n21 Pea naʻe hoko ʻo pehē naʻe puke ʻa kinaua ʻe ha konga tau ʻa e kau Leimaná pea lī ki he fale fakapōpulá; ʻio, ki he fale fakapōpula pē ko ia ʻa ia naʻe lī ki ai ʻa ʻĀmoni mo hono ngaahi tokouá ʻe he kau tamaioʻeiki ʻa Limihaí.\n\n22 Pea hili ʻa e hono lī kinaua ki he fale fakapōpulá ʻi ha ngaahi ʻaho lahi taʻe-ha-meʻakai, vakai, naʻa nau ʻalu atu ki he fale fakapōpulá ke ʻave ʻa kinaua ke tāmateʻi.\n\n23 Pea naʻe hoko ʻo pehē naʻe takatakai ʻia Nīfai mo Līhai ʻa e meʻa naʻe hangē ko e afí, ʻio ʻo ʻikai ai te nau loto-toʻa ke puke ʻa kinaua ʻaki honau nimá ʻi heʻenau manavahē telia naʻa nau vela. Ka neongo iá, naʻe ʻikai ke vela ʻa Nīfai mo Līhai; pea naʻe hangē ʻokú na tuʻu ʻi he lotolotonga ʻo e afí kae ʻikai te na vela.\n\n24 Pea ʻi heʻena vakai ʻoku takatakai ʻiate kinaua ha pou afi, pea naʻe ʻikai te na vela aí, naʻe fakaʻau ʻo toʻa ai ʻa hona lotó.\n\n25 He naʻá na vakai ʻoku ilifia ʻa e kau Leimaná ke ala kiate kinaua ʻaki honau nimá; pea naʻa nau ilifia foki ke haʻu ʻo ofi kiate kinaua, ka nau tuʻu ʻo hangē kuo taaʻi ʻa kinautolu ʻo noa ʻi he ʻohovalé.\n\n26 Pea naʻe hoko ʻo pehē naʻe tuʻu atu ʻa Nīfai mo Līhai ʻo kamata ke lea kiate kinautolu, ʻo pehē: ʻOua ʻe manavahē, he vakai, ko e ʻOtuá kuó ne fakahā kiate kimoutolu ʻa e meʻa fakaofó ni, ʻa ia ʻoku fakahā ai kiate kimoutolu ʻoku ʻikai te mou lava ke ala ʻaki homou nimá kiate kimaua ke tāmateʻi ʻa kimaua.\n\n27 Pea vakai, ʻi he hili ʻena lea ʻaki ʻa e ngaahi lea ní, naʻe fuʻu ngalulululu lahi ʻa e kelekelé, pea naʻe ngalulululu mo e ngaahi holisi ʻo e fale fakapōpulá ʻo hangē ka holo ki he kelekelé; kae vakai, naʻe ʻikai holo ia. Pea vakai, ko kinautolu naʻe ʻi he fale fakapōpulá ko e kau Leimana mo e kau Nīfai ʻa ia naʻe angatuʻú.\n\n28 Pea naʻe hoko ʻo pehē naʻe fakamalumalu ʻa kinautolu ʻe ha ʻao fakapoʻuli, pea naʻe hoko kiate kinautolu ha fuʻu ilifia lahi fakamanavahē.\n\n29 Pea naʻe hoko ʻo pehē naʻe ongo mai ha leʻo ʻo hangē ʻoku haʻu ia mei ʻolunga hake ʻi he ʻao fakapoʻulí, ʻo pehē: Mou fakatomala, mou fakatomala, pea ʻoua ʻe toe feinga ke fakaʻauha ʻeku ongo tamaioʻeiki ʻa ia kuó u fekau atu kiate kimoutolu ke fakahā ʻa e ngaahi ongoongo leleí.\n\n30 Pea naʻe hoko ʻo pehē ʻi heʻenau fanongo ki he leʻó ni, ʻo nau ʻilo ʻoku ʻikai ko ha leʻo ia ʻo e mana, pea naʻe ʻikai foki ko ha leʻo ia ʻo e fuʻu longoaʻa lahi, kae vakai, ko ha kihiʻi leʻo-siʻi ʻoku fuʻu vaivai ʻaupito, ʻo hangē ha fanafaná, pea naʻe mahuhuhuhu ia ʻo ongo ki he laumālié tonu—\n\n31 Pea neongo hono vaivai ʻo e leʻó, vakai naʻe ngalulululu ʻo fuʻu lahi ʻaupito ʻa e kelekelé, pea naʻe toe ngalulululu mo e ngaahi holisi ʻo e fale fakapōpulá, ʻo hangē ka holo ia ki he kelekelé; pea vakai, ko e ʻao fakapoʻuli, ʻa ia kuo fakamalumalu ʻa kinautolú, naʻe ʻikai ke matoʻo atu ia—\n\n32 Pea vakai naʻe toe ongo mai ʻa e leʻó, ʻo pehē: Mou fakatomala, mou fakatomala, he ʻoku ofi mai ʻa e puleʻanga ʻo e langí, pea ʻoua ʻe toe feinga ke fakaʻauha ʻeku ongo tamaioʻeikí. Pea naʻe hoko ʻo pehē naʻe toe ngalulululu ʻa e kelekelé, pea naʻe ngalulululu mo e ngaahi holisí.\n\n33 Pea naʻe toe ongo mai ʻa e leʻó ko hono tuʻo tolu, ʻo folofola ʻaki kiate kinautolu ʻa e ngaahi folofola fakaofo ʻa ia ʻoku ʻikai faʻa lava ke lea ʻaki ʻe ha tangata; pea naʻe toe ngalulululu ʻa e ngaahi holisí, pea naʻe ngalulululu ʻa e kelekelé ʻo hangē ka mafahi ua iá.\n\n34 Pea naʻe hoko ʻo pehē naʻe ʻikai lava ke feholaki ʻa e kau Leimaná koeʻuhi ko e ʻao fakapoʻuli ʻa ia naʻe fakamalumalu ʻa kinautolú; ʻio, pea naʻe ʻikai foki te nau lava ʻo ngaue koeʻuhi ko e ilifia kuo tō kiate kinautolú.\n\n35 Ko ʻeni naʻe ʻi ai ha toko taha ʻiate kinautolu naʻe fanauʻi ko e Nīfai, ʻa ia naʻá ne tomuʻa kau ki he siasi ʻo e ʻOtuá ka kuó ne tafoki mei ai.\n\n36 Pea naʻe hoko ʻo pehē naʻá ne tafoki ki mui, pea vakai, naʻá ne sio atu ʻi he ʻao fakapoʻulí ki he fofonga ʻo Nīfai mo Līhaí; pea vakai, naʻe ulo ia ʻo lahi ʻaupito, ʻo hangē nai ko e fofonga ʻo e kau ʻāngeló. Pea naʻá ne mamata atu ʻoku hanga hake hona fofongá ki he langí; pea naʻe hangē ʻokú na lea pe lea leʻo-lahi ki ha tokotaha ʻokú na mamata ki aí.\n\n37 Pea naʻe hoko ʻo pehē naʻe kaila ʻa e tangatá ni ki he fuʻu kakaí, ke nau tafoki ʻo mamata ki ai. Pea vakai, naʻe tuku ʻa e mālohi kiate kinautolu ke nau tafoki ʻo mamata; pea naʻa nau mamata ki he fofonga ʻo Nīfai mo Līhaí.\n\n38 Pea naʻa nau pehē ange ki he tangatá: Vakai, ko e hā hono ʻuhinga ʻo e ngaahi meʻa kotoa ko ʻeni, pea ko hai ia ʻoku fetalanoaʻaki mo e ongo tangata ní?\n\n39 Ko ʻeni ko e hingoa ʻo e tangatá ko ʻAminatapi. Pea naʻe pehē ange kiate kinautolu ʻe ʻAminatapi: ʻOkú na fetalanoaʻaki mo e kau ʻāngelo ʻa e ʻOtuá.\n\n40 Pea naʻe hoko ʻo pehē naʻe pehē ange ʻe he kau Leimaná kiate ia: Ko e hā te mau faí, koeʻuhi ke toʻo atu ʻa e ʻao fakapoʻulí ni mei heʻene fakamalumalu ʻa kimautolú?\n\n41 Pea naʻe pehē ange ʻe ʻAminatapi kiate kinautolu: Kuo pau ke mou fakatomala, pea tangi ki he leʻó, kae ʻoua ke mou maʻu ʻa e tui kia Kalaisi, ʻa ia naʻe akoʻi kiate kimoutolu ʻe ʻAlamā, mo ʻAmuleki, mo Sisolomé; pea ʻo ka mou ka fai ʻeni, ʻe toʻo atu ʻa e ʻao fakapoʻulí mei heʻene fakamalumalu ʻa kimoutolú.\n\n42 Pea naʻe hoko ʻo pehē naʻa nau kamata kotoa pē ke tangi ki he leʻo ʻo ia kuó ne lulululuʻi ʻa e kelekelé; ʻio, naʻa nau tangi kae ʻoua kuo toʻo atu ʻa e ʻao fakapoʻulí.\n\n43 Pea naʻe hoko ʻo pehē ʻi heʻenau siosio holo honau matá, pea mamata kuo toʻo atu ʻa e ʻao fakapoʻulí mei heʻene fakamalumalu ʻa kinautolú, vakai, naʻa nau mamata kuo takatakai ʻiate kinautolu, ʻio ʻa e tokotaha kotoa pē, ha pou afi.\n\n44 Pea kuo ʻi honau lotolotongá ʻa Nīfai mo Līhai; ʻio, kuo takatakaiʻi ʻa kinautolu; ʻio, naʻe hangē ʻoku nau ʻi he lotolotonga ʻo ha afi ʻoku uló, ka naʻe ʻikai te nau vela ai, pea naʻe ʻikai ke vela ai mo e ngaahi holisi ʻo e fale fakapōpulá; pea naʻe fakafonu ʻa kinautolu ʻaki ʻa e fiefia ko ia ʻoku ʻikai faʻa fakamatalaʻi pea ʻoku fonu ʻi he nāunau.\n\n45 Pea vakai, naʻe hāʻele hifo ʻa e Laumālie Māʻoniʻoni ʻo e ʻOtuá mei he langí, pea hū ia ki honau lotó, pea naʻe fakafonu ʻa kinautolu ʻaki ha meʻa naʻe hangē ko e afí, pea naʻa nau lea ʻaki ʻa e ngaahi lea fakaofo.\n\n46 Pea naʻe hoko ʻo pehē naʻe ongo mai ha leʻo kiate kinautolu, ʻio, ko ha leʻo mālie, ʻo hangē ko ha fanafaná, ʻo pehē:\n\n47 Fiemālie, fiemālie pē ʻa kimoutolu, koeʻuhi ko hoʻomou tui ki hoku ʻOfaʻangá, ʻa ia kuo ʻi ai talu mei hono ʻai ʻa e tuʻunga ʻo e māmaní.\n\n48 Pea ko ʻeni, ʻi heʻenau fanongo ki aí naʻa nau hanga hake honau matá ʻo hangē ko haʻanau vakai pe ko e haʻu mei fē ʻa e leʻó; pea vakai, naʻa nau mamata ki he matangaki ʻa e ngaahi langí; pea naʻe ʻalu hifo ʻa e kau ʻāngelo mei he langí ʻo nau tauhi ʻa kinautolu.\n\n49 Pea naʻe toko tolungeau nai ʻa e kakai ʻa ia naʻa nau mamata mo fanongo ki he ngaahi meʻa ní; pea naʻe fekau ke nau ʻalu atu pea ʻoua te nau ofo, pea ke ʻoua foki te nau taʻetui.\n\n50 Pea naʻe hoko ʻo pehē naʻa nau ʻalu atu, ʻo tauhi ki he kakaí, ʻo nau fakahā ʻi he ngaahi potu kotoa pē naʻe ofi ki aí ʻa e ngaahi meʻa kotoa ʻa ia kuo nau fanongo mo mamata ki aí, ʻo aʻu ki he tui ki ai ʻa e konga lahi ʻo e kau Leimaná, koeʻuhi ko hono lahi ʻo e ngaahi fakamoʻoni ʻa ia kuo nau maʻú.\n\n51 Pea ko kinautolu kotoa pē naʻe tuí naʻa nau tuku hifo ʻenau ngaahi mahafu taú, pea mo ʻenau tāufehiʻá mo e talatukufakaholo ʻa ʻenau ngaahi tamaí.\n\n52 Pea naʻe hoko ʻo pehē naʻa nau tuku atu ki he kau Nīfaí ʻa e ngaahi fonua ʻo honau tofiʻá.\n\n", "hel 6": "[center][font_size=26]Vahe 6[/font_size][/center]\n\n[i]ʻOku malanga ʻa e kau Leimana māʻoniʻoní ki he kau Nīfai fai angahalá—ʻOku tuʻumālie ʻa e ongo kakaí fakatouʻosi ʻi ha kuonga ʻo e melino mo e mahu—ʻOku hanga ʻe Lusifā, ko e tupuʻanga ʻo e angahalá, ʻo ueʻi hake ʻa e loto ʻo e kau fai angahalá mo e kau kaihaʻa ʻa Katianetoní ke fakapō mo fai angahala—ʻOku maʻu ʻe he kau kaihaʻá ʻa e puleʻanga ʻo e kau Nīfaí. Taʻu 29–23 K.M. nai.[/i]\n\n1 Pea naʻe hoko ʻo pehē ʻi he ʻosi ange hono onongofulu mā ua ʻo e taʻu ʻo e pule ʻa e kau fakamāú, kuo hoko ʻa e ngaahi meʻá ni kotoa pē pea kuo hoko ʻa e kau Leimaná, ʻa e tokolahi ange ʻo kinautolu, ko ha kakai māʻoniʻoni, ʻo aʻu ki he lahi ange ʻenau māʻoniʻoní ʻi he kau Nīfaí, koeʻuhi ko ʻenau fai mālohí mo ʻenau tuʻu maʻu ʻi he tuí.\n\n2 He vakai, naʻe ʻi ai ʻa e tokolahi ʻo e kau Nīfaí kuo fakafefeka honau lotó pea ʻikai fie fakatomala, pea fuʻu fai angahala lahi ʻaupito, ʻo aʻu ki heʻenau liʻaki ʻa e folofola ʻa e ʻOtuá mo e ngaahi malanga mo e ngaahi kikite kotoa pē ʻa ia naʻe fai kiate kinautolú.\n\n3 Ka neongo iá, naʻe maʻu ʻe he kakai ʻo e Siasí ʻa e fuʻu fiefia lahi koeʻuhi ko e fakaului ʻo e kau Leimaná, ʻio, koeʻuhi ko e siasi ʻo e ʻOtuá, ʻa ia kuo fokotuʻu ʻiate kinautolú. Pea naʻa nau feohi lelei ʻiate kinautolu, ʻo nau fefiefiaʻaki ʻiate kinautolu, pea nau maʻu ʻa e fuʻu fiefia lahi.\n\n4 Pea naʻe hoko ʻo pehē naʻe ʻalu hifo ʻa e tokolahi ʻo e kau Leimaná ki he fonua ko Seilahemalá, ʻo nau fakahā ki he kakai ʻo e kau Nīfaí ʻa e anga ʻo honau fakauluí, pea naʻa nau naʻinaʻi kiate kinautolu ke nau tui mo fakatomala.\n\n5 ʻIo, pea naʻe malanga ʻa e tokolahi ʻi he fuʻu mālohi mo e mafai lahi, ʻo nau fakatafoki ai ha tokolahi ʻo kinautolu ki he fuʻu loto-fakatōkilalo lahi, ke hoko ko e kau ākonga anga-fakatōkilalo ʻa e ʻOtuá mo e Lamí.\n\n6 Pea naʻe hoko ʻo pehē naʻe ʻalu atu ʻa e kau Leimana tokolahi ki he fonua ʻi he fakatokelaú; pea naʻe ʻalu foki mo Nīfai mo Līhai ki he fonua ʻi he fakatokelaú, ke malanga ki he kakaí. Pea naʻe ʻosi pehē hono onongofulu mā tolu ʻo e taʻú.\n\n7 Pea vakai, naʻe ʻi ai ʻa e melino ʻi he fonuá hono kotoa, ʻo aʻu ki he ʻalu ʻa e kau Nīfaí ki he potu kotoa pē ʻo e fonuá ʻa ia naʻa nau fie ʻalu ki aí, ʻo tatau ai pē pe ʻi he kau Nīfaí pe ʻi he kau Leimaná.\n\n8 Pea naʻe hoko ʻo pehē naʻe ʻalu foki mo e kau Leimaná ki he potu kotoa pē ʻa ia naʻa nau fie ʻalu ki aí, ʻo tatau ai pē pe ʻi he kau Leimaná pe ʻi he kau Nīfaí; pea ko ia naʻa nau nofo mo moʻui faʻiteliha ʻi heʻenau feohí, pea fefakatauʻaki, pea ke maʻu ha tupu, ʻo fakatatau ki honau lotó.\n\n9 Pea naʻe hoko ʻo pehē naʻa nau fakaʻau ʻo fuʻu koloaʻia ʻaupito, ʻa e kau Leimaná mo e kau Nīfaí fakatouʻosi; pea naʻa nau maʻu ʻo fuʻu lahi ʻaupito ʻa e koulá, mo e silivá, mo e ngaahi faʻahinga ukamea mahuʻinga kotoa pē, ʻi he fonua ʻi he tongá mo e fonua ʻi he tokelaú fakatouʻosi.\n\n10 Ko ʻeni naʻe ui ʻa e fonua ʻi he tongá ko Līhai, pea naʻe ui ʻa e fonua ʻi he tokelaú ko Mūleki, ʻa ia ko e tauhingoa ki he foha ʻo Setikiá; he naʻe ʻomi ʻe he ʻEikí ʻa Mūleki ki he fonua ʻi he tokelaú, mo Līhai ki he fonua ʻi he tongá.\n\n11 Pea vakai, naʻe ʻi ai ʻa e faʻahinga kotoa pē ʻo e koulá ʻi he ongo fonuá ni fakatouʻosi, pea mo e silivá, mo e ngaahi ukamea mahuʻinga ʻo e faʻahinga kotoa pē; pea naʻe ʻi ai foki mo e kau tangata tufunga poto ʻaupito, ʻa ia naʻa nau ngāue ʻaki ʻa e ngaahi ukamea kehekehe kotoa pē mo nau fakamaʻa ia; pea ko ia naʻa nau fakaʻau ʻo koloaʻia.\n\n12 Naʻa nau tō ʻa e kēlení ʻo fuʻu lahi, ʻi he tokelaú mo e tongá fakatouʻosi; pea naʻa nau fuʻu tuʻumālie ʻaupito, ʻi he tokelaú mo e tongá fakatouʻosi. Pea naʻa nau fakatokolahi ʻo fakaʻau ʻo fuʻu mālohi ʻi he fonuá. Pea naʻa nau tauhi ʻa e ngaahi takanga monumanu iiki tokolahi mo e ngaahi takanga monumanu lalahi, ʻio, ʻa e fanga manu sisino tokolahi.\n\n13 Vakai naʻe ngāue honau kakai fefiné ʻo filo, mo nau ngaohi ʻa e ngaahi faʻahinga tupenu kotoa pē, ʻo e līneni tuʻovalevale mo e faʻahinga tupenu kotoa pē, ke fakakofu ʻaki ʻenau telefuá. Pea naʻe ʻosi pehē atu ʻi he melino ʻa hono onongofulu mā fā ʻo e taʻú.\n\n14 Pea ʻi hono onongofulu mā nima ʻo e taʻú naʻa nau maʻu foki ʻa e fuʻu fiefia mo e melino lahi, ʻio, ʻa e ngaahi malanga mo e ngaahi kikite lahi naʻe kau ki he ngaahi meʻa ʻe hoko. Pea naʻe ʻosi pehē atu hono onongofulu mā nima ʻo e taʻú.\n\n15 Pea naʻe hoko ʻo pehē ʻi hono onongofulu mā ono ʻo e taʻu ʻo e pule ʻa e kau fakamāú, vakai naʻe fakapoongi ʻa Sisolami ʻi he nima ʻo ha tokotaha taʻeʻiloa lolotonga ʻene nofo ʻi he nofoʻanga fakamaauʻangá. Pea naʻe hoko ʻo pehē ʻi he taʻu pē ko iá, naʻe fakapoongi foki mo hono foha, ʻa ia kuo fili ʻe he kakaí ko hono fetongí. Pea naʻe ʻosi pehē hono onongofulu mā ono ʻo e taʻú.\n\n16 Pea ʻi he kamataʻanga ʻo hono onongofulu mā fitu ʻo e taʻú naʻe toe kamata ʻa e kakaí ke fuʻu fai angahala ʻaupito.\n\n17 He vakai, kuo hanga ʻe he ʻEikí ʻo tāpuakiʻi ʻa kinautolu ʻo fuoloa ʻaki ʻa e ngaahi koloa ʻo e māmaní kuo ʻikai ai ke ueʻi hake ʻa kinautolu ke ʻita, pe ki he ngaahi tau, pe ki he lilingi toto; ko ia naʻe kamata ke tuku honau lotó ki he ngaahi koloá; ʻio, naʻa nau kamata ke feinga ke fakatupu paʻanga koeʻuhi ke hiki hake ʻa kinautolu ke māʻolunga ange ʻi he taha kehé; ko ia naʻa nau kamata ke fai ʻa e ngaahi fakapō fufū, mo kaihaʻa mo vete koloa, koeʻuhi ke lava ʻo maʻu ha tupu.\n\n18 Pea ko ʻeni vakai, ko e kau fakapō mo e kau kaihaʻá ni ko e kautaha ia kuo fokotuʻu ʻe Kisikumeni mo Katianetoni. Pea ko ʻeni kuo hoko ʻo pehē naʻe tokolahi, ʻi he kau Nīfaí, ʻa e kau kaihaʻa ʻa Katianetoní. Kae vakai, naʻa nau tokolahi ange ʻi he konga angakovi taha ʻo e kau Leimaná. Pea naʻe ui ʻa kinautolu ko e kau kaihaʻa ʻa Katianetoní mo e kau fakapō.\n\n19 Pea ko kinautolu ia ʻa ia naʻa nau fakapoongi ʻa e fakamaau lahi ko Sisolamí, mo hono fohá, lolotonga ʻena ʻi he nofoʻanga fakamāú; pea vakai, naʻe ʻikai ke ʻiloʻi ʻa kinautolu.\n\n20 Pea ko ʻeni naʻe hoko ʻo pehē ʻi he ʻiloʻi ʻe he kau Leimaná ʻoku ʻiate kinautolu ʻa e kau kaihaʻá naʻa nau fuʻu loto-mamahi ʻaupito; pea naʻa nau fai ʻa e meʻa kotoa pē ʻi honau mālohí ke fakaʻauha ʻa kinautolu mei he funga ʻo e māmaní.\n\n21 Kae vakai, naʻe ueʻi hake ʻe Sētane ʻa e loto ʻo e tokolahi ʻo e kau Nīfaí, ʻo aʻu ki heʻenau kau ki he ngaahi kautaha ʻo e kau kaihaʻa ko iá, ʻo nau fai ʻenau ngaahi fuakavá mo ʻenau ngaahi fakapapaú, ke nau femaluʻiʻaki mo fefakahaofiʻaki ʻi he fakatuʻutāmaki kotoa pē te nau ʻi aí, koeʻuhi ke ʻoua naʻa tauteaʻi kinautolu koeʻuhi ko ʻenau ngaahi fakapoó, mo ʻenau ngaahi vete koloá, mo ʻenau ngaahi kaihaʻá.\n\n22 Pea naʻe hoko ʻo pehē naʻe ʻi ai ʻenau ngaahi fakaʻilonga, ʻio, ʻa ʻenau ngaahi fakaʻilonga fakapulipuli, mo ʻenau ngaahi lea fakapulipuli; pea naʻa nau fai ʻeni koeʻuhi ke nau ʻiloʻi ai ha taha ʻa ia kuó ne fai ʻa e fuakavá, neongo pe ko e hā ha angahala ʻe fai ʻe hono tokouá ke ʻoua ʻe fai ha kovi kiate ia ʻe hono tokouá, pe ko kinautolu ʻoku kau ki he kautahá ni, ʻa ia kuo nau fai ʻa e fuakava ní.\n\n23 Pea ko ia naʻa nau lava ai ʻo fakapō, mo vete koloa, mo kaihaʻa, mo fai feʻauaki mo fai ʻa e faʻahinga angahala kotoa pē, ʻo fepaki mo e ngaahi lao ʻo honau fonuá pea mo e ngaahi fono ʻa honau ʻOtuá.\n\n24 Pea ʻilonga ha taha ʻa ia naʻe kau ki heʻenau kautahá te ne fakahā ki he māmaní ʻa ʻenau fai angahalá mo ʻenau ngaahi ngāue fakalieliá, ʻe fakamāuʻi ia, ʻo ʻikai fakatatau ki he ngaahi lao ʻa honau fonuá, kae fakatatau ki he ngaahi lao ʻo ʻenau fai angahalá, ʻa ia kuo fokotuʻu ʻe Katianetoni mo Kisikumení.\n\n25 Ko ʻeni vakai, ko e ngaahi fuakava mo e ngaahi fakapapau fakapulipuli ʻeni ʻa ia naʻe fekau ʻe ʻAlamā ki hono fohá ke ʻoua naʻa ʻoatu ki he kakai ʻo e māmaní, telia naʻa hoko ia ko ha meʻa ke ʻohifo ai ʻa e kakaí ki he fakaʻauha.\n\n26 Ko ʻeni vakai, naʻe ʻikai ke ʻomi ʻa e ngaahi fakapapau mo e ngaahi fuakava fakapulipuli ko iá kia Katianetoni mei he ngaahi lekooti ʻa ia naʻe tuku kia Hilamaní; kae vakai, naʻe fakahū ia ki he loto ʻo Katianetoní ʻe he tokotaha pē ko ia ʻa ia naʻá ne fakataueleʻi ʻetau ʻuluaki ongo mātuʻá ke na kai ʻa e fua tapú—\n\n27 ʻIo, ʻa e tokotaha pē ko ia ʻa ia naʻe alea fakafufū mo Keiní, kapau te ne fakapoongi ʻa hono tokoua ko ʻĒpeli ʻe ʻikai fakahā ia ki he māmaní. Pea naʻá ne alea fakafufū mo Keini mo kinautolu naʻe muimui ʻiate iá ʻo kamata mei he taimi ko iá.\n\n28 Pea ko ia foki ʻa e tokotaha tatau naʻá ne fakahū ki he loto ʻo e kakaí ke nau langa ha taua ke feʻunga hono māʻolungá ke nau lava ai ʻo aʻu ki he langí. Pea ko ia ia ʻa e tokotaha tatau pē naʻá ne tataki atu ʻa e kakai ʻa ia naʻa nau haʻu mei he taua ko iá ki he fonua ní; ʻa ia naʻá ne fakamafola ʻa e ngaahi ngāue ʻo e fakapoʻulí mo e ngaahi meʻa fakalieliá ʻi he funga kotoa ʻo e fonuá, kae ʻoua kuó ne toho hifo ʻa e kakaí ki ha fakaʻauha fakaʻaufuli, pea ki ha heli taʻengata.\n\n29 ʻIo, ko e tokotaha tatau pē ia ʻa ia naʻe fakahū ki he loto ʻo Katianetoní ke ne fai atu ʻa e ngāue ʻo e fakapoʻulí, mo e fakapō fufuú; peá ne fakatupu ia talu mei he kamataʻanga ʻo e tangatá ʻo fai mai ki he taimi ko ʻení.\n\n30 Pea vakai, ko ia ia ʻa e tupuʻanga ʻo e angahala kotoa pē. Pea vakai, ʻokú ne fai atu ʻa ʻene ngaahi ngāue ʻo e fakapoʻulí mo e fakapō fufuú, pea ʻokú ne tukufakaholo mai ʻenau ngaahi alea fakafufuú, mo ʻenau ngaahi fakapapaú, mo ʻenau ngaahi fuakavá, mo ʻenau ngaahi faʻufaʻu ʻo e fai angahala fakamanavaheé, mei he toʻu tangata ki he toʻu tangata ʻo fakatatau mo ʻene lava ke maʻu ʻa e loto ʻo e fānau ʻa e tangatá.\n\n31 Pea ko ʻeni vakai, kuó ne maʻu ʻa e fuʻu mālohi lahi ki he loto ʻo e kau Nīfaí; ʻio, ʻo aʻu ki heʻenau hoko ʻo fuʻu fai angahala ʻaupito; ʻio, kuo afe hanau tokolahi mei he hala ʻo e māʻoniʻoní, ʻo nau molomoloki hifo ʻi honau lalo vaʻé ʻa e ngaahi fekau ʻa e ʻOtuá, pea nau afe ki honau ngaahi hala ʻonautolu pē, ʻo nau fokotuʻu maʻanautolu ʻa e ngaahi tamapua ʻaki ʻenau koulá mo ʻenau silivá.\n\n32 Pea naʻe hoko ʻo pehē naʻe hoko mai kiate kinautolu ʻa e ngaahi angahalá ni ʻi he vahaʻataimi ʻo e ngaahi taʻu siʻi pē, ʻo aʻu ki he hoko ai kiate kinautolu hano konga lahi ʻi hono onongofulu mā fitu taʻu ʻo e pule ʻa e kau fakamāú ki he kakai ʻo Nīfaí.\n\n33 Pea naʻa nau tupulaki ʻi heʻenau ngaahi angahalá ʻi hono onongofulu mā valu ʻo e taʻú foki, ʻo tupu ai ʻa e fuʻu loto-mamahi mo e tangilāulau ʻa e kau māʻoniʻoní.\n\n34 Pea ko ia ʻoku tau vakai naʻe kamata ke fakaʻauʻau hifo ʻa e kau Nīfaí ʻi he taʻetui, ʻo nau tupulaki ʻi he fai angahalá mo e ngaahi anga-fakalieliá, ka naʻe kamata ke tupulaki lahi ʻaupito ʻa e kau Leimaná ʻi he ʻiloʻi ʻo honau ʻOtuá; ʻio, naʻa nau kamata ke tauhi ʻene ngaahi tuʻutuʻuní mo ʻene ngaahi fekaú, ʻo ʻaʻeva ʻi he moʻoni mo e angatonu ʻi hono ʻaó.\n\n35 Pea ko ia ʻoku vakai naʻe kamata ke mahuʻi atu ʻa e Laumālie ʻo e ʻEikí mei he kau Nīfaí, koeʻuhi ko e angahala mo e fefeka ʻo honau lotó.\n\n36 Pea ko ia ʻoku tau vakai naʻe kamata ke lilingi hifo ʻe he ʻEikí ʻa hono Laumālié ki he kau Leimaná, koeʻuhi ko ʻenau loto-fakatōkilaló mo ʻenau fie tui ki heʻene ngaahi folofolá.\n\n37 Pea naʻe hoko ʻo pehē naʻe tuli holo ʻe he kau Leimaná ʻa e kau kaihaʻa ʻa Katianetoní; pea naʻa nau malanga ʻaki ʻa e folofola ʻa e ʻOtuá ʻi he lotolotonga ʻo kinautolu naʻe fai angahala lahi ange ʻiate kinautolú, ʻo aʻu ki hono fakaʻauha ʻo ʻosiʻosingamālie ʻo e kautaha ʻo e kau kaihaʻa ko ʻení mei he kau Leimaná.\n\n38 Pea naʻe hoko ʻo pehē ʻi he faʻahi ʻe tahá, naʻe langa hake mo poupouʻi ʻa kinautolu ʻe he kau Nīfaí, ʻo kamata ʻi honau niʻihi ʻa ia naʻe fai angahala angé, ʻo aʻu ki heʻenau mafola atu ʻi hono kotoa ʻo e fonua ʻo e kau Nīfaí, pea kuo nau fakataueleʻi ʻa e konga lahi ange ʻo e kau māʻoniʻoní kae ʻoua kuo nau kamata ke tui ki heʻenau ngaahi ngāué pea maʻu ʻenau ngaahi koloa veté, pea kau mo kinautolu ʻi heʻenau ngaahi fakapō fufuú mo e ngaahi kautaha fufuú.\n\n39 Pea naʻe pehē ʻenau maʻu hono puleʻi kotoa ʻo e puleʻangá, ʻo aʻu ki heʻenau molomoloki hifo ʻi honau lalo vaʻé mo taaʻi mo hae mo fulituʻa ki he masivá mo e angamaluú mo e kau ākonga loto-fakatōkilalo ʻa e ʻOtuá.\n\n40 Pea ko ia ʻoku tau vakai naʻa nau ʻi ha tuʻunga fakamanavahē, pea naʻa nau fakaʻau ke taau mo e fakaʻauha taʻengata.\n\n41 Pea naʻe hoko ʻo pehē naʻe ʻosi pehē hono onongofulu mā valu taʻu ʻo e pule ʻa e kau fakamāú ki he kakai ʻo Nīfaí.\n\n", "hel 7": "Ko e Kikite ʻa Nīfai, Ko e Foha ʻo Hilamaní—ʻOku folofola ʻa e ʻOtuá ki he kakai ʻo Nīfaí te ne ʻaʻahi kiate kinautolu ʻi hono houhaú, ke fakaʻauha ʻa kinautolu ke ʻosiʻosingamālie ʻo kapau ʻe ʻikai te nau fakatomala mei heʻenau fai angahalá. ʻOku taaʻi ʻe he ʻOtuá ʻa e kakai ʻo Nīfaí ʻaki ʻa e mahaki fakaʻauha; ʻoku nau fakatomala mo tafoki kiate ia. ʻOku kikite ʻa Samuela, ko ha tangata Leimana ki he kau Nīfaí.\n\nʻOku kau ki ai ʻa e vahe 7 ʻo aʻu ki he ngataʻanga ʻo e vahe 16.\n\n[center][font_size=26]Vahe 7[/font_size][/center]\n\n[i]ʻOku kapusi ʻa Nīfai mei he tokelaú pea ʻokú ne foki ki Seilahemala—ʻOkú ne lotu ʻi he taua ʻi heʻene ngoué, peá ne kalanga ki he kakaí ke nau fakatomala pe te nau ʻauha. Taʻu 23–21 K.M. nai.[/i]\n\n1 Vakai, ko ʻeni naʻe hoko ʻo pehē ʻi hono onongofulu mā hiva ʻo e taʻu ʻo e pule ʻa e kau fakamāú ki he kakai ʻo Nīfaí, naʻe foki mai ʻa Nīfai, ko e foha ʻo Hilamaní, ki he fonua ko Seilahemalá mei he fonua ʻi he fakatokelaú.\n\n2 He kuó ne ʻalu atu ʻi he kakai ʻa ia naʻa nau nofo ʻi he fonua ʻi he fakatokelaú, ʻo ne malanga ʻaki ʻa e folofola ʻa e ʻOtuá kiate kinautolu, mo kikite ʻaki ʻa e ngaahi meʻa lahi kiate kinautolu;\n\n3 Pea naʻe ʻikai te nau tali ʻene ngaahi lea kotoa pē, ʻo aʻu ki he ʻikai te ne lava ʻo toe nofo ʻiate kinautolu, ka naʻá ne toe foki mai ki he fonua ʻo hono tupuʻangá.\n\n4 Pea ʻi heʻene vakai ki he kakaí ʻoku nau ʻi he tuʻunga fakaʻulia pehē ʻo e fai angahalá, pea mo e maʻu ʻe he kau kaihaʻa ʻa Katianetoní ʻa e ngaahi nofoʻanga ʻo e fakamāú—kuo nau faʻao ʻa e mālohi mo e mafai ʻo e fonuá; ʻo nau leʻei ki he tafaʻakí ʻa e ngaahi fekau ʻa e ʻOtuá, ʻo ʻikai te nau momoʻi faitotonu ʻi hono ʻaó; pea ʻoku ʻikai te nau fai ha meʻa totonu ki he fānau ʻa e tangatá;\n\n5 Naʻa nau fakahalaiaʻi ʻa e kau māʻoniʻoní koeʻuhi ko ʻenau māʻoniʻoní; ʻo nau tukuange ʻa e halaiá, mo e fai angahalá ke nau ʻalu taʻe-tauteaʻi koeʻuhi ko ʻenau paʻangá; pea ʻikai ia ko ia pē ka naʻa nau tuku ke nau maʻu ʻa e ngaahi lakanga māʻolunga ʻo e puleʻangá, ke nau pule mo fai ʻo hangē ko honau lotó, koeʻuhi ke nau maʻu ai ha tupu mo e fakamālō ʻa e māmaní, pea, ʻikai ia ko ia pē, ka ke faingofua ai ʻenau tonó, mo e kaihaʻá, mo e fakapoó, pea fai ʻo hangē ko honau loto ʻonautolú—\n\n6 Ko ʻeni kuo hoko ʻa e fuʻu angahalá ni ki he kau Nīfaí, ʻi he vahaʻataimi ʻo e ngaahi taʻu siʻi pē; pea ʻi he mamata ki ai ʻa Nīfaí, naʻe fonu ʻa hono lotó ʻi he mamahi; pea naʻá ne kaila ʻi he mamahi ʻa hono laumālié:\n\n7 Taumaiā, naʻá ku lava ʻo maʻu hoku ngaahi ʻahó ʻi he ngaahi ʻaho naʻe fua haʻu ai ʻa ʻeku tamai ko Nīfaí mei he fonua ko Selūsalemá, ke u lava nai ke fiefia mo ia ʻi he fonua ʻo e talaʻofá; pea naʻe akoʻingofua ʻa hono kakaí ʻi he taimi ko iá, ʻo nau fai mālohi ʻi he tauhi ʻa e ngaahi fekau ʻa e ʻOtuá, pea tuai ke tohoakiʻi atu ke fai angahala; pea naʻa nau fai vave ʻi he tokanga ki he ngaahi folofola ʻa e ʻEikí—\n\n8 ʻIo, ka naʻá ku moʻui ʻi hoku ngaahi ʻahó ʻi he ngaahi ʻaho ko iá, pehē kuo maʻu ʻe hoku laumālié ʻa e fiefia ʻi he māʻoniʻoni ʻa hoku kāingá.\n\n9 Kae vakai, kuo tuʻutuʻuni ke u moʻui ʻi he ngaahi ʻaho ko ʻení, pea fakafonu ʻa hoku laumālié ʻi he mamahi koeʻuhi ko e fai angahalá ni ʻa hoku kāingá.\n\n10 Pea vakai, ko ʻeni naʻe hoko ʻo pehē naʻe fai ʻeni ʻi ha taua, ʻa ia naʻe tuʻu ʻi he ngoue ʻa Nīfaí, ʻa ia naʻe ʻi he veʻe hala lahi ki he māketi lahi taha naʻe ʻi he kolo ko Seilahemalá; ko ia, kuo punou hifo ʻa Nīfai ʻi he funga taua ʻa ia naʻe ʻi heʻene ngoué, ʻa ia ko e taua naʻe ofi ki he matapā ʻo e ngoué, ʻa ia naʻe ʻalu atu ofi ai ʻa e hala lahí.\n\n11 Pea naʻe hoko ʻo pehē naʻe ʻi ai ha kau tangata ʻa ia naʻa nau ʻalu ofi atu ʻo nau mamata kia Nīfai ʻi heʻene fakahā hake hono laumālié ki he ʻOtuá ʻi he funga tauá; pea naʻa nau feleleʻi ʻo fakahā ki he kakaí ʻa e meʻa kuo nau mamata ki aí, pea naʻe lolofi mai ʻa e kakai tokolahi ʻaupito ke nau ʻiloʻi ʻa e ʻuhinga ʻo e fuʻu tangi lahi pehē koeʻuhi ko e fai angahala ʻa e kakaí.\n\n12 Pea ko ʻeni, ʻi he tuʻu hake ʻa Nīfaí naʻá ne mamata ki he ngaahi haʻofanga kakai tokolahi kuo nau fakataha mai.\n\n13 Pea naʻe hoko ʻo pehē naʻá ne fakaava hono ngutú ʻo ne pehē kiate kinautolu: Vakai, ko e hā ʻa e ʻuhinga kuo mou fakataha mai ai ʻa kimoutolú? Koeʻuhí ke u fakahā nai kiate kimoutolu ʻa hoʻomou ngaahi angahalá?\n\n14 ʻIo, koeʻuhí ko ʻeku ʻalu hake ki hoku funga tauá ke u fakahā hoku laumālié ki hoku ʻOtuá, koeʻuhi ko e fuʻu mamahi lahi ʻa hoku lotó, ʻa ia ʻoku tupunga ʻi hoʻomou ngaahi angahalá!\n\n15 Pea ko e meʻa ʻi heʻeku tangí mo e tangilāulaú kuo mou kātoa fakataha mai aí, pea ʻoku mou ofo; ʻio, pea ʻoku ʻaonga lahi ke mou ofo; ʻio, ʻoku totonu ke mou ofo koeʻuhi kuo mou fakavaivaiʻi ʻa kimoutolu pea kuo maʻu ʻe he tēvoló ʻa e fuʻu mālohi lahi ki homou lotó.\n\n16 ʻIo, naʻa mou lava fēfē ke tukulolo ki he fakatauele ʻa e tokotaha ʻokú ne feinga ke lī hifo homou laumālié ki he mamahi lauikuongá mo e malaʻia ʻoku ʻikai hano ngataʻangá?\n\n17 ʻOiauē mou fakatomala, mou fakatomala! Ko e hā ka mou ka fie mate aí? Mou tafoki, mou tafoki ki he ʻEiki ko homou ʻOtuá. Ko e hā kuó ne liʻaki ai ʻa kimoutolú?\n\n18 ʻOku tupu ia koeʻuhi ko hoʻomou fakafefeka homou lotó; ʻio, ʻoku ʻikai te mou fie tokanga ki he leʻo ʻo e tauhi-sipi leleí; ʻio, kuo mou fakatupu ʻene houhau kiate kimoutolú.\n\n19 Pea vakai, kapau ʻe ʻikai te mou fakatomala, ʻe ʻikai te ne tānaki ʻa kimoutolu, kae vakai, te ne fakamovetevete ʻa kimoutolu ke mou hoko ko e meʻakai ki he fanga kulií mo e fanga manu kaivaó.\n\n20 ʻOiauē, naʻa mou lava fēfē ʻo fakangaloʻi homou ʻOtuá ʻi he ʻaho pē ko ia ʻa ia naʻa ne fakahaofi ai ʻa kimoutolú?\n\n21 Kae vakai, ko hono ʻuhingá ke maʻu ha tupu, pea fakamālōʻia ʻe he kakaí, ʻio, pea koeʻuhí ke mou maʻu ai ʻa e koula mo e siliva. Pea kuo mou loto ʻaki ʻa e ngaahi koloa mo e ngaahi meʻa vaʻinga ʻo e māmani ko ʻení, pea ko e meʻa ke maʻu ai iá, kuo mou fai ai ʻa e fakapoó, mo e vete koloá, mo e kaihaʻá, mo fakamoʻoni loi ke tukuakiʻi homou kaungāʻapí, mo fai ʻa e ngaahi faʻahinga angahala kotoa pē.\n\n22 Pea ʻe hoko kiate kimoutolu ʻa e malaʻia koeʻuhi ko e meʻá ni ʻo kapau ʻe ʻikai te mou fakatomala. He ka ʻikai te mou fakatomala, vakai, ko e fuʻu koló ni, pea mo e ngaahi kolo lalahi ʻoku takatakai ki aí foki, ʻa ia ʻoku ʻi he fonua ʻo hotau tofiʻá, ʻe faʻao pea ʻe ʻikai te mou maʻu ha potu ʻi ai; he vakai, ʻe ʻikai tuku ʻe he ʻEikí kiate kimoutolu ʻa e ivi, ʻo hangē ko ʻene fai ki muʻá, ke mou matuʻuaki homou ngaahi filí.\n\n23 He vakai, ʻoku folofola peheni ʻe he ʻEikí: ʻE ʻikai te u fakahā ki he kau angahalá ʻa hoku mālohí, pe ki ha toe kakai kehe, kae ngata pē kiate kinautolu ʻoku nau fakatomala mei heʻenau ngaahi angahalá, mo tokanga ki heʻeku ngaahi leá. Ko ia ko ʻeni, ʻoku ou fakaʻamu ke mou ʻiloʻi ʻe hoku kāinga, ʻe lelei ange ʻa e kau Leimaná ʻiate kimoutolu, ʻo kapau ʻe ʻikai te mou fakatomala.\n\n24 He vakai, ʻoku nau māʻoniʻoni lahi hake ʻiate kimoutolu, he kuo ʻikai te nau angahala ki he fuʻu ʻilo lahi ko ia kuo mou maʻú; ko ia ʻe ʻaloʻofa ʻa e ʻEikí kiate kinautolu; ʻio, te ne fakalōloaʻi honau ngaahi ʻahó ʻo fakatokolahi honau hakó, ʻio ʻo aʻu ki ha hili hono fakaʻauha ʻaupito ʻo kimoutolú ʻo kapau ʻe ʻikai te mou fakatomala.\n\n25 ʻIo, ʻe malaʻia ʻa kimoutolu koeʻuhi ko e fuʻu fakalielia lahi ʻa ia kuo tupu ʻiate kimoutolú; pea kuo mou kau kotoa ki ai, ʻio, ki he kautaha fufū ʻa ia naʻe fokotuʻu ʻe Katianetoní!\n\n26 ʻIo, ʻe hoko kiate kimoutolu ʻa e malaʻia koeʻuhi ko e hīkisia ʻa ia kuo mou tuku ke hū ki homou lotó, ʻa ia kuo hiki hake ʻa kimoutolu ʻo māʻolunga ʻi he meʻa ʻoku leleí ko e tupu mei hoʻomou ngaahi fuʻu koloa lahi ʻaupitó!\n\n27 ʻIo, ʻe malaʻia ʻa kimoutolu koeʻuhi ko hoʻomou fai angahalá mo e ngaahi anga-fakalieliá!\n\n28 Pea kapau ʻe ʻikai te mou fakatomala te mou ʻauha; ʻio, ʻe toʻo homou ngaahi fonuá meiate kimoutolu, pea ʻe fakaʻauha ʻa kimoutolu mei he funga ʻo e māmaní.\n\n29 Vakai ko ʻeni, ʻoku ʻikai te u pehē ʻiate au pē ʻe hoko ʻa e ngaahi meʻá ni, he ʻoku ʻikai te u ʻiloʻi ʻiate au pē ʻa e ngaahi meʻá ni; kae vakai, ʻoku ou ʻiloʻi ʻoku moʻoni ʻa e ngaahi meʻá ni koeʻuhi kuo fakahā ia kiate au ʻe he ʻEiki ko e ʻOtuá, ko ia ʻoku ou fakamoʻoni ai ʻe hoko ia.\n\n", "hel 8": "[center][font_size=26]Vahe 8[/font_size][/center]\n\n[i]ʻOku feinga ʻa e kau fakamaau koví ke ueʻi hake ʻa e kakaí ke ʻita kia Nīfai—Naʻe fakamoʻoni kotoa ʻa ʻĒpalahame, Mōsese, Seinosi, Seinoki, ʻĒsaiasi, ʻĪsaia, Selemaia, Līhai, mo Nīfai kia Kalaisi—ʻOku fakahā ʻe Nīfai ʻi hono fakahinohinoʻi ia ʻe he Laumālié ʻa hono fakapoongi ʻo e fakamaau lahí. Taʻu 23–21 K.M. nai.[/i]\n\n1 Pea ko ʻeni naʻe hoko ʻo pehē ʻi he hili ange ʻa e lea ʻaki ʻe Nīfai ʻa e ngaahi lea ní, vakai, naʻe ʻi ai ʻa e kau tangata ʻa ia ko e kau fakamaau, naʻa nau kau foki ki he kautaha fufū ʻa Katianetoní, pea naʻa nau ʻita, ʻo kaila leʻo-lahi ʻo tukuakiʻi ia, ʻo nau pehē ki he kakaí: Ko e hā ʻoku ʻikai te mou puke ai ʻa e tangatá ni pea ʻomai ia koeʻuhi ke fakamāuʻi ia ʻo fakatatau mo e hia kuó ne faí?\n\n2 Ko e hā ʻoku mou mamata ai ki he tangatá ni, pea fanongo ki heʻene lauʻikoviʻi ʻa e kakaí ni pea mo ʻetau laó?\n\n3 He vakai, kuo lea kiate kinautolu ʻa Nīfai ʻo kau ki hono kovi ʻo ʻenau laó; ʻio, naʻe lea ʻaki ʻe Nīfai ʻa e ngaahi meʻa lahi ʻa ia ʻoku ʻikai faʻa lava ʻo tohi; pea naʻe ʻikai te ne lea ʻaki ha meʻa ʻa ia naʻe fepaki mo e ngaahi fekau ʻa e ʻOtuá.\n\n4 Pea naʻe ʻita ʻa e kau fakamaau ko iá kiate ia koeʻuhi ko ʻene lea mahinongofua kiate kinautolu ʻo kau ki heʻenau ngaahi ngāue fufū ʻo e fakapoʻulí; ka neongo iá, naʻe ʻikai te nau loto-toʻa ke puke ia ʻaki honau nima ʻonautolú, he naʻa nau manavahē ki he kakaí telia naʻa nau kaila ʻo talatalaakiʻi kinautolu.\n\n5 Ko ia naʻa nau kaila ki he kakaí, ʻo pehē: Ko e hā ʻoku mou tuku ai ke lauʻikoviʻi ʻa kitautolu ʻe he tangatá ni? He vakai ʻokú ne fakamāuʻi ʻa e kakaí ni kotoa pē, ke nau ʻauha; ʻio, pea ko hotau ngaahi fuʻu koló ni ʻe toʻo meiate kitautolu, koeʻuhí ke ʻoua te tau maʻu ha potu ʻi ai.\n\n6 Pea ko ʻeni ʻoku tau ʻiloʻi ʻoku ʻikai lava ke hoko ʻeni, he vakai, ʻoku tau mālohi, pea ʻoku lalahi mo hotau ngaahi koló, ko ia ʻe ʻikai lava ke maʻu ʻe hotau ngaahi filí ha mālohi kiate kitautolu.\n\n7 Pea naʻe hoko ʻo pehē naʻe pehē ʻenau fakaʻitaʻi ʻa e kakaí kia Nīfai, ʻo nau fakalanga ʻa e ngaahi fakakikihi ʻiate kinautolu; he naʻe ʻi ai ʻa e niʻihi ʻa ia naʻe kalanga: Tuku ai pē ʻa e tangatá ni, he ko ha tangata lelei ia pea kuo pau ke hoko ʻa e ngaahi meʻa ʻa ia kuó ne leaʻakí ʻo kapau ʻe ʻikai te tau fakatomala;\n\n8 ʻIo, vakai, ʻe hoko ʻa e ngaahi tautea kotoa pē ʻa ia kuó ne fakamoʻoniʻi kiate kitautolú; he ʻoku tau ʻilo kuo totonu ʻene fakamoʻoni kiate kitautolu ʻo kau ki heʻetau ngaahi angahalá. Pea vakai ʻoku lahi ia, pea ʻokú ne ʻiloʻi foki ʻa e meʻa kotoa pē ʻe hoko kiate kitautolú ʻo hangē ko ʻene ʻiloʻi ʻa ʻetau ngaahi angahalá;\n\n9 ʻIo, pea vakai, ka ne ʻikai ko ha palōfita ia, pehē kuo ʻikai te ne lava ke fakamoʻoni ki he ngaahi meʻa ko iá.\n\n10 Pea naʻe hoko ʻo pehē ko e kakai ʻa ia naʻe feinga ke fakaʻauha ʻa Nīfaí naʻe fakamālohiʻi ʻa kinautolu koeʻuhi ko ʻenau ilifiá, ke ʻoua te nau ala honau nimá kiate ia; ko ia naʻá ne toe kamata ke lea kiate kinautolu, ʻi heʻene vakai kuó ne maʻu ʻa e loto ʻo e niʻihi, ko ia naʻe aʻu ki honau niʻihi naʻe toé naʻa nau manavahē ke fai ha meʻa.\n\n11 Ko ia naʻe ueʻi ia ke ne toe lea kiate kinautolu, ʻo pehē: Vakai, ʻe hoku kāinga, ʻikai kuo mou lau naʻe tuku ʻe he ʻOtuá ʻa e mālohi ki ha tangata ʻe taha, ʻa ia ko Mōsese, ke ne taaʻi ʻa e ngaahi vai ʻo e Tahi Kulokulá, pea naʻa nau mavaeua ki hē mo ē, ʻo lava ai ʻa e kakai ʻIsilelí, ʻa ia ko ʻetau ngaahi tamaí, ke nau fononga atu ʻi he kelekele mōmoa, pea naʻe toe ʻoho mai ʻa e ngaahi vaí ki he ngaahi kau tau ʻa e kau ʻIsipité, ʻo fakangalo hifo ʻa kinautolu?\n\n12 Pea ko ʻeni vakai, kapau naʻe tuku ʻe he ʻOtuá ki he tangatá ni ha mālohi pehē, ko e hā ka mou fefakakikihiʻaki ai ʻiate kimoutolu, ʻo pehē kuo ʻikai te ne tuku mai kiate au ʻa e mālohi ke u ʻiloʻi ai ʻa e ngaahi tautea ʻe hoko kiate kimoutolu ʻo ka ʻikai te mou fakatomala.\n\n13 Kae vakai, ʻoku ʻikai ngata ʻi hoʻomou fakaʻikaiʻi ʻeku ngaahi leá, ka ʻoku mou fakaʻikaiʻi foki mo e ngaahi lea kotoa ʻa ia kuo lea ʻaki ʻe heʻetau ngaahi tamaí, kae ʻumaʻā foki mo e ngaahi lea ʻa ia naʻe lea ʻaki ʻe he tangata ko ia, ʻa ia ko Mōsesé, ʻa ia naʻe tuku ki ai ʻa e mālohi lahi pehē, ʻio, ʻa e ngaahi lea ʻa ia kuó ne lea ʻaki ʻo kau ki he hāʻele mai ʻa e Mīsaiá.\n\n14 ʻIo, ʻikai naʻá ne fakamoʻoniʻi ʻe hāʻele mai ʻa e ʻAlo ʻo e ʻOtuá? Pea hangē ko ʻene hiki hake ʻa e ngata palasa ʻi he feituʻu maomaonganoá, ʻe pehē pē hono hiki hake ʻo ia ʻe hāʻele maí.\n\n15 Pea ʻilonga ʻa kinautolu kotoa pē ʻe sio ki he ngata ko iá te nau moʻui, ʻe pehē mo kinautolu kotoa pē te nau sio ki he ʻAlo ʻo e ʻOtuá ʻi he tui, pea maʻu ha laumālie fakatomalá, te nau lava ʻo moʻui, ʻio ʻi he moʻui ko ia ʻoku taʻengatá.\n\n16 Pea ko ʻeni vakai, naʻe ʻikai ke ngata hono fakamoʻoniʻi ʻe Mōsese ʻa e ngaahi meʻa ní, ka naʻe pehē foki mo e kau palōfita māʻoniʻoni kotoa pē, mei hono ngaahi ʻahó ʻo aʻu ki he ngaahi ʻaho ʻo ʻĒpalahamé.\n\n17 ʻIo, pea vakai, naʻe mamata ʻa ʻĒpalahame ki heʻene hāʻele maí, pea naʻá ne fonu ʻi he fiefia ʻo ne nēkeneka.\n\n18 ʻIo, pea vakai ʻoku ou tala kiate kimoutolu, naʻe ʻikai ko ʻĒpalahame pē naʻe ʻilo ki he ngaahi meʻa ní, ka naʻe ʻi ai mo e tokolahi ki muʻa ʻi he ngaahi ʻaho ʻo ʻĒpalahamé ʻa ia naʻe kau ki he lakanga ʻo e ʻOtuá; ʻio, ʻi he lakanga ʻo hono ʻAló; pea naʻe fai iá koeʻuhi ke fakahā ki he kakaí, ʻi he ngaahi taʻu ʻe lau afe ki muʻa ʻi heʻene hāʻele maí, ʻe hoko mai foki kiate kinautolu ʻa e huhuʻí.\n\n19 Pea ko ʻeni ʻoku ou fakaʻamu ke mou ʻiloʻi, naʻe talu foki mei he ngaahi ʻaho ʻo ʻĒpalahamé kuo ʻi ai ʻa e kau palōfita tokolahi kuo nau fakamoʻoni ki he ngaahi meʻá ni; ʻio, vakai, naʻe fakamoʻoniʻi loto-toʻa ia ʻe he palōfita ko Seinosí; pea ko e ʻuhinga ia naʻe tāmateʻi ai iá.\n\n20 Pea vakai, ko Seinoki foki, kae ʻumaʻā foki mo ʻĒsaiasi, pea mo ʻĪsaia foki, mo Selemaia, (ko Selemaia ʻa e palōfita pē ko ia ʻa ia naʻe fakamoʻoni ki he fakaʻauha ʻo Selūsalemá) pea ko ʻeni ʻoku tau ʻiloʻi naʻe fakaʻauha ʻa Selūsalema ʻo hangē ko e ngaahi lea ʻa Selemaiá. Ko ia ko e hā ʻe ʻikai ke hāʻele mai ai ʻa e ʻAlo ʻo e ʻOtuá, ʻo hangē ko ʻene kikité?\n\n21 Pea ko ʻeni te mou fakaʻikaiʻi koā kuo fakaʻauha ʻa Selūsalema? Te mou pehē koā naʻe ʻikai ke tāmateʻi ʻa e ngaahi foha kotoa ʻo Setikiá, tuku kehe pē ʻa Mūleki? ʻIo, pea ʻikai ʻoku mou ʻilo ʻoku ʻi ai ʻa e hako ʻo Setikia ʻiate kitautolu, pea naʻe kapusi ʻa kinautolu mei he fonua ko Selūsalemá? Kae vakai, ʻoku ʻikai ko ia pē—\n\n22 Naʻe kapusi ʻa ʻetau tamai ko Līhaí mei Selūsalema koeʻuhi ko ʻene fakamoʻoni ki he ngaahi meʻa ko ʻení. Naʻe fakamoʻoni foki mo Nīfai ki he ngaahi meʻa ko ʻení, kae ʻumaʻā foki mo ʻetau ngaahi tamaí meimei kotoa pē, ʻo fai mai ki he taimí ni; ʻio, kuo nau fakamoʻoni ki he hāʻele mai ʻa Kalaisí, pea nau ʻamanaki atu, pea nau fiefia ʻi he ʻaho ʻa ia te ne hāʻele mai aí.\n\n23 Pea vakai, ko e ʻOtuá ia, pea ʻokú ne ʻiate kinautolu, pea naʻá ne fakahā ia ʻe ia kiate kinautolu, pea naʻe huhuʻi ʻa kinautolu ʻe ia; pea naʻa nau ʻoatu kiate ia ʻa e fakafetaʻi, koeʻuhi ko e meʻa ko ia ʻe hokó.\n\n24 Pea ko ʻeni, ko e meʻa ʻi hoʻomou ʻiloʻi ʻa e ngaahi meʻá ni pea ʻikai te mou lava ʻo fakaʻikaiʻi ia tuku kehe ʻi haʻamou loi pē, ko ia kuo mou fai angahala ʻi he meʻá ni, he kuo mou fakaʻikaiʻi ʻa e ngaahi meʻá ni kotoa pē, neongo hono lahi fau ʻo ngaahi fakamoʻoni kuo mou maʻú; ʻio, kuo mou maʻu foki ʻa e ngaahi meʻa kotoa pē, ʻa e ngaahi meʻa ʻoku ʻi he langí, pea mo e ngaahi meʻa ʻoku ʻi he māmaní fakatouʻosi, ko e fakamoʻoni ʻoku moʻoni ia.\n\n25 Kae vakai, kuo mou fakaʻikaiʻi ʻa e moʻoní, pea angatuʻu ki homou ʻOtua māʻoniʻoní; pea naʻa mo e taimí ni, ʻoku ʻikai te mou fokotuʻu maʻamoutolu ʻa e ngaahi koloa ʻi he langí, ʻa ia ʻoku ʻikai fakaʻauha ʻe ha meʻa, pea ʻe ʻikai faʻa hū ki ai ha meʻa ʻoku taʻemaʻá, ka ʻoku mou fakalahi moʻomoutolu ʻa e houhau ki he ʻaho ʻo e fakamāú.\n\n26 ʻIo, naʻa mo e taimí ni ʻoku mou lolotonga teuteuʻi ʻa kimoutolu, koeʻuhi ko hoʻomou ngaahi fakapoó mo hoʻomou feʻauakí mo e fai angahalá, ki he fakaʻauha lauikuongá; ʻio, pea kapau ʻe ʻikai te mou fakatomala ʻe vave ʻa ʻene hoko mai kiate kimoutolú.\n\n27 ʻIo, vakai ʻoku lolotonga tuʻu ia ʻi hoʻomou ngaahi matapaá; ʻio, mou hū atu ki he fakamaauʻangá, ʻo kumi; pea vakai, kuo fakapoongi homou fakamāú, pea ʻokú ne tokoto ʻi hono totó; pea kuo fakapoongi ia ʻe hono tokouá, ʻa ia ʻoku feinga ke ne maʻu ʻa e nofoʻanga fakamāú.\n\n28 Pea vakai, ʻokú na kau fakatouʻosi ʻi hoʻomou kautaha fufuú, ʻa ia naʻe fokotuʻu ʻe Katianetoni mo e tokotaha angakovi ʻa ia ʻokú ne feinga ke fakaʻauha ʻa e laumālie ʻo e faʻahinga ʻo e tangatá.\n\n", "hel 9": "[center][font_size=26]Vahe 9[/font_size][/center]\n\n[i]ʻOku ʻilo ʻe ha kau talafekau ʻa e fakamaau lahí kuo mate ʻi he fakamaauʻangá—ʻOku tuku ʻa kinautolu ʻi he fale fakapōpulá pea toki tukuange ki mui—ʻOku fakahā ʻe Nīfai ʻi he fakahinohino ʻa e Laumālié ko Seianitumi ʻa e tokotaha fakapoó—ʻOku tali ʻa Nīfai ʻe ha niʻihi ko ha palōfita ia. Taʻu 23–21 K.M. nai.[/i]\n\n1 Vakai, naʻe hoko ʻo pehē ʻi he lea ʻaki ʻe Nīfai ʻa e ngaahi lea ní, naʻe feleleʻi atu ha kau tangata ʻe niʻihi ʻa ia naʻe ʻiate kinautolu ki he fakamaauʻangá; ʻio, naʻe ʻi ai ʻa e toko nima ʻa ia naʻa nau ʻalú, ʻo nau fepehēʻaki ʻiate kinautolu, ʻi heʻenau ʻalú:\n\n2 Vakai, te tau ʻilo pau heni pe ko ha palōfita ʻa e tangatá ni pea kuo fekauʻi ia ʻe he ʻOtuá ke ne kikite ʻaki ʻa e ngaahi meʻa fakaofo pehē kiate kitautolu. Vakai, ʻoku ʻikai te tau tui kuó ne fai ia; ʻio, ʻoku ʻikai te tau tui ko ha palōfita ia; ka neongo iá, kapau ʻoku moʻoni ʻa e meʻá ni ʻa ia kuó ne fakahā ʻo kau ki he fakamaau lahí, kuo mate ia, te tau tui leva ko e ngaahi lea kehe ʻa ia kuó ne leaʻakí ʻoku moʻoni.\n\n3 Pea naʻe hoko ʻo pehē naʻa nau lele fakatoʻotoʻo ʻaki honau tūkuingatá, ʻo nau hū ki he fakamaauʻangá; pea vakai, kuo tō ʻa e fakamaau lahí ki he kelekelé, pea ʻokú ne tokoto ʻi hono totó.\n\n4 Pea ko ʻeni vakai, ʻi heʻenau mamata ki aí naʻa nau fuʻu ʻohovale ʻaupito, ʻo nau tō ki he kelekelé; he naʻe ʻikai te nau tui ki he ngaahi lea kuo lea ʻaki ʻe Nīfai ʻo kau ki he fakamaau lahí.\n\n5 Pea ko ʻeni, ʻi heʻenau mamatá naʻa nau tui, pea naʻe hoko kiate kinautolu ʻa e manavahē telia naʻa tō ʻa e ngaahi tautea kotoa kuo fakahā ʻe Nīfaí ki he kakaí; ko ia naʻa nau tetetete, pea kuo nau tō ki he kelekelé.\n\n6 Ko ʻeni, ʻi he hili pē hono fakapoongi ʻo e fakamāú—he naʻe hokaʻi ia ʻe hono tokouá ʻi ha faʻufaʻu fakapulipuli, peá ne hola, pea naʻe feleleʻi ʻa e kau tamaioʻeikí ʻo fakahā ki he kakaí, ʻo kalanga ʻaki ʻa e ongoongo ʻo e fakapoó ʻiate kinautolu;\n\n7 Pea vakai naʻe kātoa fakataha mai ʻa e kakaí ki he potu ʻo e fakamaauʻangá—pea vakai, naʻa nau fuʻu ofo lahi ʻi heʻenau mamata ki he kau tangata ʻe toko nima ʻa ia kuo nau tō ki he kelekelé.\n\n8 Pea ko ʻeni vakai, naʻe ʻikai ʻilo ʻe he kakaí ʻo kau ki he fuʻu kakai tokolahi kuo nau fakataha ki he ngoue ʻa Nīfaí; ko ia naʻa nau fepehēʻaki ʻiate kinautolu: Ko e kau tangata ʻeni kuo nau fakapoongi ʻa e fakamāú, pea kuo taaʻi ʻa kinautolu ʻe he ʻOtuá ke ʻoua te nau lava ʻo hola meiate kitautolu.\n\n9 Pea naʻe hoko ʻo pehē naʻa nau puke ʻa kinautolu, ʻo haʻi ʻa kinautolu mo lī ʻa kinautolu ki he fale fakapōpulá. Pea naʻe fanongonongo holo ʻa e tala kuo fakapoongi ʻa e fakamāú, pea kuo puke ʻa e kau fakapoó ʻo lī ki he fale fakapōpulá.\n\n10 Pea naʻe hoko ʻo pehē ʻi he pongipongi haké naʻe fakataha mai ʻa e kakaí ke tengihia mo ʻaukai, ʻi he telio ʻo e fakamaau lahi tuʻu-ki-muʻa ʻa ia kuo fakapōngí.\n\n11 Pea ko ia ko e kau fakamaau kotoa foki naʻa nau ʻi he ngoue ʻa Nīfaí, pea nau fanongo ki heʻene ngaahi leá, naʻa nau fakataha kotoa mai foki ki he telió.\n\n12 Pea naʻe hoko ʻo pehē naʻa nau ʻeke ki he kakaí, ʻo pehē: ʻOku ʻi fē ʻa e toko nima ʻa ia naʻe fekau ke nau ʻalu ke ʻeke ʻo kau ki he fakamaau lahí pe kuó ne pekiá? Pea naʻa nau tali ʻo pehē: Ko e toko nima ko ʻení ʻoku mou pehē kuo mou fekau atú, ʻoku ʻikai te mau ʻilo ki ai; ka ʻoku ʻi ai ʻa e toko nima ʻa ia ko e kau fakapoó, kuo mau lī ki he fale fakapōpulá.\n\n13 Pea naʻe hoko ʻo pehē naʻe fie maʻu ʻe he kau fakamāú ke ʻomi ʻa kinautolu, pea naʻe ʻomi ʻa kinautolu, pea vakai ko kinautolu ʻa e toko nima naʻe fekaú; pea vakai naʻe ʻeke kiate kinautolu ʻe he kau fakamāú ke nau fakamatala ki he meʻa naʻe hokó, pea naʻa nau fakahā kiate kinautolu ʻa e meʻa kotoa pē ʻa ia kuo nau faí, ʻo pehē:\n\n14 Naʻa mau lele ʻo mau aʻu atu ki he potu ʻo e fakamaauʻangá, pea ʻi heʻemau mamata ki he ngaahi meʻa kotoa ʻo hangē pē ko ia naʻe fakamoʻoniʻi ʻe Nīfaí, naʻa mau ofo lahi ʻo aʻu ki heʻemau tō ki he kelekelé; pea ʻi heʻemau ake hake mei heʻemau ofó, vakai naʻa nau lī ʻa kimautolu ki he fale fakapōpulá.\n\n15 Ko ʻeni, ko e meʻa ki he fakapoongi ʻo e tangata ní, ʻoku ʻikai te mau ʻilo pe ko hai kuó ne fai iá; pea ko e meʻa pē ia ʻoku mau ʻiló, naʻa mau lele ʻo mau aʻu ki ai ʻo hangē ko hoʻomou fekaú, pea vakai kuo mate ia, ʻo hangē ko e ngaahi lea ʻa Nīfaí.\n\n16 Pea ko ʻeni naʻe hoko ʻo pehē naʻe fakamatalaʻi ʻe he kau fakamāú ʻa e meʻá ki he kakaí, ʻo nau tukuakiʻi ʻa Nīfai, ʻo pehē: Vakai, ʻoku mau ʻiloʻi kuo pau ne alea ʻa e Nīfaí ni mo ha taha ke ne tāmateʻi ʻa e fakamāú, pea ke ne toki fakahā ia kiate kitautolu, koeʻuhi ke ne fakaului ʻa kitautolu ki heʻene lotú, koeʻuhi ke ne hakeakiʻi ia ke hoko ko e tangata lahi, kuo fili ʻe he ʻOtuá, pea ko ha palōfita.\n\n17 Pea ko ʻeni vakai, te tau fakaʻilo ʻa e tangatá ni, pea te ne vete ʻene hiá, ʻo fakahā mai kiate kitautolu ʻa e tokotaha fakapō totonu ʻo e fakamaau ko ʻení.\n\n18 Pea naʻe hoko ʻo pehē naʻe tukuange ʻa e toko nimá ʻi he ʻaho ʻo e telió. Ka neongo iá, naʻa nau valokiʻi ʻa e kau fakamāú ʻi he ngaahi lea kuo nau tukuakiʻi ʻaki ʻa Nīfaí, ʻo nau fakakikihi taha taha mo kinautolu, ʻo aʻu ki heʻenau taʻofi ʻo ngaohi ʻa kinautolu ke fakalongolongo.\n\n19 Ka neongo iá, naʻa nau fekau ke puke ʻa Nīfai ʻo haʻi pea ʻomi ki he ʻao ʻo e kakaí, pea nau kamata ke fakafehuʻi ia ʻi he ngaahi founga kehekehe koeʻuhi ke nau tauheleʻi ia, ke nau lava ʻo fakahalaʻi mo tāmateʻi ia—\n\n20 ʻO nau pehē ange kiate ia: ʻOkú ke kaungā fai mo ha taha; ko hai ʻa e tangata ʻa ia kuó ne fai ʻa e fakapō ko ʻení? Ko ʻeni fakahā mai kiate kimautolu, pea vete hoʻo hiá; ʻo nau pehē, Vakai ko e paʻanga ʻeni; pea te mau tuku foki ke ke moʻui ʻo kapau te ke tala mai kiate kimautolu, ʻo vete ʻa e alea kuó ke fai mo iá.\n\n21 Ka naʻe pehē ange ʻe Nīfai kiate kinautolu: ʻOiauē ʻa kimoutolu ʻa e kau vale, ʻa kimoutolu ʻa e kau taʻekamu ʻi homou lotó, ʻa kimoutolu ʻa e kau kui, mo e kakai kia-kekeva, ʻoku mou ʻilo koā hono fuoloa ʻo e kātakiʻi ʻe he ʻEiki ko homou ʻOtuá ke mou fai atu ʻi homou ngaahi hala ko ʻeni ʻo e angahalá?\n\n22 ʻOiauē ʻoku taau ke mou kamata ke ngala mo tangi, koeʻuhi ko e fuʻu fakaʻauha lahi ʻa ia ʻoku tatali mai ʻi he taimí ni kiate kimoutolu, ʻo ka ʻikai te mou fakatomala.\n\n23 Vakai ʻoku mou pehē kuó u alea mo ha tangata ke ne fakapoongi ʻa Sisolami, ko hotau fakamaau lahí. Kae vakai, ʻoku ou pehē kiate kimoutolu, kuo mou fai ʻeni koeʻuhi ko ʻeku fakamoʻoniʻi kiate kimoutolu ke mou ʻilo ki he meʻá ni; ʻio, ko ha fakamoʻoni kiate kimoutolu, naʻá ku ʻilo ki he fai angahala mo e ngaahi anga-fakalielia ʻoku ʻiate kimoutolú.\n\n24 Pea ko e meʻa ʻi heʻeku fai ʻení, kuo mou pehē ai kuó u alea mo ha tangata ke ne fai ʻa e meʻá ni; ʻio, koeʻuhi ko ʻeku fakahā kiate kimoutolu ʻa e fakaʻilonga ní ʻoku mou ʻita ai kiate au, ʻo feinga ke fakaʻauha ʻeku moʻuí.\n\n25 Pea ko ʻeni vakai, te u fakahā kiate kimoutolu mo ha fakaʻilonga ʻe taha, ʻo vakai pe te mou feinga ʻi he meʻá ni ke fakaʻauha au.\n\n26 Vakai ʻoku ou pehē kiate kimoutolu: Mou ō ki he fale ʻo Seianitumi, ko e tokoua ʻo Sisolamí, pea pehē kiate ia—\n\n27 Naʻá ke alea koā mo Nīfai, ko e palōfita loi, ʻa ia kuó ne kikite ʻaki ʻa e kovi lahi pehē ki he kakaí ni, ke ke fakapoongi ʻa Sisolami, ko ho tokouá?\n\n28 Pea vakai, te ne fakahā atu e kimoutolu, ʻIkai.\n\n29 Pea ke mou pehē kiate ia: Naʻá ke fakapoongi koā ʻa ho tokouá?\n\n30 Pea te ne tuʻu ʻi he ilifia ʻo ʻikai ʻilo pē ko e hā haʻane lea ʻe faí. Pea vakai, te ne fakaʻikaiʻi kiate kimoutolu; pea te ne fai ʻo hangē ʻokú ne ʻohovalé; ka neongo iá, te ne fakahā kiate kimoutolu ʻokú ne taʻehalaia.\n\n31 Kae vakai, ke mou siviʻi ia, pea te mou ʻiloʻi ʻa e toto ʻi he kapa ʻo hono kofu tuʻá.\n\n32 Pea ʻi hoʻomou mamata ki aí, ke mou pehē ange: Naʻe haʻu mei fē ʻa e toto ko ʻení? ʻIkai koā ʻoku mau ʻiloʻi ko e toto ia ʻo ho tokouá?\n\n33 Pea te ne tetetete leva, pea ʻe tea, ʻo hangē kuó ne maté.\n\n34 Pea ke mou pehē ange leva: Ko e meʻa ʻi he ilifiá ni mo e lanu teá ni, ʻa ia kuo hoko ki ho matá, vakai, ʻoku mau ʻiloʻi ai ʻokú ke halaia.\n\n35 Pea ʻe hoko leva kiate ia ʻa e manavahē lahi ange; pea te ne toki vete leva kiate kimoutolu, pea ʻikai toe fakaʻikaiʻi kuó ne fai ʻa e fakapoó ni.\n\n36 Pea te ne toki pehē leva kiate kimoutolu, ko au, Nīfai, ʻoku ʻikai te u teitei ʻilo ʻo kau ki he meʻá ni ka ʻi hono fakahā ia kiate au ʻi he māfimafi ʻo e ʻOtuá. Pea te mou toki ʻiloʻi ai tā ko e tangata faitotonu au, pea ko e fekauʻi mai au kiate kimoutolu mei he ʻOtuá.\n\n37 Pea naʻe hoko ʻo pehē naʻa nau ʻalu ʻo fai, ʻo hangē ko ia kuo tala kiate kinautolu ʻe Nīfaí. Pea vakai, naʻe moʻoni ʻa e ngaahi lea kuó ne leaʻakí; he naʻá ne fakaʻikaʻi ʻo hangē ko e ngaahi leá; peá ne vete ʻo hangē ko e ngaahi leá.\n\n38 Pea naʻe ngaohi ia ke ne fakahā ko ia ʻa e tokotaha fakapō moʻoní, ʻo tupu ai hono tukuange ʻo e toko nimá, pea mo Nīfai foki.\n\n39 Pea naʻe ʻi ai ʻa e kau Nīfai ʻe niʻihi naʻa nau tui ki he ngaahi lea ʻa Nīfaí; pea naʻe ʻi ai mo e niʻihi foki, naʻa nau tui koeʻuhi ko e fakamoʻoni ʻa e toko nimá, he kuo nau ului lolotonga ʻenau ʻi he fale fakapōpulá.\n\n40 Pea ko ʻeni naʻe ʻi ai ʻa e niʻihi ʻi he kakaí, naʻa nau pehē ko ha palōfita ʻa Nīfai.\n\n41 Pea naʻe toe ʻi ai mo e niʻihi naʻa nau pehē: Vakai, ko ha ʻotua ia, he ka ne ʻikai ko ha ʻotua ia, pehē he ʻikai te ne faʻa ʻiloʻi ʻa e meʻa kotoa pē. He vakai, kuó ne fakahā mai kiate kitautolu ʻa e ngaahi fakakaukau ʻa hotau lotó, pea kuó ne fakahā mai foki kiate kitautolu ʻa e ngaahi meʻa; pea kuó ne fakahā foki kiate kitautolu ʻa e ʻilo ki he tokotaha fakapō totonu ʻo hotau fakamaau lahí.\n\n", "hel 10": "[center][font_size=26]Vahe 10[/font_size][/center]\n\n[i]ʻOku foaki ʻe he ʻEikí kia Nīfai ʻa e mālohi ke fakamaʻú—ʻOkú ne maʻu ai ʻa e mālohi ke fakamaʻu mo vete ʻi he māmaní pea ʻi he langí foki—ʻOkú ne fekau ki he kakaí ke nau fakatomala pe ko ʻenau ʻauha—ʻOku ʻave ia ʻe he Laumālié mei he haʻofanga kakai ki he haʻofanga kakai. Taʻu 21–20 K.M. nai.[/i]\n\n1 Pea naʻe hoko ʻo pehē naʻe tupu hake ha fakakikihi ʻi he kakaí, ʻo tupu ai haʻanau movetevete holo ʻo taki taha ʻalu ʻi hono hala, ʻo tuku toko taha pē ʻa Nīfai, lolotonga ʻene tuʻu ʻi honau lotolotongá.\n\n2 Pea naʻe hoko ʻo pehē naʻe ʻalu atu ʻa Nīfai ʻi hono hala ki hono fale ʻoʻoná, ʻo ne fakalaulauloto ki he ngaahi meʻa ʻa ia kuo fakahā mai ʻe he ʻEikí kiate iá.\n\n3 Pea naʻe hoko ʻo pehē ʻi he lolotonga ʻene fifili peheé—naʻe fuʻu mafasia lahi hono lotó koeʻuhi ko e fai angahala ʻa e kakai ʻo e kau Nīfaí, ko ʻenau ngaahi ngāue fufū ʻo e fakapoʻulí, mo ʻenau ngaahi fakapoó, mo ʻenau ngaahi vete koloá, mo e faʻahinga kotoa ʻo e angahalá—pea naʻe hoko ʻo pehē ʻi he lolotonga ʻene fifili pehē ʻi hono lotó, vakai, naʻe ongo mai ha leʻo kiate ia ʻo pehē:\n\n4 ʻOkú ke monūʻia koe, ʻe Nīfai, koeʻuhi ko e ngaahi meʻa kuó ke faí; he kuó u vakai ki he anga hoʻo vilitaki taʻetuku hono fakahā ʻa e folofola, kuó u tuku kiate koé, ki he kakaí ni. Pea kuo ʻikai te ke manavahē kiate kinautolu, pea kuo ʻikai te ke kalofaki hoʻo moʻui ʻaʻaú, ka kuó ke feinga pe ke fai hoku lotó, pea tauhi ʻeku ngaahi fekaú.\n\n5 Pea ko ʻeni, koeʻuhi ko hoʻo fai ʻeni ʻi he vilitaki taʻetukú, vakai, te u tāpuakiʻi koe ʻo taʻengata; pea te u ngaohi koe ke ke mālohi ʻi hoʻo ngaahi leá mo e ngaahi meʻa te ke faí, ʻi he tuí mo e ngaahi ngāué; ʻio, pea ʻe fai ʻa e meʻa kotoa pē kiate koe ʻo fakatatau mo hoʻo leá, koeʻuhi ʻe ʻikai te ke kole ha meʻa ʻoku taʻehoa mo hoku lotó.\n\n6 Vakai, ko Nīfai koe, pea ko e ʻOtuá au. Vakai, ʻoku ou fakahā kiate koe ʻi he ʻao ʻo ʻeku kau ʻāngeló, te ke maʻu ʻa e mālohi ki he kakaí ni, pea te ke taaʻi ʻa e fonuá ʻaki ʻa e honge, mo e mahaki fakaʻauha, mo e fakaʻauha, ʻo fakatatau mo e fai angahala ʻa e kakaí ni.\n\n7 Vakai, ʻoku ou tuku kiate koe ʻa e mālohi, ke ʻilonga ʻa e meʻa te ke fakamaʻu ʻi māmaní, ʻe fakamaʻu ia ʻi he langí; pea ʻilonga ʻa e meʻa te ke veteki ʻi he māmaní, ʻe veteki ia ʻi he langí; pea ʻe pehē hoʻo maʻu ʻa e mālohi ki he kakai ní.\n\n8 Pea ko ia, kapau te ke pehē ki he temipalé ni, ʻe mafahi ua ia, ʻe hoko ia.\n\n9 Pea kapau te ke pehē ki he moʻungá ni, Ke ke holo hifo, pea toka lelei, ʻe hoko ia.\n\n10 Pea vakai, kapau te ke pehē ʻe teʻia ʻe he ʻOtuá ʻa e kakaí ni, ʻe hoko ia.\n\n11 Pea ko ʻeni vakai, ʻoku ou fekau kiate koe, ke ke ʻalu ʻo fakahā ki he kakaí ni, ʻoku folofola peheni ʻe he ʻEiki koe ʻOtuá, ʻa ia ko e Māfimafí: Kapau ʻe ʻikai te mou fakatomala, ʻe teʻia ʻa kimoutolu ke mou ʻauha.\n\n12 Pea vakai, ko ʻeni naʻe hoko ʻo pehē ʻi he hili ʻa e folofola ʻaki ʻe he ʻEikí kia Nīfai ʻa e ngaahi folofola ní, naʻá ne tuʻu ʻo ʻikai te ne hū ki hono fale ʻoʻoná, ka ne foki ki he ngaahi haʻofanga kakai ʻa ia kuo nau movetevete ʻi he funga ʻo e fonuá, ʻo ne kamata fakahā kiate kinautolu ʻa e folofola ʻa e ʻEikí ʻa ia kuo folofola ʻaki kiate ia, ʻo kau ki honau fakaʻauhá ʻo ka ʻikai te nau fakatomala.\n\n13 Ko ʻeni vakai, neongo ʻa e mana lahi kuo fai ʻe Nīfai ʻi hono fakahā kiate kinautolu ʻa e meʻa ʻa ia naʻe kau ki he pekia ʻa e fakamaau lahí, naʻa nau fakafefeka pē honau lotó ʻo ʻikai te nau tokanga ki he ngaahi folofola ʻa e ʻEikí.\n\n14 Ko ia naʻe fakahā ʻe Nīfai kiate kinautolu ʻa e folofola ʻa e ʻEikí, ʻo ne pehē: Kapau ʻe ʻikai te mou fakatomala ʻoku folofola peheni ʻe he ʻEikí, ʻe teʻia ʻa kimoutolu ke mou ʻauha.\n\n15 Pea naʻe hoko ʻo pehē ʻi he hili hono fakahā ʻe Nīfai kiate kinautolu ʻa e folofolá, vakai, naʻa nau kei fakafefeka pē honau lotó ʻo ʻikai te nau fie tokanga ki heʻene ngaahi leá; ko ia naʻa nau lauʻikoviʻi ia, ʻo nau feinga ke puke ia ʻaki honau nimá ke nau lī ia ki he fale fakapōpulá.\n\n16 Kae vakai, naʻe ʻiate ia ʻa e māfimafi ʻo e ʻOtuá, pea naʻe ʻikai te nau faʻa puke ia ke lī ki he fale fakapōpulá, he naʻe ʻave ia ʻe he Laumālié mei honau lotolotongá.\n\n17 Pea naʻe hoko ʻo pehē naʻe pehē ʻene ʻalu atu ʻi he Laumālié, mei he haʻofanga kakai ki he haʻofanga kakai, ʻo ne fakahā ʻa e folofola ʻa e ʻOtuá, kae ʻoua kuó ne fakahā ia kiate kinautolu kotoa, pe kuó ne ʻoatu ia ki he kakai kotoa pē.\n\n18 Pea naʻe hoko ʻo pehē naʻe ʻikai te nau fie tokanga ki heʻene ngaahi leá; pea naʻe kamata ke tupu ʻa e ngaahi fakakikihi, ʻo aʻu ki he ʻi ai ha mavahevahe ʻiate kinautolu ʻo kamata ke nau fetāmateʻaki ʻaki ʻa e heletā.\n\n19 Pea naʻe ʻosi pehē hono fitungofulu mā taha taʻu ʻo e pule ʻa e kau fakamāú ki he kakai ʻo Nīfaí.\n\n", "hel 11": "[center][font_size=26]Vahe 11[/font_size][/center]\n\n[i]ʻOku kole ʻe Nīfai ki he ʻEikí ke fetongi ʻenau taú ʻaki ha honge—ʻOku mate ha kakai tokolahi—ʻOku nau fakatomala, pea ʻoku kole ʻe Nīfai ki he ʻEikí ke tuku mai ha ʻuha—ʻOku maʻu ʻe Nīfai mo Līhai ha ngaahi fakahā lahi—ʻOku fokotuʻu maʻu ʻe he kau kaihaʻa ʻa Katianetoní ʻa kinautolu ʻi he fonuá. Taʻu 20–6 K.M. nai.[/i]\n\n1 Pea ko ʻeni naʻe hoko ʻo pehē ʻi hono fitungofulu mā ua taʻu ʻo e pule ʻa e kau fakamāú naʻe ʻāsili ʻa e ngaahi fakakikihí, ʻo aʻu ki he ʻi ai ʻa e ngaahi tau ʻi he fonuá hono kotoa ʻi he kakai kotoa pē ʻo Nīfaí.\n\n2 Pea ko e kautaha fufū ko ʻeni ʻo e kau kaihaʻa naʻa nau fai ʻa e ngāué ni ʻo e fakaʻauhá mo e angahalá. Pea naʻe fai atu ʻa e taú ni ʻi hono kotoa ʻo e taʻu ko iá; pea naʻe fai atu ia foki ʻi hono fitungofulu mā tolu ʻo e taʻú.\n\n3 Pea naʻe hoko ʻo pehē ʻi he taʻu ko ʻení naʻe tangi ʻa Nīfai ki he ʻEikí, ʻo ne pehē:\n\n4 ʻE ʻEiki, ʻoua muʻa te ke tuku ke fakaʻauha ʻa e kakaí ni ʻi he heletaá; kae kehe ʻe ʻEiki, tuku muʻa ke hoko ha honge ʻi he fonuá ke ueʻi hake ʻa kinautolu ke nau manatuʻi ʻa e ʻEiki ko honau ʻOtuá, pea heiʻilo naʻa nau fakatomala mo tafoki ai kiate koe.\n\n5 Pea ko ia naʻe hoko ia, ʻo hangē ko e ngaahi lea ʻa Nīfaí. Pea naʻe ʻi ai ʻa e fuʻu honge lahi ʻi he funga ʻo e fonuá, ʻi he kakai kotoa pē ʻo Nīfaí. Pea ko ia naʻe hoko atu ʻa e hongé ʻi hono fitungofulu mā fā ʻo e taʻú, pea naʻe ʻosi ʻa e fakaʻauha ʻi he heletaá ka naʻe fakaʻau ʻo lahi ʻi he hongé.\n\n6 Pea naʻe hoko atu ʻa e ngāue ʻo e fakaʻauhá ni ʻi hono fitungofulu mā nima ʻo e taʻú. He naʻe taaʻi ʻa e fonuá ʻo pakupaku, pea naʻe ʻikai tupu ai ʻa e kēleni ʻi he faʻahitaʻu ʻo e kēlení; pea naʻe taaʻi ʻa e fonuá hono kotoa, ʻo tatau ʻi he kau Leimaná mo e kau Nīfaí, ko ia naʻe taaʻi ʻa kinautolu pea mate honau lau afe ʻi he ngaahi feituʻu fai angahala ange ʻo e fonuá.\n\n7 Pea naʻe hoko ʻo pehē naʻe vakai ʻa e kakaí ʻoku ofi ke nau ʻauha ʻi he hongé, pea naʻe kamata ke nau manatuʻi ʻa e ʻEiki ko honau ʻOtuá; pea nau kamata ke manatuʻi ʻa e ngaahi lea ʻa Nīfaí.\n\n8 Pea naʻe kamata ke tangi ʻa e kakaí ki heʻenau kau fakamaau lahí mo honau kau takí, ke nau lea kia Nīfai: Vakai, ʻoku mau ʻiloʻi ko ha tangata koe ʻa e ʻOtuá, ko ia ke ke tangi ki he ʻEiki ko hotau ʻOtuá ke ne toʻo atu meiate kitautolu ʻa e hongé ni, telia naʻa hoko ʻa e lea kotoa pē kuó ke lea ʻaki ʻo kau ki homau fakaʻauhá.\n\n9 Pea naʻe hoko ʻo pehē naʻe lea ʻa e kau fakamāú kia Nīfai, ʻo hangē ko e meʻa naʻe kole ʻe he kakaí ke nau faí. Pea naʻe hoko ʻo pehē ʻi he vakai ʻe Nīfai kuo fakatomala ʻa e kakaí ʻo nau fakavaivaiʻi ʻa kinautolu ʻi he tauangaʻa, naʻá ne toe tangi ki he ʻEikí, ʻo pehē:\n\n10 ʻE ʻEiki, vakai ʻoku fakatomala ʻa e kakaí ni; pea kuo nau tafiʻi atu ʻa e kautaha ʻa Katianetoní meiate kinautolu ʻo aʻu ki heʻenau ʻosiʻosingamālie, pea kuo tanu fakataha mo kinautolu ʻa ʻenau ngaahi alea fufuú ʻi he kelekelé.\n\n11 Ko ʻeni, ʻE ʻEiki, ʻofa muʻa ʻo lolou ʻa ho houhaú koeʻuhi ko ʻenau angavaivaí ni, pea tuku ke lolou ho houhaú ʻi he fakaʻauha ʻo e kakai angahala ʻa ia kuo ʻosi hoʻo fakaʻauhá.\n\n12 ʻE ʻEiki, ʻofa muʻa ʻo lolou ʻa ho houhaú, ʻio, ʻa ho houhau kakahá, pea fakangata ʻa e hongé ni ʻi he fonuá ni.\n\n13 ʻE ʻEiki, ʻafio mai kiate au, ʻo tuku ke fai ʻo hangē ko ʻeku ngaahi leá, pea tuku mai ʻa e ʻuha ki he funga ʻo e fonuá, koeʻuhi ke ne toe laku mai hono fuá, mo hono kēlení ʻi he faʻahitaʻu ʻo e kēlení.\n\n14 ʻE ʻEiki, naʻá ke ʻafio mai ki heʻeku ngaahi leá ʻi heʻeku pehē, Tuku ke ʻi ai ha honge, koeʻuhi ke ʻosi ʻa e mahaki fakaʻauha ʻo e heletaá; pea ʻoku ou ʻilo te ke hōifua, ʻi he taimí ni, ki heʻeku ngaahi leá, ha naʻá ke folofola: Kapau ʻe fakatomala ʻa e kakaí ni te u fakamoʻui ʻa kinautolu.\n\n15 ʻIo, ʻE ʻEiki, pea ʻokú ke ʻafioʻi kuo nau fakatomala, koeʻuhi ko e hongé mo e mahaki fakaʻauha pea mo e fakaʻauha ʻa ia kuo hoko kiate kinautolú.\n\n16 Pea ko ʻeni, ʻE ʻEiki, te ke lolou koā ʻa ho houhaú, pea tuku ke nau toe ʻahiʻahi pe te nau tauhi kiate koe? Pea kapau ʻe pehē, ʻE ʻEiki, te ke lava koā ke tāpuakiʻi ʻa kinautolu ʻo hangē ko hoʻo ngaahi folofola kuó ke folofolaʻakí.\n\n17 Pea naʻe hoko ʻo pehē ʻi hono fitungofulu mā ono ʻo e taʻú naʻe lolou ʻe he ʻEikí ʻa hono houhaú mei he kakaí, ʻo ne tuku ke tō ʻa e ʻuha ki he kelekelé, ʻo aʻu ki he tupu ai ʻa hono fuá ʻi he faʻahitaʻu ʻo hono fuá. Pea naʻe hoko ʻo pehē naʻe tupu hono kēlení ʻi he faʻahitaʻu ʻo hono kēlení.\n\n18 Pea vakai, naʻe fiefia ʻa e kakaí ʻo nau ʻoatu ʻa e fakafetaʻi ki he ʻOtuá, pea naʻe fonu ʻa e funga hono kotoa ʻo e fonuá ʻi he fiefia; pea naʻe ʻikai te nau toe feinga ke tāmateʻi ʻa Nīfai, ka naʻa nau lau ia ko e palōfita lahi, pea ko ha tangata ʻa e ʻOtua, kuo tuku kiate ia ʻa e fuʻu mālohi mo e mafai lahi ʻe he ʻOtuá.\n\n19 Pea vakai, naʻe ʻikai ke momoʻi siʻi hifo ʻa Līhai ko hono tokouá, ki mui ʻiate iá ʻi he ngaahi meʻa ʻoku kau ki he māʻoniʻoní.\n\n20 Pea ko ia naʻe hoko ʻo pehē naʻe fakaʻau ke toe tuʻumālie ʻa e kakai ʻo Nīfaí ʻi he fonuá, ʻo nau kamata ke langa hake honau ngaahi feituʻu maumaú, mo kamata ke fakatokolahi mo mafola atu, ʻo aʻu ki heʻenau ʻufiʻufi hono kotoa ʻo e funga ʻo e fonua, ʻi he fakatokelaú pea mo e fakatongá fakatouʻosi, pea mei he tahi hihifó ki he tahi hahaké.\n\n21 Pea naʻe hoko ʻo pehē naʻe ʻosi hono fitungofulu mā ono ʻo e taʻú ʻi he melino. Pea naʻe kamata ʻa e taʻu hono fitungofulu mā fitú ʻi he melino; pea naʻe mafola atu ʻa e siasí ʻi he funga kotoa ʻo e fonuá; pea naʻe kau ki he siasí ʻa e konga lahi ange ʻo e kakai, ʻo e kau Nīfaí mo e kau Leimaná fakatouʻosi; pea naʻa nau maʻu ʻa e fuʻu melino lahi ʻi he fonuá; pea naʻe ʻosi pehē ʻa hono fitungofulu mā fitu ʻo e taʻú.\n\n22 Pea naʻe ʻiate kinautolu foki ʻa e melinó ʻi hono fitungofulu mā valu ʻo e taʻú, tuku kehe pē ha ngaahi fakakikihi ʻe niʻihi naʻe kau ki ha ngaahi tefito ʻo e tokāteline ʻa ia kuo tohi ʻe he kau palōfitá.\n\n23 Pea ʻi hono fitungofulu mā hiva ʻo e taʻú naʻe kamata ke ʻi ai ʻa e ngaahi fakakikihi lahi. Ka naʻe hoko ʻo pehē ʻi he maʻu ʻe Nīfai mo Līhai, mo e tokolahi ʻo hona kāingá ʻa ia naʻa nau ʻiloʻi ʻa e ngaahi tefito moʻoni ʻo e tokāteliné, ʻa e ngaahi fakahā lahi ʻi he ʻaho taki tahá, ko ia naʻa nau malanga ki he kakaí, pea naʻa nau taʻofi ai ʻa ʻenau fakakikihí ʻi he taʻu pē ko iá.\n\n24 Pea naʻe hoko ʻo pehē ʻi hono †valungofulu ʻo e taʻu ʻo e pule ʻa e kau fakamāú ki he kakai ʻo Nīfaí, naʻe ʻi ai ha niʻihi ʻo e kau tafoki mei he kakai ʻo Nīfaí, ʻa ia kuo nau ʻalu atu ʻi he ngaahi taʻu ʻe niʻihi ki muʻá ki he kau Leimaná, ʻo nau ʻai kiate kinautolu ʻa e hingoa ʻo e kau Leimaná, pea naʻe ʻi ai foki mo ha niʻihi ʻa ia ko e hako moʻoni ʻo e kau Leimaná, naʻe fakaʻitaʻi ʻe kinautolú ni, ko ia naʻa nau kamata ha tau mo honau kāingá.\n\n25 Pea nau fai ʻa e fakapō mo e vete koloa; pea nau toki hola ki he ngaahi moʻungá, pea mo e feituʻu maomaonganoá mo e ngaahi potu fufuú, ʻo nau toitoi ai ke ʻoua naʻa ʻiloʻi ʻa kinautolu, pea naʻa nau maʻu ʻi he ʻaho kotoa pē hano fakalahi ki honau tokolahí, ʻo fakatatau mo e ʻalu atu kiate kinautolu ʻa e kau tafokí.\n\n26 Pea ko ia naʻe ʻosi atu ha taimi siʻi, ʻio, ko ha ngaahi taʻu siʻi pē, naʻa nau hoko ko e kautaha kaihaʻa tokolahi; pea nau kamata ʻa e ngaahi alea fufū kotoa pē ʻa Katianetoní; pea ko ia naʻa nau hoko ko e kau kaihaʻa ʻa Katianetoni.\n\n27 Ko ʻeni vakai, naʻe hanga ʻe he kau kaihaʻá ni ʻo fakatupu ha maumau lahi, ʻio, ko ha fuʻu maumau lahi ʻi he lotolotonga ʻo e kakai ʻo Nīfaí, kae ʻumaʻā foki ʻi he lotolotonga ʻo e kakai ʻo e kau Leimaná.\n\n28 Pea naʻe hoko ʻo pehē naʻe ʻaonga ke fakangata ʻa e ngāué ni ʻo e fakaʻauhá; ko ia naʻa nau fekau atu ha kau tau ʻo e kau tangata sino mālohi ki he feituʻu maomaonganoá mo e ngaahi moʻungá ke kumi ki he kautahá ni ʻo e kau kaihaʻá, pea fakaʻauha ʻa kinautolu.\n\n29 Kae vakai, naʻe hoko ʻo pehē ʻi he taʻu pē ko iá naʻe toe tekeʻi fakafoki mai ʻa kinautolu ki honau ngaahi fonua ʻonautolú. Pea naʻe ʻosi pehē hono valungofulu ʻo e taʻu ʻo e pule ʻa e kau fakamāú ki he kakai ʻo Nīfaí.\n\n30 Pea naʻe hoko ʻo pehē ʻi he kamataʻanga ʻo e taʻu hono valungofulu mā tahá naʻa nau toe ō atu ke tauʻi ʻa e kautaha ko ʻeni ʻo e kau kaihaʻá, pea naʻa nau fakaʻauha ʻa e tokolahi; pea naʻe ʻi ai foki mo e tokolahi ʻo kinautolu naʻe fakaʻauha.\n\n31 Pea naʻe ʻaonga ke nau toe foki mai mei he feituʻu maomaonganoá pea mei he ngaahi moʻungá ki honau ngaahi fonua ʻonautolú, koeʻuhi ko e fuʻu lahi fau ʻo e tokolahi ʻo e kau kaihaʻa ʻa ia naʻa nau nofo ʻi he ngaahi moʻungá mo e feituʻu maomaonganoá.\n\n32 Pea naʻe hoko ʻo pehē naʻe ʻosi pehē ʻa e taʻu ko iá. Pea naʻe kei tupu ʻo tokolahi ai pē ʻa e kau kaihaʻá ʻo nau fakaʻau ʻo mālohi, ʻo aʻu ki heʻenau poleʻi ʻa e ngaahi kau tau kotoa ʻa e kau Nīfaí, pea mo e ngaahi kau tau foki ʻa e kau Leimaná; pea naʻa nau fakatupu ʻa e fuʻu ilifia lahi ʻi he kakaí ʻi hono kotoa ʻo e funga ʻo e fonuá.\n\n33 ʻIo, he naʻa nau ʻohofi ʻa e ngaahi potu lahi ʻo e fonuá, ʻo nau fai ʻa e fuʻu fakaʻauha lahi kiate kinautolu; ʻio, naʻa nau tāmateʻi ʻa e tokolahi, mo ʻave pōpula ʻa e niʻihi ki he feituʻu maomaonganoá, ʻio, kae tautautefito ki honau kakai fefiné mo ʻenau fānaú.\n\n34 Ko ʻeni ko e fuʻu koví ni, ʻa ia naʻe tō ki he kakaí koeʻuhi ko ʻenau angahalá, naʻe toe ueʻi hake ai ʻa kinautolu ke nau manatuʻi ʻa e ʻEiki ko honau ʻOtuá.\n\n35 Pea naʻe ʻosi pehē hono valungofulu mā taha ʻo e taʻu ʻo e pule ʻa e kau fakamāú.\n\n36 Pea ʻi hono valungofulu mā ua ʻo e taʻú naʻa nau toe kamata ke fakangaloʻi ʻa e ʻEiki ko honau ʻOtuá. Pea ʻi he taʻu hono valungofulu mā tolú naʻa nau kamata ke tupulaki ʻo mālohi ʻi he fai angahalá. Pea ʻi hono valungofulu mā fā ʻo e taʻú naʻe ʻikai te nau fakatonutonu honau ngaahi hala koví.\n\n37 Pea naʻe hoko ʻo pehē ʻi he taʻu hono valungofulu mā nimá naʻa nau fakaʻau ʻo mālohi ange ai pē ʻi heʻenau loto-hīkisia, mo ʻenau angahalá; ko ia naʻa nau toe fakaʻau ai ʻo taau mo e fakaʻauhá.\n\n38 Pea naʻe ʻosi pehē hono valungofulu mā nima ʻo e taʻú.\n\n", "hel 12": "[center][font_size=26]Vahe 12[/font_size][/center]\n\n[i]ʻOku taʻe-angatonu mo vale pea vave ʻa e faʻahinga ʻo e tangatá ke fai kovi—ʻOku tauteaʻi ʻe he ʻEikí ʻa hono kakaí—Ko e taʻeʻaonga ʻa e mālohi ʻo e tangatá ʻi hono fakatatau ki he māfimafi ʻo e ʻOtuá—ʻI he ʻaho ʻo e fakamāú, ʻe maʻu ʻe he tangatá ʻa e moʻui taʻengatá pe ko e malaʻia taʻengatá. Taʻu 6 K.M. nai.[/i]\n\n1 Pea ko ia ʻoku tau lava ʻo vakai ki he kākā, mo e taʻe-angatonu ʻa e loto ʻo e fānau ʻa e tangatá; ʻio, ʻoku tau vakai ai ki he ʻEikí ʻi heʻene fuʻu angalelei taʻe-fakangatangatá ʻokú ne tāpuakiʻi mo ngaohi ke tuʻumālie ʻa kinautolu ʻoku nau falala kiate iá.\n\n2 ʻIo, pea ʻoku tau lava ʻo ʻilo ʻi he taimi pē ko ia ʻokú ne ngaohi ke tuʻumālie ʻa hono kakaí, ʻio, ʻi hono fakatupulaki ʻa e fua ʻo ʻenau ngoué, mo ʻenau ngaahi takanga monumanu īkí mo ʻenau ngaahi takanga monumanu lalahí, mo e koulá, mo e silivá, mo e ngaahi meʻa mahuʻinga kehekehe kotoa pē ʻo e faʻahinga kotoa pē mo e ngāue tufunga lelei kotoa pē; ʻo ne fakahaofi ʻenau moʻuí, ʻo ne fakahaofi ʻa kinautolu mei he nima ʻo honau ngaahi filí; ʻo ne fakamolū ʻa e loto ʻo honau ngaahi filí koeʻuhi ke ʻoua naʻa nau tala tau kiate kinautolu; ʻio, ko hono fakakātoá, ʻo ne fai ʻa e meʻa kotoa pē koeʻuhi ko e tuʻumālie mo e fiefia ʻa hono kakaí; ʻio, ko e taimi ia ʻoku nau fakafefeka ai honau lotó, ʻo nau fakangaloʻi ʻa e ʻEiki ko honau ʻOtuá, pea nau molomoloki hifo ʻi honau lalo vaʻé ʻa e Tokotaha Māʻoniʻoní—ʻio, pea ʻoku peheé koeʻuhi ko e fiemālie ʻenau moʻuí, mo ʻenau fuʻu tuʻumālie lahi ʻaupitó.\n\n3 Pea ko ia ʻoku tau ʻiloʻi kapau ʻoku ʻikai ke tauteaʻi ʻe he ʻEikí ʻa hono kakaí ʻaki ʻa e ngaahi mamahi lahí, ʻio, kapau ʻoku ʻikai te ne tauteaʻi ʻa kinautolu ʻaki ʻa e mate mo e ilifia, pea mo e honge mo e faʻahinga mahaki fakaʻauha kotoa pē, he ʻikai te nau manatuʻi ia.\n\n4 ʻOiauē hono ʻikai ke vale, mo fielahi, mo kovi, mo anga-fakatēvolo, mo vave ke fai angahala, pea hono ʻikai fakatuotuai ke failelei ʻa e fānau ʻa e tangatá; ʻio, hono ʻikai vave ke tokanga ki he ngaahi lea ʻa e tokotaha angakoví, pea tuku honau lotó ki he ngaahi meʻa taʻeʻaonga ʻo e māmaní!\n\n5 ʻIo, hono ʻikai vave ke fielahi ʻi he hīkisiá; ʻio, hono ʻikai vave ke pōlepole, pea fai ʻa e faʻahinga kotoa pē ʻo e meʻa ʻoku koví; pea hono ʻikai tuai ke nau manatuʻi ʻa e ʻEiki ko honau ʻOtuá, ʻo fakatokanga honau telingá ki heʻene ngaahi akonakí, ʻio, hono ʻikai tuai ke ʻaʻeva ʻi he ngaahi hala ʻo e potó!\n\n6 Vakai, ʻoku ʻikai te nau loto ke hanga ʻe he ʻEiki ko honau ʻOtua, ʻa ia kuó ne fakatupu ʻa kinautolú, ʻo angi mo puleʻi ʻa kinautolu; neongo ʻene fuʻu angaleleí mo ʻene ʻaloʻofa kiate kinautolú, ka ʻoku nau lau ʻoku ʻikai mahuʻinga ʻene ngaahi akonakí, pea ʻoku ʻikai te nau loto ke ne hoko ko honau fakahinohino.\n\n7 ʻOiauē hono ʻikai lahi ʻa e taʻeʻaonga ʻo e fānau ʻa e tangatá; ʻio, ʻoku nau siʻi hifo foki ʻa kinautolu ʻi he efu ʻo e kelekelé.\n\n8 He vakai, ʻoku hiki ki hē mo ē ʻa e efu ʻo e kelekelé, ʻo aʻu ki hono vaeua, ʻi he fekau ʻa hotau ʻOtua lahi mo taʻengatá.\n\n9 ʻIo, vakai, ʻoku tetetete mo ngalulululu ʻa e ngaahi tafungofungá mo e ngaahi moʻungá ʻi hono leʻó.\n\n10 Pea ʻi he mālohi ʻo hono leʻó ʻoku mafahifahi ia, ʻo hoko ʻo tokalelei, ʻio, ʻo hangē ko ha teleʻá.\n\n11 ʻIo, ʻi he māfimafi ʻo hono leʻó ʻoku lulululuʻi ʻa e māmaní kotoa;\n\n12 ʻIo, ʻi he māfimafi ʻo hono leʻó, ʻoku ngaueue ʻa e ngaahi maka tuʻungá, ʻo aʻu ki hono loto mālié.\n\n13 ʻIo, pea kapau ʻokú ne folofola ki he māmaní—Ke ke hiki atu—ʻoku hiki ia.\n\n14 ʻIo, kapau ʻokú ne folofola ki he māmaní—Ke ke holomui, ke fakalōloa ʻa e ʻahó ʻi he ngaahi houa lahi—ʻoku hoko ia;\n\n15 Pea ko ia, ʻoku holomui ʻa e māmaní ʻo hangē ko ʻene folofolá, pea ʻoku hā ki he tangatá ʻo hangē ʻoku tuʻu maʻu ʻa e laʻaá; ʻio, pea vakai, ʻoku moʻoni ia; he ko e moʻoni ko e māmaní ia ʻoku ʻalu takai ʻi he laʻaá, pea ʻoku ʻikai ko e laʻaá.\n\n16 Pea vakai, ko e tahá foki, kapau te ne folofola ki he ngaahi vai ʻo e moana lolotó—Ke ke mōmoa—ʻoku hoko ia.\n\n17 Vakai, kapau te ne folofola ki he moʻungá ni—Ke ke tuʻu hake, ʻo haʻu ʻo holo hifo ki he kolo ko eé, ke ʻufiʻufi ia—vakai ʻoku hoko ia.\n\n18 Pea vakai, kapau ʻe fufuuʻi ʻe ha tangata ha koloa ʻi he kelekelé, pea ʻe folofola ʻa e ʻEikí—Tuku ke malaʻia ia, koeʻuhi ko e angahala ʻa e tokotaha kuó ne fufuuʻi iá—vakai, ʻe malaʻia ia.\n\n19 Pea kapau ʻe folofola ʻe he ʻEikí—Ke ke malaʻia, ke ʻoua naʻa ʻiloʻi koe ʻe ha tangata ʻo fai atu mei he ʻahó ni ʻo taʻengata—vakai ʻe ʻikai maʻu ia ʻe ha tangata ʻo fai atu mei ai ʻo taʻengata.\n\n20 Pea vakai, kapau ʻe folofola ʻe he ʻEikí ki ha tangata—Ko e meʻa ʻi hoʻo ngaahi angahalá, te ke malaʻia koe ʻo taʻengata—ʻe fai ia.\n\n21 Pea kapau ʻe folofola ʻa e ʻEikí—Ko e meʻa ʻi hoʻo ngaahi angahalá ʻe motuhi atu koe mei hoku ʻaó—kuo pau te ne fakahoko ia.\n\n22 Pea ʻe malaʻia ia te ne folofola ʻaki ʻeni ki aí, he ʻe hoko ia ki he tokotaha ʻe fai angahalá, pea ʻe ʻikai lava ke fakamoʻui ia; ko ia, ko hono ʻuhinga ʻeni kuo fakahā ai ʻa e fakatomalá, koeʻuhi ke lava ʻo fakamoʻui ʻa e tangatá.\n\n23 Ko ia, ʻoku monūʻia ʻa kinautolu te nau fakatomala pea tokanga ki he leʻo ʻo e ʻEiki ko honau ʻOtuá; he ko e faʻahinga ʻeni ʻe fakamoʻuí.\n\n24 Pea ʻofa ke tuku ʻe he ʻOtuá, koeʻuhi ko ʻene fuʻu māʻoniʻoní, ke fakatafoki ʻa e tangatá ki he fakatomalá mo e ngaahi ngāue leleí, koeʻuhi ke lava ʻo fakafoki ʻa kinautolu ki he ʻaloʻofa koeʻuhi ko e ʻaloʻofa, ʻo fakatatau mo ʻenau ngaahi ngāué.\n\n25 Pea ʻoku ou fakaʻamu ke fakamoʻui ʻa e kakai fulipē. Ka ʻoku tau lau ʻe ʻi ai ʻa e niʻihi ʻi he fuʻu ʻaho lahi mo fakaʻosí ʻe kapusi ki tuʻa, ʻio, ʻe kapusi atu mei he ʻao ʻo e ʻEikí;\n\n26 ʻIo, ʻa ia ʻe vaheʻi ki he nofoʻanga ʻo e mamahi taʻengatá, ko hono fakahoko ʻo e ngaahi folofola ʻa ia ʻoku pehē: Ko kinautolu kuo faileleí te nau maʻu ʻa e moʻui taʻengatá; pea ko kinautolu kuo faikoví ʻe maʻu ʻa e malaʻia taʻengata. Pea ʻoku pehē pē. ʻĒmeni.\n\n", "hel 13": "Ko e kikite ʻa Samuela, ko e tangata Leimaná, ki he kau Nīfaí.\n\nʻOku kau ki ai ʻa e vahe 13 ʻo aʻu ki he ngataʻanga ʻo e vahe 15.\n\n[center][font_size=26]Vahe 13[/font_size][/center]\n\n[i]ʻOku kikite ʻa Samuela ko e tangata Leimaná ki hono fakaʻauha ʻo e kau Nīfaí ʻo kapau ʻe ʻikai te nau fakatomala—ʻOku fakamalaʻiaʻi ʻa kinautolu mo ʻenau ngaahi koloá—ʻOku nau kapusi mo tolomakaʻi ʻa e kau palōfitá, pea ʻoku ʻātakaiʻi ʻa kinautolu e he ngaahi laumālie ʻuli, pea nau kumi ki he fiefia ʻi he fai angahala. Taʻu 6 K.M. nai.[/i]\n\n1 Pea ko ʻeni, naʻe hoko ʻo pehē ʻi hono valungofulu mā ono ʻo e taʻú, naʻe kei nofo pē ʻa e kau Nīfaí ʻi he fai angahalá, ʻio, ʻi he fuʻu fai angahala lahi, lolotonga ia naʻe fuʻu tokanga lahi ʻa e kau Leimaná ke tauhi ʻa e ngaahi fekau ʻa e ʻOtuá, ʻo fakatatau ki he fono ʻa Mōsesé.\n\n2 Pea naʻe hoko ʻo pehē ʻi he taʻu ko ʻení naʻe ʻi ai ʻa e tokotaha ko Samuela, ko ha tangata Leimana, naʻá ne haʻu ki he fonua ko Seilahemalá, ʻo ne kamata ke malanga ki he kakaí. Pea naʻe hoko ʻo pehē naʻá ne malanga, ʻi he ngaahi ʻaho lahi, ʻaki ʻa e fakatomalá ki he kakaí, pea naʻa nau kapusi ia ki tuʻa, pea naʻá ne mei foki ki hono fonua ʻoʻoná.\n\n3 Kae vakai, naʻe ongo mai kiate ia ʻa e leʻo ʻo e ʻEikí, ʻo fekau ke ne toe foki, ʻo kikite ki he kakaí ʻaki ʻa e meʻa kotoa pē ʻe hā mai ki hono lotó.\n\n4 Pea naʻe hoko ʻo pehē naʻe ʻikai te nau fie tuku ke ne hū ki he koló; ko ia naʻá ne ʻalu ʻo kaka hake ki he funga ʻaá, pea mafao atu hono nimá ʻo kaila ʻaki ha leʻo-lahi, pea kikite ki he kakaí ʻaki ʻa e ngaahi meʻa kotoa pē naʻe fakahū ʻe he ʻEikí ki hono lotó.\n\n5 Pea naʻá ne pehē kiate kinautolu: Vakai, ko au, Samuela, ko ha tangata Leimana, ʻoku ou lea ʻaki ʻa e ngaahi folofola ʻa e ʻEikí ʻa ia ʻokú ne fakahā ki hoku lotó; pea vakai kuó ne fakahā ki hoku lotó ke u pehē ki he kakaí ni, ʻoku tuʻunuku mai ʻa e heletā ʻo e fakamaau totonú ki he kakaí ni; pea ʻe ʻikai ʻosi atu ʻa e taʻu ʻe fāngeau ka kuo tō ʻa e heletā ʻo e fakamāú ki he kakaí ni.\n\n6 ʻIo, ʻoku tatali mai ha fuʻu fakaʻauha lahi ki he kakaí ni, pea kuo pau ke hoko ia ki he kakaí ni, pea ʻoku ʻikai ha meʻa te ne faʻa fakahaofi ʻa e kakaí ni ka ko e fakatomalá mo e tui ki he ʻEiki ko Sīsū Kalaisí, ʻa ia kuo pau ʻe hāʻele mai ki he māmaní, pea te ne kātekina ʻa e ngaahi meʻa lahi pea ʻe tāmateʻi ia koeʻuhi ko hono kakaí.\n\n7 Pea vakai, kuo fakahā mai ia ʻe ha ʻāngelo ʻa e ʻEikí kiate au, pea naʻá ne ʻomi ʻa e ngaahi ongoongo fakafiefia ki hoku laumālié. Pea vakai, kuo fekauʻi mai au kiate kimoutolu ke fakahā ia kiate kimoutolu foki, koeʻuhí ke mou maʻu ʻa e ngaahi ongoongo fakafiefiá; kae vakai ʻoku ʻikai te mou fie tali au.\n\n8 Ko ia, ʻoku folofola peheni ʻe he ʻEikí: Koeʻuhi ko e fefeka ʻa e loto ʻo e kakai ʻo e kau Nīfaí, pea kapau ʻe ʻikai te nau fakatomala te u toʻo ʻeku folofolá meiate kinautolu, pea te u toʻo hoku Laumālié meiate kinautolu, pea he ʻikai te u toe kātakiʻi ʻa kinautolu, pea te u fakakoviʻi ʻa e loto ʻo honau kāingá kiate kinautolu.\n\n9 Pea ʻe ʻikai ʻosi atu ʻa e taʻu ʻe fāngeau ki muʻa kuó u pule ke teʻia ʻa kinautolu; ʻio, te u tauteaʻi ʻa kinautolu ʻaki ʻa e heletā mo e honge mo e mahaki fakaʻauha.\n\n10 ʻIo, te u tauteaʻi ʻa kinautolu ʻaki ʻeku ʻita kakahá, pea ʻe ʻi ai ʻa e niʻihi ʻi he toʻu tangata hono fā ʻo homou ngaahi filí, ʻa ia te nau kei moʻui, ke vakai ki homou fakaʻauha ke ʻosiʻosingamālié; pea kuo pau ke hoko ʻeni ʻo ka ʻikai te mou fakatomala, ʻoku folofola ʻe he ʻEikí; pea ko e faʻahinga ko ia ʻo e toʻu tangata hono faá te nau fakahoko homou fakaʻauhá.\n\n11 Ka kapau te mou fakatomala pea foki ki he ʻEiki ko homou ʻOtuá te u taʻofi ʻa ʻeku ʻitá, ʻoku folofola peheni ʻe he ʻEikí; ʻio, ʻoku folofola ʻe he ʻEikí, ʻoku monūʻia ʻa kinautolu te nau fakatomala pea tafoki mai kiate aú, ka ʻe malaʻia ia ʻoku ʻikai te ne fakatomalá.\n\n12 ʻIo, ʻe malaʻia ʻa e fuʻu kolo lahí ni ko Seilahemalá; he vakai, ʻoku tupu ʻiate kinautolu ʻoku māʻoniʻoní ʻa hono fakahaofí; ʻio, ʻe malaʻia ʻa e fuʻu kolo lahí ni, he ʻoku ou ʻiloʻi, ʻoku folofola ʻe he ʻEikí, ʻoku ʻi ai ʻa e tokolahi, ʻio, ʻa e konga lahi ange ʻo e fuʻu koló ni, ʻa ia te nau fakafefeka honau lotó kiate au, ʻoku folofola ʻe he ʻEikí.\n\n13 Ka ʻoku monūʻia ʻa kinautolu te nau fakatomalá, he teu fakahaofi ʻa kinautolu. Kae vakai, ka ne taʻeʻoua ʻa e kau māʻoniʻoni ʻa ia ʻoku nau ʻi he fuʻu kolo ní, vakai, te u fekau ke tō mai ha afi mei he langí ʻo fakaʻauha ia.\n\n14 Kae vakai, ʻoku fakahaofi ia koeʻuhi ko e kau māʻoniʻoní. Kae vakai, ʻe hoko ʻa e taimi ʻoku folofola ʻe he ʻEikí, ʻo ka mou ka kapusi ki tuʻa ʻa e kau māʻoniʻoní meiate kimoutolu, te mou toki taau mo e fakaʻauhá; ʻio, ʻe malaʻia ʻa e fuʻu kolo lahí ni, koeʻuhi ko e fai angahala mo e ngaahi anga-fakalielia ʻa ia ʻoku ʻi aí.\n\n15 ʻIo, pea ʻe hoko ʻa e malaʻia ki he kolo ko Kitioné koeʻuhi ko e fai angahala mo e ngaahi anga-fakalielia ʻa ia ʻoku ʻi aí.\n\n16 ʻIo, pea ʻe hoko ʻa e malaʻia ki he ngaahi kolo kotoa pē ʻa ia ʻoku ʻi he fonua takatakaí, ʻa ia ʻoku maʻu ʻe he kau Nīfaí, koeʻuhi ko e fai angahala mo e ngaahi anga-fakalielia ʻa ia ʻoku ʻi aí.\n\n17 Pea vakai, ʻe hoko ha malaʻia ki he fonuá, ʻoku folofola ʻe he ʻEiki ʻo e Ngaahi Kau Taú, koeʻuhi ko e kakai ʻoku ʻi he fonuá, ʻio, koeʻuhi ko ʻenau fai angahalá mo ʻenau ngaahi anga-fakalieliá.\n\n18 Pea ʻe hoko ʻo pehē, ʻoku folofola ʻe he ʻEiki ʻo e Ngaahi Kau Taú, ʻio, ko hotau ʻOtua māfimafi mo moʻoní, ko ia ia ʻe fufuuʻi ha ngaahi koloa ʻi he kelekelé ʻe ʻikai te ne toe ʻilo ia, koeʻuhi ko e fuʻu malaʻia lahi ʻo e fonuá, tuku kehe pē ʻo kapau ko ha tangata māʻoniʻoni ia, pea te ne fufuuʻi hake ia ki he ʻEikí.\n\n19 He ʻoku ou loto, ʻoku folofola ʻe he ʻEikí, ke nau fufuuʻi hake ʻenau ngaahi koloá kiate au; pea ʻe malaʻia ʻa kinautolu ʻoku ʻikai te nau fufuuʻi hake ʻenau ngaahi koloá kiate aú; he ʻoku ʻikai fufuuʻi hake ʻe ha taha ʻa ʻene ngaahi koloá kiate au ka ko e kau māʻoniʻoní pē; pea ko ia ia ʻoku ʻikai te ne fufuuʻi hake ʻene ngaahi koloá kiate aú, ʻoku malaʻia ia, kae ʻumaʻā foki mo e koloá, pea ʻe ʻikai toe maʻu ia ʻe ha taha koeʻuhi ko e malaʻia ʻo e fonuá.\n\n20 Pea ʻe hoko mai ʻa e ʻaho te nau fufuuʻi hake ai ʻa ʻenau ngaahi koloá, koeʻuhi kuo tuku honau lotó ki he ngaahi koloá; pea ko e meʻa ʻi heʻenau tuku honau loto ki heʻenau ngaahi koloá, pea te nau fufuuʻi hake ʻenau ngaahi koloá ʻo ka nau ka feholaki ʻi he ʻao ʻo honau ngaahi filí; koeʻuhí ʻe ʻikai te nau fufuuʻi hake ia kiate au, ʻe malaʻia ʻa kinautolu mo ʻenau ngaahi koloá foki; pea ʻi he ʻaho ko iá ʻe teʻia ʻa kinautolu, ʻoku folofola ʻe he ʻEikí.\n\n21 Vakai mai, ʻa kimoutolu ʻa e kakai ʻo e fuʻu koló ni, pea tokanga ki heʻeku ngaahi leá; ʻio, tokanga ki he ngaahi folofola ʻa ia ʻoku folofola ʻaki ʻe he ʻEikí; he vakai, ʻokú ne folofola ʻoku fakamalaʻiaʻi ʻa kimoutolu koeʻuhi ko hoʻomou ngaahi koloá, pea ʻoku fakamalaʻiaʻi foki mo hoʻomou ngaahi koloá koeʻuhi ko e tuku homou lotó ki aí, pea kuo ʻikai te mou tokanga ki he ngaahi folofola ʻa ia naʻá ne foaki ia kiate kimoutolú.\n\n22 ʻOku ʻikai te mou manatuʻi ʻa e ʻEiki ko homou ʻOtuá ʻi he ngaahi meʻa kuó ne tāpuakiʻi ʻaki ʻa kimoutolú, ka ʻoku mou manatu maʻu ai pē ki hoʻomou ngaahi koloá, kae ʻikai fakafetaʻi ai ki he ʻEiki ko homou ʻOtuá koeʻuhi ko ia; ʻio, ʻoku ʻikai tokanga homou lotó ki he ʻEikí, ka ʻoku fakafuofuolahi ia ʻi he hīkisia lahi, ʻo aʻu ki he pōlepole, mo e ngaahi lea fielahi, mo e ngaahi meheka, mo e ngaahi fekeʻikeʻi, mo e tāufehiʻa, mo e ngaahi fakatanga, mo e ngaahi fakapō, mo e ngaahi angahala kehekehe kotoa pē.\n\n23 He ko hono ʻuhinga ʻeni kuo tuku ai ʻe he ʻEiki ko e ʻOtuá ke hoko ʻa e malaʻia ki he fonuá, kae ʻumaʻā foki mo hoʻomou ngaahi koloá, pea kuó ne fai ʻeni koeʻuhi ko hoʻomou ngaahi angahalá.\n\n24 ʻIo, malaʻia ki he kakaí ni, koeʻuhi ko e taimi ko ʻeni kuo hokó, ʻa ia ʻoku mou kapusi ai ki tuʻa ʻa e kau palōfitá, mo manukiʻi ʻa kinautolu, ʻo tolomakaʻi ʻa kinautolu, mo tāmateʻi ʻa kinautolu, mo fai ʻa e ngaahi faʻahinga angahala kovi kotoa pē kiate kinautolu, ʻo hangē ko ia naʻa nau fai ʻi he kuonga muʻá.\n\n25 Pea ko ʻeni ko e taimi ʻoku mou talanoa aí, ʻoku mou pehē: Ka ne hoko ʻa hotau ngaahi ʻahó ʻi he ngaahi ʻaho ʻo ʻetau ngaahi tamai ʻo e kuonga muʻá, pehē kuo ʻikai te mau tāmateʻi ʻa e kau palōfitá; kuo ʻikai te mau tolomakaʻi ʻa kinautolu, ʻo kapusi ʻa kinautolu ki tuʻa.\n\n26 Vakai ʻoku mou kovi ange ʻiate kinautolu; he hangē ʻoku moʻui ʻa e ʻEikí, ʻo ka haʻu kiate kimoutolu ha palōfita pea fakahā kiate kimoutolu ʻa e folofola ʻa e ʻEikí, ʻa ia ʻoku fakamoʻoniʻi hoʻomou ngaahi angahalá mo e ngaahi hiá, ʻoku mou ʻita kiate ia, pea tuli ia ki tuʻa mo feinga ʻi he ngaahi founga kehekehe kotoa pē ke fakaʻauha ia; ʻio, te mou pehē ko ha palōfita loi ia, pea ko e tangata fai angahala ia, pea ʻoku ʻo e tēvoló, koeʻuhi ʻokú ne fakamoʻoniʻi ʻoku kovi hoʻomou ngaahi ngāué.\n\n27 Kae vakai, kapau ʻe haʻu ha tangata kiate kimoutolu ʻo pehē: Fai ʻeni, pea ʻoku ʻikai ha kovi; fai ʻena pea ʻe ʻikai te mou faingataʻaʻia; ʻio, te ne pehē: ʻAʻeva ʻi he hīkisia ʻo homou loto ʻomoutolú; ʻio, ʻaʻeva ʻi he hīkisia ʻo homou matá, pea fai ʻa e meʻa kotoa pē ʻoku holi ki ai homou lotó—pea kapau ʻe haʻu ha tangata kiate kimoutolu ʻo ne lea ʻaki ʻeni, te mou tali ia, ʻo pehē ko ha palōfita ia.\n\n28 ʻIo, te mou fakahikihikiʻi ia, pea te mou foaki kiate ia mei hoʻomou koloá; te mou foaki kiate ia mei hoʻomou koulá, pea mei hoʻomou silivá, pea te mou fakakofuʻi ia ʻaki ʻa e ngaahi kofu mahuʻinga; pea ko e meʻa ʻi heʻene lea ʻaki ʻa e ngaahi lea fakahekeheke kiate kimoutolu, peá ne pehē ʻoku lelei ʻa e meʻa kotoa pē, he ʻikai leva te mou fakaangaʻi ia.\n\n29 ʻA kimoutolu ʻe toʻu tangata fai angahala mo paongataʻa; ʻa kimoutolu ʻa e kakai loto-fefeka mo kia-kekeva, ʻe fēfē hono fuoloa ʻo hoʻomou mahalo ʻe kātakiʻi ʻa kimoutolu ʻe he ʻEikí? ʻIo, ʻe fēfē hono fuoloa ʻo hoʻomou tuku ke tataki ʻa kimoutolu ʻe he kau fakahinohino ʻoku vale mo kuí? ʻIo, ʻe fēfē hono fuoloa ʻo hoʻomou fili ʻa e fakapoʻulí kae ʻikai ko e māmá?\n\n30 ʻIo, vakai, kuo ʻosi houhau ʻa e ʻEikí kiate kimoutolu; vakai, kuó ne fakamalaʻiaʻi ʻa e fonuá koeʻuhi ko hoʻomou fai angahalá.\n\n31 Pea vakai, ʻe hoko mai ʻa e taimi te ne fakamalaʻiaʻi ai ʻa hoʻomou ngaahi koloá, ke hoko ia ʻo homongofua, koeʻuhi ke ʻoua naʻa mou lava ʻo puke maʻu ia; pea ʻi he ngaahi ʻaho ʻo hoʻomou masivá ʻe ʻikai te mou faʻa tauhi ia.\n\n32 Pea ʻi he ngaahi ʻaho ʻo hoʻomou masivá te mou tangi ki he ʻEikí; pea ʻe taʻeʻaonga hoʻomou tangí, he kuo hoko kiate kimoutolu ʻa hoʻomou tuēnoá, pea kuo fakapapauʻi homou fakaʻauhá; pea te mou toki tangi mo ngala ʻi he ʻaho ko iá, ʻoku folofola ʻe he ʻEiki ʻo e Ngaahi Kau Taú. Pea te mou toki tangilāulau, ʻo pehē:\n\n33 ʻOiauē pehē ange mai naʻá ku fakatomala, ʻo ʻikai tāmateʻi ʻa e kau palōfitá, mo tolomakaʻi ʻa kinautolu, mo kapusi ʻa kinautolu ki tuʻa. ʻIo, ʻi he ʻaho ko iá te mou pehē: ʻOiauē pehē ange mai ne mau manatuʻi ʻa e ʻEiki ko homau ʻOtuá ʻi he ʻaho naʻá ne foaki ai kiate kimautolu ʻa ʻemau ngaahi koloá, pea pehē kuo ʻikai ke hoko ia ʻo homongofua ke mole ia ʻiate kimautolu; he vakai, kuo mole ʻemau ngaahi koloá meiate kimautolu.\n\n34 Vakai, ʻoku mau tuku ha meʻangāue ʻi heni pea ʻi he ʻapongipongí kuo mole ia; pea vakai, kuo ʻave ʻemau ngaahi heletaá meiate kimautolu ʻi he ʻaho naʻa mau kumi ki ai ki he taú.\n\n35 ʻIo, kuo mau fufuuʻi hake ʻemau ngaahi koloá pea kuo homo ia meiate kimautolu, koeʻuhi ko e malaʻia ʻo e fonuá.\n\n36 ʻOiauē pehe ange mai naʻa mau fakatomala ʻi he ʻaho naʻe hoko mai ai ʻa e folofola ʻa e ʻEikí kiate kimautolú; he vakai kuo fakamalaʻiaʻi ʻa e fonuá, pea kuo hoko ʻo molengofua ʻa e ngaahi meʻa kotoa pē, pea ʻoku ʻikai te mau lava ʻo puke maʻu ia.\n\n37 Vakai, kuo ʻātakaiʻi ʻa kimautolu ʻe he ngaahi laumālie ʻuli, ʻio, ʻoku takatakai ʻa kimautolu ʻe he kau ʻāngelo ʻa e tokotaha kuó ne feinga ke fakaʻauha homau laumālié. Vakai, ʻoku lahi fau ʻemau ngaahi angahalá. ʻE ʻEiki, he ʻikai te ke lava nai ʻo lolou ʻa ho houhaú meiate kimautolu? Pea ko e lea ʻeni te mou fai ʻi he ngaahi ʻaho ko iá.\n\n38 Kae vakai, kuo hili ange ʻa e ngaahi ʻaho ʻo homou ʻahiʻahiʻi; kuo mou fakatoloi ʻa e ʻaho ʻo hoʻomou fakamoʻuí kae ʻoua kuo tōmui ʻo taʻengata, pea kuo fakapapauʻi homou fakaʻauhá; ʻio, he kuo mou feinga ʻi he ngaahi ʻaho kotoa pē ʻo hoʻomou moʻuí ke maʻu ʻa ia ʻoku ʻikai te mou faʻa maʻú; pea kuo mou feinga ke maʻu ʻa e fiefia ʻi he fai angahalá, ʻa ia ko ha meʻa ʻoku taʻehoa mo e anga ʻo e māʻoniʻoni ʻa ia ʻoku ʻi hotau Pule Taʻengata lahí.\n\n39 ʻOiauē ʻa kimoutolu ʻa e kakai ʻo e fonuá, pehē ange ʻoku mou fanongo ki heʻeku ngaahi leá! Pea ʻoku ou lotua ke ʻofa ʻo lolou ʻa e houhau ʻo e ʻEikí meiate kimoutolu, pea ke mou fakatomala pea moʻui.\n\n", "hel 14": "[center][font_size=26]Vahe 14[/font_size][/center]\n\n[i]ʻOku kikiteʻi ʻe Samuela ʻe maama lolotonga ʻa e poʻulí pea ʻe hā mai ha fetuʻu foʻou ʻi he ʻaloʻi ʻo Kalaisí—ʻOku huhuʻi ʻe Kalaisi ʻa e tangatá mei he mate fakasinó mo e mate fakalaumālié—ʻE kau ʻi he ngaahi fakaʻilonga ʻo ʻene pekiá ʻa e ʻaho ʻe tolu ʻo e fakapoʻuli, mo e mafahifahi ʻa e ngaahi maká, pea mo e ngaahi fuʻu liliu lahi ʻi natula. Taʻu 6 K.M. nai.[/i]\n\n1 Pea ko ʻeni naʻe hoko ʻo pehē naʻe toe kikite ʻaki ʻe Samuela, ko e tangata Leimaná, mo ha ngaahi meʻa lahi ange ʻaupito ʻa ia ʻoku ʻikai lava ke tohi.\n\n2 Pea vakai, naʻá ne pehē kiate kinautolu: Vakai, ʻoku ou tuku kiate kimoutolu ha fakaʻilonga; he ʻoku toe ʻa e taʻu ʻe nima, pea vakai, ʻe hāʻele mai leva ʻa e ʻAlo ʻo e ʻOtuá ke huhuʻi ʻa kinautolu kotoa pē ʻe tui ki hono huafá.\n\n3 Pea vakai, te u tuku ʻeni kiate kimoutolu ko ha fakaʻilonga ʻo e taimi ʻo ʻene hāʻele maí; he vakai, ʻe ʻi ai ʻa e ngaahi fuʻu maama lalahi ʻi he langí, ʻo aʻu ki he ʻikai ke ʻi ai ha fakapoʻuli ʻi he pō ki muʻa ʻi heʻene hāʻele maí, ʻo aʻu ki heʻene hā ki he tangatá ʻo hangē ko ha ʻaho.\n\n4 Ko ia, ʻe ʻi ai ʻa e ʻaho ʻe taha mo ha pō pea mo ha ʻaho, ʻo hangē ko e ʻaho pē taha taʻe-ʻi ai-ha-poʻuli; pea ʻe hoko ʻeni kiate kimoutolu ko ha fakaʻilonga; he te mou ʻiloʻi ʻa e hopo ʻa e laʻaá pea mo ʻene toó; ko ia te nau ʻiloʻi pau ʻoku ʻi ai ʻa e ʻaho ʻe ua mo ha pō ʻe taha; ka neongo iá ʻe ʻikai fakapoʻuli ʻa e poó; pea ko e pō ia ki muʻa pea toki ʻaloʻi ai iá.\n\n5 Pea vakai, ʻe hopo hake ha fetuʻu foʻou, ʻa ia ko ha fetuʻu kuo teʻeki ai ke mou mamata ki ai; pea ʻe hoko ʻeni foki ko ha fakaʻilonga kiate kimoutolu.\n\n6 Pea vakai ʻoku ʻikai ko hono kotoá ʻeni, ka ʻe ʻi ai ʻa e ngaahi fakaʻilonga lahi mo e ngaahi meʻa fakaofo ʻi he langí.\n\n7 Pea ʻe hoko ʻo pehē te mou ʻohovale kotoa pē, pea ofo, ʻo aʻu ki hoʻomou tō ki he kelekelé.\n\n8 Pea ʻe hoko ʻo pehē ko ia ia ʻe tui ki he ʻAlo ʻo e ʻOtuá, ʻe maʻu ʻe ia ʻa e moʻui taʻengatá.\n\n9 Pea vakai, kuo pehē hono fekauʻi au ʻe he ʻEikí, ʻi heʻene ʻāngeló, ke u haʻu ʻo fakahā ʻa e meʻá ni kiate kimoutolu; ʻio, kuó ne fekau ke u kikite ʻaki ʻa e ngaahi meʻá ni kiate kimoutolu; ʻio, kuó ne folofola mai kiate au: Ke ke kalanga ki he kakaí ni, fakatomala, pea teuteu ʻa e hāʻeleʻanga ʻo e ʻEikí.\n\n10 Pea ko ʻeni, koeʻuhi ko ha tangata Leimana au, pea kuó u lea kiate kimoutolu ʻi he ngaahi folofola kuo fekau kiate au ʻe he ʻEikí, pea koeʻuhi ʻoku fefeka ia kiate kimoutolu, ʻoku mou ʻita ai kiate au ʻo feinga ke fakaʻauha au, pea kuo mou kapusi au ki tuʻa meiate kimoutolu.\n\n11 Pea te mou fanongo ki heʻeku ngaahi leá, koeʻuhí, he ko hono ʻuhinga ʻeni kuó u kaka hake ai ki he funga ʻo e ngaahi ʻā ʻo e kolo ní, koeʻuhí ke mou fanongo pea ʻilo ʻa e ngaahi tautea ʻa e ʻOtuá ʻa ia ʻoku tatali kiate kimoutolu koeʻuhi ko hoʻomou ngaahi angahalá, pea koeʻuhí foki ke mou ʻiloʻi ʻa e ngaahi tuʻunga ʻo e fakatomalá;\n\n12 Pea koeʻuhí foki ke mou ʻilo ki he hāʻele mai ʻa Sīsū Kalaisi, ko e ʻAlo ʻo e ʻOtuá, ko e Tamai ʻo e langí mo e māmaní, ko e Tupuʻanga ʻo e ngaahi meʻa kotoa pē talu mei he kamataʻangá; pea koeʻuhí ke mou ʻilo ʻa e ngaahi fakaʻilonga ʻo ʻene hāʻele maí, ʻi he ʻamanaki te mou tui ai ki hono huafá.\n\n13 Pea kapau ʻoku mou tui ki hono huafá te mou fakatomala mei hoʻomou ngaahi angahala kotoa pē, koeʻuhí ke mou maʻu ai ha fakamolemole tuʻunga ʻi he ngaahi ngāue lelei kuó ne faí.\n\n14 Pea vakai, ʻoku ou toe tuku kiate kimoutolu, mo ha toe fakaʻilonga ʻe taha, ʻio, ko ha fakaʻilonga ʻo ʻene pekiá.\n\n15 He vakai, kuo pau ke ne pekiá koeʻuhi ke hoko mai ʻa e fakamoʻuí; ʻio, ʻoku taau mo ia pea ʻoku ʻaonga ke ne pekia, ke fakahoko ʻa e toetuʻu ʻo e maté, koeʻuhi ke lava ai ke ʻomi ʻa e tangatá ki he ʻao ʻo e ʻEikí.\n\n16 ʻIo, vakai, ʻoku fakahoko ʻe he pekiá ni ʻa e toetuʻú, pea huhuʻi ʻa e faʻahinga kotoa ʻo e tangatá mei he ʻuluaki maté—ʻa e mate fakalaumālie ko iá; maʻá e faʻahinga kotoa ʻo e tangatá, he naʻe tuʻunga ʻi he hinga ʻa ʻĀtamá hono motuhi atu ʻa kinautolu mei he ʻao ʻo e ʻEikí, pea ʻoku lau ʻa kinautolu ʻo pehē kuo nau mate, ʻi he ngaahi meʻa fakamatelié pea mo e ngaahi meʻa fakalaumālié fakatouʻosi.\n\n17 Kae vakai, ʻoku hanga ʻe he toetuʻu ʻa Kalaisí ʻo huhuʻi ʻa e faʻahinga ʻo e tangatá, ʻio, naʻa mo e faʻahinga ʻo e tangatá kotoa pē, pea fakafoki mai ʻa kinautolu ki he ʻao ʻo e ʻEikí.\n\n18 ʻIo, pea ʻokú ne fakahoko ai ʻa e tuʻunga ʻo e fakatomalá, koeʻuhí ko ia ia te ne fakatomalá ʻe ʻikai tā hifo ia ʻo laku ki he afí; ka ko ia ia ʻe ʻikai fakatomalá ʻe tā hifo ia ʻo laku ki he afí; pea ʻoku toe hoko kiate kinautolu ha mate fakalaumālie, ʻio, ko ha mate ʻanga ua, he ʻoku toe motuhi atu ʻa kinautolu ʻi he ngaahi meʻa ʻoku kau ki he māʻoniʻoní.\n\n19 Ko ia mou fakatomala, mou fakatomala, telia naʻa mou ʻiloʻi ʻa e ngaahi meʻá ni pea ʻikai fai ki aí pea mou tuku ʻa kimoutolu ke mou moʻua ki he fakamalaʻia, pea ʻohifo ʻa kimoutolu ki he mate ʻanga ua ko ʻení.\n\n20 Kae vakai, ʻoku hangē ko ʻeku lea kiate kimoutolu ʻo kau ki ha fakaʻilonga ʻe tahá, ko ha fakaʻilonga ʻo ʻene pekiá, vakai, ʻi he ʻaho ko ia te ne mamahi ai ʻi he maté ʻe fakapoʻuli ʻa e laʻaá pea ʻikai fie tuku mai hono māmá kiate kimoutolu; kae ʻumaʻā foki mo e māhiná mo e ngaahi fetuʻú; pea ʻe ʻikai ha maama ʻi he funga ʻo e fonuá ni, ʻo fai mei he taimi te ne mamahi ai ʻo pekiá, ʻo feʻunga mo e ʻaho ʻe tolu, kae ʻoua kuo aʻu ki he taimi te ne toe tuʻu ai mei he pekiá.\n\n21 ʻIo, ʻi he taimi te ne tukuange ai hono laumālié ʻe ʻi ai ʻa e ngaahi mana mo e ngaahi ʻuhila ʻi ha ngaahi houa lahi, pe ʻe ngalulululu mo tetetete ʻa e fonuá; pea ko e ngaahi maka ʻa ia ʻoku ʻi he funga ʻo e fonuá ni, ʻa ia ʻoku ʻi ʻolunga ʻi he kelekelé pea ʻi laló foki, ʻa ia ʻoku mou ʻilo ʻi he taimí ni ʻoku mālohí, pe ko hono konga lahi ʻo ia ko e fuʻu meʻa mālohi pē ʻe tahá; ʻe mafahifahi ia;\n\n22 ʻIo, ʻe mafahi ua ia, pea ʻe talu mei ai ʻe hā ia ʻoku mafaʻafaʻa mo mafahifahi mo momoiiki ʻi he funga ʻo e fonuá kotoa, ʻio, ki ʻolunga ʻi he kelekelé pea ʻi lalo fakatouʻosi.\n\n23 Pea vakai, ʻe ʻi ai ʻa e ngaahi afā lahi, pea ʻe holoki hifo ʻa e ngaahi moʻunga lahi, ʻo nau hangē ha teleʻá, pea ʻe ʻi ai ʻa e ngaahi potu lahi ʻa ia ʻoku ui he taimí ni ko e ngaahi teleʻa ʻa ia ʻe hoko ko e ngaahi moʻunga, ʻa ia ʻoku fuʻu māʻolunga ʻaupito.\n\n24 Pea ʻe maumauʻi ʻa e ngaahi hala lahi, pea hoko ʻa e ngaahi kolo lahi ʻo lala.\n\n25 Pea ʻe matoʻo ʻa e ngaahi tanuʻanga lahi, pea ʻe tuku hake ʻa e tokolahi ʻo honau kakai maté; pea ʻe hā mai ʻa e kau māʻoniʻoni tokolahi ki he kakai tokolahi.\n\n26 Pea vakai, kuo lea pehē ʻa e ʻāngeló kiate au; he naʻá ne tala mai kiate au ʻe ʻi ai ʻa e ngaahi mana mo e ʻuhila ʻi he ngaahi houa lahi.\n\n27 Pea naʻá ne tala mai kiate au ʻi he lolotonga hokohoko atu ʻa e maná mo e ʻuhilá mo e afaá, ʻe hoko ʻa e ngaahi meʻá ni, pea ʻe ʻufiʻufi ʻe he fakapoʻulí ʻa e funga ʻo e fonuá hono kotoa ʻi he ʻaho ʻe tolu.\n\n28 Pea naʻe pehē mai ʻe he ʻāngeló kiate au ʻe ʻi ai ʻa e tokolahi te nau mamata ki ha ngaahi meʻa ʻoku lalahi ange ʻi he ngaahi meʻá ni, ko hono taumuʻá ke nau tui ʻe hoko ʻa e ngaahi fakaʻilonga ko ʻení mo e ngaahi meʻa fakaofó ni ʻi hono kotoa ʻo e funga ʻo e fonua ko ʻení, ko hono taumuʻá ke ʻoua naʻa ʻi ai ha ʻuhinga ke ʻi ai ha taʻetui ʻi he fānau ʻa e tangatá—\n\n29 Pea ko hono taumuʻá kotoa ʻe fai ai ʻení koeʻuhi ko kinautolu kotoa pē ʻe tuí ʻe lava ʻo fakamoʻui, pea ko ia ia ʻe ʻikai tuí, ke hoko ʻa e tautea ʻoku māʻoniʻoni kiate kinautolu; kae ʻumaʻā foki kapau ʻe fakahalaiaʻi ʻa kinautolu ʻoku nau fakahoko kiate kinautolu ʻiate kinautolu pē ʻa honau fakahalaiaʻí.\n\n30 Pea ko ʻeni manatu, manatu, ʻe hoku kāinga, ko ia ia ʻokú ne malaʻiá, ʻokú ne malaʻia ʻiate ia pē; pea ko ia ia ʻokú ne fai angahala, ʻokú ne fai ia ʻiate ia pē; he vakai, ʻoku mou tauʻatāina; ʻoku fakangofua ke mou ngāue maʻamoutolu pē; he vakai, kuo tuku kiate kimoutolu ʻe he ʻOtua ha ʻilo pea kuó ne fakatauʻatāinaʻi ʻa kimoutolu.\n\n31 Kuó ne tuku kiate kimoutolu ke mou ʻiloʻi ʻa e leleí mei he koví, pea kuó ne tuku kiate kimoutolu ke mou fili ʻa e moʻuí pe maté; pea te mou lava ʻo failelei pea toe fakafoki ʻa kimoutolu ki he meʻa ʻoku lelei, pe fakafoki kiate kimoutolu ʻa e meʻa ʻoku lelei; pe te mou lava ʻo faikovi, pea toe fakafoki ʻa e meʻa ʻoku kovi kiate kimoutolu.\n\n", "hel 15": "[center][font_size=26]Vahe 15[/font_size][/center]\n\n[i]ʻOku tauteaʻi ʻe he ʻEikí ʻa e kau Nīfaí koeʻuhi ko ʻene ʻofa ʻiate kinautolú—ʻOku tuʻu maʻu mo tuʻu ʻaliʻakiaki ʻa e kau ului Leimaná ʻi he tuí—ʻE ʻaloʻofa ʻa e ʻEikí ki he kau Leimaná ʻi he ngaahi ʻaho fakaʻosí. Taʻu 6 K.M. nai.[/i]\n\n1 Pea ko ʻeni, ʻe hoku kāinga ʻofeina, vakai, ʻoku ou fakahā kiate kimoutolu kapau ʻe ʻikai te mou fakatomala ʻe liʻaki ʻa homou ngaahi falé kiate kimoutolu ke lala.\n\n2 ʻIo, kapau ʻe ʻikai te mou fakatomala, ʻe ʻi ai ʻa e fuʻu ʻuhinga lahi ke tangi ʻa homou kakai fefiné ʻi he ʻaho te nau fakahuhu aí; he te mou feinga ke hola ka ʻe ʻikai ke ʻi ai ha potu hūfanga; ʻio, pea ʻe malaʻia ʻa kinautolu ʻoku feitamá, he te nau mamafa ʻo ʻikai lava ke hola; ko ia, ʻe molomoloki hifo ʻa kinautolu pea liʻaki ke nau mate.\n\n3 ʻIo, ʻe malaʻia ʻa e kakaí ni ʻa ia ʻoku ui ko e kakai ʻo Nīfaí ʻo kapau ʻe ʻikai te nau fakatomala, ʻo ka nau ka mamata ki he ngaahi fakaʻilongá ni kotoa pē mo e ngaahi meʻa fakaofo ʻa ia ʻe fakahā kiate kinautolú; he vakai, kuo nau hoko ko ha kakai fili ʻo e ʻEikí; ʻio, kuó ne ʻofaʻi ʻa e kakai ʻo Nīfaí, pea kuó ne tauteaʻi foki ʻa kinautolu; ʻio, kuó ne tauteaʻi ʻa kinautolu ʻi he ngaahi ʻaho ʻo ʻenau fai angahalá koeʻuhi he ʻokú ne ʻofa ʻiate kinautolu.\n\n4 Kae vakai ʻe hoku kāinga, kuó ne fehiʻa ki he kau Leimaná koeʻuhi kuo kovi maʻu ai pē ʻa ʻenau ngaahi ngāué, pea ʻoku tupu ʻeni ʻi hono kovi ʻo e talatukufakaholo ʻa ʻenau ngaahi tamaí. Kae vakai, kuo hoko kiate kinautolu ʻa e fakamoʻuí ʻi he malanga ʻa e kau Nīfaí; pea ko hono ʻuhinga ʻeni kuo fakalōloa ai ʻe he ʻEikí ʻa honau ngaahi ʻahó.\n\n5 Pea ʻoku ou fakaʻamu ke mou vakai ko e tokolahi ange ʻo kinautolu ʻoku nau ʻaʻeva ʻi he hala ʻo honau fatongiá, pea ʻoku nau ʻaʻeva fakaʻehiʻehi ʻi he ʻao ʻo e ʻOtuá, pea ʻoku nau tokanga ke tauhi ʻene ngaahi fekaú mo ʻene ngaahi tuʻutuʻuní mo ʻene ngaahi fakamāú ʻo fakatatau mo e fono ʻa Mōsesé.\n\n6 ʻIo, ʻoku ou pehē kiate kimoutolu, ko e tokolahi ange ʻo kinautolu ʻoku nau fai ʻeni, pea ʻoku nau ngāue tūkuingata taʻetuku ke nau fakatafoki hono toe ʻo honau kāingá ki he ʻiloʻi ʻo e moʻoní; ko ia ʻoku ʻi ai ʻa e tokolahi ʻoku kau mai kiate kinautolu ʻi he ʻaho kotoa pē.\n\n7 Pea vakai, ʻoku mou ʻiloʻi ʻiate kimoutolu pē, he kuo mou fakamoʻoni ki ai, ʻilonga ʻa kinautolu kuo fakatafoki ki he ʻiloʻi ʻo e moʻoní, pea mahino kiate kinautolu ʻa e ngaahi talatukufakaholo kovi mo fakalielia ʻa ʻenau ngaahi tamaí, pea ʻoku tākiekina ke nau tui ki he ngaahi folofola māʻoniʻoní, ʻio, ʻa e ngaahi kikite ʻa e kau palōfita māʻoniʻoní, ʻa ia kuo tohí, ʻa ia ʻoku tākiekina ʻa kinautolu ki he tui ki he ʻEikí, pea ki he fakatomalá, ʻa ia ko e tui mo e fakatomala ʻokú ne fakatupu ha liliu ʻi honau loto ʻiate kinautolu—\n\n8 Ko ia, ʻilonga ʻa kinautolu kuo nau aʻusia ʻa e meʻa ní, ʻoku mou ʻiloʻi ʻe kimoutolu ʻoku nau tuʻu maʻu mo tuʻu ʻaliʻaliaki ʻi he tuí, pea ʻi he meʻa kuo fakatauʻatāina ʻaki ʻa kinautolú.\n\n9 Pea ʻoku mou ʻilo foki kuo nau tanu ʻenau ngaahi mahafu taú, pea ʻoku nau manavahē ke toʻo hake ia telia naʻa ʻilo ange ʻoku nau fai angahala ai; ʻio, ʻoku mou lava ʻo ʻiloʻi ʻoku nau manavahē ke fai angahala—he vakai te nau tuku ke molomoloki hifo ʻa kinautolu pea tāmateʻi ʻe honau ngaahi filí, kae ʻikai te nau hiki hake ʻenau ngaahi heletaá ke tau mo kinautolu, pea ʻoku tupu ʻeni koeʻuhi ko ʻenau tui kia Kalaisí.\n\n10 Pea ko ʻeni, koeʻuhi ko ʻenau tuʻu maʻu ʻi heʻenau tui ki he meʻa ʻa ia ʻoku nau tui ki aí, he ko e meʻa ʻi heʻenau tuʻu maʻu ʻo ka hili hono fakamāmaʻi ʻa kinautolú, vakai, ʻe tāpuakiʻi ai ʻa kinautolu ʻe he ʻEikí mo fakalōloaʻi honau ngaahi ʻahó, neongo ʻenau angahalá—\n\n11 ʻIo, neongo ʻo kapau te nau fakaʻauʻau hifo ʻi he taʻetuí ka ʻe fakalōloaʻi ʻe he ʻEikí ʻa honau ngaahi ʻahó, kae ʻoua ke hokosia ʻa e taimi kuo lea ki ai ʻa ʻetau ngaahi tamaí, pea mo e palōfita foki ko Seinosí, pea mo e kau palōfita tokolahi kehe, ʻo kau ki hono toe fakafoki ʻo hotau kāinga, ko e kau Leimaná, ki he ʻiloʻi ʻo e moʻoní—\n\n12 ʻIo, ʻoku ou pehē kiate kimoutolu, ʻi he ngaahi kuonga fakaʻosí kuo fakaaʻu atu ʻa e ngaahi talaʻofa ʻa e ʻEikí ki hotau kāinga, ko e kau Leimaná; pea neongo ʻa e ngaahi faingataʻa lahi ʻe hoko kiate kinautolú, pea neongo ʻe tulifano holo ʻa kinautolu ʻi he funga ʻo e fonuá, pea haʻao, pea teʻia mo fakamovetevete holo ʻa kinautolu, ʻo ʻikai te nau maʻu ha potu ke hūfanga ai, ka ʻe ʻaloʻofa ʻa e ʻEikí kiate kinautolu.\n\n13 Pea ʻoku fakatatau ʻeni ki he kikite ʻoku pehē, ʻe toe ʻomi ʻa kinautolu ki he ʻilo moʻoni, ʻa ia ko e ʻilo ki honau Huhuʻí, mo honau tauhi-sipi lahi mo moʻoní, pea lau fakataha mo ʻene fanga sipí.\n\n14 Ko ia ʻoku ou pehē kiate kimoutolu, ʻe lelei ange kiate kinautolu ʻiate kimoutolu ʻo kapau ʻe ʻikai te mou fakatomala.\n\n15 He vakai, ka ne fakahā ʻa e ngaahi fuʻu ngāue lalahí kiate kinautolu ʻa ia kuo fakahā kiate kimoutolú, ʻio, kiate kinautolu kuo nau fakaʻauʻau hifo ʻi he taʻetui koeʻuhi ko e ngaahi talatukufakaholo ʻa ʻenau ngaahi tamaí, pehē te mou lava ke vakai ʻe kimoutolu kuo ʻikai te nau toe fakaʻauʻau hifo ʻi he taʻetui.\n\n16 Ko ia, ʻoku folofola ʻe he ʻEikí: ʻE ʻikai te u fakaʻauha ke ʻosiʻosingamālie ʻa kinautolu, ka te u pule ke nau toe foki mai kiate au ʻi he ʻaho ʻoku ou pehē ʻoku fakapotopoto aí, ʻoku folofola ʻe he ʻEikí.\n\n17 Pea ko ʻeni vakai, ʻoku folofola ʻe he ʻEikí, ʻo kau ki he kakai ʻo e kau Nīfaí: Kapau ʻe ʻikai te nau fakatomala, pea tokanga ke fai hoku lotó, pehē te u fakaʻauha ke ʻosiʻosingamālie ʻa kinautolu, ʻoku folofola ʻe he ʻEikí, koeʻuhi ko ʻenau taʻetuí, neongo ʻa e ngaahi fuʻu ngāue lalahi kuó u fai ʻi honau lotolotongá; pea ko e moʻoni hangē ʻoku moʻui ʻa e ʻEikí ʻe hoko ʻa e ngaahi meʻá ni, ʻoku folofola ʻe he ʻEikí.\n\n", "hel 16": "[center][font_size=26]Vahe 16[/font_size][/center]\n\n[i]ʻOku papitaiso ʻe Nīfai ʻa e kau Nīfai naʻe tui kia Samuelá—ʻOku ʻikai lava ʻo tāmateʻi ʻa Samuela ʻaki ʻa e ngaahi ngahaú mo e ngaahi maka ʻa e kau Nīfai taʻe-fakatomalá—ʻOku fakafefeka ʻe ha niʻihi ʻa honau lotó, pea mamata ha niʻihi ki ha kau ʻāngelo—ʻOku pehē ʻe he kakai taʻetuí ʻoku ʻikai ʻaonga ke tui kia Kalaisi mo ʻene hāʻele mai ki Selūsalemá. Taʻu 6–1 K.M. nai.[/i]\n\n1 Pea ko ʻeni, naʻe hoko ʻo pehē naʻe ʻi ai ʻa e tokolahi naʻa nau fanongo ki he ngaahi lea ʻa Samuela, ko e tangata Leimaná, ʻa ia naʻá ne lea ʻaki mei he funga ʻo e ngaahi ʻā ʻo e koló. Pea ʻilonga ʻa kinautolu ʻa ia naʻa nau tui ki heʻene ngaahi leá naʻa nau ʻalu atu ʻo kumi kia Nīfai; pea kuo nau omi ʻo ʻiloʻi ia pea nau vete kiate ia ʻenau ngaahi angahalá ʻo ʻikai fakaʻikaiʻi ia, ʻo nau kole ke papitaiso ʻa kinautolu ki he ʻEikí.\n\n2 Ka ko kinautolu kotoa pē ʻa ia naʻe ʻikai te nau tui ki he ngaahi lea ʻa Samuelá naʻa nau ʻita kiate ia; pea naʻa nau tolongaki ia ʻaki ʻa e ngaahi maka ʻi he funga ʻaá, pea naʻe ʻi ai ʻa e tokolahi naʻa nau fana foki kiate ia ʻaki ʻa e ngaahi ngahau ʻi heʻene tuʻu ʻi he funga ʻaá; ka naʻe ʻiate ia ʻa e Laumālie ʻo e ʻEikí, ʻo ʻikai ai lava ke tau ʻiate ia ʻa ʻenau ngaahi maká pe ko ʻenau ngaahi ngahaú.\n\n3 Ko ʻeni ʻi heʻenau ʻiloʻi ʻoku ʻikai lava ke tau ʻiate ia haʻanau meʻá, naʻe toe ʻi ai mo e tokolahi ange naʻa nau tui ki heʻene ngaahi leá, ʻo nau ʻalu ai kia Nīfai ke papitaiso.\n\n4 He vakai, naʻe lolotonga fai papitaiso ʻa Nīfai, mo kikite, mo malanga, mo kalanga ʻaki ʻa e fakatomalá ki he kakaí, mo fakahā ʻa e ngaahi fakaʻilonga mo e ngaahi meʻa fakaofo, ʻo fai ʻa e ngaahi meʻa mana ʻi he kakaí, ke nau ʻilo kuo pau ke vave ʻa e ʻaloʻi mai ʻo Kalaisi—\n\n5 Mo fakahā kiate kinautolu ʻa e ngaahi meʻa kuo pau ke vave ʻene hokó, koeʻuhi ke nau ʻiloʻi pea manatuʻi ʻi he taimi ʻe hoko ai iá kuo tomuʻa fakahā ia kiate kinautolu, koeʻuhi ke nau tui; ko ia ʻilonga ʻa kinautolu ʻa ia naʻa nau tui ki he ngaahi lea ʻa Samuelá naʻa nau ʻalu atu kiate ia ke papitaiso, he naʻa nau haʻu ʻo fakatomala mo vete ʻenau ngaahi angahalá.\n\n6 Ka ko honau tokolahi ange naʻe ʻikai ke tui ki he ngaahi lea ʻa Samuelá; ko ia ʻi heʻenau vakai ʻoku ʻikai lava ke tau ʻiate ia ʻa ʻenau ngaahi maká mo ʻenau ngaahi ngahaú, naʻa nau kaila ki honau kau ʻeikitaú, ʻo pehē: Puke ʻa e tangatá ni pea haʻi ia, he vakai ʻoku ʻiate ia ha tēvolo; pea koeʻuhi ko e mālohi ʻo e tēvolo ʻa ia ʻoku ʻiate iá ʻoku ʻikai faʻa lava ai ke tau ʻiate ia ʻetau ngaahi maká mo ʻetau ngaahi ngahaú; ko ia puke ia pea haʻi, ʻo ʻave ia ke mamaʻo.\n\n7 Pea ʻi heʻenau ʻalu atu ke puke ia ʻaki honau nimá, vakai, naʻá ne hopo hifo mei he funga ʻaá, ʻo ne hola mei honau ngaahi fonuá, ʻio, ʻo aʻu ki hono fonua ʻoʻoná, pea naʻá ne kamata ke malanga mo kikite ʻi he lotolotonga ʻo hono kakai ʻoʻoná.\n\n8 Pea vakai, naʻe ʻikai toe fanongo ʻo kau kiate ia ha taha ʻi he kau Nīfaí; pea naʻe pehē ʻa e ngaahi meʻa ʻa e kakaí.\n\n9 Pea naʻe ʻosi pehē hono valungofulu mā ono ʻo e taʻu ʻo e pule ʻa e kau fakamāú ki he kakai ʻo Nīfaí.\n\n10 Pea naʻe ʻosi pehē foki mo e taʻu hono valungofulu mā fitu ʻo e pule ʻa e kau fakamāú, pea naʻe nofo ʻa e konga lahi ʻo e kakaí ʻi heʻenau loto-hīkisiá mo e fai angahalá, pea ko honau tokosiʻi pē naʻe ʻaʻeva fakaʻehiʻehi ʻo lahi hake ʻi he ʻao ʻo e ʻOtuá.\n\n11 Pea ko e ngaahi tuʻunga foki ʻeni, ʻo hono valungofulu mā valu ʻo e taʻu ʻo e pule ʻa e kau fakamāú.\n\n12 Pea naʻe siʻi pe ha liliu ʻi he ngaahi meʻa ʻa e kakaí, tuku kehe pē ʻa e kamata ke ʻāsili ange ʻa e mahimango ʻa e kakaí ʻi he fai angahalá, pea naʻe fakautuutu ai pē ʻa ʻenau fai ʻa e ngaahi meʻa ʻa ia ʻoku taʻehoa mo e ngaahi fekau ʻa e ʻOtuá, ʻi he hono valungofulu mā hiva ʻo e taʻu ʻo e pule ʻa e kau fakamāú.\n\n13 Ka naʻe hoko ʻo pehē ʻi hono hivangofulu ʻo e taʻu ʻo e pule ʻa e kau fakamāú, naʻe fakahā ha ngaahi fakaʻilonga lalahi ki he kakai, mo e ngaahi meʻa fakaofo; pea naʻe kamata ke fakahoko ʻa e ngaahi lea ʻa e kau palōfitá.\n\n14 Pea naʻe hā mai ʻa e kau ʻāngelo ki he kau tangata, ʻa ia ko e kau tangata poto, ʻo fakahā kiate kinautolu ʻa e ngaahi ongoongo fakafiefia ʻo e fiefia lahi; ko ia ʻi he taʻu pē ko iá naʻe kamata ke fakahoko ʻa e ngaahi folofolá.\n\n15 Ka neongo iá, naʻe kamata ʻe he kakaí ke fakafefeka honau lotó, tuku kehe pē honau niʻihi naʻe tui lahi taha, ʻi he kau Nīfaí mo e kau Leimaná fakatouʻosi, ʻo nau kamata ke falala ki honau ivi ʻonautolú pea ki honau poto ʻonautolú, ʻo nau pehē:\n\n16 ʻOku ʻi ai ʻa e ngaahi meʻa ʻe niʻihi naʻe totonu ʻenau fakalavelavé, he naʻe lahi ʻaupito; kae vakai, ʻoku mau ʻiloʻi ko e ngaahi ngāue lalahi mo fakaofo ko ʻení ʻe ʻikai lava ʻo hoko hono kotoa, ʻa ia naʻa nau leaʻakí.\n\n17 Pea naʻa nau kamata ke fakafekiki mo fekīhiaki ʻiate kinautolu, ʻo pehē:\n\n18 ʻOku ʻikai ha ʻuhinga lelei ke ʻi ai ha taha ʻo hangē ko ha Kalaisí ʻe hāʻele mai; kapau ʻe pehē, pea ko e ʻAlo ia ʻo e ʻOtuá, ko e Tamai ʻo e langí mo e māmaní, ʻo hangē ko ia kuo leaʻakí, ko e hā ʻoku ʻikai te ne fakahā ai ia ʻe ia kiate kitautolu ʻo hangē ko kinautolu te nau ʻi Selūsalemá?\n\n19 ʻIo, ko e hā ʻe ʻikai te ne fakahā ai ia ʻe ia ʻi he fonuá ni ʻo hangē ko e fonua ko Selūsalemá?\n\n20 Kae vakai, ʻoku tau ʻilo ko e talatukufakaholo kovi ʻeni, ʻa ia kuo tukufakaholo mai kiate kitautolu mei heʻetau ngaahi tamaí, koeʻuhí ke ngaohi kitautolu ke tau tui ki ha fuʻu meʻa maʻongoʻonga mo fakaofo ʻa ia ʻe hoko, kae ʻikai ʻi hotau lotolotongá, ka ʻi ha fonua ʻoku mamaʻo ʻaupito, ko ha fonua ʻoku ʻikai te tau ʻilo ki ai; ko ia ʻoku nau lava ai ʻo tuku ʻa kitautolu ʻi he taʻeʻilo, he ʻoku ʻikai te tau faʻa mamata ʻaki hotau mata ʻotautolú pe ʻoku moʻoni ia.\n\n21 Pea te nau fokotuʻu, ʻi he olopoto mo e ngaahi faiva fufū ʻo e tokotaha angakoví, ha fuʻu meʻa lilo lahi ʻa ia ʻoku ʻikai faʻa mahino kiate kitautolu, ʻa ia ʻe fakapōpulaʻi ʻa kitautolu ke hoko ko e kau tamaioʻeiki ki heʻenau ngaahi leá, pea mo e kau tamaioʻeiki foki kiate kinautolu, he ʻoku tau falala kiate kinautolu ke nau akoʻi ʻa kitautolu ʻi he folofolá; pea ʻe pehē ʻenau taʻofi ʻa kitautolu ʻi he taʻeʻiló ʻo kapau te tau fakavaivaiʻi ʻa kitautolu kiate kinautolu, ʻi he ngaahi ʻaho kotoa ʻo ʻetau moʻuí.\n\n22 Pea naʻe lahi mo e ngaahi meʻa kehe naʻe fakakaukauʻi ʻe he kakaí ʻi honau lotó, ʻa ia naʻe laulaunoa mo taʻeʻaonga; pea naʻa nau fuʻu hohaʻa lahi, he naʻe ueʻi hake ʻe Sētane ʻa kinautolu ke nau fai angahala maʻu ai pē; ʻio, naʻá ne ʻalu fano ʻo fakamafola ʻa e ngaahi ongoongo loi mo e ngaahi fakakikihi ʻi he funga kotoa ʻo e fonuá, koeʻuhi ke ne fakafefeka ʻa e loto ʻo e kakaí ki he meʻa ʻoku leleí pea ki he meʻa ʻa ia ʻe hokó.\n\n23 Pea neongo ʻa e ngaahi fakaʻilonga mo e ngaahi meʻa fakaofo ʻa ia naʻe fai ʻi he kakai ʻo e ʻEikí, pea mo e ngaahi mana naʻa nau faí, naʻe kei maʻu ʻe Sētane ʻa e fuʻu mālohi lahi ki he loto ʻo e kakai ʻi he funga hono kotoa ʻo e fonuá.\n\n24 Pea naʻe ʻosi pehē ʻa hono hivangofulu ʻo e taʻu ʻo e pule ʻa e kau fakamāú ki he kakai ʻo Nīfaí.\n\n25 Pea naʻe ngata pehē ʻa e tohi ʻa Hilamaní, ʻo fakatatau ki he lekooti ʻa Hilamani mo hono ongo fohá.\n\n", "3-ne 1": "[center][font_size=26]Ko e Tohi Hono Tolu ʻa Nīfaí[/font_size][/center]\n\n[center][font_size=26]Ko e Tohi ʻa Nīfai ko e Foha ʻo Nīfai, ʻa ia ko e Foha ʻo Hilamaní[/font_size][/center]\n\nPea ko Hilamani ko e foha ia ʻo Hilamani, ʻa ia ko e foha ʻo ʻAlamā, ʻa ia ko e foha ʻo ʻAlamā, ko ha hako ʻo Nīfai ʻa ia ko e foha ʻo Līhai, ʻa ia naʻe haʻu mei Selūsalema ʻi he ʻuluaki taʻu ʻo e pule ʻa Setikia, ko e tuʻi ʻo Siutá.\n\n[center][font_size=26]Vahe 1[/font_size][/center]\n\n[i]ʻOku ʻalu atu ʻa Nīfai, ko e foha ʻo Hilamaní, mei he fonuá, pea ʻoku tauhi ʻe hono foha ko Nīfaí ʻa e ngaahi lekōtí—Neongo hono lahi ʻo e ngaahi fakaʻilongá mo e ngaahi meʻa fakaofó, naʻe kei filioʻi pē ʻa e kau fai angahalá ke tāmateʻi ʻa e kau māʻoniʻoní—ʻOku hoko ʻa e pō ʻo e ʻaloʻi ʻo Kalaisí—ʻOku fakahā ʻa e fakaʻilongá, pea ʻoku hopo hake ha fetuʻu foʻou—ʻOku fakautuutu ʻa e loí mo e kākaá, pea ʻoku tāmateʻi ʻe he kau kaihaʻa Katianetoní ʻa e tokolahi. Taʻu T.S. 1–4 nai.[/i]\n\n1 Pea naʻe hoko ʻo pehē kuo ʻosi atu hono hivangofulu mā taha ʻo e taʻú pea ko e taʻu ia hono onongeau talu mei he taimi naʻe haʻu ai ʻa Līhai mei Selūsalemá; pea ko e taʻu ia naʻe hoko ai ʻa Leikoneose ko e tuʻi fakamaau lahi mo e kōvana ki he fonuá.\n\n2 Pea ko Nīfai, ko e foha ʻo Hilamaní, kuo ʻalu ia mei he fonua ko Seilahemalá, kae tuku ʻa e fekau ki hono foha ko Nīfaí, ʻa ia ko hono foha lahí, ke tauhi ʻo e ngaahi peleti ʻo e palasá, pea mo e ngaahi lekooti kotoa kuo tohí, mo e ngaahi meʻa kotoa pē ʻa ia kuo tauhi toputapu talu mei he ʻalu atu ʻa Līhai mei Selūsalemá.\n\n3 Pea naʻá ne ʻalu leva mei he fonuá, pea ko e fē ʻa e potu naʻá ne ʻalu ki aí, ʻoku ʻikai ʻilo ʻe ha tangata; pea naʻe tauhi ʻe hono foha ko Nīfaí ʻa e ngaahi lekōtí ʻo fetongi ia, ʻio, ʻa e ngaahi lekooti ʻo e kakai ko ʻení.\n\n4 Pea naʻe hoko ʻo pehē ʻi he kamataʻanga ʻo hono hivangofulu mā ua ʻo e taʻú, vakai, naʻe kamata ke fakahoko ʻo kakato ange ʻa e ngaahi kikite ʻa e kau palōfitá; he naʻe kamata ke lahi ange ʻa e ngaahi fakaʻilongá mo e ngaahi meʻa mana lalahi ange naʻe hoko ʻi he lotolotonga ʻo e kakaí.\n\n5 Ka naʻe ʻi ai ʻa e niʻihi naʻa nau kamata ke pehē kuo ʻosi ʻa e taimi ʻoku totonu ke fakahoko ai ʻa e ngaahi lea, ʻa ia naʻe lea ʻaki ʻe Samuela, ko e tangata Leimaná.\n\n6 Pea naʻe kamata ke nau fiefia koeʻuhi ko honau kāingá, ʻo pehē: Vakai kuo ʻosi ʻa e taimí, pea kuo ʻikai ke fakahoko ʻa e ngaahi lea ʻa Samuelá, ko ia, kuo hoko hoʻomou fiefia mo hoʻomou tui ki aí ʻo taʻeʻaonga.\n\n7 Pea naʻe hoko ʻo pehē naʻa nau fakalanga ʻa e fuʻu longoaʻa lahi ʻi he fonuá hono kotoa; pea naʻe kamata ʻa e kakai ʻa ia naʻe tui ke fuʻu loto-mamahi ʻaupito, telia naʻa ʻi ai ha faʻahinga founga ʻe ʻikai fakahoko ʻa e ngaahi meʻa ʻa ia kuo leaʻakí.\n\n8 Kae vakai, naʻa nau sio fakamamaʻu ki he ʻaho ko iá mo e pō ko iá pea mo e ʻaho ʻa ia ʻe hangē pē ko e ʻaho pē ʻe taha ʻo hangē kuo ʻikai ke ʻi ai ha poó, koeʻuhí ke nau ʻilo kuo ʻikai ke taʻeʻaonga ʻa ʻenau tuí.\n\n9 Ko ʻeni naʻe hoko ʻo pehē naʻe fokotuʻu ha ʻaho ʻe he kau taʻetuí, ko e kakai kotoa pē kuo nau tui ki he ngaahi talatukufakaholó ni ʻe tuku ke tāmateʻi ai ʻa kinautolu tuku kehe ʻo ka toki hoko ʻa e fakaʻilonga, kuo fakahā ʻe Samuela ko e palōfitá.\n\n10 Ko ʻeni naʻe hoko ʻo pehē ʻi he mamata ʻa Nīfai, ko e foha ʻo Nīfaí, ki he fai angahala ko ʻeni ʻa hono kakaí, naʻe fuʻu mamahi ʻaupito ʻa hono lotó.\n\n11 Pea naʻe hoko ʻo pehē naʻa ne ʻalu atu ʻo ne punou hifo ki he kelekelé, peá ne fuʻu tangi fakamātoato ki hono ʻOtuá koeʻuhi ko hono kakaí, ʻio, ʻa kinautolu ʻa ia naʻe ʻamanaki ke fakaʻauha koeʻuhi ko ʻenau tui ki he talatukufakaholo ʻa ʻenau ngaahi tamaí.\n\n12 Pea naʻe hoko ʻo pehē naʻá ne tangi fakamātoato ki he ʻEikí ʻi he ʻaho kotoa ko iá; pea vakai, naʻe ongo mai kiate ia ʻa e leʻo ʻo e ʻEikí, ʻo pehē:\n\n13 Hanga hake ho matá pea fiefia; he vakai, kuo hokosia ʻa e taimí, pea ʻi he pō ko ʻení ʻe fakahā ai ʻa e fakaʻilongá, pea ʻi he ʻapongipongí te u haʻu ki māmani, ke fakahā ki he māmaní te u fakahoko ʻa e meʻa kotoa pē kuó u fekau ke lea ʻaki ʻi he ngutu ʻo ʻeku kau palōfita māʻoniʻoní.\n\n14 Vakai, ʻoku ou haʻu ki hoku kakai ʻoʻokú, ke fakahoko ʻa e ngaahi meʻa kotoa pē kuó u fakahā ki he fānau ʻa e tangatá talu mei hono ʻai ʻa e tuʻunga ʻo e māmaní, pea ke fai ʻa e finangalo, ʻo e Tamaí pea mo e ʻAló fakatouʻosi—ʻo e Tamaí koeʻuhi ko au, pea mo e ʻAló koeʻuhi ko hoku kakanó. Pea vakai, kuo hokosia ʻa e taimí, pea ʻe fakahā ʻi he poó ni ʻa e fakaʻilongá.\n\n15 Pea naʻe hoko ʻo pehē naʻe fakahoko ʻa e ngaahi folofola ʻa ia naʻe ongo mai kia Nīfaí, ʻo fakatatau mo ia kuo folofolaʻaki; he vakai, ʻi he tō hifo ʻa e laʻaá naʻe ʻikai ha poʻuli; pea naʻe kamata ke ofo ʻa e kakaí koeʻuhi ko e ʻikai ha poʻuli ʻi he hoko mai ʻa e poó.\n\n16 Pea naʻe ʻi ai ʻa e tokolahi, naʻe ʻikai ke nau tui ki he ngaahi lea ʻa e kau palōfitá, naʻa nau tō ki he kelekelé ʻo hangē kuo nau maté, he naʻa nau ʻiloʻi ko e fuʻu palani lahi ʻo e fakaʻauha ʻa ia naʻa nau teuteu ke fai kiate kinautolu ʻa ia naʻe tui ki he ngaahi lea ʻa e kau palōfitá kuo taʻeʻaonga ia; he ko e fakaʻilonga naʻe fakahaá kuo lolotonga hoko ia.\n\n17 Pea naʻe kamata ke mahino kiate kinautolu kuo pau ke vave ʻa e hā mai ʻa e ʻAlo ʻo e ʻOtuá; ʻio, ko hono fakakātoá, ko e kakai fulipē ʻi he funga ʻo e fonuá hono kotoa mei he hihifó ki he hahaké, ʻi he fonua fakatouʻosi ʻi he tokelaú pea mo e fonua ʻi he tongá, naʻa nau fuʻu ofo lahi ʻaupito ʻo nau tō ki he kelekelé.\n\n18 He naʻa nau ʻilo kuo fakamoʻoni ʻa e kau palōfitá ki he ngaahi meʻá ni ʻi he ngaahi taʻu lahi, pea ko e fakaʻilonga kuo fakahaá kuo lolotonga hoko ia; pea naʻa nau kamata ke ilifia koeʻuhi ko ʻenau angahalá mo ʻenau taʻetuí.\n\n19 Pea naʻe hoko ʻo pehē naʻe ʻikai ha poʻuli ʻi hono kotoa ʻo e pō ko iá, ka naʻe maama ia ʻo hangē ko e hoʻatā mālie. Pea naʻe hoko ʻo pehē naʻe toe hopo hake ʻa e laʻaá ʻi he pongipongí, ʻo hangē ko hono anga-mahení; pea naʻa nau ʻiloʻi ko e ʻaho ia ʻe ʻaloʻi ai ʻa e ʻEikí, koeʻuhi ko e fakaʻilonga ʻa ia kuo fakahaá.\n\n20 Pea naʻe hoko pehē, ʻio, ʻa e kihiʻi momoʻi meʻa kotoa pē, ʻo fakatatau ki he ngaahi lea ʻa e kau palōfitá.\n\n21 Pea naʻe hoko ʻo pehē foki naʻe hā mai ha fetuʻu foʻou, ʻo fakatatau ki he folofolá.\n\n22 Pea naʻe hoko ʻo pehē naʻe kamata mei he taimi ko iá hono fakamafola ʻi he kakaí ha ngaahi loi, ʻe Sētane, ke fakafefeka honau lotó, koeʻuhi ke ʻoua naʻa nau tui ki he ngaahi fakaʻilonga mo e ngaahi meʻa fakaofo ko ia kuo nau mamata ki aí; ka neongo ʻa e ngaahi loi mo e ngaahi kākā ko iá, naʻe tui ʻa e konga tokolahi ʻo e kakaí, naʻa nau tui ʻo ului ki he ʻEikí.\n\n23 Pea naʻe hoko ʻo pehē foki naʻe ʻalu atu ʻa Nīfai ʻi he kakaí, mo e tokolahi kehe foki, ʻo papitaiso ki he fakatomalá, ʻa ia naʻe lahi ai ʻa e fakamolemole ʻo e ngaahi angahalá. Pea ko ia naʻe toe kamata ke maʻu ʻe he kakaí ʻa e melino ʻi he fonuá.\n\n24 Pea naʻe ʻikai ha ngaahi fakakikihi, kae ngata pē ʻi ha tokosiʻi ʻa ia naʻa nau kamata ke malanga, ʻo feinga ke fakamoʻoniʻi mei he ngaahi folofolá, ʻoku ʻikai toe ʻaonga ke tauhi ki he fono ʻa Mōsesé. Ka naʻa nau hala ʻi he meʻa ko iá, he kuo ʻikai ke mahino kiate kinautolu ʻa e ngaahi folofolá.\n\n25 Ka naʻe hoko ʻo pehē naʻe vave ʻenau uluí, pea naʻe mahino kiate kinautolu ʻa ʻenau halá, he naʻe fakahā kiate kinautolu kuo teʻeki ai fakahoko ʻa e fonó, pea kuo pau ke fakahoko hono kiʻi konga kotoa pē; ʻio, naʻe hoko mai ʻa e folofolá kiate kinautolu kuo pau ke fakahoko ia; ʻio, he ʻikai mole hano kihiʻi konga siʻi ʻe taha kae ʻoua ke fakahoko hono kotoa: ko ia naʻe fakamahino kiate kinautolu ʻi he taʻu pē ko iá ʻa ʻenau faihalá, pea nau vete ʻenau ngaahi halá.\n\n26 Pea ko ia naʻe pehē ʻa e ʻosi atu hono hivangofulu mā ua ʻo e taʻú, pea naʻe ʻomi ai ʻa e ngaahi ongoongo fakafiefia ki he kakaí koeʻuhi ko e ngaahi fakaʻilonga ʻa ia kuo hokó, ʻo fakatatau mo e ngaahi lea ʻo e kikite ʻa e kau palōfita māʻoniʻoni kotoa pē.\n\n27 Pea naʻe hoko ʻo pehē naʻe ʻosi atu foki mo hono hivangofulu mā tolu ʻo e taʻú ʻi he melino, tuku kehe pē ʻa e kau kaihaʻa ʻa Katianetoní, ʻa ia naʻa nau nofo ʻi he ngaahi moʻungá, pea naʻa nau fuʻu tokolahi ʻi he fonuá; he naʻe pehē fau hono mālohi ʻo honau ngaahi kolotaú mo honau ngaahi toitoiʻangá ko ia naʻe ʻikai faʻa ikuna ʻa kinautolu ʻe he kakaí; ko ia naʻa nau fai ʻa e ngaahi fakapō lahi, pea nau fai ʻa e ngaahi tāmate lahi ʻi he kakaí.\n\n28 Pea naʻe hoko ʻo pehē ʻi hono hivangofulu mā fā ʻo e taʻú naʻa nau kamata ke tupu ʻo tokolahi ʻaupito, ko e tupu mei he tokolahi ʻo e kau angatuʻu ʻi he kau Nīfaí ʻa ia naʻa nau hola mai kiate kinautolu, ʻa ia naʻe fakatupu ai ʻa e fuʻu mamahi lahi ki he kau Nīfai ʻa ia naʻe kei nofo ʻi he fonuá.\n\n29 Pea naʻe ʻi ai foki mo ha ʻuhinga lahi ʻo e fuʻu mamahi lahi ʻi he kau Leimaná; he vakai, naʻe tokolahi ʻenau fānau ʻa ia naʻe tupu hake ʻo nau fakaʻau ke lahi honau taʻú, ʻo nau fai ʻenau fakakaukau ʻanautolu pē, pea naʻe tohoakiʻi atu ʻa kinautolu ʻe he niʻihi naʻe ʻo e kau Sōlamí, ʻaki ʻenau ngaahi loí mo ʻenau ngaahi lea fakahekeheké, ke nau kau ki he kau kaihaʻa ko ia ʻa Katianetoní.\n\n30 Pea naʻe pehē hono fakamamahiʻi foki ʻo e kau Leimaná, pea naʻe fakaʻau ke nau fakaʻauʻau hifo ʻi heʻenau tuí mo ʻenau māʻoniʻoní, ko e tupu ʻi he fai angahala ʻa e toʻu tangata tupu haké.\n\n", "3-ne 2": "[center][font_size=26]Vahe 2[/font_size][/center]\n\n[i]ʻOku fakautuutu ʻa e fai angahalá mo e ngaahi anga-fakalieliá ʻi he kakaí—ʻOku kau fakataha ʻa e kau Nīfaí mo e kau Leimaná ke maluʻi ʻa kinautolu mei he kau kaihaʻa ʻa Katianetoní—ʻOku liliu ʻa e kau Leimana ne uluí ʻo hinehina pea ʻoku ui ʻa kinautolu ko e kau Nīfai. Taʻu T.S. 5–16 nai.[/i]\n\n1 Pea naʻe hoko ʻo pehē naʻe ʻosi pehē atu mo hono hivangofulu mā nima ʻo e taʻú foki, pea naʻe kamata ke ngalo ʻi he kakaí ʻa e ngaahi fakaʻilongá mo e ngaahi meʻa fakaofo ʻa ia kuo nau fanongo ki aí, pea naʻe fakaʻau ke siʻisiʻi ʻenau ofo ʻi ha fakaʻilonga pe ha meʻa fakaofo mei he langí, ʻo tupu ai ʻa e kamata ke fefeka ʻa honau lotó, pea fakakuihi ʻa honau ʻatamaí, pea naʻa nau kamata ke taʻetui ki he meʻa kotoa pē kuo nau fanongo mo mamata ki aí—\n\n2 ʻO nau fakakaukau ki ha ngaahi meʻa laulaunoa ʻi honau lotó, ʻo pehē kuo fai ia ʻe he kau tangata pea ʻi he mālohi ʻo e tēvoló, ke tohoakiʻi atu mo kākaaʻi ʻa e loto ʻo e kakaí; pea naʻe pehē ʻa e toe maʻu ʻe Sētane ʻa e loto ʻo e kakaí, ʻo ne fakakuihi ai honau matá mo ne kākaaʻi ʻa kinautolu ke nau tui ko e meʻa launoa mo taʻeʻaonga ʻa e tokāteline ʻo Kalaisí.\n\n3 Pea naʻe hoko ʻo pehē naʻe fakaʻau ʻo mālohi ʻa e kakaí ʻi he fai angahalá mo e ngaahi anga-fakalieliá; pea naʻe ʻikai te nau tui ʻe toe ʻi ai ha ngaahi fakaʻilonga pe ngaahi meʻa fakaofo ʻe fakahā mai; pea naʻe ʻalu fano ʻa Sētane, ʻo kākaaʻi ʻa e loto ʻo e kakaí, ʻo ʻahiʻahiʻi ʻa kinautolu mo fakatupu ʻenau fai ʻa e fuʻu fai angahala lahi ʻi he fonuá.\n\n4 Pea naʻe ʻosi pehē atu hono hivangofulu mā ono ʻo e taʻú; pea pehē foki mo hono hivangofulu mā fitu ʻo e taʻú; pea mo hono hivangofulu mā valu ʻo e taʻú foki; pea mo hono hivangofulu mā hiva ʻo e taʻú foki.\n\n5 Pea kuo ʻosi atu foki ʻa e taʻu ʻe teau mei he ngaahi ʻaho ʻo Mōsaiá, ʻa ia naʻá ne tuʻi ki he kakai ʻo e kau Nīfaí.\n\n6 Pea kuo ʻosi ʻa e taʻu ʻe onongeau mā hiva talu mei he ʻalu atu ʻa Līhai mei Selūsalemá.\n\n7 Pea kuo ʻosi ʻa e taʻu ʻe hiva talu mei he taimi ʻa ia naʻe fakahā mai ai ʻa e fakaʻilonga, ʻa ia naʻe lea ʻaki ʻe he kau palōfitá, ʻe hāʻele mai ai ʻa Kalaisi ki he māmaní.\n\n8 Ko ʻeni naʻe kamata ʻe he kau Nīfaí ke lau honau taimí mei he kuonga ʻa ia naʻe fakahā mai ai ʻa e fakaʻilongá, pe mei he hāʻele mai ʻa Kalaisí; ko ia, kuo ʻosi atu ʻa e taʻu ʻe hiva.\n\n9 Pea ko Nīfai, ʻa ia ko e tamai ʻa Nīfai, ʻa ia naʻá ne tauhi ʻa e ngaahi lekōtí, naʻe ʻikai ke toe foki mai ki he fonua ko Seilahemalá, pea naʻe ʻikai faʻa ʻiloʻi ia ʻi ha potu ʻi hono kotoa ʻo e fonuá.\n\n10 Pea naʻe hoko ʻo pehē naʻe kei nofo ai pē ʻa e kakaí ʻi he fai angahalá, neongo hono lahi ʻo e malanga mo e kikite naʻe fekau ke fai ʻiate kinautolú; pea naʻe ʻosi pehē foki mo hono hongofulu ʻo e taʻú; pea naʻe pehē mo e ʻosi atu foki ʻa hono hongofulu mā taha ʻo e taʻú ʻi he fai angahala.\n\n11 Pea naʻe hoko ʻo pehē ʻi hono hongofulu mā tolu ʻo e taʻú naʻe kamata ʻa e ngaahi tau mo e ngaahi fakakikihi ʻi hono kotoa ʻo e fonuá; he kuo fakaʻau ke tokolahi ʻaupito ʻa e kau kaihaʻa Katianetoní, pea nau tāmateʻi ʻa e tokolahi ʻo e kakaí, pea nau fakaʻauha ʻa e ngaahi kolo lahi, pea fakamafola lahi ʻa e maté mo e fakaʻauhá ʻi he fonuá kotoa, ko ia naʻe ʻaonga ai ke toʻo mahafu ʻa e kakai kotoa pē, ʻa e kau Nīfaí mo e kau Leimaná fakatouʻosi, ʻo tauʻi ʻa kinautolu.\n\n12 Ko ia, ko e kau Leimana kotoa pē ʻa ia kuo nau ului ki he ʻEikí, naʻa nau fakataha mo honau kāinga, ko e kau Nīfaí, pea naʻe fakamālohiʻi ʻa kinautolu, koeʻuhi ke maluʻi ʻenau moʻuí mo honau kakai fefiné mo ʻenau fānaú, ko ia naʻa nau toʻo mahafu ke tauʻi ʻa e kau kaihaʻa Katianetoní, ʻio, pea tauhi maʻu foki ʻa ʻenau ngaahi totonú mo e ngaahi faingamālie ʻo honau siasí mo ʻenau lotú, mo ʻenau tauʻatāiná mo ʻenau nofo taʻehaʻisiá.\n\n13 Pea naʻe hoko ʻo pehē ʻi he teʻeki ai ʻosi atu ʻa e taʻu hono hongofulu mā tolu ko iá kuo tuʻunuku mai ki he kau Nīfaí ha fakaʻauha fakaʻaufuli koeʻuhi ko e tau ko ʻení, ʻa ia kuo fakaʻau ʻo fuʻu fakamanavahē ʻaupito.\n\n14 Pea naʻe hoko ʻo pehē ko e kau Leimana ko ia naʻe fakataha mo e kau Nīfaí naʻe lau kinautolu mo e kau Nīfaí;\n\n15 Pea naʻe toʻo meiate kinautolu ʻa honau malaʻiá, pea naʻe liliu ʻo hinehina honau kilí ʻo hangē ko e kau Nīfaí;\n\n16 Pea naʻe hoko ʻo fuʻu fakaʻofoʻofa ʻa ʻenau kau talavoú mo honau ngaahi ʻofefiné, pea naʻe lau fakataha ʻa kinautolu mo e kau Nīfaí, pea naʻe ui ʻa kinautolu ko e kau Nīfai. Pea naʻe ʻosi pehē hono hongofulu mā tolu ʻo e taʻú.\n\n17 Pea naʻe hoko ʻo pehē ʻi he kamataʻanga ʻo hono hongofulu mā fā ʻo e taʻú, naʻe hoko atu ʻa e tau ʻi he vahaʻa ʻo e kau kaihaʻá mo e kau Nīfaí pea naʻe fakaʻau ʻo fuʻu fakamanavahē ʻaupito; ka neongo iá, naʻe fakaʻau ʻo kiʻi mālohi ange ʻa e kau Nīfaí ʻi he kau kaihaʻá, ʻo aʻu ki heʻenau tekeʻi ʻa kinautolu mei honau ngaahi fonuá ki he ngaahi moʻungá pea ki honau ngaahi toitoiʻangá.\n\n18 Pea naʻe ʻosi pehē hono hongofulu mā fā ʻo e taʻú. Pea ʻi hono hongofulu mā nima ʻo e taʻú naʻa nau haʻu ai ke tauʻi ʻa e kakai ʻo Nīfaí; pea koeʻuhi ko e fai angahala ʻa e kakai ʻo Nīfaí, pea mo ʻenau ngaahi fakakikihí mo e ngaahi fekeʻikeʻi lahí, ko ia naʻe maʻu ʻe he kau kaihaʻa Katianetoní ha ngaahi faingamālie lahi kiate kinautolu.\n\n19 Pea naʻe ʻosi pehē hono hongofulu mā nima ʻo e taʻú, pea ko ia naʻe moʻua ʻa e kakaí ʻi he ngaahi faingataʻa lahi; pea naʻe tuʻunuku mai kiate kinautolu ʻa e heletā ʻo e fakaʻauhá, pea naʻe ofi ai ke tā hifo ʻaki ʻa kinautolu koeʻuhi ko ʻenau angahalá.\n\n", "3-ne 3": "[center][font_size=26]Vahe 3[/font_size][/center]\n\n[i]ʻOku fekau ʻe Kitianehai, ko e taki ʻo e kau kaihaʻa Katianetoní, kia Leikoneose mo e kau Nīfaí ke nau tukulolo mo tukuange honau ngaahi fonuá—ʻOku fili ʻe Leikoneose ʻa Kitikitonai ko e ʻeikitau pule ʻo e ngaahi kau taú—ʻOku fakataha ʻa e kau Nīfaí ki Seilahemala mo Mahu ke maluʻi ʻa kinautolu. Taʻu T.S. 16–18 nai.[/i]\n\n1 Pea ko ʻeni naʻe hoko ʻo pehē ʻi hono hongofulu mā ono ʻo e taʻu hili ʻa e hāʻele mai ʻa Kalaisí, naʻe maʻu ha tohi ʻe Leikoneose, ko e kōvana ʻo e fonuá, mei he taki mo e kōvana ʻo e kautahá ni ʻo e kau kaihaʻá; pea ko e ngaahi lea ʻeni naʻe tohi aí, ʻo pehē:\n\n2 ʻE Leikoneose, ko e kōvana pule mo tāfataha ʻo e fonuá, vakai, ʻoku ou fai atu ʻa e tohí ni kiate koe, pea ʻoku ou fakahikihikiʻi lahi ʻaupito koe koeʻuhi ko hoʻo tuʻu maʻú, pea mo e tuʻu maʻu foki ʻa ho kakaí ʻi he tauhi maʻu ʻa e meʻa ʻoku mou lau ko hoʻomou totonu mo e tauʻatāiná; ʻio, ʻoku mou tuʻu mālohi, ʻo hangē kuo poupouʻi ʻa kimoutolu ʻe he nima ʻo ha ʻotua, ʻi he maluʻi hoʻomou tauʻatāiná, mo hoʻomou koloá, pea mo homou fonuá, pe ko e ngaahi meʻa ʻoku mou ui peheé.\n\n3 Pea ʻoku ou pehē ko e meʻa pango kiate au, ʻe Leikoneose ko e ʻeiki lahi, ʻoku pehē fau hoʻo valé mo e fie meʻá ʻi he mahalo te mou faʻa matuʻuaki ʻa e kau tangata toʻa tokolahi pehē ʻa ia ʻoku ou puleʻí, ʻa ia kuo nau tuʻu ʻi he taimi ko ʻení mo ʻenau ngaahi mahafu taú, pea ʻoku nau tatali mo e fuʻu loto tokanga lahi ki he fekau—Mou ō hifo ki he kau Nīfaí, ʻo fakaʻauha ʻa kinautolu.\n\n4 Pea ko au, ʻi heʻeku ʻiloʻi honau loto-mālohí, he kuo fakamoʻoniʻi ʻa kinautolu ʻi he malaʻe ʻo e taú, pea ʻi heʻeku ʻiloʻi ʻenau fehiʻa taʻetuku kiate kimoutolu koeʻuhi ko hono lahi ʻo e ngaahi hala kuo mou fai kiate kinautolú, ko ia kapau te nau ō hifo ke tauʻi ʻa kimoutolu, te nau ʻalu atu kiate kimoutolu ʻi he fakaʻauha ke ʻosiʻosingamālie.\n\n5 Ko ia kuó u fai atu ai ʻa e tohí ni, peá u fakamaʻu ia ʻaki hoku nima ʻoʻokú, koeʻuhi ko ʻeku tokanga ki hoʻomou leleí, koeʻuhi ko hoʻomou fai mālohi ʻi he meʻa ʻoku mou tui ʻoku totonú, pea mo hoʻomou loto-toʻa ʻi he malaʻe ʻo e taú.\n\n6 Ko ia ʻoku ou tohi atu ai kiate koe, mo kole ke mou tukuange ki hoku kakaí ni ʻa homou ngaahi koló, mo homou ngaahi fonuá, mo hoʻomou ngaahi meʻa kotoa pē, kae ʻoua naʻa nau ʻalu atu kiate kimoutolu ʻaki ʻa e heletā, pea tō ai ʻa e fakaʻauhá kiate kimoutolu.\n\n7 Pe ko hono ʻai ʻe tahá, ke mou tukulolo kiate kimautolu, pea kau fakataha mo kimautolu pea mou ako ʻemau ngaahi ngāue fufuú, pea hoko ko homau kāinga koeʻuhi ke mou tatau mo kimautolu—ʻo ʻikai ko ʻemau kau pōpula, ka ko homau kāinga mo e kaungā ʻinasi ʻi heʻemau ngaahi meʻa kotoa pē.\n\n8 Pea vakai, ʻoku ou fakapapau kiate koe, kapau te mou fai ʻeni, ʻi he fuakava, ʻe ʻikai fakaʻauha ʻa kimoutolu; ka ʻo kapau ʻe ʻikai te mou fai ʻeni, ʻoku ou fakapapau kiate koe ʻi he fuakava, ʻi he māhina ka hoko maí, te u fekau ki heʻeku ngaahi kau taú ke nau ʻalu atu ʻo tauʻi ʻa kimoutolu, pea he ʻikai te nau taʻofi honau nimá, pea ʻikai te nau fakamoʻui ha taha, ka te nau tāmateʻi ʻa kimoutolu, pea taaʻi ʻa kimoutolu ʻaki ʻa e heletā kae ʻoua ke mou ʻauha ʻo ʻosiʻosingamālie.\n\n9 Pea vakai, ko au ko Kitianehai; pea ko e kōvana au ʻo e kautaha fufuú ni ʻa Katianetoní; ʻa ia ko e kautaha mo hono ngaahi ngāue ʻoku ou ʻiloʻi ʻoku lelei; pea naʻe kamata ia mei he kuonga muʻá pea kuo tukufakaholo mai ia kiate kimautolu.\n\n10 Pea ʻoku ou fai ʻa e tohí ni kiate koe, ʻe Leikoneose, pea ʻoku ou ʻamanaki pē te ke tuku mai homou ngaahi fonuá mo hoʻomou ngaahi koloá, taʻe-ʻi ai-ha lilingi ʻo e toto, koeʻuhí ke toe maʻu ʻe hoku kakaí ni ʻa ʻenau ngaahi totonú mo e pule, ʻa ia kuo nau tafoki meiate kimoutolu koeʻuhi ko hoʻomou fai angahala ʻi hono taʻofi meiate kinautolu ʻa ʻenau ngaahi totonu ki he pulé, pea ka ʻikai te mou fai ʻeni, te u sāuni honau ngaohikoviʻí. Ko au Kitianehai.\n\n11 Pea ko ʻeni naʻe hoko ʻo pehē ʻi he maʻu ʻe Leikoneose ʻa e tohi ní naʻá ne fuʻu ofo ʻaupito, koeʻuhi ko e loto-fefeka ʻa Kitianehai ʻo fekau ke tukuange ke ne maʻu ʻa e fonua ʻo e kau Nīfaí, pea mo e fakamanamanaʻi foki ʻo e kakaí mo e sāuni ʻo e ngaahi kovi kuo fai ki ha niʻihi naʻe ʻikai fai ha kovi ki aí, tuku kehe pē ʻa ʻenau faikovi kiate kinautolu ʻiate kinautolu pē ʻi he tafoki ki he kau kaihaʻa fai angahala mo fakalielia ko iá.\n\n12 Ko ʻeni vakai, ko e Leikoneose ko ʻeni, ʻa ia ko e kōvaná, ko ha tangata angatonu ia, pea naʻe ʻikai fakamanavaheeʻi ia ʻe he ngaahi fekau mo e ngaahi fakamanamana ʻa ha kaihaʻa; ko ia naʻe ʻikai te ne tokanga ki he tohi ʻa Kitianehai, ko e kōvana ʻo e kau kaihaʻá, ka naʻá ne fekau ke tangi ʻa hono kakaí ki he ʻEikí ke maʻu ha ivi ʻo ka hokosia ʻa e taimi ʻe haʻu ai ʻa e kau kaihaʻá ke tauʻi ʻa kinautolú.\n\n13 ʻIo, naʻá ne ʻoatu ha fanongonongo ki he kakai kotoa pē, ke nau tānaki fakataha honau kakai fefiné, mo ʻenau fānaú, mo ʻenau ngaahi takanga monumanu īkí mo ʻenau ngaahi takanga monumanu lalahí mo ʻenau ngaahi meʻa kotoa pē ki ha potu pē taha, tuku kehe pē honau kelekelé.\n\n14 Pea naʻá ne fekau ke langa ha ngaahi ʻā kolo ʻo takatakai ʻiate kinautolu, pea ke fuʻu fefeka ʻaupito ʻa hono mālohí. Peá ne fekau ke fokotuʻu takatakai ʻa e ngaahi kau tau ʻa e kau Nīfaí pea mo e kau Leimaná fakatouʻosi, pe ko kinautolu kotoa pē naʻe lau fakataha mo e kau Nīfaí, ke nau leʻohi ʻa kinautolu, mo maluʻi ʻa kinautolu mei he kau kaihaʻá ʻi he ʻaho mo e pō.\n\n15 ʻIo, naʻá ne pehē kiate kinautolu: Hangē ʻoku moʻui ʻa e ʻEikí, kapau ʻe ʻikai te mou fakatomala mei hoʻomou ngaahi angahala kotoa pē, pea tangi ki he ʻEikí, he ʻikai teitei fakahaofi ʻa kimoutolu mei he nima ʻo e kau kaihaʻa ko ia ʻa Katianetoní.\n\n16 Pea naʻe pehē fau hono maʻongoʻonga mo hono fakaofo ʻo e ngaahi lea mo e ngaahi kikite ʻa Leikoneosé ko ia naʻa nau fakatupu ʻa e ilifia ʻi he kakai kotoa pē; pea naʻa nau feinga ʻaki honau tūkuingatá ke fai ki he ngaahi lea ʻa Leikoneosé.\n\n17 Pea naʻe hoko ʻo pehē naʻe fakanofo ʻe Leikoneose ʻa e kau ʻeikitau pule ki he ngaahi kau tau kotoa pē ʻa e kau Nīfaí, ke nau angi ʻa kinautolu ʻi he taimi ʻe ō mai ai ʻa e kau kaihaʻá mei he feituʻu maomaonganoá ke tauʻi ʻa kinautolú.\n\n18 Ko ʻeni naʻe fakanofo ʻa e ʻeikitau lahi ʻo e kau ʻeikitau pule kotoa pē mo e pule māʻolunga ki he kau tau kotoa pē ʻa e kau Nīfaí, pea ko hono hingoá ko Kitikitonai.\n\n19 Ko ʻeni ko e anga maheni ʻo e kau Nīfai kotoa pē ke fakanofo ko honau kau ʻeikitau pulé, (tuku kehe pē ʻi honau ngaahi ʻaho ʻo e fai angahalá) ha taha ʻoku ʻiate ia ʻa e laumālie ʻo e fakahaá pea mo e kikité foki; ko ia, ko e Kitikitonai ko ʻení ko ha palōfita lahi ia ʻiate kinautolu, pea toe tuʻi fakamaau lahi foki.\n\n20 Ko ʻeni naʻe pehē ʻe he kakaí kia Kitikitonai: Lotu ki he ʻEikí, pea tuku ke tau ō hake ki he ngaahi moʻungá pea ki he feituʻu maomaonganoá, koeʻuhi ke tau ʻohofi ʻa e kau kaihaʻá pea fakaʻauha ʻa kinautolu ʻi honau ngaahi fonua ʻonautolú.\n\n21 Ka naʻe pehē ange ʻe Kitikitonai kiate kinautolu: ʻOku taʻofi ia ʻe he ʻEikí; he kapau te tau ō hake ke tauʻi ʻa kinautolu ʻe tuku ʻa kitautolu ʻe he ʻEikí ki honau nimá; ko ia te tau teuteuʻi ʻa kitautolu ʻi loto ʻi hotau ngaahi fonuá, pea te tau tānaki fakataha ʻetau ngaahi kau tau kotoa pē, pea ʻe ʻikai ke tau ō ke tauʻi ʻa kinautolu, ka te tau tatali kae ʻoua ke nau haʻu ke tauʻi ʻa kitautolu; ko ia hangē ʻoku moʻui ʻa e ʻEikí, kapau te tau fai ʻeni, te ne tuku ʻa kinautolu ki hotau nimá.\n\n22 Pea naʻe hoko ʻo pehē ʻi hono hongofulu mā fitu ʻo e taʻú, ʻi he konga fakamuimui ʻo e taʻú, kuo fanongonongo atu ʻa e tuʻutuʻuni ʻa Leikoneosé ʻi hono kotoa ʻo e funga ʻo e fonuá, pea kuo nau ʻave ʻenau fanga hōsí, mo ʻenau ngaahi salioté, mo ʻenau fanga pulu, mo ʻenau ngaahi takanga monumanu īkí, mo ʻenau ngaahi takanga monumanu lalahí, mo ʻenau ngaahi tengaʻi ʻakaú mo ʻenau ngaahi meʻa kotoa pē, pea nau laka atu, ʻa e ngaahi toko afe mo e ngaahi toko mano, kae ʻoua kuo nau ō atu kotoa pē ki he potu kuo tuʻutuʻuni ke nau fakataha ki ai, ke maluʻi ʻa kinautolu mei honau ngaahi filí.\n\n23 Pea ko e fonua kuo tuʻutuʻuní ko e fonua ko Seilahemalá, mo e fonua ʻi he vahaʻa ʻo e fonua ʻo Seilahemalá mo e fonua ko Mahú, ʻio, ʻo aʻu atu ki he ngataʻanga fonua ʻi he vahaʻa ʻo e fonua ko Mahú mo e fonua ko ʻAuhá.\n\n24 Pea naʻe ʻi ai ʻa e kakai ʻe toko lau afe lahi ʻa ia naʻe ui ko e kau Nīfai, ʻa ia naʻa nau fakataha ki he fonuá ni. Pea naʻe fekau ʻe Leikoneose ke nau fakataha mai ki he fonua ʻi he fakatongá, koeʻuhi ko e fuʻu malaʻia ʻa ia naʻe ʻi he fonua ʻi he fakatokelaú.\n\n25 Pea naʻa nau teuteuʻi ai ʻa kinautolu ke tau mo honau ngaahi filí; pea naʻa nau nofo ʻi he fonua pē taha, pea ʻi he feituʻu pē taha, pea naʻa nau manavahē ki he ngaahi lea kuo lea ʻaki ʻe Leikoneosé, ʻo aʻu ki heʻenau fakatomala mei heʻenau ngaahi angahala kotoa pē; pea nau fai ʻenau ngaahi lotu ki he ʻEiki ko honau ʻOtuá, ke ne fakahaofi ʻa kinautolu ʻi he taimi ʻe haʻu ai honau ngaahi filí ke tauʻi ʻa kinautolú.\n\n26 Pea naʻa nau fuʻu loto-mamahi ʻaupito koeʻuhi ko honau ngaahi filí. Pea naʻe fekau ʻe Kitikitonai ke nau ngaohi ʻa e ngaahi mahafu tau ʻo e faʻahinga kotoa pē, pea ke nau mālohi ʻi honau teunga taú mo e ngaahi paá, mo e ngaahi pā fuopotopotó, ʻo hangē ko e anga ʻo ʻene tuʻutuʻuní.\n\n", "3-ne 4": "[center][font_size=26]Vahe 4[/font_size][/center]\n\n[i]ʻOku ikunaʻi ʻe he kau Nīfaí ʻa e kau kaihaʻa ʻa Katianetoní—ʻOku fakapoongi ʻa Kitianihai, pea ʻoku tautau hono fetongi, ko Semenilaihā—ʻOku fakafetaʻi ʻa e kau Nīfaí ki he ʻEikí koeʻuhi ko ʻenau ngaahi ikuná. Taʻu T.S. 19–22 nai.[/i]\n\n1 Pea naʻe hoko ʻo pehē ʻi he konga fakamuimui ʻo hono hongofulu mā valu ʻo e taʻú kuo teuteu ʻa e ngaahi kau tau ʻa e kau kaihaʻa ko iá ke tau, ʻo nau kamata ke ʻalu hifo ʻo feʻohofi atu mei he ngaahi tafungofungá, mo e ngaahi moʻungá, pea mo e feituʻu maomaonganoá, mo honau ngaahi kolotaú, mo honau ngaahi toitoiʻangá, ʻo nau kamata ke puke ʻa e ngaahi fonuá, ʻa ia naʻe ʻi he fonua ʻi he tongá mo e fonua ʻi he tokelaú fakatouʻosi, ʻo nau kamata ke puke ʻa e ngaahi fonua kotoa pē kuo liʻaki ʻe he kau Nīfaí, mo e ngaahi kolo kuo liʻaki ke lalá.\n\n2 Kae vakai, naʻe ʻikai ke ʻi ai ha fanga manu fekai pe fanga manu kaivao ʻi he ngaahi fonua ʻa ia kuo liʻaki ʻe he kau Nīfaí, pea naʻe ʻikai ha fanga manu kaivao maʻá e kau kaihaʻá ka ʻi he feituʻu maomaonganoá pē.\n\n3 Pea naʻe ʻikai faʻa moʻui ʻa e kau kaihaʻá ka ʻi he feituʻu maomaonganoá pē, koeʻuhi ko e masiva meʻakaí; he kuo liʻaki ʻe he kau Nīfaí ʻa honau ngaahi fonuá ke lala, pea kuo nau tānaki ʻenau ngaahi takanga monumanu īkí mo ʻenau ngaahi takanga monumanu lalahí mo ʻenau ngaahi meʻa kotoa, pea kuo nau ʻi he feituʻu pē taha.\n\n4 Ko ia, naʻe ʻikai ha faingamālie ʻo e kau kaihaʻá ke nau vete mo maʻu ha meʻakai, kā ʻi he ʻalu hake pē ke tau mo e kau Nīfaí; pea ko e meʻa ʻi he nofo fakataha ʻa e kau Nīfaí, pea mo honau fuʻu tokolahí, pea ʻi heʻenau tokonaki maʻanautolu ʻa e ngaahi meʻakaí mo e nāunaú, mo e fanga hoosi mo e fanga pulu, mo e ngaahi takanga monumanu iiki ʻo e faʻahinga kotoa pē, ke nau moʻui ai ʻo feʻunga mo e taʻu ʻe fitu, ʻa ia ko e taimi naʻa nau ʻamanaki ke fakaʻauha ai ʻa e kau kaihaʻá mei he funga ʻo e fonuá; pea naʻe ʻosi pehē ʻa hono hongofulu mā valu ʻo e taʻú.\n\n5 Pea naʻe hoko ʻo pehē ʻi hono hongofulu mā hiva ʻo e taʻú naʻe ʻiloʻi ʻe Kitianehai kuo pau ke ne ʻalu hake ke tau mo e kau Nīfaí, he naʻe ʻikai ha founga ke nau maʻu ai haʻanau moʻui ka ʻi he vete mo e kaihaʻa mo e fakapō.\n\n6 Pea naʻe ʻikai fie movetevete holo ʻi he funga ʻo e fonuá koeʻuhi ke nau lava ʻo ngoueʻi ha tengaʻi ʻakau, telia naʻa ʻohofi ʻa kinautolu ʻe he kau Nīfaí ʻo tāmateʻi ʻa kinautolu; ko ia naʻe fekau ʻe Kitianehai ki heʻene ngaahi kau taú ʻoku totonu ke nau ʻalu atu ʻi he taʻu ko iá ke tau mo e kau Nīfaí.\n\n7 Pea naʻe hoko ʻo pehē naʻa nau ō mai ke tau; pea naʻe fai ʻeni ʻi he māhina hono onó; pea vakai, naʻe lahi mo fakamanavahē ʻa e ʻaho naʻa nau ō hake ai ke taú; pea kuo nau teunga ʻo hangē ko e anga ʻo e kau kaihaʻá; pea naʻa nau nonoʻo honau kongalotó ʻaki ʻa e kiliʻi lami, pea kuo nau vali ʻa kinautolu ʻaki ʻa e toto, pea kuo tekefua honau ʻulú, pea kuo ʻi honau ʻulú ʻa e ngaahi tatā tau; pea naʻe lahi mo fakailifia ʻa e anga ʻo e fōtunga ʻo e kau tau ʻa Kitianehaí, koeʻuhi ko honau teunga taú pea koeʻuhi kuo nau vali ʻa kinautolu ʻaki ʻa e totó.\n\n8 Pea naʻe hoko ʻo pehē ko e ngaahi kau tau ʻa e kau Nīfaí, ʻi heʻenau mamata ki he hā mai ʻa e kau tau ʻa Kitianehaí, naʻa nau tō kotoa ki he kelekelé, pea nau hiki hake ʻenau tangi ki he ʻEiki ko honau ʻOtuá, ke ne fakamoʻui ʻa kinautolu mo fakahaofi ʻa kinautolu mei he nima ʻo honau ngaahi filí.\n\n9 Pea naʻe hoko ʻo pehē ʻi he mamata ʻa e ngaahi kau tau ʻa Kitianehaí ki aí naʻa nau kamata ke kaila ʻaki ʻa e leʻo-lahi, koeʻuhi ko ʻenau fiefiá, he naʻa nau mahalo kuo tō ʻa e kau Nīfaí ʻi he ilifia koeʻuhi ko e fakailifia ʻo ʻenau ngaahi kau taú.\n\n10 Ka naʻe tō noa ʻenau ʻamanaki ʻi he meʻá ni, he naʻe ʻikai ke manavahē ʻa e kau Nīfaí kiate kinautolu; ka naʻa nau manavahē ki honau ʻOtuá ʻo nau lotu kiate ia ke maʻu ha maluʻi; ko ia, ʻi he feʻohofi mai ʻa e ngaahi kau tau ʻa Kitianehaí kiate kinautolú naʻa nau mateuteu ke fepaki mo kinautolu; ʻio, naʻa nau tali ʻa kinautolu ʻi he māfimafi ʻo e ʻEikí.\n\n11 Pea naʻe kamata ʻa e taú ʻi he māhina ko ʻeni hono onó, pea naʻe lahi mo fakamanavahē ʻa e tau ko iá, ʻio, naʻe lahi mo fakamanavahē ʻa e tāmate aí, pea naʻe pehē fau hono lahí kuo teʻeki ai ke ʻiloa ha fuʻu tāmate lahi pehē ʻi he kakai kotoa ʻo Līhaí talu ʻene ʻalu mei Selūsalemá.\n\n12 Pea neongo ʻa e ngaahi lea fakamanamana mo e ngaahi fuakava kuo fai ʻe Kitianehaí, vakai, naʻe ikuna ʻa kinautolu ʻe he kau Nīfaí, ʻo aʻu ki heʻenau holomui meiate kinautolu.\n\n13 Pea naʻe hoko ʻo pehē naʻe fekau ʻe Kitikitonai ki heʻene kau taú ke nau tuli ʻa kinautolu ʻo aʻu ki he ngaahi ngataʻanga ʻo e feituʻu maomaonganoá, pea ke ʻoua naʻa nau fakamoʻui ha taha ʻe tō ki honau nimá ʻi he halá; pea ko ia naʻa nau tuli ʻa kinautolu mo tāmateʻi ʻa kinautolu, ʻo aʻu ki he ngaahi ngataʻanga ʻo e feituʻu maomaonganoá, kae ʻoua kuo nau fakahoko ʻa e tuʻutuʻuni ʻa Kitikitonaí.\n\n14 Pea naʻe hoko ʻo pehē ko Kitianehai, ʻa ia naʻá ne tuʻu ʻo tau ʻi he loto-toʻá, naʻe tuli ia ʻi heʻene holá; pea ko e meʻa ʻi heʻene helaʻia ʻi hono lahi ʻo ʻene taú naʻe maʻu ia pea tāmateʻi. Pea naʻe pehē ʻa e ikuʻanga ʻo Kitianehai ko e kaihaʻá.\n\n15 Pea naʻe hoko ʻo pehē naʻe toe liu mai ʻa e ngaahi kau tau ʻa e kau Nīfaí ki honau feituʻu maluʻí. Pea naʻe hoko ʻo pehē naʻe ʻosi hono hongofulu mā hiva ʻo e taʻu ko iá, pea naʻe ʻikai toe haʻu ʻa e kau kaihaʻá ke tau; pea naʻe ʻikai foki te nau toe haʻu ʻi hono uofulu ʻo e taʻú.\n\n16 Pea ʻi hono uofulu mā taha ʻo e taʻú naʻe ʻikai te nau haʻu ke tau, ka naʻa nau haʻu ki he ngaahi ngataʻanga fonuá kotoa ke ʻākoloʻi ʻa e kakai ʻo Nīfaí; he naʻa nau mahalo kapau te nau lava ʻo motuhi atu ʻa e kakai ʻo Nīfaí mei honau ngaahi fonuá, pea kāpui ʻa kinautolu ʻi he feituʻu kotoa pē, pea kapau te nau motuhi atu ʻa kinautolu mei honau ngaahi faingamālie mei tuʻá, te nau lava leva ke ngaohi ʻa kinautolu ke tukulolo ʻo fakatatau ki heʻenau ngaahi fakakaukaú.\n\n17 Ko ʻeni kuo nau fili kiate kinautolu ha taki ʻe taha, ko hono hingoá ko Semenilaihā; ko ia ko e Semenilaihā ia naʻá ne fekau ke fai ʻa e ʻākoloʻí ni.\n\n18 Kae vakai, ko ha faingamālie ʻeni ia ki he kau Nīfaí; he naʻe ʻikai lava ʻe he kau kaihaʻá ʻo ʻākoloʻi ʻo fuoloa feʻunga ke faingataʻaʻia ai ʻa e kau Nīfaí, koeʻuhi ko hono lahi ʻo ʻenau meʻakai kuo nau tokonakí.\n\n19 Ko e meʻa ʻi he siʻi ʻo e meʻakai ʻa e kau kaihaʻá; he vakai, naʻe ʻikai te nau maʻu ha meʻa ka ko e kakanoʻi manu pē ke nau moʻui ai, ʻa ia ko e kakanoʻi manu naʻa nau maʻu ʻi he feituʻu maomaonganoá;\n\n20 Pea naʻe hoko ʻo pehē naʻe fakaʻau ke siʻi ʻa e fanga manu kaivao ʻi he feituʻu maomaonganoá ko ia naʻe ofi ke mate ʻa e kau kaihaʻá ʻi he fiekaiá.\n\n21 Pea naʻe toutou laka atu ʻa e kau Nīfaí ʻi he ʻaho mo e pō, ʻo nau ʻohofi ʻenau ngaahi konga taú, ʻo tāmateʻi honau ngaahi toko afe mo e ngaahi toko mano.\n\n22 Pea ko ia naʻe hoko ko e fakaʻamu ʻa e kakai ʻo Semenilaihaá ke tuku ʻenau fakakaukaú, koeʻuhi ko e fuʻu fakaʻauha ʻa ia kuo hoko kiate kinautolu ʻi he pō mo e ʻaho.\n\n23 Pea naʻe hoko ʻo pehē naʻe fekau ʻe Semenilaihā ki hono kakaí ke nau tuku ʻa e ʻākoloʻí, pea nau laka atu ki he ngaahi potu mamaʻo taha ʻo e fonua ʻi he fakatokelaú.\n\n24 Pea ko ʻeni, ʻi he mahino kia Kitikitonai ʻa ʻenau fakakaukaú, pea ʻi heʻene ʻiloʻi ʻenau vaivai koeʻuhi ko e taʻemaʻu ha meʻakaí, pea mo e fuʻu tāmate lahi kuo fai kiate kinautolú, ko ia naʻá ne fekau atu ʻene kau taú ʻi he poʻulí, ʻo ne tāpuni ʻa e hala naʻa nau hola aí, peá ne fokotuʻu ʻene kau taú ʻi he hala naʻa nau hola aí.\n\n25 Pea naʻa nau fai ʻeni ʻi he poʻulí, ʻo nau laka atu ai ʻo fakalaka ʻi he kau kaihaʻá, ko ia ʻi he ʻaho naʻe hokó, naʻe fetaulaki mo kinautolu ʻa e kau tau ʻa e kau Nīfaí mei muʻa ʻiate kinautolu pea mei mui ʻiate kinautolu.\n\n26 Pea naʻe taʻofi foki ʻa e kau kaihaʻa ʻa ia naʻe ʻi he feituʻu tongá ʻi he ngaahi feituʻu naʻa nau holomui ki aí. Pea naʻe fai ʻa e ngaahi meʻá ni kotoa pē ʻi he fekau ʻa Kitikitonai.\n\n27 Pea naʻe ʻi ai ʻa e toko lau afe ʻa ia naʻa nau tuku ke puke pōpula ʻa kinautolu ʻe he kau Nīfaí, pea ko kinautolu naʻe toé naʻe tāmateʻi ʻa kinautolu.\n\n28 Pea naʻe puke honau takí, ko Semenilaihā, ʻo tautau ʻi ha fuʻu ʻakau, ʻio, ʻi hono tumutumú kae ʻoua kuó ne mate. Pea hili ʻenau tautau ia kae ʻoua kuó ne maté naʻa nau tā hifo leva ʻa e fuʻu ʻakaú ki he kelekelé, ʻo nau kaila ʻaki ʻa e leʻo-lahi, ʻo pehē:\n\n29 ʻOfa ke maluʻi ʻe he ʻEikí ʻa hono kakaí ʻi he angatonu pea ʻi he loto-māʻoniʻoni, koeʻuhí ke nau lava ʻo tā hifo ki he kelekelé ʻa kinautolu kotoa pē ʻe feinga ke tāmateʻi ʻa kinautolu koeʻuhi ko e mālohi mo e ngaahi kautaha fufū, ʻo hangē ko e tangatá ni kuo tā hifo ki he kelekelé.\n\n30 Pea naʻa nau fiefia mo toe kaila ʻi he leʻo pē taha, ʻo pehē: ʻOfa ke hanga ʻe he ʻOtua ʻo ʻĒpalahamé, mo e ʻOtua ʻo ʻAisaké, mo e ʻOtua ʻo Sēkopé, ʻo maluʻi ʻa e kakaí ni ʻi he māʻoniʻoni, ʻi he lolotonga ʻenau kei ui ki he huafa ʻo honau ʻOtuá ke maʻu ha maluʻi.\n\n31 Pea naʻe hoko ʻo pehē naʻa nau kamata fakataha, ʻo hangē ko e tokotaha, ʻi he hiva, mo e fakafetaʻi ki honau ʻOtuá koeʻuhi ko e fuʻu meʻa lahi kuó ne fai maʻanautolú, ʻi hono maluʻi ʻa kinautolu ke ʻoua te nau tō ki he nima ʻo honau ngaahi filí.\n\n32 ʻIo, naʻa nau kaila: Hosana ki he ʻOtua fungani māʻolungá. Pea nau kaila: Ke monūʻia ʻa e huafa ʻo e ʻEiki ko e ʻOtua Māfimafí, ko e ʻOtua Fungani Māʻolunga Tahá.\n\n33 Pea naʻe fonu ʻa honau lotó ʻi he fiefia, pea tō ʻa e ngaahi loʻimata lahi, koeʻuhi ko e fuʻu angalelei lahi ʻa e ʻOtuá ʻi hono fakahaofi ʻa kinautolu mei he nima ʻo honau ngaahi filí; pea naʻa nau ʻilo kuo tupu ʻi heʻenau fakatomalá mo ʻenau loto-fakatōkilaló kuo fakahaofi ai ʻa kinautolu mei he fakaʻauha taʻengatá.\n\n", "3-ne 5": "[center][font_size=26]Vahe 5[/font_size][/center]\n\n[i]ʻOku fakatomala ʻa e kau Nīfaí mo liʻaki ʻenau ngaahi angahalá—ʻOku tohi ʻe Molomona ʻa e hisitōlia ʻo hono kakaí mo fakahā ʻa e folofola taʻengatá kiate kinautolu—ʻE tānaki mai ʻa ʻIsileli mei hono fakamovetevetea fuoloa iá. Taʻu T.S. 22–26 nai.[/i]\n\n1 Pea ko ʻeni vakai, naʻe ʻikai ha tokotaha moʻui ʻi he kakai kotoa pē ʻo e kau Nīfaí ʻa ia naʻe momoʻi taʻetui ki he ngaahi lea ʻa e kau palōfita māʻoniʻoni kotoa pē ʻa ia kuo leá; he naʻa nau ʻiloʻi kuo pau ke fakahoko ia.\n\n2 Pea naʻa nau ʻiloʻi kuo pau pē ke hāʻele mai ʻa Kalaisi, koeʻuhi ko e ngaahi fakaʻilonga lahi kuo fakahā maí, ʻo hangē ko e ngaahi lea ʻa e kau palōfitá; pea ko e meʻa ʻi he ngaahi meʻa kuo ʻosi hokó ko ia naʻa nau ʻiloʻi ai kuo pau ke hoko ʻa e meʻa kotoa pē ʻo fakatatau ki he ngaahi meʻa kuo leaʻakí.\n\n3 Ko ia naʻa nau liʻaki ʻenau ngaahi angahala kotoa pē, mo ʻenau ngaahi anga-fakalieliá, mo ʻenau ngaahi feʻauakí, pea naʻa nau tauhi ki he ʻOtuá ʻi he faivelenga kakato ʻi he ʻaho mo e pō.\n\n4 Pea ko ʻeni naʻe hoko ʻo pehē ʻi heʻenau puke pōpula ʻa e kau kaihaʻa kotoa pē, pea naʻe ʻikai hao ha taha naʻe ʻikai ke tāmateʻi, naʻa nau fakahū ʻenau kau pōpulá ki he fale fakapōpulá, ʻo nau fekau ke malanga ʻaki ʻa e folofola ʻa e ʻOtuá kiate kinautolu; pea ko kinautolu kotoa pē naʻe fakatomala mei heʻenau ngaahi angahalá mo nau fai ha fuakava ʻe ʻikai te nau toe fakapoó naʻe tukuange ʻa kinautolu ke tauʻatāina.\n\n5 Ka ko kinautolu kotoa pē naʻe ʻikai ke nau fai ha fuakava, ka nau kei fakakaukau pē ki he ngaahi fakapō fufuú ʻi honau lotó, ʻio, ʻa e faʻahinga kotoa pē ʻa ia naʻe ʻiloʻi ʻoku nau fai ha ngaahi lea fakamanamana ki honau kāingá naʻe fakamāuʻi mo tauteaʻi ʻa kinautolu ʻo fakatatau ki he laó.\n\n6 Pea naʻe pehē ʻenau fakangata ʻa e ngaahi kautaha kovi, mo fufū, mo fakalielia ko ia, ʻa ia naʻe ʻi ai ʻa e ngaahi fai angahala lahi fau, mo e ngaahi fakapō lahi pehē fau naʻa nau faí.\n\n7 Pea naʻe ʻosi pehē atu hono uofulu mā ua ʻo e taʻú, mo hono uofulu mā tolu ʻo e taʻú foki, pea mo hono uofulu mā faá, mo hono uofulu mā nimá; pea naʻe ʻosi pehē atu ʻa e taʻu ʻe uofulu mā nima.\n\n8 Pea kuo hoko ʻa e ngaahi meʻa lahi, ʻa ia naʻe pehē ʻi he fakakaukau ʻa ha niʻihi, ʻe maʻongoʻonga mo fakaofo; ka neongo iá, ʻoku ʻikai lava ke tohi ia hono kotoa ʻi he tohí ni; ʻio, ʻoku ʻikai faʻa hao ʻi he tohí ni hano vaheteau ʻe taha ʻo e ngaahi meʻa naʻe fai ʻi he kakai tokolahi pehē fau ʻi he vahaʻa ʻo e taʻu ʻe uofulu mā nima;\n\n9 Kae vakai ʻoku ʻi ai ʻa e ngaahi lekooti ʻoku tuʻu ai ʻa e meʻa kotoa pē ʻa ia naʻe fai ʻe he kakai ní; ka ʻoku ʻi ai ha fakamatala nounou ange ka ʻoku totonu naʻe fai ʻe Nīfai.\n\n10 Ko ia kuó u hiki ʻeku lekooti ki he ngaahi meʻa ní ʻo fakatatau ki he lekooti ʻa Nīfai, ʻa ia naʻe tongitongi ki he ngaahi peleti ʻa ia naʻe ui ko e ngaahi peleti ʻa Nīfaí.\n\n11 Pea vakai, ʻoku ou hiki ʻa e lekōtí ʻi he ngaahi peleti ʻa ia kuó u ngaohi ʻaki hoku nima ʻoʻokú.\n\n12 Pea vakai, ʻoku ui au ko Molomona, ko e tauhingoa ki he fonua ko Molomoná, ʻa e fonua ʻa ia naʻe fokotuʻu ai ʻe ʻAlamā ʻa e siasí ʻi he kakaí, ʻio, ʻa e ʻuluaki siasi ʻa ia naʻe fokotuʻu ʻiate kinautolu ʻi he hili ʻenau maumau-fonó.\n\n13 Vakai, ko ha ākonga au ʻa Sīsū Kalaisi, ko e ʻAlo ʻo e ʻOtuá. Kuó ne ui au ke u malanga ʻaki ʻa ʻene folofolá ʻi he lotolotonga ʻo hono kakaí, koeʻuhí ke nau maʻu ʻa e moʻui taʻengatá.\n\n14 Pea kuo hoko ʻo ʻaonga kiate au ke u fai ʻo fakatatau ki he finangalo ʻo e ʻOtuá, koeʻuhi ke fakahoko ʻa e ngaahi lotu ʻa kinautolu ʻa ia kuo fononga atú, ʻa ia ko e kau māʻoniʻoni, ʻoku totonu ke fakahoko ia ʻo fakatatau ki heʻenau tuí, ha lekooti ʻo e ngaahi meʻá ni ʻa ia kuo faí—\n\n15 ʻIo, ko ha fakamatala nounou ki he ngaahi meʻa ʻa ia kuo hoko talu mei he taimi naʻe ʻalu ai ʻa Līhai mei Selūsalemá, ʻo aʻu mai ki he lolotongá ni.\n\n16 Ko ia ʻoku ou faʻu ʻeku lekōtí mei he ngaahi fakamatala kuo fai ʻe kinautolu naʻe moʻui ʻi muʻa ʻiate aú, ʻo aʻu mai ki he kamataʻanga ʻo hoku ʻahó;\n\n17 Peá u toki faʻu ha lekooti ki he ngaahi meʻa kuó u mamata ki ai ʻaki hoku mata ʻoʻokú.\n\n18 Pea ʻoku ou ʻiloʻi ko e lekooti ʻoku ou faí ko e fakamatala totonu mo moʻoni ia; ka neongo iá ʻoku ʻi ai ʻa e ngaahi meʻa lahi, ʻoku fakatatau ki heʻemau leá, ʻoku ʻikai te mau faʻa lava ʻo tohi.\n\n19 Pea ko ʻeni ʻoku ou fakaʻosi ʻeku lea, ʻa ia ʻoku kau kiate aú, peá u hanga ke fai haʻaku fakamatala ki he ngaahi meʻa ʻa ia kuo hoko ki muʻa ʻiate aú.\n\n20 Ko au Molomona, pea ko ha hako moʻoni au ʻo Līhai. ʻOku ʻi ai haʻaku ʻuhinga ke u fakafetaʻi ai ki hoku ʻOtuá mo hoku Fakamoʻui ko Sīsū Kalaisí, koeʻuhi ko ʻene ʻomi ʻemau ngaahi tamaí mei he fonua ko Selūsalemá, (pea naʻe ʻikai ha taha ʻe ʻilo ki ai ka ko ia pē mo kinautolu naʻá ne ʻomi mei he fonua ko iá) pea koeʻuhi kuó ne foaki mai kiate au mo hoku kakaí ʻa e fuʻu ʻilo lahi fau ke fakamoʻui ai homau laumālié.\n\n21 Ko e moʻoni kuó ne tāpuakiʻi ʻa e fale ʻo Sēkopé, pea kuó ne ʻaloʻofa ki he hako ʻo Siosefá.\n\n22 Pea naʻe fakatatau ki hono tauhi ʻe he fānau ʻa Līhaí ʻene ngaahi fekaú ʻa ʻene tāpuakiʻi mo fakamonūʻiaʻi ʻa kinautolu ʻo fakatatau ki heʻene folofolá.\n\n23 ʻIo, pea ko e moʻoni te ne toe ʻomi ha toenga ʻo e hako ʻo Siosefá ki he ʻilo ʻo e ʻEiki ko honau ʻOtuá.\n\n24 Pea ko e moʻoni hangē ʻoku moʻui ʻa e ʻEikí, ʻe pehē ʻene tānaki mai mei he vahe ʻe fā ʻo e māmaní ʻa e toenga kotoa ʻo e hako ʻo Sēkopé, ʻa ia kuo fakamovetevete holo ʻi he funga kotoa ʻo e māmaní.\n\n25 Pea hangē ko ʻene fuakava mo e fale kotoa ʻo Sēkopé, ʻe pehē foki hono fakahoko ʻo e fuakava ʻa ia kuó ne fai mo e fale ʻo Sēkopé ʻi he taimi kuó ne finangalo ki ai, pea fakafoki ai ʻa e fale kotoa ʻo Sēkopé ki he ʻilo ʻo e fuakava kuó ne fai mo kinautolú.\n\n26 Pea te nau toki ʻiloʻi honau Huhuʻi, ʻa ia ko Sīsū Kalaisi, ko e ʻAlo ʻo e ʻOtuá; pea ʻe toki tānaki mai ʻa kinautolu mei he ngaahi vahe ʻe fā ʻo e māmaní ki honau ngaahi fonua ʻonautolú, ʻa ia kuo fakamovetevete ʻa kinautolu mei aí; ʻio, hangē ʻoku moʻui ʻa e ʻEikí ʻe pehē ʻene hokó. ʻĒmeni.\n\n", "3-ne 6": "[center][font_size=26]Vahe 6[/font_size][/center]\n\n[i]ʻOku tuʻumālie ʻa e kau Nīfaí—ʻoku tupu hake ʻa e loto-hīkisiá, maʻu koloá, mo e ngaahi vahevahe ʻi he tuʻunga ʻo e kakaí—ʻOku maveuveu ʻa e siasí ʻi he ngaahi fefakakikihiʻaki—ʻOku taki ʻe Sētane ʻa e kakaí ke angatuʻu fakahāhā—ʻOku kalanga ha kau palōfita tokolahi ʻaki ʻa e fakatomalá pea ʻoku tāmateʻi ʻa kinautolu—ʻOku fefonotaki ʻa e kau fakapoó ke toʻo ʻa e puleʻangá. Taʻu T.S. 26–30 nai.[/i]\n\n1 Pea ko ʻeni naʻe hoko ʻo pehē naʻe foki ʻa e kakai ʻo e kau Nīfaí kotoa pē ki honau ngaahi fonua ʻonautolú ʻi hono uofulu mā ono ʻo e taʻú, ko e tangata taki taha, mo hono fāmili, mo ʻene ngaahi takanga monumanu īkí mo e ngaahi takanga monumanu lalahí, ʻa ʻene fanga hōsí mo ʻene fanga pulú, pea mo e ngaahi meʻa kotoa pē naʻe ʻaʻaná.\n\n2 Pea naʻe hoko ʻo pehē kuo ʻikai te nau kai ʻo ʻosi kotoa ʻenau ngaahi meʻakai; ko ia naʻa nau ʻave mo kinautolu ʻa e meʻa kotoa pē ʻa ia kuo ʻikai te nau kaí, ʻa ʻenau ngaahi tengaʻi ʻakau ʻo e faʻahinga kotoa pē, mo ʻenau koulá, mo ʻenau silivá, mo ʻenau ngaahi meʻa mahuʻinga kotoa pē, pea nau foki ki honau ngaahi fonua ʻonautolú mo honau ngaahi tofiʻa, ʻi he tokelaú pea mo e tongá fakatouʻosi, ʻi he fonua ʻi he fakatokelaú pea mo e fonua ʻi he fakatongá fakatouʻosi.\n\n3 Pea naʻa nau tuku ʻa e ngaahi konga fonua ki he kau kaihaʻa ko ia kuo nau fai ha fuakava ke tauhi ʻa e melino ʻi he fonuá, ʻa ia naʻa nau fie hoko atu ko e kau Leimaná, ʻo fakatatau mo honau tokolahí, koeʻuhi ke nau maʻu, ʻi heʻenau ngaahi ngāué, ha meʻa ke moʻuiʻaki; pea ko ia naʻa nau fokotuʻu ai ʻa e melinó ʻi he fonuá hono kotoa.\n\n4 Pea naʻa nau toe kamata ke tuʻumālie pea tupulaki ʻo mālohi; pea naʻe ʻosi atu hono uofulu mā ono mo hono uofulu mā fitu ʻo e taʻú, pea naʻe ʻi ai ʻa e fuʻu maau lahi ʻi he fonuá; pea kuo nau fokotuʻu ʻenau ngaahi lao ʻo fakatatau ki he taʻe-filifilimānakó mo e faitotonú.\n\n5 Pea ko ʻeni naʻe ʻikai ha meʻa ʻi hono kotoa ʻo e fonuá ke taʻofi ʻa e kakaí mei heʻenau tuʻumālie maʻu ai pē, tuku kehe pē haʻanau tō ki he maumau-fonó.\n\n6 Pea ko ʻeni ko Kitikitonai, mo e fakamaau, ko Leikoneosé, pea mo e faʻahinga kuo fakanofo ko honau kau takí, naʻa nau fokotuʻu ʻa e fuʻu melino lahi ko ʻeni ʻi he fonuá.\n\n7 Pea naʻe hoko ʻo pehē naʻe lahi ʻa e ngaahi kolo ʻa ia naʻe langa foʻou, pea naʻe lahi ʻa e ngaahi kolo motuʻa ʻa ia naʻe toe fakaleleiʻi.\n\n8 Pea naʻe lahi ʻa e ngaahi hala lalahi naʻe tanu, pea lahi mo e ngaahi hala ʻa ia naʻe ngaohi, ʻa ia naʻe ʻalu mei he kolo ki he kolo, pea mei he fonua ki he fonua, pea mei he feituʻu ki he feituʻu.\n\n9 Pea naʻe ʻosi pehē atu hono uofulu mā valu ʻo e taʻú, pea naʻe maʻu ʻe he kakaí ʻa e melino maʻu ai pē.\n\n10 Ka naʻe hoko ʻo pehē ʻi hono uofulu mā hiva ʻo e taʻú naʻe kamata ke tupu ha ngaahi fakakikihi ʻe niʻihi ʻi he kakaí; pea naʻe ʻi ai ʻa e niʻihi naʻe fielahi ʻi he loto-hīkisia lahi mo e ngaahi pōlepole koeʻuhi ko ʻenau fuʻu maʻu koloa lahi ʻaupitó, ʻio, ʻo aʻu ki he ngaahi fuʻu fakatanga lahi;\n\n11 He naʻe ʻi ai ʻa e kau fefakatauʻaki koloa tokolahi ʻi he fonuá, kae ʻumaʻā foki mo e kau taukapo tokolahi, mo e kau ʻōfisa tokolahi.\n\n12 Pea naʻe kamata ʻa e kakaí ke vahevahe fakatuʻunga, ʻo fakatatau ki heʻenau ngaahi koloá mo honau ngaahi faingamālie ke akó; ʻio, naʻe ʻi ai ʻa e niʻihi naʻe taʻeʻilo, koeʻuhi ko ʻenau masivá, pea naʻe maʻu ʻe he niʻihi ʻa e fuʻu poto lahi koeʻuhi ko ʻenau ngaahi koloá.\n\n13 Naʻe fielahi ʻa e niʻihi ʻi he loto-hīkisiá, pea naʻe fuʻu loto-fakatōkilalo ʻaupito ʻa e niʻihi; naʻe fetongi ʻe he niʻihi ʻa e lauʻikoví ʻaki ʻa e lauʻikovi, kae tali ʻe he niʻihi ʻa e lauʻikoví mo e fakatangá pea mo e ngaahi faʻahinga fakamamahi kotoa pē, pea ʻikai ke nau tafoki ʻo toe lea kovi ange, ka naʻa nau loto-fakatōkilalo mo loto-fakatomala ʻi he ʻao ʻo e ʻOtuá.\n\n14 Pea ko ia naʻe tupu ʻa e fuʻu tuʻunga kehekehe lahi ʻi he fonuá hono kotoa, ko ia naʻe kamata ke movetevete ʻa e siasí; ʻio, ko ia naʻe aʻu ki hono tolungofulu ʻo e taʻú kuo movetevete ʻa e siasí ʻi hono kotoa ʻo e fonuá, tuku kehe pē ʻi he niʻihi tokosiʻi ʻo e kau Leimaná ʻa ia kuo ului ki he tui moʻoní; pea naʻe ʻikai te nau fie tafoki mei ai, he naʻa nau fai mālohi, mo tuʻu maʻu, mo tuʻu ʻaliʻaliaki, ʻo loto-fiemālie ke faivelenga kakato ke tauhi ʻa e ngaahi fekau ʻa e ʻEikí.\n\n15 Ko ʻeni ko e tupuʻanga ʻeni ʻo e angahalá ni ʻi he kakaí—kuo maʻu ʻe Sētane ʻa e fuʻu mālohi lahi ke ueʻi hake ʻa e kakaí ke nau fai ʻa e faʻahinga angahala kotoa pē, pea mo hono fakafonu ʻa kinautolu ʻaki ʻa e loto-hīkisiá, ʻo ʻahiʻahiʻi ʻa kinautolu ke kumi ki he mālohi, mo e mafai, mo e ngaahi koloa, pea mo e ngaahi meʻa taʻeʻaonga ʻo e māmaní.\n\n16 Pea naʻe pehē hono tohoakiʻi atu ʻe Sētane ʻa e loto ʻo e kakaí ke nau fai ʻa e faʻahinga angahala kotoa pē; ko ia naʻa nau fiefia ʻi he melinó ʻi ha ngaahi taʻu siʻi pē.\n\n17 Pea ko ia, ʻi he kamataʻanga hono tolungofulu ʻo e taʻú—kuo liʻaki ʻa e kakaí ʻi ha taimi fuoloa ke felīliaki holo ʻe he ngaahi ʻahiʻahi ʻa e tēvoló ki ha feituʻu pē naʻá ne fie ʻave ʻa kinautolu ki aí, pea ke fai ʻa e faʻahinga angahala kotoa pē ʻokú ne loto ke nau faí—ko ia ʻi he kamata ʻo e taʻu ní, ʻa ia ko hono tolungofulu ʻo e taʻú, kuo nau ʻi ha tuʻunga fakamamahi ʻo e fai angahalá.\n\n18 Ko ʻeni naʻe ʻikai te nau fai angahala taʻeʻilo, he naʻa nau ʻiloʻi ʻa e finangalo ʻo e ʻOtuá ʻo kau kiate kinautolú, he kuo akoʻi ia kiate kinautolu; ko ia naʻa nau angatuʻu taʻe-fakakounaʻi ai ki he ʻOtuá.\n\n19 Pea ko ʻeni naʻe hoko ʻeni ʻi he ngaahi ʻaho ʻo Leikoneose, ko e foha ʻo Leikoneosé, he naʻe maʻu ʻe Leikoneose ʻa e lakanga ʻo ʻene tamaí ʻo ne puleʻi ʻa e kakaí ʻi he taʻu pē ko iá.\n\n20 Pea naʻe kamata ke ʻi ai ʻa e kau tangata kuo ueʻi fakalaumālie mei langi mo fekauʻi atu, ʻo nau tuʻu ʻi he lotolotonga ʻo e kakaí ʻi hono kotoa ʻo e fonuá, ʻo malanga mo fakamoʻoni taʻe-manavahē ki he ngaahi angahala mo e ngaahi hia ʻa e kakaí, pea nau fakamoʻoni kiate kinautolu ki he huhuʻi ʻe fai ʻe he ʻEikí maʻa hono kakaí, pe ko hono ʻai ʻe tahá, ko e toetuʻu ʻa Kalaisí; pea naʻa nau fakamoʻoni taʻe-manavahē ki heʻene pekiá mo e ngaahi mamahí.\n\n21 Ko ʻeni naʻe ʻi ai foki ʻa e tokolahi ʻo e kakaí naʻe fuʻu ʻita lahi koeʻuhi ko kinautolu ʻa ia naʻe fakamoʻoni ki he ngaahi meʻa ní; pea ko kinautolu ʻa ia naʻe ʻitá naʻe lahi ki he kau tuʻi fakamaau lahí, mo kinautolu naʻa nau hoko ko e kau taulaʻeiki lahí mo e kau taukapó; ʻio, ko kinautolu kotoa pē ko e kau taukapó naʻa nau ʻita kiate kinautolu ʻa ia naʻe fakamoʻoni ki he ngaahi meʻa ní.\n\n22 Ko ʻeni naʻe ʻikai ha taukapo pe ha fakamaau pe ha taulaʻeiki lahi ʻa ia naʻe maʻu ʻa e mālohi ke tuʻutuʻuni ha taha ke tāmateʻi kae ngata pē ʻi he fakamoʻoni ki he tuʻutuʻuni ki honau tāmateʻí ʻa e kōvana ʻo e fonuá.\n\n23 Ko ʻeni naʻe ʻi ai ha tokolahi ʻo kinautolu ʻa ia naʻe fakamoʻoni ki he ngaahi meʻa ʻa ia ʻoku kau kia Kalaisí, naʻa nau fakamoʻoni taʻe-manavahē, pea naʻe puke mo tāmateʻi fakafufū ʻe he kau fakamāú, pea naʻe ʻikai ʻilo ki heʻenau maté ʻa e kōvana ʻo e fonuá kae ʻoua kuo hili ʻenau maté.\n\n24 Ko ʻeni vakai, naʻe ʻikai hoa ʻeni mo e ngaahi lao ʻo e fonuá, ke ʻi ai ha tangata ʻe tāmateʻi tuku kehe pē ʻi heʻenau maʻu ʻa e mafai mei he kōvana ʻo e fonuá—\n\n25 Ko ia naʻe ʻomi ha lāunga ki he fonua ko Seilahemalá ki he kōvana ʻo e fonuá, ʻo talatalaakiʻi ʻa e kau fakamaau ko ia ʻa ia kuo nau tuʻutuʻuni ke tāmateʻi ʻa e kau palōfita ʻa e ʻEikí, kae ʻikai fakatatau ki he laó.\n\n26 Ko ʻeni naʻe hoko ʻo pehē naʻe puke ʻa kinautolu ʻo ʻomi ki he ʻao ʻo e fakamāú, ke fakamāuʻi ʻa kinautolu ki he hia kuo nau faí, ʻo fakatatau ki he lao kuo fokotuʻu ʻe he kakaí.\n\n27 Ko ʻeni naʻe hoko ʻo pehē naʻe ʻi ai ʻa e ngaahi kaumeʻa mo e kāinga tokolahi ʻo e kau fakamaau ko iá; pea ko honau toé, ʻio, ʻa e meimei kotoa ʻo e kau taukapo mo e kau taulaʻeiki lahí, naʻa nau fakataha ʻa kinautolu ʻo nau kau mo e kāinga ʻo e kau fakamaau ʻe fakamāuʻi ʻo fakatatau ki he laó.\n\n28 Pea naʻa nau fai ha fefuakavaʻaki ʻiate kinautolu, ʻio, ʻa e fuakava ko ia naʻe fai ʻe kinautolu ʻo e kuonga muʻá, ʻa ia ko e fuakava naʻe fokotuʻu mo fakahoko ʻe he tēvoló, ke kau fakataha ʻi he tauʻi ʻo e māʻoniʻoni kotoa pē.\n\n29 Ko ia naʻa nau kau fakataha ke tauʻi ʻa e kakai ʻo e ʻEikí, pea nau fai ha fuakava ke fakaʻauha ʻa kinautolu, pea fakaʻatā ʻa e faʻahinga kuo halaia ʻi he fakapoó mei he mālohi ʻo e fakamaau totonú, ʻa ia naʻe teuteu ke fai ʻo fakatatau ki he laó.\n\n30 Pea naʻa nau fakafili ki he laó mo e ngaahi totonu ʻa honau fonuá; pea naʻa nau fefuakavaʻaki ʻiate kinautolu ke nau fakaʻauha ʻa e kōvaná, pea fokotuʻu ha tuʻi ki he fonuá, koeʻuhi ke ʻoua ʻe toe tauʻatāina ʻa e fonuá kae fakaongo pē ki he ngaahi tuʻí.\n\n", "3-ne 7": "[center][font_size=26]Vahe 7[/font_size][/center]\n\n[i]ʻOku fakapoongi ʻa e fakamaau lahí, pea fakaʻauha ʻa e puleʻangá, pea vahevahe ʻa e kakaí ki ha ngaahi faʻahinga kakai—ʻOku hoko ʻa Sēkope, ko ha fili ʻo Kalaisi, ko e tuʻi ʻo ha kautaha fufū—ʻOku malanga ʻaki ʻe Nīfai ʻa e fakatomalá mo e tui kia Kalaisí—ʻOku tauhi mai ha kau ʻāngelo kiate ia ʻi he ʻaho taki taha, pea ʻokú ne fokotuʻu hake hono tokouá mei he maté—ʻOku fakatomala ha tokolahi pea nau papitaiso. Taʻu T.S. 30–33 nai.[/i]\n\n1 Ko ʻeni vakai, te u fakahā kiate kimoutolu naʻe ʻikai te nau fokotuʻu ha tuʻi ki he fonuá; ka ʻi he taʻu pē ko iá, ʻio, ʻi hono tolungofulu ʻo e taʻú, naʻa nau fakaʻauha ʻi he nofoʻanga fakamāú, ʻio, naʻa nau fakapoongi ʻa e tuʻi fakamaau lahi ʻo e fonuá.\n\n2 Pea naʻe fefakafiliʻaki ʻa e kakaí ʻiate kinautolu; pea nau mavahevahe ki he ngaahi faʻahinga kakai, ko e tangata taki taha ʻo fakatatau mo hono fāmili mo hono kāinga mo e ngaahi kaumeʻa; pea naʻe pehē ʻenau veteki ʻa e puleʻanga ʻo e fonuá.\n\n3 Pea naʻe fili ʻe he faʻahinga kakai taki taha ʻa e ʻeiki pe taki ke puleʻi ʻa kinautolu; pea ko ia naʻa nau hoko ko e ngaahi faʻahinga kakai, mo e kau taki ʻo e ngaahi faʻahinga kakai.\n\n4 Ko ʻeni vakai, naʻe ʻikai ha tangata ʻiate kinautolu ʻa ia naʻe ʻikai te ne maʻu ʻa e fāmili tokolahi mo e kāinga mo e ngaahi kaumeʻa tokolahi; ko ia naʻe fakaʻau ʻo fuʻu tokolahi honau ngaahi faʻahinga kakai.\n\n5 Ko ʻeni naʻe fai ʻeni kātoa, kae teʻeki ai ha tau ʻiate kinautolu; pea kuo hoko ʻa e angahalá ni hono kotoa ki he kakaí ko e tupu ʻi heʻenau tukulolo ki he mālohi ʻo Sētané.\n\n6 Pea naʻe tāmateʻi ʻa e ngaahi tuʻutuʻuni ʻo e puleʻangá, koeʻuhi ko e kautaha fufū ʻo e ngaahi kaumeʻa mo e kāinga ʻo kinautolu kuo nau fakapoongi ʻa e kau palōfitá.\n\n7 Pea naʻa nau fakatupu ʻa e fuʻu fakakikihi lahi ʻi he fonuá, ʻo tupu ai ha liliu hono meimei kotoa ʻo e faʻahinga ʻi he kakai naʻe māʻoniʻoni angé ʻo fai angahala; ʻio, naʻe tokosiʻi pē ʻa e kakai māʻoniʻoni ʻiate kinautolú.\n\n8 Pea ko ia kuo teʻeki ʻosi atu ʻa e taʻu ʻe ono mei he tafoki ʻa e kakai meimei kotoa pē mei heʻenau māʻoniʻoní, ʻo hangē ko e kulií ki heʻene lua, pe hangē ko e puaka fefiné ki heʻene fetafokifokiʻaki ʻi he pelepelá.\n\n9 Ko ʻeni ko e kautaha fufuú ni, ʻa ia kuo fakatupu ʻa e fuʻu angahala lahi pehē ʻi he kakaí, naʻa nau fakataha kātoa ʻo fili ke hoko ko honau pulé ha tangata ʻa ia naʻa nau ui ko Sēkope.\n\n10 Pea naʻa nau ui ia ko honau tuʻi; ko ia naʻá ne hoko ko e tuʻi ki he kautaha koví ni; pea ko e taha ia ʻo e faʻahinga naʻe lahi taha ʻenau hiki hake honau leʻó ke talatalaakiʻi ʻa e kau palōfita ʻa ia kuo nau fakamoʻoniʻi ʻa Sīsuú.\n\n11 Pea naʻe hoko ʻo pehē naʻe ʻikai ke nau tokolahi ʻo hangē ko e ngaahi faʻahinga ʻo e kakai, ʻa ia kuo nau kau fakatahá, ka naʻe fokotuʻu pē ʻe honau kau takí taki taha ʻa ʻenau ngaahi lao, ʻo fakatatau mo hono faʻahinga kakai; ka neongo iá naʻa nau fefakafiliʻaki; neongo naʻe ʻikai ko ha kakai māʻoniʻoni ʻa kinautolu, ka naʻa nau kau fakataha ʻi he fehiʻa ki he faʻahinga kuo nau fai ʻa e fuakava ke fakaʻauha ʻa e puleʻangá.\n\n12 Ko ia, ʻi he vakai ʻa Sēkope ʻoku tokolahi ange honau ngaahi filí ʻiate kinautolú, pea ʻi heʻene hoko ko e tuʻi ʻo e kautahá, ko ia naʻá ne fekau ai ki hono kakaí ke nau hola ki he potu tokelau mamaʻo taha ʻo e fonuá, pea fokotuʻu ai moʻonautolu ha puleʻanga, kae ʻoua kuo haʻu kiate kinautolu ha kau tafoki, (he naʻá ne fakahekehekeʻi ʻa kinautolu ʻo pehē ʻe tokolahi ʻa e kakai ʻe tafokí) pea nau fakaʻau ʻo mālohi ke feʻunga mo e fetauʻaki mo e ngaahi faʻahinga ʻo e kakaí; pea naʻa nau fai pehē.\n\n13 Pea naʻe pehē fau hono vave ʻo ʻenau laká naʻe ʻikai faʻa taʻofi ia kae ʻoua kuo nau mamaʻo ʻo ʻikai toe maʻu ʻe he kakaí. Pea naʻe ʻosi pehē hono tolungofulu ʻo e taʻú; pea naʻe pehē ʻa e anga ʻo e ngaahi meʻa ʻa e kakai ʻo Nīfaí.\n\n14 Pea naʻe hoko ʻo pehē ʻi hono tolungofulu mā taha ʻo e taʻú kuo nau mavahevahe ki he ngaahi faʻahinga kakai, ko e tangata taki taha ʻo fakatatau mo hono fāmili, mo e kāinga mo e ngaahi kaumeʻa; ka neongo iá kuo nau aleapau ke ʻoua te nau fetauʻaki ʻiate kinautolu; ka naʻe ʻikai ke taha ʻenau ngaahi laó, mo e anga ʻo ʻenau founga pulé, he naʻe fokotuʻu ia ʻo fakatatau mo e fakakaukau ʻa e faʻahinga ʻa ia ko honau ʻeikí mo honau takí. Ka naʻa nau fokotuʻu ʻa e ngaahi lao fefeka ke ʻoua naʻa faihala ʻe ha faʻahinga kakai ʻe taha ki ha faʻahinga kakai kehe, ʻo nau maʻu ai ʻa e melino ʻi he meʻa ʻe niʻihi ʻi he fonuá; ka neongo iá, naʻe tafoki honau lotó mei he ʻEiki ko honau ʻOtuá, pea naʻa nau tolomakaʻi ʻa e kau palōfitá mo nau kapusi ʻa kinautolu meiate kinautolu.\n\n15 Pea naʻe hoko ʻo pehē ko Nīfai—kuo ʻaʻahi kiate ia ʻa e kau ʻāngelo pea ongo mai kiate ia ʻa e leʻo ʻo e ʻEikí, ko ia ʻi heʻene mamata ki he kau ʻāngeló, pea mamata tonu ai, pea ʻi he tuku kiate ia ʻa e mālohi ke ne ʻilo ki he ngāue fakafaifekau ʻa Kalaisí, kae ʻumaʻā foki ʻene mamata tonu ki heʻenau tafoki vave mei he māʻoniʻoní ki heʻenau fai angahalá mo e ngaahi anga-fakalieliá.\n\n16 Ko ia, ʻi heʻene loto mamahi koeʻuhi ko e fefeka ʻo honau lotó mo e fakakuihi ʻo honau ʻatamaí—naʻá ne ʻalu atu ʻiate kinautolu ʻi he taʻu pē ko iá, ʻo ne kamata ke fakamoʻoni taʻe-manavahē ki he fakatomalá mo e fakamolemole ʻo e angahalá ʻi he tui ki he ʻEiki ko Sīsū Kalaisí.\n\n17 Pea naʻá ne akoʻi ʻa e ngaahi meʻa lahi kiate kinautolu; pea ʻoku ʻikai faʻa tohi ia kotoa, ka ʻe ʻikai feʻunga hano konga, ko ia kuo ʻikai tohi ia ʻi he tohí ni. Pea naʻe malanga ʻa Nīfai ʻi he mālohi mo e fuʻu mafai lahi.\n\n18 Pea naʻe hoko ʻo pehē naʻa nau ʻita kiate ia, koeʻuhi he naʻe ʻiate ia ʻa e mālohi lahi ange ʻiate kinautolu, he koloto ke nau malava ke taʻetui ki heʻene ngaahi leá, he naʻe pehē fau hono lahi ʻo ʻene tui ki he ʻEiki ko Sīsū Kalaisí, he naʻe tauhi mai kiate ia ʻe he kau ʻāngelo ʻi he ʻaho kotoa pē.\n\n19 Pea ʻi he huafa ʻo Sīsuú naʻá ne kapusi ki tuʻa ʻa e kau tēvolo mo e ngaahi laumālie ʻuli; pea naʻa mo hono tokouá, naʻá ne fokotuʻu hake ia mei he maté, ʻi he hili hono tolomakaʻi ia ʻe he kakaí ʻo mate.\n\n20 Pea naʻe mamata ki ai ʻa e kakaí, pea naʻa nau fakamoʻoni ki ai, pea naʻa nau ʻita kiate ia koeʻuhi ko hono mālohí; pea naʻá ne fai foki mo ha ngaahi mana lahi kehe ʻi he huafa ʻo Sīsuú, ʻo mamata ki ai ʻa e kakaí.\n\n21 Pea naʻe hoko ʻo pehē naʻe ʻosi atu hono tolungofulu mā taha ʻo e taʻú, pea naʻe tokosiʻi pē ʻa e faʻahinga ʻa ia naʻe ului ki he ʻEikí; kae ʻilonga ʻa kinautolu kotoa pē naʻe uluí naʻa nau matuʻaki fakamoʻoniʻi ki he kakaí kuo ʻaʻahi kiate kinautolu ʻa e māfimafi mo e Laumālie ʻo e ʻOtuá, ʻa ia ʻoku ʻia Sīsū Kalaisi, ʻa ia ʻoku nau tui ki aí.\n\n22 Pea ʻilonga ʻa kinautolu naʻe kapusi ki tuʻa mei ai ʻa e kau tēvoló, mo fakamoʻui honau ngaahi mahakí mo honau ngaahi vaivai fakasinó, naʻa nau matuʻaki fakamoʻoniʻi ki he kakaí kuo ngāue ʻiate kinautolu ʻa e Laumālie ʻo e ʻOtuá, pea kuo fakamoʻui ʻa kinautolu; pea nau fakahā atu mo e ngaahi fakaʻilonga mo nau fai ha ngaahi mana ʻe niʻihi ʻi he kakaí.\n\n23 Naʻe ʻosi pehē atu foki mo hono tolungofulu mā ua ʻo e taʻú. Pea naʻe kalanga ʻa Nīfaí ki he kakaí ʻi he kamataʻanga ʻo hono tolungofulu mā tolu ʻo e taʻú; pea naʻá ne malanga ʻaki kiate kinautolu ʻa e fakatomalá mo e fakamolemole ʻo e ngaahi angahalá.\n\n24 Pea ʻoku ou fakaʻamu ke mou manatu foki, ko kinautolu kotoa pē naʻe fakatafoki ki he fakatomalá, naʻa nau papitaiso ʻi he vaí.\n\n25 Ko ia, naʻe fakanofo ʻe Nīfai ha kau tangata ki he ngāue fakafaifekaú ni, koeʻuhi ko kinautolu kotoa pē ʻe haʻu kiate kinautolú ke nau papitaiso ʻaki ʻa e vai, pea ko e fakaʻilonga mo e fakamoʻoni ia ʻi he ʻao ʻo e ʻOtuá, mo e kakaí, kuo nau fakatomala pea maʻu ha fakamolemole ki heʻenau ngaahi angahalá.\n\n26 Pea naʻe ʻi ai ʻa e tokolahi ʻi he kamataʻanga ʻo e taʻu ko iá naʻa nau papitaiso ki he fakatomalá; pea naʻe ʻosi pehē atu ʻa e konga lahi ʻo e taʻú.\n\n", "3-ne 8": "[center][font_size=26]Vahe 8[/font_size][/center]\n\n[i]ʻOku hoko ʻa e ngaahi afaá, ngaahi mofuiké, ngaahi afí, ngaahi ʻahiohió, mo e ngaahi fakatuʻutāmaki ʻo natulá ko e ngaahi fakaʻilonga ki hono kalusefai ʻo Kalaisi ki he ʻakaú—ʻOku mate ha kakai tokolahi—ʻoku ʻufiʻufi ʻe he fakapoʻulí ʻa e funga ʻo e fonuá ʻi ha ʻaho ʻe tolu—ʻOku mamahi lahi ʻa kinautolu ne toé koeʻuhi ko e ngaahi fakamamahi kuo hoko kiate kinautolú. Taʻu T.S. 33–34 nai.[/i]\n\n1 Pea ko ʻeni naʻe hoko ʻo pehē ʻo hangē ko ʻemau lekōtí, pea ʻoku mau ʻilo ʻoku moʻoni ʻemau lekōtí, he vakai, ko e tangata angatonu naʻá ne hiki ʻa e lekōtí—he ko e moʻoni naʻá ne fai ʻa e ngaahi mana lahi ʻi he huafa ʻo Sīsuú; pea koloto ke ʻi ai ha tangata ʻe taha ʻe lava ʻo fai ha mana ʻi he huafa ʻo Sīsuú, kae ngata pē ʻi heʻene fakamaʻa ia mei heʻene angahala kotoa pē—\n\n2 Pea ko ʻeni naʻe hoko ʻo pehē, kapau naʻe ʻikai ke hala ʻa e tangatá ni ʻi he lau homau taimí; kuo hili atu hono tolungofulu mā tolu ʻo e taʻú;\n\n3 Pea naʻe kamata ke fakasio fakamātoato ʻa e kakaí ki he fakaʻilonga kuo fakahā ʻe he palōfita ko Samuela, ko e tangata Leimaná, ʻio, ki he taimi ʻa ia ʻe ʻi ai ʻa e fakapoʻuli ʻo feʻunga mo e ʻaho ʻe tolu ʻi he funga ʻo e fonuá.\n\n4 Pea naʻe kamata ke ʻi ai ʻa fuʻu tālaʻa lahi mo e ngaahi fakakikihi ʻi he vahaʻa ʻo e kakaí, neongo hono lahi pehē fau ʻo e ngaahi fakaʻilonga kuo fakahaá.\n\n5 Pea naʻe hoko ʻo pehē ʻi hono tolungofulu mā fā ʻo e taʻú, ʻi he ʻuluaki māhiná, ʻi he ʻaho hono fā ʻo e māhiná, naʻe tō ʻa e fuʻu matangi lahi, ʻo hangē ko ia kuo teʻeki ai ke ʻiloa ʻi hono kotoa ʻo e fonuá.\n\n6 Pea naʻe ʻi ai foki mo e fuʻu afā lahi mo fakailifia; pea naʻe ʻi ai ʻa e mana fakamanavahē, pea naʻe lulululuʻi ai ʻa e fonuá hono kotoa ʻo hangē ka mafahi ua iá.\n\n7 Pea naʻe ʻi ai mo e ngaahi tapa fuʻu mālohi ʻaupito ʻa e ʻuhilá, ʻo hangē ko ia kuo teʻeki ai ke ʻiloa ʻi he fonuá hono kotoa.\n\n8 Pea naʻe kamata ke vela ʻa e kolo ko Seilahemalá.\n\n9 Pea naʻe ngalo hifo ʻa e kolo ko Molonaí ʻi he ngaahi loloto ʻo e tahí, pea naʻe melemo hono kakaí.\n\n10 Pea naʻe ʻufiʻufi ʻe he kelekelé ʻa e kolo ko Molonaihaá, pea naʻe hoko ʻa e potu naʻe tuʻu ai ʻa e koló ko e fuʻu moʻunga.\n\n11 Pea naʻe ʻi ai ʻa e fuʻu fakaʻauha lahi mo fakaʻulia ʻi he fonua ʻi he fakatongá.\n\n12 Kae vakai, naʻe ʻi ai ʻa e fuʻu fakaʻauha lahi mo fakaʻulia ange ʻi he fonua ʻi he fakatokelaú; he vakai naʻe liliu ʻa e funga hono kotoa ʻo e fonuá, koeʻuhi ko e afaá mo e ngaahi ʻahiohió, mo e ngaahi maná mo e ngaahi ʻuhilá, pea mo e fuʻu ngalulululu lahi ʻaupito ʻa e fonuá hono kotoa;\n\n13 Pea naʻe mafahifahi ʻa e ngaahi hala lalahí, pea naʻe maumauʻi ʻa e ngaahi hala tokaleleí, pea naʻe hoko ʻo tokatāmaki ʻa e ngaahi potu tokalelei lahi.\n\n14 Pea naʻe lahi ʻa e ngaahi kolo ʻa ia naʻe lalahi mo ongoongoa naʻe ngalo hifo, pea naʻe vela ʻa e ngaahi kolo lahi, pea naʻe lulululuʻi ʻa e ngaahi kolo lahi kae ʻoua kuo holo ʻa e ngaahi fale ʻi aí ki he kelekelé, pea mate hono kakaí, pea naʻe liʻaki ʻo lala ʻa e ngaahi potu ko iá.\n\n15 Pea naʻe ʻi ai ʻa e ngaahi kolo ʻe niʻihi ʻa ia naʻe kei tuʻu; ka naʻe fuʻu lahi ʻa e maumau ʻi aí, pea naʻe ʻi ai ʻa e tokolahi ʻiate kinautolu naʻe mate.\n\n16 Pea naʻe ʻi ai ʻa e niʻihi ʻa ia naʻe ʻave ʻi he ʻahiohió; pea ʻoku ʻikai ke ʻilo ʻe ha tangata ʻe taha pē naʻa nau ō ki fē, ka ʻoku nau ʻilo pē naʻe ʻave ʻa kinautolu.\n\n17 Pea ko ia naʻe liliu ʻo kehe ʻa e funga ʻo e fonuá hono kotoa, ko e ngāue ʻa e ngaahi afaá, mo e ngaahi maná, mo e ngaahi ʻuhilá, pea mo e ngalulululu ʻa e fonuá.\n\n18 Pea vakai, naʻe mafahi ua ʻa e ngaahi maká; naʻe fakamomoiki ia ʻi he funga ʻo e fonuá hono kotoa, pea ko ia naʻe movete ia ko e ngaahi konga iiki, pea ʻi he ngaahi konga mafaʻafaʻa mo mafahifahi ʻi he funga hono kotoa ʻo e fonuá.\n\n19 Pea naʻe hoko ʻo pehē ʻi he ʻosi leva ʻa e ngaahi maná, mo e ngaahi ʻuhilá, mo e matangí, mo e afaá, mo e ngaahi ngalulululu ʻa e fonuá—he vakai, naʻe hokohoko ia ʻo feʻunga mo e houa ʻe tolu nai; pea naʻe pehē ʻe he niʻihi naʻe fuoloa ange ia; ka neongo iá naʻe fai ʻa e ngaahi meʻa lalahi mo fakaʻuliá ni ʻi he houa ʻe tolu nai—pea vakai, naʻe hoko leva ʻa e fakapoʻuli ki he funga ʻo e fonuá.\n\n20 Pea naʻe hoko ʻo pehē naʻe ʻi ai ʻa e ʻao ʻo e fakapoʻuli matolu ʻi he funga hono kotoa ʻo e fonuá, naʻe pehē fau hono lahí naʻe lava ke ongoʻi ʻa e ʻao ʻo e fakapoʻulí ʻe hono kakai ʻa ia kuo teʻeki ai ke nau maté;\n\n21 Pea naʻe ʻikai lava ke ʻi ai ha maama, koeʻuhi ko e fakapoʻulí, pe ha teʻelango, pe ha tūhulu; pea naʻe ʻikai foki lava ke tutu ha afi ʻaki ʻenau fefie iiki mo fuʻu mōmoa ʻaupitó, ko ia naʻe ʻikai lava ke ʻi ai ha maama ʻe taha;\n\n22 Pea naʻe ʻikai ha maama ʻe taha ʻe hā, pe ha afi, pe ha kiʻi ulo siʻi, pe ko e laʻaá, pe ko e māhiná, pe ko e ngaahi fetuʻú, he naʻe pehē fau hono lahi ʻo e ngaahi ʻao fakapoʻuli ʻa ia naʻe ʻi he funga ʻo e fonuá.\n\n23 Pea naʻe hoko ʻo pehē naʻe hokohoko ia ʻo feʻunga mo e ʻaho ʻe tolu pea naʻe ʻikai ha maama ʻe hā; pea naʻe hokohoko ai ʻa e tangilāulau mo e ʻoiauē mo e tangi ʻi he kakai kotoa pē; ʻio, naʻe lahi ʻa e toʻe ʻa e kakaí, koeʻuhi ko e fakapoʻulí mo e fuʻu fakaʻauha ʻa ia kuo hoko kiate kinautolú.\n\n24 Pea naʻe ʻi ai ʻa e potu ʻe taha naʻe ongona ʻenau tangi, ʻo pehē: Taumaiā naʻa mau fakatomala ʻi he teʻeki ai hoko ʻa e fuʻu ʻaho lahi mo fakamanavaheé ni, pea ka ne pehē kuo fakamoʻui hotau kāingá, pea kuo ʻikai ke nau vela ʻi he fuʻu kolo lahi ko Seilahemalá.\n\n25 Pea naʻe ongona ʻi he potu ʻe taha ʻa ʻenau tangí mo e tangilāulaú, ʻo nau pehē: Taumaiā naʻa mau fakatomala ʻi he teʻeki ai hoko ʻa fuʻu ʻaho lahi mo fakailifiá ni, pea kuo ʻikai ke mau tāmateʻi mo tolomakaʻi ʻa e kau palōfitá, mo kapusi ʻa kinautolu ki tuʻa; kapau naʻe pehē, ne fakamoʻui ʻemau ngaahi faʻeé, mo homau ngaahi ʻofefine hoihoifuá, pea mo ʻemau fānaú, pea kuo ʻikai ke tanu ʻa kinautolu ʻi he fuʻu kolo ko Molonaihaá. Pea naʻe lahi mo fakailifia pehē ʻa e ngaahi tangi ʻa e kakaí.\n\n", "3-ne 9": "[center][font_size=26]Vahe 9[/font_size][/center]\n\n[i]ʻOku fakahā ʻe he leʻo ʻo Kalaisí mei he fakapoʻulí, hono fakaʻauha ʻo e kakai tokolahi mo e ngaahi kolo lalahi koeʻuhi ko ʻenau ngaahi fai angahalá—ʻOkú ne toe fakahā foki ko e ʻEikí ia, peá ne fakahā mo hono fakahoko ʻo e fono ʻa Mōsesé, pea fakaafeʻi ʻa e kakaí ke nau haʻu kiate ia ʻo moʻui. Taʻu T.S. 34 nai.[/i]\n\n1 Pea naʻe hoko ʻo pehē naʻe ʻi ai ha leʻo naʻe ongona ʻe he kakai kotoa ʻo e māmaní, ʻi he funga ʻo e fonuá ni hono kotoa, ʻoku kalanga:\n\n2 Malaʻia, malaʻia, malaʻia ki he kakaí ni; malaʻia ki he kakai ʻo e māmaní hono kotoa kae ʻoua kuo nau fakatomala; he ʻoku kata ʻa e tēvoló, pea ʻoku fiefia ʻa ʻene kau ʻāngeló, koeʻuhi ko e mate ʻa e ngaahi foha mo e ngaahi ʻofefine hoihoifua ʻo hoku kakaí; pea kuo tupu ʻi heʻenau angahalá mo e ngaahi anga-fakalieliá ʻa ʻenau maté!\n\n3 Vakai, ko e fuʻu kolo lahi ko Seilahemalá kuó u tutu ʻaki ʻa e afi, pea mo hono kakai ʻo iá.\n\n4 Pea vakai, ko e fuʻu kolo lahi ko Molonaí kuó u fakangalo hifo ʻi he ngaahi loloto ʻo e tahí, pea fakamelemo mo hono kakaí.\n\n5 Pea vakai, ko e fuʻu kolo lahi ko Molonaihaá kuó u ʻufiʻufi ʻaki ʻa e kelekelé, pea mo hono kakai ʻo iá, ke fufuuʻi ʻenau ngaahi angahalá mo ʻenau ngaahi anga-fakalieliá mei hoku matá, koeʻuhi ke ʻoua naʻá ku tauteaʻi ʻa kinautolu koeʻuhi ko e kau palōfita mo e kau māʻoniʻoni ʻa ia kuo nau tāmateʻí.\n\n6 Pea vakai, ko e kolo ko Kilikalí kuó u ngaohi ke ngalo hifo, pea mo hono kakai ʻo iá ke tanu hifo ʻi he ngaahi loloto ʻo e kelekelé;\n\n7 ʻIo, pea mo e kolo ko ʻOnaihaá mo hono kakai ʻo iá, mo e kolo ko Moikumí mo hono kakai ʻo iá, mo e kolo ko Selūsalemá mo hono kakai ʻo iá; pea kuó u pule ke ʻoho mai ʻa e ngaahi vaí ki he ngaahi potu ne nau ʻi aí, ke fufuuʻi ʻenau ngaahi fai angahalá mo e ngaahi anga-fakalieliá mei hoku matá, koeʻuhi ke ʻoua naʻá ku tauteaʻi ʻa kinautolu koeʻuhi ko e kau palōfita mo e kau māʻoniʻoni ʻa ia kuo nau tāmateʻí.\n\n8 Pea vakai, ko e kolo ko Katianetaí, mo e kolo ko Katiomaná mo e kolo ko Sēkopé, mo e kolo ko Kimikimó, kuó u fakangalo hifo ʻa e ngaahi koló ni kotoa, peá u ngaohi ʻa e ngaahi moʻunga mo e ngaahi teleʻa ʻi he potu naʻa nau ʻi aí; pea kuó u tanu honau kakaí ʻi he ngaahi loloto ʻo e kelekelé, ke fufuuʻi ʻenau fai angahalá mo e ngaahi anga-fakalieliá mei hoku matá, koeʻuhi ke ʻoua naʻá ku tauteaʻi ʻa kinautolu koeʻuhi ko e kau palōfita mo e kau māʻoniʻoni ʻa ia kuo nau tāmateʻí.\n\n9 Pea vakai, ko e fuʻu kolo lahi ko ia ko Sēkopekatí, ʻa ia naʻe nofoʻi ʻe he kakai ʻo e tuʻi ko Sēkopé, kuó u pule ke tutu ia ʻaki ʻa e afi koeʻuhi ko ʻenau ngaahi fai angahalá mo ʻenau fai halá, ʻa ia naʻe lahi hake ʻi he fai angahala ʻa e māmaní kotoa, koeʻuhi ko ʻenau ngaahi fakapō fufuú mo e ngaahi kautahá; he ko kinautolu naʻa nau maumauʻi ʻa e melino ʻa hoku kakaí mo e puleʻanga ʻo e fonuá; ko ia naʻá ku pule ai ke tutu ʻa kinautolu, ke fakaʻauha ʻa kinautolu mei hoku matá, koeʻuhi ke ʻoua naʻá ku tauteaʻi ʻa kinautolu koeʻuhi ko e kau palōfita mo e kau māʻoniʻoni ʻa ia kuo nau tāmateʻí.\n\n10 Pea vakai, ko e kolo ko Leimaná, mo e kolo ko Sesé, mo e kolo ko Katí, mo e kolo ko Kisikumení, kuó u pule ke tutu ʻaki ʻa e afi, mo honau kakaí, koeʻuhi ko ʻenau fai angahala ʻi hono kapusi ki tuʻa ʻa e kau palōfitá, mo tolomakaʻi ʻa kinautolu ʻa ia naʻá ku fekau atu ke nau malanga kiate kinautolu ʻi heʻenau angahalá mo ʻenau ngaahi anga-fakalieliá.\n\n11 Pea koeʻuhi ko ʻenau kapusi ʻa kinautolu kotoa ki tuʻá, ʻo aʻu ki he ʻikai toe ʻiate kinautolu ha taha ʻoku māʻoniʻoni, ko ia naʻá ku fekau hifo ʻa e afi ʻo fakaʻauha ʻa kinautolu, koeʻuhi ke fufuuʻi ʻenau fai angahalá mo e ngaahi anga-fakalieliá mei hoku matá, koeʻuhi ke ʻoua naʻa tangi kiate au ʻa e toto ʻo e kau palōfitá mo e kau māʻoniʻoni kuó u fekauʻi atu kiate kinautolú mei he kelekelé ʻo talatalaakiʻi ʻa kinautolu.\n\n12 Pea kuo lahi ha ngaahi fakaʻauha lalahi kuó u pule ke hoko ki he fonuá ni, pea ki he kakaí ni, koeʻuhi ko ʻenau fai angahalá mo ʻenau ngaahi anga-fakalieliá.\n\n13 ʻA kimoutolu kotoa pē kuo fakahaofi koeʻuhi kuo mou māʻoniʻoni lahi hake ʻiate kinautolú, he ʻikai koā te mou tafoki mai ʻeni kiate au, pea fakatomala mei hoʻomou ngaahi angahalá, ʻo liliu, koeʻuhi ke u fakamoʻui ʻa kimoutolu?\n\n14 ʻIo, ko e moʻoni ʻoku ou pehē kiate kimoutolu, kapau te mou haʻu kiate au te mou maʻu ʻa e moʻui taʻengatá. Vakai, ʻoku mafao atu hoku nima ʻo e ʻaloʻofá kiate kimoutolu, pea ko ia ia ʻe haʻú, te u maʻu ia; pea ʻoku monūʻia ʻa kinautolu ʻa ia ʻoku haʻu kiate aú.\n\n15 Vakai, ko au ko Sīsū Kalaisi ko e ʻAlo ʻo e ʻOtuá. Naʻá ku fakatupu ʻa e ngaahi langí mo e māmaní, pea mo e ngaahi meʻa kotoa pē ʻoku ʻi aí. Naʻá ku nofo mo e Tamaí talu mei he kamataʻangá. ʻOku ou ʻi he Tamaí, pea ʻoku ʻiate au ʻa e Tamaí; pea kuo fakaongoongoleleiʻi ʻiate au ʻe he Tamaí ʻa hono huafá.\n\n16 Naʻá ku haʻu ki hoku kakaí, ka naʻe ʻikai tali au ʻe hoku kakaí. Pea ko e ngaahi folofola ʻoku kau ki heʻeku haʻú kuo fakahoko ia.\n\n17 Pea ko kinautolu kotoa pē naʻa nau tali aú, kuó u tuku kiate kinautolu ke nau hoko ko e ngaahi foha ʻo e ʻOtuá; pea ʻe pehē foki ʻeku foaki ʻa e totonu kiate kinautolu kotoa pē ʻa ia ʻe tui ki hoku hingoá, he vakai, ʻoku fou ʻiate au ʻa e huhuʻí, pea ʻoku ʻiate au hono fakahoko ʻo e fono ʻa Mōsesé.\n\n18 Ko au ko e maama pea mo e moʻui ʻo e māmaní. Ko au ko e ʻĀlifá mo e ʻŌmeká, ko e kamataʻangá mo e ngataʻangá.\n\n19 Pea ʻe ʻikai te mou toe feilaulau ʻaki kiate au ha toto kuo lilingi; ʻio, ʻe fakangata hoʻomou ngaahi feilaulaú mo hoʻomou ngaahi feilaulau tutú, koeʻuhi ʻe ʻikai te u tali haʻamou ngaahi feilaulau pe ngaahi feilaulau tutu ʻe taha.\n\n20 Pea te mou ʻoatu kiate au ʻa e feilaulau ko e loto-mafesifesi mo e laumālie fakatomala. Pea ko ia ia ʻe haʻu kiate au mo e loto-mafesifesi mo e laumālie fakatomalá, te u papitaiso ia ʻaki ʻa e afi mo e Laumālie Māʻoniʻoni, ʻo hangē ko e kau Leimaná, koeʻuhi ko ʻenau tui kiate au ʻi he taimi naʻe fakaului ai ʻa kinautolú, naʻe papitaiso ʻaki ʻa e afi mo e Laumālie Māʻoniʻoni, ka naʻe ʻikai te nau ʻiloʻi ia.\n\n21 Vakai, kuó u haʻu ki he māmaní ke ʻomi ʻa e huhuʻí ki he māmaní ke fakamoʻui ʻa e māmaní mei he angahalá.\n\n22 Ko ia, ko ia ia ʻe fakatomala pea haʻu kiate au ʻo hangē ko ha tamasiʻi siʻí, te u tali ia, he ʻoku ʻo e faʻahinga peheé ʻa e puleʻanga ʻo e ʻOtuá. Vakai, koeʻuhi ko e faʻahinga peheé kuó u tuku hifo ʻa ʻeku moʻuí; pea kuó u toe toʻo hake ia; ko ia mou fakatomala, pea haʻu kiate au ʻa kimoutolu ʻa e ngaahi ngataʻanga ʻo e māmaní, pea moʻui.\n\n", "3-ne 10": "[center][font_size=26]Vahe 10[/font_size][/center]\n\n[i]ʻOku fakalongolongo ʻa e fonuá ʻi ha ngaahi houa lahi—ʻOku ongo mai ʻa e leʻo ʻo Kalaisí ʻo talaʻofa ʻe tānaki hono kakaí ʻo hangē ko e tānaki fakataha ʻe he motuʻa moá ʻa hono ʻuhikí ʻi hono lalo kapakaú—Ko e konga ʻo e kakaí ne māʻoniʻoni angé kuo fakahaofi ʻa kinautolu. Taʻu T.S. 34–35 nai.[/i]\n\n1 Pea ko ʻeni vakai, naʻe hoko ʻo pehē naʻe fanongo ʻa e kakai kotoa pē ʻo e fonuá ki he ngaahi folofolá ni, pea nau fakamoʻoni ki ai. Pea hili ʻa e ngaahi folofola ní naʻe ʻi ai ʻa e fakalongolongo ʻi he fonuá ʻo feʻunga mo e ngaahi houa lahi.\n\n2 He naʻe pehē fau hono lahi ʻo e ʻohovale ʻa e kakaí, ko ia naʻa nau tuku ʻenau tangí mo e tangilāulaú koeʻuhi ko e mole ʻa honau kāinga kuo maté; ko ia naʻe ʻi ai ʻa e fakalongolongo ʻi he fonuá kotoa ʻo feʻunga mo e ngaahi houa lahi.\n\n3 Pea naʻe hoko ʻo pehē naʻe toe ongo mai ha leʻo ki he kakaí, pea naʻe fanongo ʻa e kakai kotoa pē, ʻo nau fakamoʻoni ki ai, ʻo ne folofola:\n\n4 ʻOiauē ʻa kimoutolu ʻa e kakai ʻo e ngaahi fuʻu kolo lalahí ni ʻa ia kuo toó, ʻa ia ko e hako ʻo Sēkopé, ʻio, ʻa ia ʻoku ʻo e fale ʻo ʻIsilelí, hono ʻikai ke tuʻo lahi ʻa ʻeku tānaki fakataha ʻa kimoutolu ʻo hangē ko e tānaki fakataha ʻe he motuʻa moá ʻa hono ʻuhikí ʻi hono lalo kapakaú, peá u fafanga ʻa kimoutolu.\n\n5 Pea ʻoku ou toe pehē, hono ʻikai ke tuʻo lahi ʻa ʻeku tānaki fakataha ʻa kimoutolu ʻo hangē ko e tānaki fakataha ʻe he motuʻa moá ʻa hono ʻuhikí ʻi hono lalo kapakaú, ʻio, ʻA kimoutolu ʻa e kakai ʻo e fale ʻo ʻIsilelí, ʻa ia kuo mou toó; ʻio, ʻA kimoutolu ʻa e kakai ʻo e fale ʻo ʻIsilelí, ʻa kimoutolu ʻoku nofo ʻi Selūsalemá, ʻo hangē foki ko kimoutolu kuo toó; ʻio, hono ʻikai ke tuʻo lahi ʻa ʻeku fie tānaki fakataha ʻa kimoutolu ʻo hangē ko e tānaki fakataha ʻe he motuʻa moá ʻa hono ʻuhikí, ka naʻe ʻikai te mou loto ki ai.\n\n6 ʻA kimoutolu ʻe fale ʻo ʻIsileli ʻa ia kuó u fakahaofí, ko e hā hano tuʻo lahi ʻo haʻaku tānaki fakataha ʻa kimoutolu ʻo hangē ko e tānaki fakataha ʻe he motuʻa moá ʻa hono ʻuhikí ki hono lalo kapakaú, ʻo kapau te mou fakatomala pea tafoki kiate au ʻi he loto-fakamātoato.\n\n7 Ka ʻikai, ʻE fale ʻo ʻIsileli, pea ʻe hoko ʻo lala ʻa e ngaahi potu ʻo homou ngaahi nofoʻangá kae ʻoua ke hokosia ʻa e taimi ʻo hono fakahoko ʻo e ngaahi fuakava naʻe fai ki hoʻomou ngaahi tamaí.\n\n8 Pea ko ʻeni naʻe hoko ʻo pehē ʻi he hili ʻa e fanongo ʻa e kakaí ki he ngaahi folofola ní, vakai, naʻa nau kamata ke toe tangi mo ngala koeʻuhi ko e mole ʻo honau kāingá mo e ngaahi kaumeʻá.\n\n9 Pea naʻe hoko ʻo pehē naʻe ʻosi pehē atu ʻa e ʻaho ʻe tolú. Pea kuo pongipongi, pea kuo mole atu ʻa e fakapoʻulí mei he funga ʻo e fonuá, pea naʻe tuku ʻa e ngalulululu ʻa e fonuá, pea naʻe ʻosi ʻa e mafahifahi ʻa e ngaahi maká, pea naʻe ʻosi mo e ngaahi ʻuʻulu fakailifia ʻa e fonuá, pea naʻe ʻosi mo e ngaahi fuʻu longoaʻá.\n\n10 Pea naʻe toe fehokotaki fakataha ʻa e fonuá, ʻo tuʻu maʻu; pea ko e tengihia, mo e tangi, mo e ngala ʻa e kakai kuo fakamoʻuí naʻe ʻosi ia; pea naʻe liliu ʻenau tengihiá ko e fiefia, pea mo ʻenau ngaahi tangilāulaú ko e fakamālō mo e fakafetaʻi ki he ʻEiki ko Sīsū Kalaisi, ko honau Huhuʻí.\n\n11 Pea kuo fakahoko ʻo aʻu mai ki he ʻaho ko iá ʻa e ngaahi folofola kuo lea ʻaki ʻe he kau palōfitá.\n\n12 Pea ko kinautolu naʻe māʻoniʻoni ange ʻi he kakai naʻe fakamoʻuí, pea ko kinautolu ia naʻa nau tali ʻa e kau palōfitá kae ʻikai tolomakaʻi ʻa kinautolú; pea ko kinautolu ia naʻe ʻikai te nau lilingi ʻa e toto ʻo e kau māʻoniʻoní, ʻa ia naʻe fakamoʻuí—\n\n13 Pea naʻe fakamoʻui ʻa kinautolu ʻo ʻikai fakangalo hifo mo tanu ʻi he kelekelé; pea naʻe ʻikai fakamelemo ʻi he ngaahi loloto ʻo e tahí; pea naʻe ʻikai tutu ʻaki ʻa e afí, pea naʻe ʻikai tanu hifo ʻo laiki ke maté; pea naʻe ʻikai ʻave atu ʻa kinautolu ʻi he ʻahiohió; pea naʻe ʻikai fulutāmakia ʻi he mao ʻo e ʻahú mo e fakapoʻulí.\n\n14 Pea ko ʻeni, ko ia ia ʻokú ne lau ʻení, tuku ke mahino kiate ia; ko ia ia ʻokú ne maʻu ʻa e ngaahi folofolá, tuku ke ne fakatotolo ai, peá ne mamata mo vakai pe ʻoku ʻikai ʻi he ngaahi maté mo e ngaahi fakaʻauhá ni ʻi he afí, mo e ʻahú, mo e ngaahi afaá, mo e ngaahi ʻahiohió, pea ʻi he fakamanga hake ʻa e kelekelé ke folo hifo ʻa kinautolú, pea mo e ngaahi meʻá ni kotoa pē ʻa hono fakahoko ʻo e ngaahi kikite ʻa e tokolahi ʻo e kau palōfita māʻoniʻoní.\n\n15 Vakai, ʻoku ou pehē kiate kimoutolu, ʻIo, kuo fakamoʻoni ʻa e tokolahi ki he ngaahi meʻá ni ʻi he hāʻele mai ʻa Kalaisí, pea naʻe tāmateʻi ʻa kinautolu koeʻuhi ko ʻenau fakamoʻoni ki he ngaahi meʻa ní.\n\n16 ʻIo, naʻe fakamoʻoni ʻa e palōfita ko Seinosí ʻo kau ki he ngaahi meʻá ni, pea lea foki mo Seinoki ki he ngaahi meʻá ni, koeʻuhi ʻoku nau fakamoʻoni ʻo tautefito kiate kimautolu, ʻa ia ko e toenga ʻo honau hakó.\n\n17 Vakai, naʻe fakamoʻoni foki mo ʻetau tamai ko Sēkopé ʻo kau ki ha toenga ʻo e hako ʻo Siosefá. Pea vakai, ʻoku ʻikai koā ko e toenga ʻa kitautolu ʻo e hako ʻo Siosefá? Pea ko e ngaahi meʻá ni ʻoku fakamoʻoni ʻo kau kiate kitautolú, ʻikai koā kuo tohi ʻi he ngaahi peleti ʻo e palasa ʻa ia naʻe ʻomi ʻe heʻemau tamai ko Līhai mei Selūsalemá?\n\n18 Pea naʻe hoko ʻo pehē ʻi he konga fakamuimui ʻo hono tolungofulu mā fā ʻo e taʻu, vakai, te u fakahā kiate kimoutolu ko e kakai ko ia ʻo Nīfai naʻe fakahaofí, kae ʻumaʻā foki mo kinautolu naʻe ui ko e kau Leimaná, ʻa ia naʻe fakahaofí, naʻe fai kiate kinautolu ha ngaahi lelei lahi, pea lilingi hifo ha ngaahi tāpuaki lahi ki honau ʻulú, ko ia ʻi he hili leva ʻa e hāʻele hake ʻa Kalaisi ki he langí, naʻá ne fakahā moʻoni ia ʻe ia kiate kinautolu—\n\n19 ʻO ne fakahā hono sinó kiate kinautolu, mo akonaki kiate kinautolu; pea ʻe fai ha fakamatala ki heʻene ngāué ʻamui ange. Ko ia ʻoku ou fakaʻosi ʻi he taimí ni ʻa ʻeku ngaahi leá.\n\n", "3-ne 11": "Naʻe fakahā ʻe Sīsū Kalaisi ia ki he kakai ʻo Nīfaí, lolotonga ʻa e fakataha mai ʻa e fuʻu kakai tokolahi ʻi he fonua ko Mahú, ʻo ne akonakiʻi ʻa kinautolu; pea ko e ʻuhinga ʻeni ʻo ʻene fakahā ia ʻe ia kiate kinautolú.\n\nʻOku kau ki ai ʻa e vahe 11 ʻo aʻu ki he ngataʻanga ʻo e vahe 26.\n\n[center][font_size=26]Vahe 11[/font_size][/center]\n\n[i]ʻOku fakamoʻoniʻi ʻe he Tamaí ki Hono ʻAlo ʻOfaʻangá—ʻOku hā mai ʻa Kalaisi mo fakahā kuó ne fai ʻa e fakalelei—ʻOku ala ʻa e kakaí ki he ngaahi mata kafo ʻi hono ongo nimá, vaʻé mo hono vakavaká—ʻOku nau kalanga Hōsana—ʻOkú ne folofola ki he anga mo e ngaahi founga ʻo e papitaisó—ʻOku tupu ʻa e laumālie ʻo e fakakikihí mei he tēvoló—Ko e tokāteline ʻa Kalaisí ke tui ʻa e tangatá pea papitaiso mo maʻu ʻa e Laumālie Māʻoniʻoní. Taʻu T.S. 34 nai.[/i]\n\n1 Pea ko ʻeni, naʻe hoko ʻo pehē naʻe ai ʻa e fuʻu kakai tokolahi naʻe fakataha mai, ʻo e kakai Nīfaí, ʻo takatakai ʻi he temipale ʻa ia naʻe ʻi he fonua ko Mahú; pea naʻa nau ofo mo fakatumutumu ʻiate kinautolu, ʻo nau fefakahāʻaki ʻiate kinautolu ʻa e fuʻu liliu maʻongoʻonga mo fakaofo ʻa ia kuo hokó.\n\n2 Pea naʻa nau lolotonga fetalanoaʻaki foki ʻo kau ki he Sīsū Kalaisi ko ia, ʻa ia kuo fakahā ʻa e fakaʻilonga ʻo ʻene pekiá.\n\n3 Pea naʻe hoko ʻo pehē ʻi he lolotonga ʻenau fetalanoaʻaki pehē ʻiate kinautolú, naʻa nau fanongo ki ha leʻo ʻa ia naʻe hangē ʻoku haʻu mei he loto langí; pea naʻa nau siosio holo honau matá, he naʻe ʻikai mahino kiate kinautolu ʻa e leʻo ʻa ia naʻa nau fanongo ki aí; pea naʻe ʻikai ko ha leʻo-mālohi ia, pea ʻikai foki ko ha leʻo-lahi; ka neongo iá, neongo ko e kihiʻi leʻo-siʻi ia, ka naʻe mahuhuhuhu ai ʻa e loto ʻo kinautolu naʻe fanongó pea ongo moʻoni ki honau lotó, pea naʻe ʻikai ai ha kupu ʻo honau sinó naʻe ʻikai ke taʻe-tetetete; ʻio, naʻe mahuhuhuhu ai ʻa honau laumālié, ʻo fakamāfanaʻi honau lotó.\n\n4 Pea naʻe hoko ʻo pehē naʻa nau toe fanongo ki he leʻó, pea naʻe ʻikai mahino ia kiate kinautolu.\n\n5 Pea naʻa nau toe fanongo ko hono tuʻo tolu ki he leʻó, ʻo nau fakaava honau telingá ke ongoʻi ia; pea naʻe hanga honau matá ki he feituʻu naʻe ongo ia mei aí; ʻo nau sio fakamamaʻu ki he langí, ʻa ia naʻe haʻu mei ai ʻa leʻó.\n\n6 Pea vakai, ʻi he ongo mai ko hono tuʻo tolú naʻe mahino kiate kinautolu ʻa e leʻo naʻa nau fanongo ki aí; pea naʻe folofola ia kiate kinautolu:\n\n7 Vakai ki hoku ʻAlo ʻOfaʻangá, ʻa ia ʻoku ou fiemālie lahi ai, ʻa ia kuó u fakaongoongoleleiʻi ai ʻa hoku hingoá—mou fanongo kiate ia.\n\n8 Pea naʻe hoko ʻo pehē, ʻi he mahino kiate kinautolú naʻa nau toe tangaki hake honau matá ki he langí; pea vakai, naʻa nau mamata ki ha Tangata ʻoku hāʻele hifo mei he loto langí; pea kuo kofu ia ʻaki ʻa e pulupulu hinehina; pea naʻá ne hāʻele hifo ʻo tuʻu ʻi honau haʻohaʻongá; pea naʻe hanga ʻa e mata ʻo e kakai kotoa pē kiate ia, pea naʻa nau ilifia ke fakaava honau ngutú, pe feleaʻaki ʻiate kinautolu, pea naʻe ʻikai mahino hono ʻuhinga ʻo e hāʻele maí ni kiate kinautolu, he naʻa nau mahalo ko e ʻāngelo ia ʻoku hā mai kiate kinautolú.\n\n9 Pea naʻe hoko ʻo pehē naʻa ne mafao atu hono toʻukupú ʻo ne folofola ki he kakaí, ʻo pehē:\n\n10 Vakai, ko au ko Sīsū Kalaisi, ʻa ia naʻe fakamoʻoniʻi ʻe he kau palōfitá ʻe haʻu ki he māmaní.\n\n11 Pea vakai, ko au ko e maama mo e moʻui ʻa e māmaní; pea kuó u inu mei he ipu kona ko ia naʻe tuku ʻe he Tamaí kiate aú, pea kuó u fakaongoongoleleiʻi ʻa e Tamaí ʻi heʻeku toʻo kiate au ʻa e ngaahi angahala ʻa e māmaní, ʻa ia kuó u fai ai ʻa e meʻa kotoa pē kuo finangalo ʻa e Tamaí ke u fai talu mei he kamataʻangá.\n\n12 Pea naʻe hoko ʻo pehē ʻi he hili ʻa e folofola ʻaki ʻe Sīsū ʻa e ngaahi folofola ní naʻe tōmapeʻe ki he kelekelé ʻa e kakai kotoa pē; he naʻa nau manatu kuo kikiteʻi ʻiate kinautolu ʻe fakahā ʻe Kalaisi ia ʻe ia kiate kinautolu ʻo ka hili ʻene hāʻele hake ki he langí.\n\n13 Pea naʻe hoko ʻo pehē naʻe folofola ʻa e ʻEikí kiate kinautolu ʻo pehē:\n\n14 Tuʻu hake pea ʻunuʻunu mai kiate au, koeʻuhí ke mou ʻai homou nimá ki hoku vakavaká, pea ke mou ala foki ki he mataʻi faʻo ʻi hoku nimá mo hoku vaʻé, koeʻuhí ke mou ʻiloʻi ko au ko e ʻOtua ʻo ʻIsilelí, pea ko e ʻOtua ʻo e māmaní kotoa pē, pea kuo tāmateʻi au koeʻuhi ko e ngaahi angahala ʻa e māmaní.\n\n15 Pea naʻe hoko ʻo pehē naʻe ʻalu atu ʻa e fuʻu kakaí, ʻo nau ʻai honau nimá ki hono vakavaká, ʻo nau ala ki he ngaahi mataʻi faʻo ʻi hono nimá mo hono vaʻé; ʻo nau fai ʻeni, mo ʻalu atu taki taha kae ʻoua kuo ʻalu atu kotoa pē, ʻo nau mamata ʻaki honau matá mo ala ʻaki honau nimá, pea nau ʻiloʻi pau mo fakamoʻoniʻi, ko ia ia ʻa ia kuo tohi ʻe he kau palōfitá ʻe hāʻele maí.\n\n16 Pea ʻi he hili ʻenau ʻalu atu kotoa pē ʻo mamata maʻanautolu peé, pea naʻa nau kalanga fakataha, ʻo pehē:\n\n17 Hōsana! ʻOku monūʻia ʻa e huafa ʻo e ʻOtua Fungani Māʻolunga Tahá! Pea naʻa nau fakatōmapeʻe ki lalo ʻi he vaʻe ʻo Sīsuú, ʻo hū kiate ia.\n\n18 Pea naʻe hoko ʻo pehē naʻá ne folofola kia Nīfai (he naʻe ʻi he kakaí ʻa Nīfai) ʻo ne fekau kiate ia ke haʻu.\n\n19 Pea naʻe tuʻu hake ʻa Nīfai ʻo ʻalu atu, peá ne punou hifo ʻi he ʻao ʻo e ʻEikí ʻo ne ʻuma ki hono vaʻé.\n\n20 Pea naʻe fekau kiate ia ʻe he ʻEikí ke ne tuʻu hake. Pea naʻe tuʻu hake ia ʻo tuʻu ʻi muʻa ʻiate ia.\n\n21 Pea naʻe folofola ʻa e ʻEikí kiate ia: ʻOku ou tuku kiate koe ʻa e mālohi ke ke papitaiso ʻa e kakaí ni ʻo ka hili ʻeku toe ʻalu hake ki langí.\n\n22 Pea naʻe toe ui ʻe he ʻEikí ha niʻihi kehe, ʻo ne folofola ʻaki ʻa e ngaahi meʻa tatau pē kiate kinautolu; pea naʻá ne tuku kiate kinautolu ʻa e mālohi ke fai papitaiso. Pea naʻá ne folofola kiate kinautolu: Ko e founga ʻeni ke mou fai ai ʻa e papitaisó; pea ʻoua naʻa ʻi ai ha ngaahi fakakikihi ʻiate kimoutolu.\n\n23 Ko e moʻoni ʻoku ou pehē kiate kimoutolu, ko ia ia ʻoku fakatomala mei heʻene ngaahi angahalá koeʻuhi ko hoʻomou ngaahi leá, ʻo ne kole ke papitaiso ʻi hoku hingoá, ko e anga ʻeni ʻo hoʻomou papitaiso ʻa kinautolú—Vakai, te mou ʻalu hifo pea tuʻu ʻi he loto vaí, pea te mou papitaiso ʻa kinautolu ʻi hoku hingoá.\n\n24 Pea ko ʻeni vakai, ko e ngaahi lea ʻeni ke mou leaʻakí, ke mou ui ʻa kinautolu ʻi honau hingoá, ʻo pehē:\n\n25 ʻI he mafai kuó u maʻu meia Sīsū Kalaisí, ʻoku ou papitaiso koe ʻi he huafa ʻo e Tamaí, pea mo e ʻAló, pea mo e Laumālie Māʻoniʻoní. ʻĒmeni.\n\n26 Pea te mou toki fakangalo hifo ʻa kinautolu ʻi he vaí, pea toe fokotuʻu hake ʻa kinautolu mei he vaí.\n\n27 Pea ko e founga ʻeni ke mou fai papitaiso ai ʻi hoku hingoá; he vakai, ko e moʻoni ʻoku ou pehē kiate kimoutolu, ʻoku taha pē ʻa e Tamaí, mo e ʻAló, mo e Laumālie Māʻoniʻoní; pea ʻoku ou ʻi he Tamaí, pea ʻoku ʻiate au ʻa e Tamaí, ʻoku taha pē ʻa e Tamaí mo au.\n\n28 Pea ʻi he founga ko ia kuó u fekau kiate kimoutolú ʻe pehē hoʻomou fai papitaisó. Pea ʻoua naʻa ʻi ai ha ngaahi fakakikihi ʻiate kimoutolu, ʻo hangē ko ia kuo hoko ʻi muʻá; pea ʻoua naʻa fai foki mo ha ngaahi fakakikihi ʻiate kimoutolu ʻi he ngaahi tefito ʻo ʻeku tokāteliné, ʻo hangē ko ia kuo hoko ʻi muʻá.\n\n29 He ko e moʻoni, ko e moʻoni ʻoku ou pehē kiate kimoutolu, ko ia ia ʻokú ne maʻu ʻa e ʻa e laumālie ʻo e fakakikihí ʻoku ʻikai ʻaʻaku ia, ka ʻoku ʻo e tēvoló ia, ʻa ia ko e tamai ʻa e fakakikihí, pea ʻokú ne ueʻi hake ʻa e loto ʻo e kakaí ke fefakakikihiʻaki ʻi he ʻita, ʻiate kinautolu.\n\n30 Vakai, ʻoku ʻikai ko ʻeku tokāteliné ʻeni, ke ueʻi ʻa e loto ʻo e kakaí ke feʻiteʻitani; ʻiate kinautolu; ka ko ʻeku tokāteliné ʻeni ke fakangata hono fai ʻo e ngaahi meʻa peheé.\n\n31 Vakai, ko e moʻoni, ko e moʻoni, ʻoku ou pehē kiate kimoutolu, te u fakahā kiate kimoutolu ʻa ʻeku tokāteliné.\n\n32 Pea ko ʻeku tokāteliné ʻeni, pea ko e tokāteline ia ʻa ia kuo tuku kiate au ʻe he Tamaí; pea ʻoku ou fakamoʻoniʻi ʻa e Tamaí, pea ʻoku fakamoʻoniʻi au ʻe he Tamaí, pea ʻoku fakamoʻoniʻi ʻe he Laumālie Māʻoniʻoní ʻa e Tamaí mo au; pea ʻoku ou fakamoʻoniʻi kuo fekau ʻe he Tamaí ki he kakai fulipē, ʻi he potu kotoa pē, ke nau fakatomala pea tui kiate au.\n\n33 Pea ko ia ia ʻokú ne tui kiate au, mo papitaisó, ʻe fakamoʻui ia; pea ko kinautolu ia te nau maʻu ʻa e puleʻanga ʻo e ʻOtuá.\n\n34 Pea ko ia ia ʻoku ʻikai tui kiate au, mo papitaisó, ʻe malaʻia ia.\n\n35 Ko e moʻoni, ko e moʻoni, ʻoku ou pehē kiate kimoutolu, ko ʻeku tokāteliné ʻeni, pea ʻoku ou haʻu mei he Tamaí ke fakamoʻoni ki ai; pea ko ia ia ʻoku tui kiate aú ʻoku tui ki he Tamaí foki; pea ʻe fakamoʻoniʻi au kiate ia ʻe he Tamaí, he te ne ʻaʻahi kiate ia ʻaki ʻa e afi mo e Laumālie Māʻoniʻoni.\n\n36 Pea ʻe pehē hono fakamoʻoniʻi au ʻe he Tamaí, pea ʻe fakamoʻoniʻi ʻe he Laumālie Māʻoniʻoní au pea mo e Tamaí kiate ia; he ko e Tamaí, mo Au, mo e Laumālie Māʻoniʻoní ʻoku mau taha pē.\n\n37 Pea ʻoku ou toe pehē kiate kimoutolu, kuo pau ke mou fakatomala, pea hoko ʻo tatau mo ha tamasiʻi siʻi, pea papitaiso ʻi hoku hingoá, pe ʻoku ʻikai pē ha founga ke mou maʻu ai ʻa e ngaahi meʻá ni.\n\n38 Pea ʻoku ou toe pehē kiate kimoutolu, kuo pau ke mou fakatomala, pea papitaiso ʻi hoku hingoá, pea hoko ʻo tatau mo ha kiʻi tamasiʻi siʻi, pe ʻe ʻikai te mou teitei maʻu ʻa e puleʻanga ʻo e ʻOtuá.\n\n39 Ko e moʻoni, ko e moʻoni, ʻoku ou pehē kiate kimoutolu, ko ʻeku tokāteliné ʻeni, pea ʻilonga ʻa kinautolu ʻoku langa aí ʻoku nau langa ki heʻeku maká, pea ʻe ʻikai ikuna ʻa kinautolu ʻe he ngaahi matapā ʻo helí.\n\n40 Pea ʻilonga ia te ne fakahā ʻo lahi ange pe siʻi hifo ʻi he meʻa ní, pea fokotuʻu ia ko ʻeku tokāteliné, ʻoku tupu ia mei he fai angahalá, pea kuo ʻikai langa ia ʻi heʻeku maká; ka ʻoku langa ia ki ha tuʻunga ʻo e ʻoneʻone, pea ʻoku ava ʻa e ngaahi matapā ʻo helí ke maʻu ʻa e kakai peheé ʻo ka ʻoho mai ʻa e vaí pea faʻaki kiate ia ʻa e ngaahi matangí.\n\n41 Ko ia, ʻalu atu ki he kakaí ni, pea fakahā ʻa e ngaahi lea ʻa ia kuó u leaʻakí, ʻo aʻu ki he ngaahi ngataʻanga ʻo e māmaní.\n\n", "3-ne 12": "[center][font_size=26]Vahe 12[/font_size][/center]\n\n[i]ʻOku ui ʻe Sīsū mo foaki ʻa e mālohi ki he Toko Hongofulu Mā Uá—ʻOkú ne fai ki he kau Nīfaí ha malanga ʻoku tatau mo e Malanga ʻi he Moʻungá—ʻOkú ne folofola ʻo kau ki he Ngaahi Tāpuaki tatau pē mo ia ʻi he malanga ʻi he moʻungá—ʻOku māʻolunga pea mahuʻinga ange ʻene ngaahi akonakí ʻi he fono ʻa Mōsesé—ʻOku fekau ki he tangatá ke ne haohaoa ʻo hangē ko ʻene haohaoa mo ʻene Tamaí—Fakafehoanaki mo e Mātiu vahe 5. Taʻu T.S. 34 nai.[/i]\n\n1 Pea naʻe hoko ʻo pehē ʻi he hili hono folofola ʻaki ʻe Sīsū ʻa e ngaahi folofolá ni kia Nīfai, mo kinautolu ʻa ia kuo uí, (ko ʻeni ko e tokolahi ʻo kinautolu kuo ui, pea maʻu mo e mālohi mo e mafai ke fai papitaisó, naʻe toko hongofulu mā ua) pea vakai, naʻe mafao atu hono toʻukupú ki he fuʻu kakaí, ʻo kalanga kiate kinautolu, ʻo pehē: ʻOku monūʻia ʻa kimoutolu ʻo kapau te mou tokanga ki he ngaahi lea ʻa e toko hongofulu mā ua ko ʻeni ʻa ia kuó u fili meiate kimoutolu ke akonaki kiate kimoutolu, pea hoko ko hoʻomou kau tamaioʻeikí; pea kuó u tuku kiate kinautolu ʻa e mālohi ke nau papitaiso ʻa kimoutolu ʻaki ʻa e vai; pea ʻo ka hili homou papitaiso ʻaki ʻa e vaí, vakai, te u papitaiso ʻa kimoutolu ʻaki ʻa e afi pea mo e Laumālie Māʻoniʻoní; ko ia ʻoku monūʻia ʻa kimoutolu ʻo kapau te mou tui kiate au pea papitaiso, ʻi he hili hoʻomou mamata kiate au, pea ʻiloʻi ʻoku ou moʻuí.\n\n2 Pea ko e tahá, ʻoku monūʻia ange ʻa kinautolu ʻe tui ki hoʻomou ngaahi leá koeʻuhi ko hoʻomou fakamoʻoni kuo mou mamata kiate aú, pea ʻoku mou ʻiloʻi ʻoku ou moʻuí. ʻIo, ʻoku monūʻia ʻa kinautolu ʻe tui ki hoʻomou ngaahi leá, mo fakavaivai moʻoni ʻa kinautolu ʻi he fuʻu loto-fakatōkilalo lahi pea papitaisó, he ʻe ʻaʻahi kiate kinautolu ʻaki ʻa e afi mo e Laumālie Māʻoniʻoni, pea te nau maʻu ha fakamolemole ʻo ʻenau ngaahi angahalá.\n\n3 ʻIo, ʻoku monūʻia ʻa e angavaivai ʻa ia ʻoku nau haʻu kiate aú, he ʻoku ʻonautolu ʻa e puleʻanga ʻo e langí.\n\n4 Pea ko e tahá, ʻoku monūʻia ʻa kinautolu ʻa ia ʻoku tangí, he ʻe fakafiemālieʻi ʻa kinautolu.\n\n5 Pea ʻoku monūʻia ʻa e angamaluú, he te nau maʻu ʻa e māmaní.\n\n6 Pea ʻoku monūʻia ʻa kinautolu kotoa pē ʻoku fiekaia mo fieinua ki he māʻoniʻoní, he ʻe fakafonu ʻa kinautolu ʻaki ʻa e Laumālie Māʻoniʻoní.\n\n7 Pea ʻoku monūʻia ʻa e angaʻofá, he te nau maʻu ʻa e ʻaloʻofa.\n\n8 Pea ʻoku monūʻia ʻa kinautolu kotoa pē ʻoku loto-maʻá, he te nau mamata ki he ʻOtuá.\n\n9 Pea ʻoku monūʻia ʻa kinautolu kotoa pē ʻoku faʻa fakaleleí, he ʻe ui ʻa kinautolu ko e fānau ʻa e ʻOtuá.\n\n10 Pea ʻoku monūʻia ʻa kinautolu kotoa pē kuo fakatangaʻi koeʻuhi ko hoku hingoá, he ʻoku ʻonautolu ʻa e puleʻanga ʻo e langí.\n\n11 Pea ʻoku monūʻia ʻa kimoutolu ʻo ka hanga ʻe he kakaí ʻo lauʻikoviʻi mo fakatangaʻi, mo lohiakiʻi ʻa kimoutolu ʻi he meʻa kovi kotoa pē, koeʻuhi ko au;\n\n12 He te mou maʻu ʻa e fuʻu fiefia lahi pea nēkeneka ʻo lahi, koeʻuhi ʻe lahi hoʻomou totongi ʻi he langí; he naʻe pehē ʻenau fakatangaʻi ʻa e kau palōfita ʻa ia naʻe ʻi muʻa ʻiate kimoutolú.\n\n13 Ko e moʻoni, ko e moʻoni, ʻoku ou pehē kiate kimoutolu, ʻoku ou fekau kiate kimoutolu ke mou hoko ko e māsima ʻo e māmaní; ka ʻo kapau ʻe mole ʻi he māsimá ʻa hono koná, ʻe fakakonaʻi fēfeeʻi ʻa e māmaní? Ngata ai ʻe ʻikai toe ʻaonga ʻa e māsimá, ka ke lī ki tuʻa pea molomoloki ia ʻi he lalo vaʻe ʻo e kakaí.\n\n14 Ko e moʻoni, ko e moʻoni, ʻoku ou pehē kiate kimoutolu, ʻoku ou fekau kiate kimoutolu ke mou hoko ko e maama ʻo e kakaí ni. Ko e kolo kuo fokotuʻu ʻi ha moʻunga ʻoku ʻikai faʻa fakapuli ia.\n\n15 Vakai, ʻoku tutu koā ʻe he tangatá ha teʻelango pea tuku ia ki he lalo puha? ʻIkai, ka ki he tuʻunga māmá, pea ʻoku ulo ia kiate kinautolu kotoa pē ʻoku ʻi he falé;\n\n16 Ko ia tuku ke ulo pehē hoʻomou māmá ʻi he ʻao ʻo e kakaí ni, koeʻuhi ke nau mamata ki hoʻomou ngaahi ngāue leleí pea tuku ʻa e fakafetaʻi ki hoʻomou Tamai ʻa ia ʻoku ʻi he langí.\n\n17 ʻOua naʻa mou mahalo kuó u haʻú ke fakataʻeʻaongaʻi ʻa e fonó, pe ko e kau palōfitá. ʻOku ʻikai ko ʻeku haʻú ke fakataʻeʻaongaʻi ka ke fakakakato;\n\n18 He ko e moʻoni ʻoku ou pehē kiate kimoutolu, kuo ʻikai mole ha kiʻi konga siʻi mei he fonó, ka kuo fakakakato ia ʻiate au.\n\n19 Pea vakai, kuó u tuku kiate kimoutolu ʻa e fono mo e ngaahi fekau ʻa ʻeku Tamaí, koeʻuhi ke mou tui kiate au, pea ke mou fakatomala mei hoʻomou ngaahi angahalá, pea haʻu kiate au ʻaki ʻa e loto-mafesifesi mo e laumālie fakatomala. Vakai, ʻoku mou maʻu ʻa e ngaahi fekaú ʻi homou ʻaó, pea kuo fakakakato ʻa e fonó.\n\n20 Ko ia mou haʻu kiate au pea mou moʻui; he ko e moʻoni ʻoku ou pehē kiate kimoutolu, kapau ʻe ʻikai te mou tauhi ʻeku ngaahi fekau, ʻa ia kuó u tuku kiate kimoutolú ʻi he taimi ko ʻení, ʻe ʻikai te mou teitei faʻa hū ki he puleʻanga ʻo e langí.\n\n21 Kuo mou fanongo naʻe pehē ʻe kinautolu ʻo e kuonga muʻá, pea ʻoku tohi foki ʻi homou ʻaó, ke ʻoua naʻa mou fakapō, pea ko ia ia ʻe fakapoó, te ne tuʻutāmaki ʻi he tautea mei he ʻOtuá.\n\n22 Ka ʻoku ou pehē kiate kimoutolu, ko ia ia ʻe ʻita ki hono tokouá ʻe tuʻutāmaki ia ki heʻene fakamāú. Pea ko ia ia te ne pehē ki hono tokouá, ko e valé, ʻe tuʻutāmaki ia ki he tautea ʻa e fakamāú; ka ko ia te ne pehē, Ko e faha koé, ʻe tuʻutāmaki ia ki he afi ʻo helí.\n\n23 Ko ia, kapau te ke haʻu kiate au, pe te ke fie haʻu kiate au, pea manatu ʻoku koviʻia ho tokouá ʻiate koe—\n\n24 ʻAlu koe ki ho tokouá, pea tomuʻa fakalelei ki ho tokouá, pea toki haʻu kiate au ʻi he loto-fakamātoato moʻoni, pea te u tali koe.\n\n25 Fakalelei vave mo ho filí lolotonga hoʻomo kei ʻi he halá mo ia, koeʻuhí ke ʻoua naʻa faifai pea ʻi ai ha taimi te ne maʻu ai ha faingamālie kiate koe, pea ʻe lī koe ki he fale fakapōpulá.\n\n26 Ko e moʻoni, ko e moʻoni, ʻoku ou pehē kiate koe, ʻe ʻikai ʻaupito te ke teitei hao mei ai, kae ʻoua kuó ke totongi ʻa e sēnine kotoa pē. Pea lolotonga ʻa hoʻo ʻi he fale fakapōpulá te ke lava koā ke totongi ha sēnine ʻe taha? Ko e moʻoni, ko e moʻoni, ʻoku ou pehē kiate koe, ʻIkai.\n\n27 Vakai, kuo tohi ʻe kinautolu ʻi he kuonga muʻá, ʻoua naʻá ke tono;\n\n28 Ka ʻoku ou tala kiate kimoutolu, ko ia ʻokú ne fakasio ki ha fefine, ke holi ki aí, kuo ʻosi tono ia ʻi hono lotó.\n\n29 Vakai, ʻoku ou tuku kiate kimoutolu ʻa e fekau, ke ʻoua naʻa mou tuku ke hū ha meʻa ʻe taha ʻo e ngaahi fakakaukaú ni ki homou lotó;\n\n30 He ʻoku lelei ange ke mou fakafisi ʻa kimoutolu mei he ngaahi meʻá ni, ʻo mou tauhi ai kiate au ʻi hono fua homou kolosí, ʻi hano lī ʻa kimoutolu ki heli.\n\n31 Kuo tohi ʻo pehē, ko ia ʻokú ne tukuange hono uaifí, ke ne ʻoange kiate ia ʻa e tohi vete.\n\n32 Ko e moʻoni, ko e moʻoni, ʻoku ou pehē kiate kimoutolu, ko ia ia ʻe tukuange hono uaifí, tuku kehe ko e ʻuhinga ʻi haʻane halaia ʻi he feʻauaki, ʻo tupu ai haʻane tono; pea ko ia ia ʻe mali mo ia kuo vete ʻokú ne halaia ai ʻi he tono.\n\n33 Pea ko e tahá kuo tohi foki, ʻoua naʻá ke fuakava, kae fai ki he ʻEikí hoʻomou ngaahi fuakavá;\n\n34 Ka ko e moʻoni, ko e moʻoni, ʻoku ou pehē kiate kimoutolu, ʻoua te mou fuakava ʻi ha meʻa ʻe taha; pe ki he langí, he ko e ʻafioʻanga ia ʻo e ʻOtuá;\n\n35 Pe ki he fonuá, he ko hono tuʻunga-vaʻé ia;\n\n36 Pea ʻoua foki te mou fuakava ki he ʻulú, he ʻoku ʻikai te mou faʻa ngaohi ha tuʻoni louʻulu ke ʻuliʻuli pe hinehina;\n\n37 Ka ke mou lea pē ʻIo, pe ʻio; mo ʻIkai, pe ʻikai; he ʻo ka mou ka lea ʻaki ha meʻa lahi ange heni ʻoku kovi ia.\n\n38 Pea vakai, kuo tohi, ke totongi ʻaki ʻa e mata ʻa e mata, mo e nifo ʻa e nifo;\n\n39 Ka ʻoku ou pehē atu kiate kimoutolu, ke ʻoua naʻa mou fetongi ha ngāue kovi, ka ko ia te ne sipiʻi ho kouʻahe toʻomataʻú, fulihi atu kiate ia ho kouʻahe ʻe tahá foki;\n\n40 Pea kapau ʻe fakaʻilo koe ʻe ha tangata ʻi he fakamaauʻangá pea toʻo ho kofu tuʻá, tuku ke ne maʻu mo ho pulupulú foki;\n\n41 Pea kapau ʻe fakamālohiʻi koe ʻe ha taha ke ke ʻalu ʻi ha maile ʻe taha, ʻalu mo ia ʻi ha maile ʻe ua.\n\n42 Foaki kiate ia ʻoku kole kiate koé, pea ko ia ʻoku fie nō meiate koé ʻoua naʻa fulituʻa kiate ia.\n\n43 Pea vakai kuo tohi foki, ke ke ʻofa ki ho kaungāʻapí pea fehiʻa ki ho filí;\n\n44 Kae vakai ʻoku ou pehē kiate kimoutolu, ʻofa ki homou ngaahi filí, tāpuakiʻi ʻa kinautolu ʻoku kapeʻi ʻa kimoutolú, failelei kiate kinautolu ʻoku fehiʻa kiate kimoutolú, pea hūfia ʻa kinautolu ʻoku ngaohikovia ʻa kimoutolu mo fakatangaʻi ʻa kimoutolú;\n\n45 Fai ʻa e ngaahi meʻá ni koeʻuhi ke mou hoko ko e fānau ʻa hoʻomou Tamai ʻa ia ʻoku ʻi he langí; he ʻokú ne pule ke hopo hake ʻene laʻaá ki he angakoví mo e angaleleí.\n\n46 Ko ia ko e ngaahi meʻa ʻa ia naʻe ʻo e kuonga muʻá, ʻa ia naʻe ʻi he fono, kuo fakakakato kotoa ia ʻiate au.\n\n47 Kuo fakangata ʻa e ngaahi meʻa motuʻá, kae hoko ʻo foʻou ʻa e ngaahi meʻa kotoa pē.\n\n48 Ko ia, ʻoku ou fakaʻamu ke mou haohaoa ʻo hangē pē ko aú, pe hangē ko e haohaoa hoʻomou Tamai ʻa ia ʻoku ʻi he langí.\n\n", "3-ne 13": "[center][font_size=26]Vahe 13[/font_size][/center]\n\n[i]ʻOku akoʻi ʻe Sīsū ki he kau Nīfaí ʻa e Lotu ʻa e ʻEikí—ʻOku fekau ke nau teuteu ʻa e ngaahi koloa ʻi he langí—ʻOku fekau ki he Toko Hongofulu Mā Uá ʻi heʻenau ngāué ke ʻoua naʻa nau fakakaukau ki heʻenau ngaahi fiemaʻu fakatuʻasinó—Fakafehoanaki mo e Mātiu vahe 6. Taʻu T.S. 34 nai.[/i]\n\n1 Ko e moʻoni, ko e moʻoni, ʻoku ou pehē, ʻoku ou loto ke mou foaki ki he masivá; kae vakai ke ʻoua naʻa mou fai hoʻomou foakí ʻi he ʻao ʻo e kakaí koeʻuhí ke nau mamata ki ai; ka pehē ʻe ʻikai te mou maʻu haʻamou totongi mei hoʻomou Tamai ʻa ia ʻoku ʻi he langí.\n\n2 Ko ia, ʻo ka mou ka fai hoʻomou foakí ʻoua naʻa mou ifi ha meʻa lea ʻi homou ʻaó, ʻo hangē ko ia ʻoku fai ʻe he kau mālualoí ʻi he ngaahi fale lotú mo e ngaahi halá, koeʻuhi ke nau maʻu ʻa e fakamālō ʻa e kakaí. Ko e moʻoni ʻoku ou pehē kiate kimoutolu, kuo nau maʻu ʻenau totongí.\n\n3 Ka ʻo ka mou ka fai ha foaki ʻoua naʻa tuku ke ʻilo ʻe homou nima toʻohemá ʻa e meʻa ʻoku fai ʻe homou nima toʻomataʻú;\n\n4 Koeʻuhi ke lilo hoʻomou foakí; pea ko hoʻomou Tamai ʻoku ʻafioʻi ʻi he liló, te ne totongi fakahā kiate kimoutolu.\n\n5 Pea ʻo ka mou ka lotu ʻoua naʻa mou fai ʻo hangē ko e kau mālualoí, he ʻoku nau manako ke lotu ʻo tuʻu ʻi he ngaahi fale lotú mo e ngaahi tuliki ʻo e ngaahi halá, koeʻuhi ke mamata kiate kinautolu ʻa e kakaí. Ko e moʻoni ʻoku ou pehē kiate kimoutolu, kuo nau maʻu ʻenau totongí.\n\n6 Ka ko kimoutolu, ʻo ka mou ka lotu, hū ki homou potu liló, pea ka tāpuni homou matapaá, lotu ki hoʻomou Tamai ʻa ia ʻoku ʻi he liló; pea ko hoʻomou Tamai, ʻa ia ʻokú ne ʻafioʻi ʻi he liló, te ne totongi fakahā kiate kimoutolu.\n\n7 Ka ʻo ka mou ka lotu, ʻoua naʻa mou toutou lea ʻaki ʻa e ngaahi meʻa tatau taʻeʻaonga maʻu pē, ʻo hangē ko e hītení, he ʻoku nau mahalo ʻe ongoʻi ʻa kinautolu ʻi heʻenau ngaahi lea lahí.\n\n8 Ko ia ʻoua naʻa mou tatau mo kinautolu, he ʻoku ʻafioʻi ʻe hoʻomou Tamaí ʻa e ngaahi meʻa ʻoku mou masiva aí ʻi he teʻeki ai ke mou kole kiate iá.\n\n9 Ko ia ke anga peheni ʻa hoʻomou lotú: Ko ʻemau Tamai ʻoku ʻi he langi, ke tapuhā ho huafá.\n\n10 Ke fai ho finangaló ʻi māmani ʻo hangē ko ia ʻi he langí.\n\n11 Pea fakamolemole ʻemau ngaahi angahalá, ʻo hangē ko ʻemau fakamolemoleʻi ʻa kinautolu kuo fai hala mai kiate kimautolú.\n\n12 Pea ʻoua naʻa tuku ʻa kimautolu ki he ʻahiʻahí, kae fakamoʻui ʻa kimautolu mei he koví.\n\n13 He ʻoku ʻoʻou ʻa e puleʻangá, mo e mālohí, mo e nāunaú ʻo taʻengata. ʻĒmeni.\n\n14 He kapau ʻoku mou fakamolemoleʻi ʻa e ngaahi angahala ʻa e kakaí, ʻe fakamolemoleʻi ʻa kimoutolu foki ʻe hoʻomou Tamai fakalangí.\n\n15 Ka kapau ʻe ʻikai te mou fakamolemoleʻi ʻa e ngaahi angahala ʻa e kakaí ʻe ʻikai foki fakamolemoleʻi ʻe hoʻomou Tamaí ʻa hoʻomou ngaahi angahala.\n\n16 Pea ko e tahá, kapau te mou ʻaukai ʻoua naʻa mou hangē ko e kau mālualoí, ʻo fakamatapeko, he ʻoku nau fakakehe honau matá koeʻuhi ke hā ki he kakaí ʻoku nau ʻaukai. Ko e moʻoni ʻoku ou pehē kiate kimoutolu, kuo nau maʻu ʻenau totongí.\n\n17 Ka ko kimoutolu, ʻo ka mou ka ʻaukai, pani homou ʻulú, mo kaukauʻi homou matá;\n\n18 Koeʻuhi ke ʻoua naʻa hā ki he kakaí ʻoku mou ʻaukai, kae hā ki hoʻomou Tamai, ʻa ia ʻoku ʻafio ʻi he liló; pea ko hoʻomou Tamai, ʻa ia ʻokú ne ʻafioʻi ʻi he liló, te ne totongi fakahā kiate kimoutolu.\n\n19 ʻOua ʻe tokonaki maʻamoutolu ʻa e koloa ʻi māmani, ʻa ia ʻoku kai ʻe he ané mo e ʻumeʻumeá, pea ʻoku haeʻi ʻe he kau kaihaʻá ʻo kaihaʻasi.\n\n20 Kae tokonaki maʻamoutolu ʻa e ngaahi koloa ʻi he langí, ʻa ia ʻoku ʻikai kai ʻe he ané pe ʻumeʻumeá, pea ʻoku ʻikai haeʻi ʻe he kau kaihaʻá ʻo kaihaʻasí.\n\n21 He ko e potu ʻoku ʻi ai hoʻomou koloá, ʻe ʻi ai foki mo homou lotó.\n\n22 Ko e maama ʻo e sinó ko e matá; ko ia, kapau ʻoku lelei ho matá, ʻe fonu ho sinó kotoa ʻi he maama.\n\n23 Ka kapau ʻoku kovi ho matá, ʻe fonu ʻa ho sino kotoa ʻi he fakapoʻuli. Ko ia, kapau kuo fakapoʻuli ʻa e maama ʻa ia ʻoku ʻiate koé, ʻe fēfē hono lahi ʻo e fakapoʻuli ko iá!\n\n24 ʻOku ʻikai faʻa tauhi ʻe ha tangata ʻa e ʻeiki ʻe toko ua; he te ne fehiʻa ki he toko taha kae ʻofa ki he toko taha, pe te ne pīkitai ki he toko taha kae liʻaki ʻa e toko taha. ʻE ʻikai te mou faʻa tauhi ʻa e ʻOtuá mo e Koloá.\n\n25 Pea ko ʻeni naʻe hoko ʻo pehē hili ʻa e folofola ʻaki ʻe Sīsū ʻa e ngaahi folofola ní naʻá ne ʻafio ki he toko hongofulu mā ua ʻa ia kuó ne filí, ʻo ne folofola kiate kinautolu: Manatuʻi ʻa e ngaahi lea ʻa ia kuó u leaʻakí. He vakai, ko kimoutolu ʻa e faʻahinga kuó u fili ke tauhi ki he kakai ní. Ko ia ʻoku ou pehē kiate kimoutolu, ʻoua naʻa mou tokanga ki hoʻomou moʻuí, ki ha meʻa ke mou kai, pe ha meʻa ke mou inu; pe ki homou sinó, ʻi ha meʻa ke mou tuí. ʻIkai ʻoku lahi hake ʻa e moʻuí ʻi he meʻakai, mo e sinó ʻi he kofu?\n\n26 Vakai ki he fanga manupuna ʻo e ʻataá, he ʻoku ʻikai te nau tūtuuʻi, pea ʻoku ʻikai te nau tuʻusi pe tānaki ki ha feleoko; ka ʻoku fafanga ʻa kinautolu ʻe hoʻomou Tamai fakalangí. ʻIkai ʻoku mou mahuʻinga lahi hake ʻiate kinautolu?\n\n27 Ko hai ʻiate kimoutolu te ne lava ʻo fakalahi ki he lōloa ʻo hono sinó ʻaki ha ofa ʻe taha ʻi heʻene tokanga ki aí?\n\n28 Pea ko e hā ʻoku mou tokanga ai ki hamou kofú? Vakai ki he fisiʻi ʻakau ʻo e ngoué, mo e anga ʻo ʻenau tupú; ʻoku ʻikai te nau ngāue, pea ʻoku ʻikai te nau lālanga;\n\n29 Ka ʻoku ou pehē kiate kimoutolu, naʻe ʻikai tatau ʻa e teunga ʻo Solomoné ʻi hono nāunau kotoa pē, mo ha taha ʻo kinautolú ni.\n\n30 Ko ia, kapau ʻoku fakakofuʻi pehē ʻe he ʻOtuá ʻa e mohuku ʻo e ngoué, ʻa ia ʻoku ʻi ai he ʻahó ni, kae lī ʻapongipongi ki he ngotoʻumú, ʻe pehē pē ʻene fakakofuʻi ʻa kimoutolú, ʻo kapau ʻoku ʻikai ke siʻi hoʻomou tuí.\n\n31 Ko ia ʻoua naʻa mou tokanga, ʻo pehē, Ko e hā ke tau kaí? pe, Ko e hā ke tau inú? pe, Ke tau kofu ʻaki ʻa e hā?\n\n32 He ʻoku ʻafioʻi ʻe hoʻomou Tamai fakalangí ʻoku ʻaonga kiate kimoutolu ʻa e ngaahi meʻá ni kotoa pē.\n\n33 Ka mou fuofua kumi ʻa e puleʻanga ʻo e ʻOtuá mo ʻene māʻoniʻoní, pea ʻe foaki ʻa e ngaahi meʻá ni kotoa pē kiate kimoutolu.\n\n34 Ko ia ke ʻoua naʻa mou tokanga ki he ʻapongipongí, koeʻuhi ʻe tokanga ʻa e ʻapongipongí ki heʻene ngaahi meʻa ʻaʻana. ʻOku feʻunga ʻa e ngaahi kovi ʻo e ʻaho taki taha.\n\n", "3-ne 14": "[center][font_size=26]Vahe 14[/font_size][/center]\n\n[i]ʻOku folofola ʻa Sīsū ʻo fekau: ʻOua ʻe fakamaau; kole ki he ʻOtuá; tokanga telia ʻa e kau palōfita kākaá—ʻOkú ne talaʻofa ʻa e fakamoʻuí kiate kinautolu ʻoku fai ʻa e finangalo ʻo e Tamaí—Fakafehoanaki mo e Mātiu vahe 7. Taʻu T.S. 34 nai.[/i]\n\n1 Pea ko ʻeni naʻe hoko ʻo pehē hili ʻa e folofola ʻaki ʻe Sīsū ʻa e ngaahi folofola ní naʻá ne toe fofonga atu ki he fuʻu kakaí, ʻo ne toe folofola atu kiate kinautolu, ʻo pehē: Ko e moʻoni, ko e moʻoni, ʻoku ou pehē kiate kimoutolu, ʻOua te mou fakamaau, pea ʻe ʻikai fakamāuʻi ʻa kimoutolu.\n\n2 He ko e anga ko ia ʻo hoʻomou fakamāú, ʻe fakamāuʻi ai ʻa kimoutolu; pea ko e fua ko ia te mou fua ʻaki ʻa e kakai kehé, ʻe toe fua ʻaki ia ʻa kimoutolu foki.\n\n3 Pea ko e hā ʻokú ke tokanga ai ki he malamalaʻi ʻakau ʻoku ʻi he mata ʻo ho kāingá, ka ʻoku ʻikai te ke tokanga ki he fuʻu konga ʻakau ʻoku ʻi ho mata ʻoʻoú?\n\n4 Pe ʻe fēfē haʻo pehē ki ho tokouá: Tuku ke u toʻo ʻa e malamalaʻi ʻakau mei ho matá—kae vakai, ʻoku ʻi ai ʻa e fuʻu konga ʻakau ʻi ho mata ʻoʻoú?\n\n5 ʻE mālualoi, tomuʻa toʻo ʻa e fuʻu konga ʻakaú mei ho mata ʻoʻoú; pea te ke toki lava ʻo mamata lelei ke toʻo ʻa e malamalaʻi ʻakaú mei he mata ʻo ho kāingá.\n\n6 ʻOua naʻa ʻoatu ʻa e meʻa toputapú ki he fanga kulií, pe sī hoʻomou mataʻi tofé ki he fanga puaká, telia naʻa nau malamalaki ia ʻi honau lalo vaʻé, pea tafoki mai ʻo keina ʻa kimoutolu.\n\n7 Kole, pea ʻe foaki kiate kimoutolu; kumi, pea te mou ʻilo; tukituki, pea ʻe toʻo kiate kimoutolu.\n\n8 He ko ia kotoa pē ʻoku kolé, ʻokú ne maʻu; pea ko ia ʻoku kumí, ʻokú ne ʻilo; pea ko ia ʻoku tukitukí, ʻe toʻo kiate ia.\n\n9 Pe ko hai ha tangata ʻiate kimoutolu, kapau ʻe kole mā ʻe hono fohá, peá ne ʻoange ki ai ha maka?\n\n10 Pe kapau te ne kole ha ika, peá ne ʻoange ki ai ha ngata?\n\n11 Ko ia kapau ko kimoutolu, ʻoku angakoví, ʻoku mou ʻilo ke foaki ʻa e ngaahi meʻa leleí ki hoʻomou fānaú, ʻe fēfē hono lahi hake ʻo e fie foaki ʻe hoʻomou Tamai ʻoku ʻi he langí ʻa e ngaahi meʻa leleí kiate kinautolu ʻoku kole kiate iá?\n\n12 Ko ia, ko e meʻa kotoa pē ʻoku mou loto ke fai ʻe he kakaí kiate kimoutolú, mou fai ia kiate kinautolu, he ko e fonó ʻeni mo e kau palōfitá.\n\n13 Mou hū ʻi he matapā fāsiʻí; he ʻoku fālahi ʻa e matapaá, mo ʻataʻatā ʻa e halá, ʻa ia ʻoku fakatau ki he ʻauhá, pea ʻoku ʻi ai ʻa e tokolahi ʻoku hū ai;\n\n14 He ʻoku fāsiʻi ʻa e matapaá, mo lausiʻi ʻa e halá, ʻoku fakatau ki he moʻuí, pea ko e tokosiʻi pē ʻoku nau ʻilo iá.\n\n15 Tokanga telia ʻa e kau palōfita loí, ʻoku haʻu kiate kimoutolu ʻi he kofu fakasipi, ka ʻi lotó ko e fanga ulofi fekai ʻa kinautolu.\n\n16 Te mou ʻilo ʻa kinautolu ʻi honau ngaahi fuá. ʻOku toli ʻe he kakaí ʻa e ngaahi kālepí ʻi he ʻakau talatala, pe ko e fikí ʻi he talatalaʻāmoa?\n\n17 Ko ia ʻoku tupu ʻi he ʻakau lelei kotoa pē ʻa e fua lelei; kae tupu ʻi he ʻakau koví ʻa e fua kovi.\n\n18 ʻE ʻikai faʻa tupu ʻi he ʻakau leleí ʻa e fua kovi, pe tupu ʻi he ʻakau koví ʻa e fua lelei.\n\n19 Ko e ʻakau kotoa pē ʻoku ʻikai tupu ai ʻa e fua leleí ʻoku tā hifo ia, pea laku ki he afí.\n\n20 Ko ia, te mou ʻilo ʻa kinautolu ʻi honau ngaahi fuá.\n\n21 ʻOku ʻikai ko kinautolu kotoa pē ʻoku pehē mai kiate au, ʻEiki, ʻEiki, te nau hū ki he puleʻanga ʻo e langí; ka ko ia ʻokú ne fai ʻa e finangalo ʻo ʻeku Tamai ʻa ia ʻoku ʻi he langí.\n\n22 ʻE pehē mai ʻe he tokolahi kiate au ʻi he ʻaho ko iá: ʻEiki, ʻEiki, ʻikai kuo mau kikite ʻi ho huafá, pea ʻi ho huafá kuo mau kapusi ki tuʻa ʻa e kau tēvoló, pea ʻi ho huafá kuo mau fai ʻa e ngaahi meʻa fakaofo lahi?\n\n23 Pea te u toki fakahā kiate kinautolu: Naʻe ʻikai ʻaupito te u ʻilo ʻa kimoutolu; ʻalu ʻiate au, ʻa kimoutolu ʻoku fai ʻa e ngaahi ngāue ʻo e angahalá.\n\n24 Ko ia, ko ia ia ʻoku fanongo ki he ngaahi leá ni ʻaʻaku pea fai ki aí, te u fakatatau ia ki ha tangata poto, ʻa ia naʻe langa hono falé ʻi he funga maka—\n\n25 Pea naʻe tō ʻa e ʻuhá, pea ʻoho mai ʻa e vaí, pea hoko mo e havilí, ʻo tō ki he fale ko iá; ka naʻe ʻikai holo ia, he naʻe langa ia ʻi he funga maka.\n\n26 Ka ko ia ia ʻokú ne fanongo ki heʻeku ngaahi talá ni, pea ʻikai fai ki aí ʻoku fakatatau ia ki ha tangata vale, ʻa ia naʻe langa hono falé ʻi he ʻoneʻone—\n\n27 Pea naʻe tō ʻa e ʻuhá, pea ʻoho mai ʻa e vaí, pea naʻe angi ʻa e matangí ʻo faʻaki ki he fale ko iá; pea naʻe holo ia, pea ko e meʻa lahi ʻa ʻene holó.\n\n", "3-ne 15": "[center][font_size=26]Vahe 15[/font_size][/center]\n\n[i]ʻOku fakahā ʻe Sīsū ʻoku fakahoko ʻiate ia ʻa e fono ʻa Mōsesé—Ko e kau Nīfaí ʻa e fanga sipi kehe naʻá ne folofola ʻo kau ki ai ʻi Selūsalemá—Ko e meʻa ʻi he fai angahalá, ne ʻikai ʻiloʻi ai ʻe he kakai ʻo e ʻEikí ʻi Selūsalemá ki he fanga sipi ne fakamoveteveteʻi ʻo ʻIsilelí. Taʻu T.S. 34 nai.[/i]\n\n1 Pea ko ʻeni naʻe hoko ʻo pehē ʻi he fakaʻosi ʻe Sīsū ʻene ngaahi folofola ní, naʻe ʻafio holo hono fofongá ki he kakaí, ʻo folofola kiate kinautolu: Vakai, kuo mou fanongo ki he ngaahi meʻa naʻá ku ako ʻaki ʻi he teʻeki ai ke u ʻalu hake ki heʻeku Tamaí; ko ia, ʻilonga ia ʻe manatuʻi ʻa ʻeku ngaahi leá ni mo fai ki aí, te u hiki hake ia ʻi he ʻaho fakaʻosí.\n\n2 Pea naʻe hoko ʻo pehē ʻi he hili hono folofola ʻaki ʻe Sīsū ʻa e ngaahi folofola ní naʻá ne ʻafioʻi ʻoku ʻi ai ʻa e niʻihi ʻiate kinautolu ʻoku ofo, mo fifili pe ko e hā ha meʻa te ne fai ki he fono ʻa Mōsesé; he naʻe ʻikai mahino kiate kinautolu ʻa e folofola kuo ʻosi ʻa e ngaahi meʻa motuʻá, pea kuo hoko ʻa e meʻa kotoa pē ʻo foʻou.\n\n3 Pea naʻá ne folofola kiate kinautolu: ʻOua te mou ofo ʻi heʻeku tala kiate kimoutolu kuo ʻosi ʻa e ngaahi meʻa motuʻá, pea kuo hoko ʻa e meʻa kotoa pē ʻo foʻou.\n\n4 Vakai, ʻoku ou pehē kiate kimoutolu kuo fakakakato ʻa e fono ʻa ia naʻe tuku kia Mōsesé.\n\n5 Vakai, ko au ia naʻá ne foaki ʻa e fonó, pea ko au ia ʻa ia naʻá ne fuakava ki hoku kakai ko ʻIsilelí; ko ia, kuo fakakakato ʻiate au ʻa e fonó, he kuó u haʻu ke fakakakato ʻa e fonó; ko ia kuo ngata ia.\n\n6 Vakai, ʻoku ʻikai te u fakataʻeʻaongaʻi ʻa e kau palōfitá, he ko ʻenau ngaahi lea kotoa pē ʻoku teʻeki ai ke fakahoko ʻiate aú, ko e moʻoni ʻoku ou pehē kiate kimoutolu, ʻe fakahoko ia kotoa pē.\n\n7 Pea ko e meʻa ʻi heʻeku tala kiate kimoutolu kuo ʻosi ʻa e ngaahi meʻa motuʻá, ʻoku ʻikai te u fakataʻeʻaongaʻi ai ʻa e ngaahi meʻa kuo lea ʻaki ʻo kau ki he ngaahi meʻa ʻe hokó.\n\n8 He vakai, ʻoku teʻeki ai fakahoko hono kotoa ʻo e fuakava ʻa ia naʻá ku fai mo hoku kakaí; ka ko e fono ʻa ia naʻe foaki kia Mōsesé ʻoku ngata ia ʻiate au.\n\n9 Vakai, ko au ʻa e fonó, pea mo e māmá. Sio kiate au, pea kātaki ki he ngataʻangá, pea te mou moʻui; he ko ia ia ʻokú ne kātaki ki he ngataʻangá te u foaki kiate ia ʻa e moʻui taʻengatá.\n\n10 Vakai, kuó u foaki kiate kimoutolu ʻa e ngaahi fekaú; ko ia tauhi ʻeku ngaahi fekaú. Pea ko e fonó ʻeni mo e meʻa naʻe tohi ʻe he kau palōfitá, he ko e moʻoni naʻa nau fakamoʻoni kiate au.\n\n11 Pea ko ʻeni naʻe hoko ʻo pehē ʻi he hili hono folofola ʻaki ʻe Sīsū ʻa e ngaahi folofola ní, naʻá ne folofola ki he toko hongofulu mā ua ʻa ia kuó ne filí:\n\n12 Ko ʻeku kau ākonga ʻa kimoutolu; pea ko e maama ʻa kimoutolu ki he kakaí ni, ʻa ia ko e toenga ʻo e fale ʻo Siosefá.\n\n13 Pea vakai, ko e fonua ʻeni ʻo homou tofiʻá; pea kuo foaki ia ʻe he Tamaí kiate kimoutolu.\n\n14 Pea kuo teʻeki ai ha taimi ʻe fai kiate au ʻe he Tamaí ha fekau ke u fakahā ia ki homou kāinga ʻi Selūsalemá.\n\n15 Pea kuo teʻeki ai ha taimi ʻe fai kiate au ʻe he Tamaí ha fekau ke u fakahā kiate kinautolu ha meʻa ʻo kau ki he ngaahi faʻahinga kehe ʻo e fale ʻo ʻIsilelí, ʻa ia kuo tataki atu ʻe he Tamaí mei he fonuá.\n\n16 Ko hono kotoa ʻeni ʻo e meʻa naʻe fekau kiate au ʻe he Tamaí, ke u fakahā kiate kinautolú:\n\n17 ʻOku ʻi ai mo ʻeku fanga sipi kehe ʻoku ʻikai kau ʻi he lotoʻaá ni; ʻoku totonu ke u ʻomi mo kinautolu foki, pea te nau fanongo ki hoku leʻó; pea ʻe ʻi ai ʻa e lotoʻā pē taha, mo e tauhi pē taha.\n\n18 Pea ko ʻeni, ko e meʻa ʻi he kia-kekevá mo e taʻetuí naʻe ʻikai ai ke mahino kiate kinautolu ʻeku leá; ko ia naʻe fekau au ʻe he Tamaí ke ʻoua naʻá ku lea ʻaki mo ha toe meʻa kehe kiate kinautolu ʻi he meʻá ni.\n\n19 Kā, ko e moʻoni, ʻoku ou pehē kiate kimoutolu kuo fekau au ʻe he Tamaí, pea ʻoku ou fakahā ia kiate kimoutolu, naʻe fakamavahe ʻa kimoutolu meiate kinautolú koeʻuhi ko ʻenau angahalá; ko ia koeʻuhi ko ʻenau angahalá ʻoku ʻikai ai te nau ʻilo kiate kimoutolú.\n\n20 Pea ko e moʻoni, ʻoku ou toe pehē kiate kimoutolu ʻoku ʻi ai ha ngaahi faʻahinga kehe kuo fakamavaheʻi ʻe he Tamaí meiate kinautolu; pea koeʻuhi ko ʻenau angahalá ʻoku ʻikai ai te nau ʻilo kiate kinautolú.\n\n21 Pea ko e moʻoni ʻoku ou pehē kiate kimoutolu, ko kimoutolu ia ʻa e faʻahinga ʻa ia naʻá ku lau ki ai ʻo pehē: ʻOku ai mo ʻeku fanga sipi kehe ʻoku ʻikai ʻi he lotoʻaá ni; te u ʻomi mo kinautolu foki, pea te nau fanongo ki hoku leʻó; pea ʻe ʻi ai ʻa e lotoʻā pē taha, mo e tauhi pē taha.\n\n22 Pea naʻe taʻemahino kiate kinautolu ʻa ʻeku leá, he naʻa nau mahalo ko e lau ia ki he kau Senitailé; he naʻe ʻikai mahino kiate kinautolu ʻe fakaului ʻa e kau Senitailé ʻi heʻenau malangá.\n\n23 Pea naʻe ʻikai mahino kiate kinautolu ʻeku pehē te nau fanongo ki hoku leʻó; pea naʻe ʻikai mahino kiate kinautolu ʻeku pehē ʻe ʻikai fanongo ʻa e kau Senitailé ʻi ha taimi ki hoku leʻó—pea ʻe ʻikai te u fakahā au kiate kinautolu ka ʻi he Laumālie Māʻoniʻoní pē.\n\n24 Kae vakai, kuo mou fanongo ki hoku leʻó, mo mamata foki kiate au; pea ko ʻeku fanga sipi ʻa kimoutolu, pea ʻoku lau ʻa kimoutolu fakataha mo kinautolu kuo foaki kiate au ʻe he Tamaí.\n\n", "3-ne 16": "[center][font_size=26]Vahe 16[/font_size][/center]\n\n[i]ʻE hāʻele ʻa Sīsū ki he niʻihi kehe ʻoku nau ʻo e fanga sipi hē ʻo ʻIsilelí—ʻI he ngaahi ʻaho fakaʻosí ʻe ʻuluaki ʻave ʻa e ongoongoleleí ki he kau Senitailé pea toki hoko ki he fale ʻo ʻIsilelí—ʻE mamata tonu ʻaki ʻe he kakai ʻo e ʻEikí ʻa honau matá ki heʻene toe fakafoki mai ʻa Saioné. Taʻu T.S. 34 nai.[/i]\n\n1 Pea ko e moʻoni, ko e moʻoni, ʻoku ou pehē kiate kimoutolu, ʻoku ʻi ai mo ʻeku fanga sipi kehe, ʻa ia ʻoku ʻikai ʻo e fonuá ni, pe ko e fonua ko Selūsalemá, pe ʻi ha potu ʻe taha ʻo e fonua ʻa ia ʻoku takatakai ʻi he ngaahi potu kuó u ʻi ai ke malangá.\n\n2 He ko e faʻahinga ʻoku ou lau ki aí ko kinautolu ia kuo teʻeki ai fanongo ki hoku leʻó; pea kuo ʻikai ʻi ai ha taimi te u fakahā au ʻi ha taimi kiate kinautolu.\n\n3 Ka kuó u maʻu ha fekau mei he Tamaí ke u ʻalu atu kiate kinautolu, pea te nau fanongo ki hoku leʻó, pea lau fakataha ʻa kinautolu mo ʻeku fanga sipí, koeʻuhí ke ʻi ai ʻa e lotoʻā pē taha mo e tauhi pē taha; ko ia ʻoku ou ʻalu ai ke fakahā au kiate kinautolu.\n\n4 Pea ʻoku ou fekau kiate kimoutolu ke mou tohi ʻa e ngaahi leá ni ʻo ka hili ʻeku ʻalú, koeʻuhí naʻa ʻiloange kuo ʻikai ke ʻeke ʻe hoku kakai ʻi Selūsalemá, ki he Tamai ʻi hoku hingoá, ʻa ia kuo nau mamata kiate au, pea nau ʻiate au lolotonga ʻeku ngāue fakafaifekaú, ke nau maʻu ha ʻilo kiate kimoutolu ʻi he Laumālie Māʻoniʻoní, kae ʻumaʻā foki ki he ngaahi faʻahinga kehe ʻa ia ʻoku ʻikai te nau ʻilo ki aí, koeʻuhí ke tauhi ʻa e ngaahi leá ni ʻa ia te mou tohí pea fakahā ia ki he kau Senitailé, koeʻuhí ʻi he kakato ʻo e kau Senitailé, pea ko e toenga ʻo homou hakó, ʻa ia kuo fakamoveteveteʻi ʻi he funga ʻo e māmaní tuʻunga ʻi heʻenau taʻetuí, ʻe fakafoki mai ʻa kinautolu ki he lotoʻaá, pe te nau maʻu ha ʻilo kiate au, ko honau Huhuʻí.\n\n5 Pea te u toki tānaki fakataha mai ʻa kinautolu mei he vahe ʻe fā ʻo māmaní; pea te u toki fakahoko ʻa e fuakava, ʻa ia kuo fai ʻe he Tamaí ki he kakai kotoa pē ʻo e fale ʻo ʻIsilelí.\n\n6 Pea ʻoku monūʻia ʻa e kau Senitailé, koeʻuhi ko ʻenau tui kiate au, ʻa ia ʻoku tupu mei he Laumālie Māʻoniʻoní, ʻa ia ʻokú ne fakamoʻoniʻi au pea mo e Tamaí kiate kinautolu.\n\n7 Vakai, koeʻuhi ko ʻenau tui kiate aú, ʻoku folofola ʻe he Tamaí, pea koeʻuhi ko hoʻomou taʻetui ʻa kimoutolú, ʻE fale ʻo ʻIsileli, ʻe hoko mai ʻi he ngaahi ʻaho fakaʻosí ʻa e moʻoní ki he kau Senitailé, koeʻuhi ke fakahā kiate kinautolu ʻa hono kakato ʻo e ngaahi meʻá ni.\n\n8 Ka ʻe malaʻia, ʻoku folofola ʻe he Tamaí, ʻa e kau taʻetui ʻo e kau Senitailé—he neongo ʻenau ō mai ki he funga ʻo e fonua ní, pea kuo nau fakamovetevete ʻa hoku kakai ʻa ia ʻoku ʻo e fale ʻo ʻIsilelí; pea kuo kapusi ki tuʻa meiate kinautolu ʻa hoku kakai ʻa ia ʻoku ʻo e fale ʻo ʻIsilelí, pea kuo malamalaki hifo ʻa kinautolu ʻi honau lalo vaʻé;\n\n9 Pea koeʻuhi ko e ngaahi ʻaloʻofa ʻa e Tamaí ki he kau Senitailé, kae ʻumaʻā foki ʻa e ngaahi tautea ʻa e Tamaí ki hoku kakai ʻa ia ʻoku ʻo e fale ʻo ʻIsilelí, ko e moʻoni, ko e moʻoni, ʻoku ou pehē kiate kimoutolu, ʻo ka hili ʻeni kotoa pē, pea hili ʻeku pule ke teʻia ʻa hoku kakai ʻa ia ʻoku ʻo e fale ʻo ʻIsilelí, pea ngaohikovia, mo tāmateʻi, pea kapusi ki tuʻa meiate kinautolu, pea hoko ʻo nau fehiʻanekina ʻe kinautolu, pea hoko ko e manukiʻanga mo e lumaʻanga ʻiate kinautolú—\n\n10 Pea kuo fekau pehē ʻe he Tamaí ke u pehē kiate kimoutolu: ʻI he ʻaho ʻe fai angahala ai ʻa e kau Senitailé ki heʻeku ongoongoleleí, pea nau liʻaki hono kakato ʻo ʻeku ongoongoleleí, pea nau fielahi ʻi he hīkisia ʻa honau lotó ʻo lahi hake ʻi he puleʻanga kotoa pē, pea lahi hake ʻi he kakai kotoa pē ʻo e māmani fulipē, pea nau fonu ʻi he ngaahi loi kehekehe kotoa pē, mo e ngaahi kākā, mo e ngaahi pauʻu, mo e faʻahinga mālualoi kotoa pē, mo e ngaahi fakapō, mo e ngaahi ngāue fakataulaʻeiki kākā, mo e ngaahi feʻauaki, mo e ngaahi ngāue fakalielia fufū; pea ka nau ka fai ʻa e ngaahi meʻá ni kotoa pē, kae liʻaki hono kakato ʻo ʻeku ongoongoleleí, vakai, ʻoku folofola ʻe he Tamaí, te u ʻave hono kakato ʻo ʻeku ongoongoleleí meiate kinautolu.\n\n11 Pea te u toki manatuʻi ʻa ʻeku fuakava ʻa ia kuó u fai ki hoku kakaí, ʻE fale ʻo ʻIsileli, pea te u ʻomi ʻeku ongoongoleleí kiate kinautolu.\n\n12 Pea te u fakahā kiate koe, ʻE fale ʻo ʻIsileli, ʻe ʻikai maʻu ʻe he kau Senitailé ha mālohi kiate kimoutolu; ka te u manatuʻi ʻeku fuakava kiate koé, ʻE fale ʻo ʻIsileli, pea te mou maʻu ʻa e ʻilo ki hono kakato ʻo ʻeku ongoongoleleí.\n\n13 Ka ʻo ka fakatomala ʻa e kau Senitailé pea tafoki mai kiate au, ʻoku folofola ʻe he Tamaí, vakai ʻe lau fakataha ʻa kinautolu mo hoku kakaí, ʻE fale ʻo ʻIsileli.\n\n14 Pea ʻe ʻikai te u tuku hoku kakai, ʻa ia ʻoku nau ʻo e fale ʻo ʻIsilelí, ke nau ʻalu atu ʻiate kinautolu, pea molomoloki hifo ʻa kinautolu, ʻoku folofola ʻe he Tamaí.\n\n15 Ka ʻo ka ʻikai te nau tafoki mai kiate au, pea tokanga ki hoku leʻó, te u tuku kinautolu, ʻio, te u tuku ʻa hoku kakaí, ʻE fale ʻo ʻIsileli, ke nau ʻalu atu ʻiate kinautolu, pea molomoloki hifo ʻa kinautolu, pea te nau hangē ko e māsima kuo mole mei ai hono koná, ʻa ia ʻoku ʻikai toe ʻaonga, ka ke lī ki tuʻa, pea molomoloki hifo ʻi he lalo vaʻe ʻo hoku kakaí, ʻE fale ʻo ʻIsileli.\n\n16 Ko e moʻoni, ko e moʻoni, ʻoku ou pehē kiate kimoutolu, kuo fekau pehē ʻe he Tamaí kiate au—ke u foaki ki he kakaí ni ʻa e fonuá ni ke hoko ko honau tofiʻa.\n\n17 Pea ʻe toki fakamoʻoniʻi ʻa e ngaahi lea ʻa e palōfita ko ʻĪsaiá, ʻa ia ʻoku pehē:\n\n18 ʻE hiki hake ʻe ho kau tangata leʻó ʻa e leʻo; pea ʻi he leʻo pē taha te nau hiva fakataha, he te nau loto-tatau ʻo ka toe ʻomi ʻe he ʻEikí ʻa Saione.\n\n19 Ke pā mai ʻi he fiefia, hiva fakataha, ʻa kimoutolu ʻe ngaahi potu maumau ʻo Selūsalemá; he kuo fakafiemālieʻi ʻe he ʻEikí ʻa hono kakaí, kuó ne huhuʻi ʻa Selūsalema.\n\n20 Kuo fakahā ʻe he ʻEikí ʻa hono toʻukupu māʻoniʻoní ʻi he ʻao ʻo e puleʻanga kotoa pē; pea ʻe mamata ʻe he ngaahi ngataʻanga kotoa pē ʻo māmaní ki he fakamoʻui ʻa e ʻOtuá.\n\n", "3-ne 17": "[center][font_size=26]Vahe 17[/font_size][/center]\n\n[i]ʻOku folofola ʻa Sīsū ki he kakaí ke nau fakalaulauloto ki heʻene ngaahi leá pea lotu ke nau maʻu ha ʻilo—ʻOkú ne fakamoʻui ʻa honau kau mahakí—ʻOkú ne lotua ʻa e kakaí, ʻo ne lea ʻaki ʻa e ngaahi lea ʻoku ʻikai faʻa lava ʻo tohi—ʻOku tauhi mai ʻa e kau ʻāngeló pea takatakai ʻe he afi ʻa ʻenau fānau īkí. Taʻu T.S. 34 nai.[/i]\n\n1 Vakai, ko ʻeni naʻe hoko ʻo pehē ʻi he hili ʻa e folofola ʻaki ʻe Sīsū ʻa e ngaahi folofola ní naʻá ne toe ʻafio holo ki he kakaí, ʻo ne folofola atu kiate kinautolu: Vakai, kuo ofi hoku taimí.\n\n2 ʻOku hā mai kiate au ʻoku mou vaivai, pea ʻoku ʻikai faʻa mahino kiate kimoutolu ʻa ʻeku ngaahi lea kotoa pē ʻa ia kuo fekau kiate au ʻe he Tamaí ke u lea ʻaki kiate kimoutolu he taimi ko ʻení.\n\n3 Ko ia, mou foki atu ki homou ngaahi ʻapí, pea fakalaulauloto ki he ngaahi meʻa ʻa ia kuó u leaʻakí, pea kole ki he Tamaí, ʻi hoku hingoá, koeʻuhi ke mahino kiate kimoutolu, pea teuteu homou ʻatamaí ki he ʻapongipongí, pea te u toe haʻu kiate kimoutolu.\n\n4 Ka ko ʻeni ʻoku ou ʻalu ki he Tamaí, pea ke fakahā au foki ki he ngaahi faʻahinga ʻo ʻIsileli kuo pulí, he ʻoku ʻikai ke puli ʻa kinautolu ki he Tamaí, he ʻokú ne ʻafioʻi ʻa e potu kuó ne ʻave ʻa kinautolu ki aí.\n\n5 Pea naʻe hoko ʻo pehē ʻi he hili ʻa e folofola pehē ʻe Sīsuú, naʻe toe ʻafio holo hono fofongá ki he kakaí, ʻo ne ʻafioʻi ʻoku nau tangi, mo nau sio fakamamaʻu kiate ia ʻo hangē ʻoku nau fie kole kiate ia ke ne nofo ʻo kiʻi fuofuoloa ange mo kinautolu.\n\n6 Pea naʻá ne folofola kiate kinautolu: Vakai, ʻoku fonu hoku lotó ʻi he ʻofa mamahi kiate kimoutolu.\n\n7 ʻOku ʻi ai ha mou niʻihi ʻoku puke ʻiate kimoutolu? Mou ʻomi ʻa kinautolu ki heni. ʻOku ʻi ai hamou niʻihi ʻoku ketu, pe kui, pe heke, pe pipiki, pe kilia, pe mate ha kupu ʻo honau sinó, pe tuli, pe puke ʻi ha mahaki ʻe taha? ʻOmi ʻa kinautolu ki heni pea te u fakamoʻui ʻa kinautolu, he ʻoku ou ʻofa mamahi kiate kimoutolu; ʻoku fonu hoku lotó ʻi he ʻaloʻofa.\n\n8 He ʻoku ou ʻilo ʻoku mou fakaʻamu ke u fakahā kiate kimoutolu ʻa e meʻa kuó u fai ki homou kāinga ʻi Selūsalemá, he ʻoku ou ʻiloʻi ʻoku feʻunga hoʻomou tuí ke u fakamoʻui ʻa kimoutolu.\n\n9 Pea naʻe hoko ʻo pehē ʻi he hili ʻene folofola peheé, naʻe ō mai fakataha ʻa e fuʻu kakaí kotoa pē, mo honau kakai mahakí, mo honau kakai faingataʻaʻiá, mo honau kakai ketú, mo honau kakai kuí, mo honau kakai noá, pea mo kinautolu kotoa pē naʻa nau puke ʻi ha faʻahinga mahakí; pea naʻá ne fakamoʻui ʻa kinautolu kotoa pē ʻi he ʻomi ʻa kinautolu kiate iá.\n\n10 Pea naʻa nau punou hifo kotoa pē, ʻa kinautolu kuo fakamoʻuí pea mo kinautolu foki naʻe moʻui leleí, ʻi hono lalo vaʻé, ʻo nau hū kiate ia; pea ko kinautolu kotoa pē naʻe lava ke ō mai mei he fuʻu kakaí naʻa nau ʻuma ki hono vaʻé, ʻo nau fufulu ai hono vaʻé ʻaki ʻa honau loʻimatá.\n\n11 Pea naʻe hoko ʻo pehē naʻá ne fekau ke ʻomi ʻenau fānau īkí.\n\n12 Ko ia naʻa nau ʻomi ʻenau fānau īkí ʻo tuku ʻa kinautolu ʻi he funga kelekelé ʻo takatakai ʻiate ia, pea naʻe tuʻu ʻa Sīsū ʻi honau lotolotongá; pea naʻe tuʻu ʻatā ʻa e kakaí kae ʻoua kuo ʻomi ʻa kinautolu kotoa pē kiate ia.\n\n13 Pea naʻe hoko ʻo pehē ʻi he hili hono ʻomi ʻa kinautolu kotoa peé, pea tuʻu ʻa Sīsū ʻi honau lotolotongá, naʻá ne fekau ki he kakaí ke nau tūʻulutui hifo ki he kelekelé.\n\n14 Pea naʻe hoko ʻo pehē ʻi he hili ʻenau tūʻulutui ki he kelekelé, naʻe toʻe ʻa Sīsū ʻi hono lotó, ʻo pehē: ʻE Tamai, ʻoku ou mamahi koeʻuhi ko e fai angahala ʻa e kakai ʻo e fale ʻo ʻIsilelí.\n\n15 Pea ʻi he hili ʻene folofola ʻaki ʻa e ngaahi folofola ní, naʻá ne tūʻulutui hifo mo ia ki he kelekelé; pea vakai naʻá ne lotu ki he Tamaí, pea ko e ngaahi meʻa naʻá ne lotu ʻakí ʻoku ʻikai faʻa tohi, pea naʻe fakamoʻoni ki ai ʻa e kakai ʻa ia naʻa nau fanongo kiate iá.\n\n16 Pea ko e anga ʻeni ʻo ʻenau fakamoʻoní: ʻOku teʻeki ai mamata ʻe ha mata, pea teʻeki ai fanongo ʻe ha telinga, ʻi muʻa, ki ha ngaahi fuʻu meʻa maʻongoʻonga mo fakaofo ʻo hangē ko ia naʻa mau mamata mo fanongo ki hono folofola ʻaki ʻe Sīsū ki he Tamaí;\n\n17 Pea koloto ke faʻa lea ʻaki ʻe ha ʻelelo, pea faʻa tohi ʻe ha tangata, pea ʻoku ʻikai faʻa mahino ki he loto ʻo e tangatá ha ngaahi meʻa maʻongoʻonga mo fakaofo ʻo hangē ko e ngaahi meʻa naʻa mau mamata mo fanongo ki hono folofola ʻaki ʻe Sīsuú; pea koloto ke faʻa ʻiloʻi ʻe ha taha ʻa e fiefia ʻa ia naʻe fakafonu ʻaki homau laumālié ʻi he taimi naʻa mau fanongo ai ki heʻene hūfekina ʻa kimautolu ki he Tamaí.\n\n18 Pea naʻe hoko ʻo pehē ʻi he fakaʻosi ʻe Sīsū ʻa ʻene lotu ki he Tamaí, naʻá ne tuʻu hake; ka naʻe pehē fau hono lahi ʻo e fiefia ʻa e kakaí kuo vaivai honau lotó.\n\n19 Pea naʻe hoko ʻo pehē naʻe folofola ʻa Sīsū kiate kinautolu, ʻo fekau ke nau tuʻu hake.\n\n20 Pea naʻa nau tuʻu hake mei he kelekelé, pea naʻá ne folofola atu kiate kinautolu: ʻOku mou monūʻia koeʻuhi ko hoʻomou tuí. Pea ko ʻeni vakai, ʻoku kakato ʻa ʻeku fiefiá.\n\n21 Pea ʻi he ʻosi ʻene folofola ʻaki ʻa e ngaahi folofola ní, naʻá ne tangi, pea naʻe fakamoʻoni ki ai ʻa e kakaí, pea naʻá ne fua hake ʻa ʻenau fānau īkí, taki taha, ʻo ne tāpuakiʻi ʻa kinautolu, mo hūfakiʻi ʻa kinautolu ki he Tamaí.\n\n22 Pea hili ʻene fai ʻení naʻá ne toe tangi;\n\n23 Pea folofola ia ki he kakaí, ʻo pehē ange kiate kinautolu: Vakai ki hoʻomou fānau īkí.\n\n24 Pea ʻi heʻenau hanga atu ke vakaí naʻa nau tangaki hake honau matá ki he langí, ʻo nau mamata ki he matangaki ʻa e langí, pea naʻa nau vakai ki he kau ʻāngelo ʻoku ʻalu hifo mei he langí ʻo hangē ʻoku nau ʻi he lotolotonga ʻo e afi; pea nau ʻalu hifo ʻo takatakai ʻa e fānau iiki ko iá, pea naʻe takatakai ʻa kinautolu ʻaki ʻa e afi; pea naʻe tauhi ʻa kinautolu ʻe he kau ʻāngeló.\n\n25 Pea naʻe mamata mo fanongo mo fakamoʻoniʻi ʻe he kakaí; pea ʻoku nau ʻilo ʻoku moʻoni ʻenau fakamoʻoní he naʻa nau mamata mo fanongo kotoa pē, ko e tangata taki taha maʻana; pea ko honau tokolahí ko e toko ua afe nimangeau nai; pea naʻe kau ai ʻa e kakai tangata, kakai fefine, mo e fānau.\n\n", "3-ne 18": "[center][font_size=26]Vahe 18[/font_size][/center]\n\n[i]ʻOku kamata ʻe Sīsū hono fai ʻo e sākalamēnití ʻi he kau Nīfaí—ʻOku fekau ke nau lotu maʻu pē ʻi hono huafá—Ko kinautolu ʻoku nau kai hono sinó mo inu hono taʻataʻá ʻi he taʻefeʻungá ʻoku nau malaʻia—ʻOku foaki ki he Kau Ākongá ʻa e mālohi ke foaki ʻa e Laumālie Māʻoniʻoní. Taʻu T.S. 34 nai.[/i]\n\n1 Pea naʻe hoko ʻo pehē naʻe fekau ʻe Sīsū ki heʻene kau ākongá ke nau ʻomi ha mā mo e uaine kiate ia.\n\n2 Pea ʻi he lolotonga ʻenau ʻalu ke ʻomi ʻa e mā mo e uainé, naʻá ne fekau ki he kakaí ke nau nofo hifo ki he kelekelé.\n\n3 Pea ʻi he haʻu ʻa e kau ākongá mo e maá mo e uainé, naʻá ne toʻo ʻa e maá ʻo pakipaki mo tāpuakiʻi ia; peá ne ʻoatu ki he kau ākongá mo fekau ke nau kai.\n\n4 Pea ʻi he hili ʻenau kai ʻo mākoná, naʻá ne fekau ke nau ʻoatu ki he kakaí.\n\n5 Pea ʻi he hili ʻa e kai ʻa e kakaí ʻo mākoná, naʻá ne folofola ki he kau ākongá: Vakai, ʻe fakanofo ha tokotaha ʻiate kimoutolu, pea te u tuku kiate ia ʻa e mālohi ke ne pakipaki ʻa e maá mo tāpuakiʻi ia pea ʻoatu ki he kakai ʻo hoku siasí, kiate kinautolu kotoa pē ʻe tui mo papitaiso ʻi hoku hingoá.\n\n6 Pea ke mou manatuʻi ke fai ʻeni maʻu ai pē, ʻo hangē ko ia naʻá ku faí, ʻo hangē ko ʻeku pakipaki ʻa e maá mo tāpuakiʻi ia, mo ʻoatu kiate kimoutolú.\n\n7 Pea te mou fai ʻeni ko e fakamanatu ki hoku sinó, ʻa ia kuó u fakahā kiate kimoutolú. Pea ʻe hoko ia koe fakamoʻoni ki he Tamaí ʻoku mou manatu maʻu ai pē kiate au. Pea kapau ʻoku mou manatu maʻu ai pē kiate au te mou maʻu ʻa hoku Laumālié ke ne ʻiate kimoutolu.\n\n8 Pea naʻe hoko ʻo pehē ʻi he hili ʻene folofola ʻaki ʻa e ngaahi folofola ní, naʻá ne fekau ki heʻene kau ākongá ke nau toʻo ʻa e ipu ʻo e uainé ʻo inu ai, pea ke nau ʻoatu foki ki he kakaí ke nau inu ai.\n\n9 Pea naʻe hoko ʻo pehē naʻa nau fai pehē, pea inu ai ʻo nau fiu; pea nau ʻoatu ki he kakaí, ʻo nau inu ai, ʻo nau fiu.\n\n10 Pea ʻi he hili hono fai ʻeni ʻe he kau ākongá, naʻe folofola ange ʻa Sīsū kiate kinautolu: ʻOku monūʻia ʻa kimoutolu koeʻuhi ko e meʻa ko ʻeni kuo mou faí, ʻi hoʻomou fai ʻa e ngaahi meʻa kuó u fekau kiate kimoutolú, pea ʻoku fakamoʻoniʻi ai ki he Tamaí ʻoku mou fie fai ʻa e meʻa ʻa ia kuó u fekau kiate kimoutolú.\n\n11 Pea te mou fai ʻeni maʻu ai pē kiate kinautolu ʻoku fakatomala mo papitaiso ʻi hoku hingoá; pea te mou fai ia ʻi he fakamanatu ki hoku toto, ʻa ia kuó u lilingi koeʻuhi ko kimoutolú, koeʻuhi ke mou fakamoʻoniʻi ki he Tamaí ʻoku mou manatu maʻu ai pē kiate au. Pea kapau ʻoku mou manatu maʻu ai pē kiate au te mou maʻu hoku Laumālié ke ʻiate kimoutolu.\n\n12 Pea ʻoku ou tuku ʻa e fekau kiate kimoutolu ke mou fai ʻa e ngaahi meʻá ni. Pea kapau te mou fai maʻu ai pē ʻa e ngaahi meʻá ni ʻoku mou monūʻia, he kuo mou langa ʻi heʻeku maká.\n\n13 Ka ko ia ia ʻiate kimoutolu te ne fai ʻo lahi hake pe siʻi hifo ʻi he ngaahi meʻa ní, ʻoku ʻikai ke langa ia ʻi heʻeku maká, ka ʻoku langa ia ʻi ha makatuʻunga ʻoneʻone; pea ka tō ʻa e ʻuhá, pea ʻoho mai ʻa e vaí, pea angi ʻa e matangí ʻo faʻaki ki ai, te nau hinga, pea ʻoku ava ʻa e ngaahi matapā ʻo helí ke maʻu ʻa kinautolu.\n\n14 Ko ia ʻoku monūʻia ʻa kimoutolu ʻo kapau te mou tauhi ʻeku ngaahi fekau, ʻa ia kuo fekau kiate au ʻe he Tamaí ke u fai kiate kimoutolú.\n\n15 Ko e moʻoni, ko e moʻoni, ʻoku ou pehē kiate kimoutolu, kuo pau ke mou leʻo mo lotu maʻu ai pē, telia naʻa ʻahiʻahiʻi ʻa kimoutolu ʻe he tēvoló, peá ne taki pōpula atu ʻa kimoutolu.\n\n16 Pea hangē ko ʻeku lotu ʻiate kimoutolú ke pehē foki mo hoʻomou lotu ʻi hoku siasí, ʻi hoku kakai ʻa ia ʻoku nau fakatomala mo papitaiso ʻi hoku hingoá. Vakai ko au ko e māmá; kuó u fokotuʻu ha sīpinga kiate kimoutolu.\n\n17 Pea naʻe hoko ʻo pehē ʻi he hili ʻa e folofola ʻaki ʻe Sīsū ʻa e ngaahi folofolá ni ki heʻene kau ākongá, naʻá ne toe tafoki atu ki he kakaí, ʻo ne pehē ange kiate kinautolu:\n\n18 Vakai, ko e moʻoni, ko e moʻoni, ʻoku ou pehē kiate kimoutolu, kuo pau ke mou leʻo mo lotu maʻu ai pē telia naʻa mou tō ki he ʻahiʻahí; he ʻoku holi ʻa Sētane ke maʻu ʻa kimoutolu, koeʻuhi ke ne siviʻi ʻa kimoutolu ʻo hangē ko e uite.\n\n19 Ko ia kuo pau ke mou lotu maʻu ai pē ki he Tamaí ʻi hoku hingoá;\n\n20 Pea ʻilonga ha meʻa te mou kole ki he Tamaí ʻi hoku hingoá, ʻa ia ʻoku totonu, ʻo tui te mou maʻú, vakai ʻe foaki ia kiate kimoutolu.\n\n21 Mou lotu ʻi homou ngaahi fāmilí ki he Tamaí, maʻu ai pē ʻi hoku hingoá, koeʻuhi ke tāpuakiʻi ʻa homou uaifí mo hoʻomou fānaú.\n\n22 Pea vakai, ke mou faʻa fakataha ke lahi; pea ʻoua te mou taʻofi ha tangata ʻe haʻu kiate kimoutolu ʻo ka mou ka fakataha, kae tuku ke nau haʻu kiate kimoutolu pea ʻoua ʻe taʻofi ʻa kinautolu.\n\n23 Ka te mou hūfia ʻa kinautolu, pea ʻikai kapusi ʻa kinautolu ki tuʻa; pea kapau ʻoku nau toutou haʻu kiate kimoutolu pea ke mou hūfekina ʻa kinautolu ki he Tamaí ʻi hoku hingoá.\n\n24 Ko ia, hiki hake hoʻomou māmá ke ulo atu ki he māmaní. Vakai ko au ʻa e maama ke mou hiki haké—mou fai ʻa e meʻa kuo mou mamata naʻá ku faí. Vakai kuo mou mamata ki heʻeku lotu ki he Tamaí, pea kuo mou fakamoʻoni kotoa pē ki ai.\n\n25 Pea ʻoku mou ʻiloʻi kuó u fekau ke ʻoua naʻa ʻalu hamou toko taha, ka kuó u fekau ke mou haʻu kiate au, koeʻuhi ke mou ala mo mamata; ke pehē hoʻomou fai ki he māmaní; pea ko ia ia ʻokú ne maumauʻi ʻa e fekau ní ʻokú ne tuku ke taki atu ia ki he ʻahiʻahí.\n\n26 Pea ko ʻeni naʻe hoko ʻo pehē ʻi he hili hono folofola ʻaki ʻe Sīsū ʻa e ngaahi folofola ní, naʻe toe hanga atu hono fofongá ki he kau ākonga kuó ne filí, ʻo ne folofola kiate kinautolu:\n\n27 Vakai ko e moʻoni, ko e moʻoni, ʻoku ou pehē kiate kimoutolu, ʻoku ou fai kiate kimoutolu ha fekau ʻe taha, pea te u ʻalu leva ki heʻeku Tamaí koeʻuhi ke u fakahoko ʻa e ngaahi fekau kehe ʻa ia kuó ne fai kiate aú.\n\n28 Pea ko ʻeni vakai, ko e fekau ʻeni ʻoku ou fai kiate kimoutolú, ke ʻoua naʻa mou tuku ke maʻu ʻe ha taha ʻoku mou ʻiloʻi ʻa hoku kakanó mo hoku totó ʻi heʻene taʻefeʻungá, ʻo ka mou ka tāpuakiʻi mo tufaki ia.\n\n29 He ko ia ia ʻokú ne kai mo inu ʻi hoku kakanó mo e totó ʻi heʻene taʻefeʻungá, ʻokú ne kai mo inu ʻa e malaʻia ki hono laumālié; ko ia kapau ʻoku mou ʻilo ʻoku taʻefeʻunga ha tangata ke kai mo inu ʻi hoku kakanó mo e totó ke mou taʻofi ia.\n\n30 Ka neongo iá, ʻoua naʻa mou kapusi ia meiate kimoutolu, ka ke mou tokoni kiate ia, pea lotua ia ki he Tamaí, ʻi hoku hingoá; pea kapau te ne fakatomala mo papitaiso ʻi hoku hingoá, pea te mou toki tali ia, pea tāpuakiʻi mo tufaki kiate ia ʻa hoku kakanó mo e totó.\n\n31 Ka ʻo kapau ʻe ʻikai te ne fakatomala ʻe ʻikai lau ia fakataha mo hoku kakaí, koeʻuhí ke ʻoua naʻá ne fakaʻauha ʻa hoku kakaí, he vakai ʻoku ou ʻilo ʻeku fanga sipí, pea kuo lau ʻa kinautolu.\n\n32 Ka neongo iá, ʻoua naʻa mou kapusi ia ki tuʻa mei homou ngaahi fale lotú, pe ko homou ngaahi potu ʻoku mou hū aí, he ko e faʻahinga peheé te mou kei fai atu ʻa e tokoní ki ai; he ʻoku ʻikai te mou ʻilo naʻa faifai pea nau tafoki mai ʻo fakatomala, pea haʻu kiate au mo e loto-fakamātoato moʻoni, pea te u fakamoʻui ʻa kinautolu; pea mou hoko ai ko e vaka ʻo e fakamoʻuí kiate kinautolu.\n\n33 Ko ia, tauhi ʻa e ngaahi leá ni ʻa ia kuó u fekau ʻaki kiate kimoutolú koeʻuhí ke ʻoua naʻa hoko ai ha fakahalaia kiate kimoutolu; koeʻuhí ʻe malaʻia ia ʻa ia ʻoku fakahalaiaʻi ʻe he Tamaí.\n\n34 Pea ʻoku ou fai kiate kimoutolu ʻa e ngaahi fekaú ni koeʻuhi ko e ngaahi fakakikihi kuo ʻiate kimoutolú. Pea ʻoku monūʻia ʻa kimoutolu ʻo kapau ʻoku ʻikai ke ʻi ai ha ngaahi fakakikihi ʻiate kimoutolu.\n\n35 Pea ko ʻeni ʻoku ou ʻalu ki he Tamaí, koeʻuhí he ʻoku ʻaonga ke u ʻalu ki he Tamaí koeʻuhi ko kimoutolu.\n\n36 Pea naʻe hoko ʻo pehē ʻi he hili hono fakaʻosi ʻe Sīsū ʻa e ngaahi folofola ní, naʻá ne ala ʻaki hono toʻukupú ki he kau ākonga kuó ne filí, taki taha, kae ʻoua kuó ne ala kiate kinautolu kotoa pē, pea naʻá ne folofola kiate kinautolu ʻi heʻene ala kiate kinautolú.\n\n37 Pea naʻe ʻikai ke ongoʻi ʻe he kakaí ʻa e ngaahi folofola ʻa ia naʻá ne folofolaʻakí, ko ia naʻe ʻikai te nau fakamoʻoni ki ai; ka naʻe fakamoʻoni ʻe he kau ākongá naʻá ne tuku kiate kinautolu ʻa e mālohi ke foaki ʻa e Laumālie Māʻoniʻoní. Pea te u fakahā kiate kimoutolu ʻamui ʻoku moʻoni ʻa e fakamoʻoní ni.\n\n38 Pea naʻe hoko ʻo pehē ʻi he hili ʻa e ala ʻa Sīsū kiate kinautolu kotoa peé, naʻe haʻu ha ʻao ʻo fakamalumalu ʻa e fuʻu kakaí ʻo ʻikai te nau faʻa mamata kia Sīsū.\n\n39 Pea lolotonga hono fakamalumalu ʻa kinautolú naʻá ne ʻalu meiate kinautolu, ʻo ne hāʻele hake ki he langí. Pea naʻe mamata ʻa e kau ākongá mo fakamoʻoniʻi naʻá ne toe hāʻele hake ki he langí.\n\n", "3-ne 19": "[center][font_size=26]Vahe 19[/font_size][/center]\n\n[i]ʻOku tauhi ʻa e kau ākonga ʻe toko hongofulu mā uá ki he kakaí mo nau lotu ke nau maʻu ʻa e Laumālie Māʻoniʻoní—ʻOku papitaiso ʻa e kau ākongá pea nau maʻu ʻa e Laumālie Māʻoniʻoní mo e tauhi mai ʻa e kau ʻāngeló—ʻOku lotu ʻa Sīsū ʻo folofola ʻaki ʻa e ngaahi folofola ʻoku ʻikai faʻa lava ʻo tohi—ʻOkú ne fakamoʻoni ki he fuʻu tui lahi ʻa e kau Nīfai ko ʻení. Taʻu T.S. 34 nai.[/i]\n\n1 Pea ko ʻeni naʻe hoko ʻo pehē ʻi hili ʻa e hāʻele hake ʻa Sīsū ki he langí, naʻe movete ʻa e fuʻu kakaí, pea naʻe ʻave ʻe he tangata taki taha ʻa hono uaifí mo ʻene fānaú ʻo ne foki ki hono ʻapi ʻoʻoná.\n\n2 Pea naʻe talanoaʻi holo leva ʻa e ongoongó ʻi he kakaí, ʻi he teʻeki ai ke poʻuli hifó, kuo mamata ʻa e fuʻu kakaí kia Sīsū, pea kuó ne tāpuakiʻi ʻa kinautolu, pea te ne toe fakahā mai ia ʻe ia ʻapongipongi ki he kakaí.\n\n3 ʻIo, pea naʻe talanoaʻi holo ʻi he poó kotoa ʻa e meʻa naʻe kau kia Sīsuú; pea naʻe pehē fau hono lahi ʻo ʻenau ʻave ʻa e talanoá ki he kakaí, ko ia naʻe ʻi ai ʻa e tokolahi, ʻio, ʻa e fuʻu tokolahi ʻaupito, naʻa nau fuʻu ngāue lahi ʻaupito ʻi he pō kotoa ko iá, koeʻuhi ke nau ʻi he ʻapongipongí ʻi he potu ko ia ʻa ia ʻe fakahā mai ai ʻe Sīsū ia ki he kakaí.\n\n4 Pea naʻe hoko ʻi he ʻaho naʻe hokó, ʻi he kātoa fakataha mai ʻa e fuʻu kakaí, vakai, naʻe ʻi ai ʻa Nīfai mo hono tokoua ʻa ia naʻá ne fokotuʻu hake mei he maté, ʻa ia ko hono hingoá ko Tīmote, kae ʻumaʻā foki hono fohá, ʻa ia ko hono hingoá ko Sōnasi, kae ʻumaʻā foki mo Matonai, mo Matonaihā, ko hono tokouá, pea mo Kumeni, mo Kumenonihai, mo Selemaia, mo Semenoni, mo Sōnasi, mo Setikia, mo ʻĪsaia—ko ia ko e ngaahi hingoa ʻeni ʻo e kau ākonga ʻa ia kuo fili ʻe Sīsuú—pea naʻe hoko ʻo pehē naʻa nau ʻalu atu ʻo tuʻu ʻi he lotolotonga ʻo e kakaí.\n\n5 Pea vakai, naʻe pehē fau hono tokolahi ʻo e kakaí naʻa nau fekau ai ke nau vahevahe ki he haʻofanga kakai ʻe hongofulu mā ua.\n\n6 Pea naʻe akoʻi ʻe he toko hongofulu mā uá ʻa e kakaí; pea vakai, naʻa nau fekau ke tūʻulutui ʻa e kakaí ʻi he funga kelekelé, pea ke nau lotu ki he Tamaí ʻi he huafa ʻo Sīsuú.\n\n7 Pea naʻe lotu foki mo e kau ākongá ki he Tamaí ʻi he huafa ʻo Sīsuú. Pea naʻe hoko ʻo pehē naʻa nau tuʻu hake ʻo tauhi ki he kakaí.\n\n8 Pea ʻi he hili ʻenau malanga ʻaki ʻa e ngaahi folofola pē ko ia kuo folofola ʻaki ʻe Sīsuú—ʻo ʻikai momoʻi liliu ha meʻa ʻe taha ʻi he ngaahi folofola kuo folofola ʻaki ʻe Sīsuú—vakai, naʻa nau toe tūʻulutui hifo ʻo lotu ki he Tamaí ʻi he huafa ʻo Sīsuú.\n\n9 Pea naʻa nau lotua ʻa e ngaahi meʻa naʻa nau holi lahi taha ki aí; pea naʻa nau holi ke foaki ʻa e Laumālie Māʻoniʻoní kiate kinautolu.\n\n10 Pea hili ʻenau lotu peheé, naʻa nau ō hifo ki he veʻe vaí, pea naʻe muimui ʻa e kakaí ʻiate kinautolu.\n\n11 Pea naʻe hoko ʻo pehē naʻe ʻalu hifo ʻa Nīfai ki he loto vaí pea naʻe papitaiso ia.\n\n12 Pea naʻe ʻalu hake ia mei he vaí ʻo kamata ke fai papitaiso. Pea naʻá ne papitaiso ʻa kinautolu kotoa pē kuo fili ʻe Sīsuú.\n\n13 Pea naʻe hoko ʻo pehē ʻi he hili honau papitaiso kotoa pē pea nau ʻalu hake mei he vaí, naʻe tō ʻa e Laumālie Māʻoniʻoní kiate kinautolu, pea naʻe fakafonu ʻa kinautolu ʻaki ʻa e Laumālie Māʻoniʻoní mo e afi.\n\n14 Pea vakai, naʻe takatakai ʻiate kinautolu ha meʻa naʻe hangē ha afí; pea naʻe ʻalu hifo ia mei he langí, pea naʻe mamata ki ai ʻa e kakaí, ʻo nau fakamoʻoni ki ai; pea naʻe ʻalu hifo ʻa e kau ʻāngelo mei he langí, ʻo nau tauhi kiate kinautolu.\n\n15 Pea naʻe hoko ʻo pehē ʻi he lolotonga tauhi ʻa e kau ʻāngeló ki he kau ākongá, vakai, naʻe hāʻele mai ʻa Sīsū, ʻo tuʻu ʻi honau lotolotongá, ʻo ne folofola kiate kinautolu.\n\n16 Pea naʻe hoko ʻo pehē naʻá ne folofola ki he kakaí, ʻo fekau kiate kinautolu ke nau toe tūʻulutui hifo ki he kelekelé, pea ke tūʻulutui hifo foki mo ʻene kau ākongá ki he kelekelé.\n\n17 Pea naʻe hoko ʻo pehē ʻi he hili ʻenau tūʻulutui hifo kotoa pē ki he kelekelé, naʻá ne fekau ki heʻene kau ākongá ke nau lotu.\n\n18 Pea vakai, naʻa nau kamata ke lotu; pea naʻa nau lotu kia Sīsū, ʻo ui ia ko honau ʻEiki mo honau ʻOtua.\n\n19 Pea naʻe hoko ʻo pehē naʻe hāʻele atu ʻa Sīsū mei honau lotolotongá, ʻo ne hāʻele ʻo kiʻi mamaʻo siʻi atu meiate kinautolu ʻo ne punou hifo ki he kelekelé, ʻo ne pehē:\n\n20 ʻE Tamai, ʻoku ou fakafetaʻi kiate koe koeʻuhi ko hoʻo foaki ʻa e Laumālie Māʻoniʻoní kiate kinautolú ni kuó u filí; pea koeʻuhi ko ʻenau tui kiate aú kuó u fili ai ʻa kinautolu mei he māmaní.\n\n21 ʻE Tamai, ʻoku ou kole kiate koe ke ke foaki ʻa e Laumālie Māʻoniʻoní kiate kinautolu kotoa pē ʻe tui ki heʻenau ngaahi leá.\n\n22 ʻE Tamai, kuó ke foaki kiate kinautolu ʻa e Laumālie Māʻoniʻoní koeʻuhi ko ʻenau tui kiate aú; pea ʻokú ke ʻafioʻi ʻoku nau tui kiate au koeʻuhi he ʻokú ke fanongo kiate kinautolu, pea ʻoku nau lotu kiate au; pea ʻoku nau lotu kiate aú koeʻuhi he ʻoku ou ʻiate kinautolu.\n\n23 Pea ko ʻeni ʻe Tamai, ʻoku ou lotu kiate koe koeʻuhi ko kinautolu, pea mo kinautolu kotoa pē foki ʻe tui ki heʻenau ngaahi leá, koeʻuhí ke nau tui kiate au, koeʻuhi ke u ʻiate kinautolu ʻo hangē ʻokú ke ʻiate aú, ʻe Tamai, koeʻuhi ke tau taha pē.\n\n24 Pea naʻe hoko ʻo pehē ʻi he hili ʻa e lotu pehē ʻa Sīsū ki he Tamaí, naʻá ne foki mai ki heʻene kau ākongá, pea vakai, ʻoku nau kei fai atu, taʻetuku, ʻa ʻenau lotu kiate iá; pea naʻe ʻikai te nau lea ʻaki ʻa e ngaahi lea tatau pē, he naʻe fakahā kiate kinautolu ʻa e meʻa ke nau lotuʻakí, pea naʻa nau fonu ʻi he fakaʻamu.\n\n25 Pea naʻe hoko ʻo pehē naʻe tāpuakiʻi ʻa kinautolu ʻe Sīsū lolotonga ʻenau lotu kiate iá; pea naʻe malimali hono fofongá kiate kinautolu, pea naʻe ulo kiate kinautolu ʻa e maama ʻa hono fofongá, pea vakai naʻa nau hinehina ʻo hangē ko e fofonga mo e ngaahi kofu ʻo Sīsuú; pea vakai naʻe lahi hake honau hinehiná ʻi he hinehina kotoa pē, ʻio, koloto ke ʻi māmani ha meʻa ʻoku hinehina ʻo hangē ko honau hinehiná.\n\n26 Pea folofola ʻa Sīsū kiate kinautolu: Hoko atu hoʻomou lotú; ka neongo iá naʻe ʻikai te nau tuku ʻenau lotú.\n\n27 Pea toe tafoki ia meiate kinautolu, ʻo hāʻele kiʻi mamaʻo siʻi atu ʻo punou hifo ia ki he kelekelé; pea naʻá ne toe lotu ki he Tamaí, ʻo pehē:\n\n28 ʻE Tamai, ʻoku ou fakafetaʻi kiate koe koeʻuhi ko hoʻo fakamaʻa ʻa kinautolu kuó u filí, koeʻuhi ko ʻenau tuí, pea ʻoku ou lotua ʻa kinautolu, pea mo kinautolu foki ʻe tui ki heʻenau ngaahi leá, koeʻuhi ke fakamaʻa ʻa kinautolu ʻiate au, tuʻunga ʻi he tui ki heʻenau ngaahi leá, ʻio ʻo hangē ko hono fakamaʻa ʻa kinautolu ʻiate aú.\n\n29 ʻE Tamai, ʻoku ʻikai te u lotua ʻa māmani, ka ko kinautolu kuó ke foaki kiate au mei he māmaní, koeʻuhi ko ʻenau tuí, koeʻuhí ke fakamaʻa ʻa kinautolu ʻiate au, koeʻuhi ke u ʻiate kinautolu ʻo hangē ʻokú ke ʻiate aú, ʻe Tamai, koeʻuhi ke tau taha pē, pea ke fakaongoongoleleiʻi au ʻiate kinautolu.\n\n30 Pea hili ʻa e folofola ʻaki ʻe Sīsū ʻa e ngaahi folofola ní naʻá ne toe liu mai ki heʻene kau ākongá; pea vakai naʻa nau kei lotu mālohi, taʻetuku, pē kiate ia; pea naʻá ne toe malimali kiate kinautolu; pea vakai naʻa nau hinehina, ʻio ʻo hangē ko Sīsuú.\n\n31 Pea naʻe hoko ʻo pehē naʻá ne toe hāʻele ʻo kiʻi mamaʻo siʻi atu ʻo ne lotu ki he Tamaí;\n\n32 Pea koloto ke lava ʻo lea ʻaki ʻe ha ʻelelo ʻa e ngaahi folofola ʻa ia naʻá ne lotuʻakí, pea ʻoku ʻikai faʻa tohi foki ʻe ha tangata ʻa e ngaahi folofola naʻá ne lotuʻakí.\n\n33 Pea naʻe fanongo ʻa e kakaí pea nau fakamoʻoni ki ai; pea naʻa nau fakaava honau lotó pea naʻa nau ʻiloʻi ʻi honau lotó ʻa e ngaahi folofola ʻa ia naʻá ne lotuʻakí.\n\n34 Ka neongo iá, naʻe pehē fau hono maʻongoʻonga mo hono fakaofo ʻo e ngaahi folofola ʻa ia naʻá ne lotuʻakí ko ia naʻe ʻikai faʻa tohi ia, pea ʻoku ʻikai lava foki ke lea ʻaki ʻe ha tangata.\n\n35 Pea naʻe hoko ʻo pehē ʻi he fakaʻosi ʻe Sīsū ʻa ʻene lotú naʻá ne toe liu mai ki he kau ākongá, ʻo folofola kiate kinautolu: Kuo teʻeki ai ke u ʻiloʻi ha tui lahi pehē fau ʻi he kau Siu kotoa pē; ko ia naʻe ʻikai te u lava ʻo fakahā kiate kinautolu ha ngaahi mana lalahi pehē, koeʻuhi ko ʻenau taʻetuí.\n\n36 Ko e moʻoni ʻoku ou pehē kiate kimoutolu, ʻoku ʻikai ke ʻi ai hanau tokotaha kuo mamata ki ha ngaahi meʻa lalahi pehē ʻo hangē ko ia kuo mou mamata ki aí; pea kuo ʻikai foki ke nau fanongo ki ha ngaahi meʻa lalahi pehē ʻo hangē ko ia kuo mou fanongo ki aí.\n\n", "3-ne 20": "[center][font_size=26]Vahe 20[/font_size][/center]\n\n[i]ʻOku foaki ʻe Sīsū ʻa e mā mo e uaine ʻi ha mana peá ne tāpuakiʻi mo tufaki ʻa e sākalamēnití ki he kakaí—ʻE maʻu ʻe he toenga ʻo e hako ʻo Sēkopé ʻa e ʻilo ki he ʻEiki ko honau ʻOtuá pea te nau maʻu ʻa e ngaahi fonua ʻo ʻAmeliká—Ko Sīsū ʻa e palōfita ko ia ʻoku hangē ko Mōsesé, pea ko e kau Nīfaí ko e fānau ʻa kinautolu ʻa e kau palōfitá—Ko e niʻihi kehe ʻo e kakai ʻo e ʻEikí ʻe tānaki mai ʻa kinautolu ki Selūsalema. Taʻu T.S. 34 nai.[/i]\n\n1 Pea naʻe hoko ʻo pehē naʻá ne fekau ki he fuʻu kakaí ke tuku ʻenau lotú, kae ʻumaʻā foki ʻene kau ākongá. Pea naʻá ne fekau kiate kinautolu ke ʻoua ʻe tuku ʻa ʻenau lotu ʻi honau lotó.\n\n2 Pea naʻá ne fekau kiate kinautolu ke nau tuʻu hake pea tuʻu ʻi honau vaʻé. Pea naʻa nau tuʻu hake ʻo tuʻu ʻi honau vaʻé.\n\n3 Pea naʻe hoko ʻo pehē naʻá ne toe pakipaki ʻa e mā ʻo tāpuakiʻi ia, ʻo ʻoatu ki he kau ākongá ke nau kai.\n\n4 Pea hili ʻenau kaí naʻá ne fekau kiate kinautolu ke nau pakipaki ha mā, pea ʻoatu ia ki he kakaí.\n\n5 Pea hili ʻenau ʻoatu ia ki he kakaí naʻá ne ʻoange kiate kinautolu ha uaine ke nau inu, ʻo ne fekau kiate kinautolu ke nau ʻoatu ia ki he kakaí.\n\n6 Ko ʻeni, kuo ʻikai ke ʻomi ha mā, pe uaine, ʻe he kau ākongá pe ko e kakaí;\n\n7 Ka naʻá ne foaki moʻoni ʻa e mā ke nau kai, mo e uaine foki ke nau inu.\n\n8 Pea naʻá ne folofola kiate kinautolu: Ko ia ia ʻokú ne kai ʻa e mā ní ʻokú ne kai ʻi hoku sinó ki hono laumālié; pea ko ia ia ʻokú ne inu ʻi he uaine ní, ʻokú ne inu ʻi hoku totó ki hono laumālié; pea ʻe ʻikai fiekaia pe fieinua hono laumālié ʻo taʻengata, ka ʻe mākona pē ia.\n\n9 Ko ʻeni, ʻi he hili ʻa e kai mo inu ʻa e kakai kotoa pē, vakai, naʻe fakafonu ʻa kinautolu ʻaki ʻa e Laumālié; pea naʻa nau kalanga fakataha, mo tuku ʻa e lāngilangi kia Sīsū, ʻa ia naʻa nau mamata mo fanongo ki aí.\n\n10 Pea naʻe hoko ʻo pehē ʻi he hili ʻenau tuku kotoa pē ʻa e lāngilangi kia Sīsuú, naʻá ne folofola kiate kinautolu: Vakai, ko ʻeni ʻoku ou fakaʻosi ʻa e fekau kuo tuku kiate au ʻe he Tamaí ʻo kau ki he kakaí ni, ʻa ia ko ha toenga ʻo e fale ʻo ʻIsilelí.\n\n11 ʻOku mou manatu naʻá ku lea kiate kimoutolu, ʻo pehē ʻo ka fakamoʻoniʻi ʻa e ngaahi lea ʻa ʻĪsaiá—vakai kuo tohi ia, ʻoku mou maʻu ia ʻiate kimoutolu, ko ia mou fakatotolo ai—\n\n12 Pea ko e moʻoni, ko e moʻoni, ʻoku ou pehē kiate kimoutolu, ʻo ka fakamoʻoni ia ko e toki fakahoko ia ʻo e fuakava kuo fai ʻe he Tamaí ki hono kakaí, ʻE fale ʻo ʻIsileli.\n\n13 Pea ko e ngaahi toenga, ʻa ia kuo fakamovetevete holo ʻi he funga ʻo e māmani, ʻe tānaki mai mei he hahaké pea mei he hihifó, pea mei he tongá pea mei he tokelaú; pea ʻe ʻomi ʻa kinautolu ki he ʻilo ʻo e ʻEiki ko honau ʻOtuá, ʻa ia kuó ne huhuʻi ʻa kinautolú.\n\n14 Pea kuo fekau kiate au ʻe he Tamaí ke u foaki kiate kimoutolu ʻa e fonuá ni ke hoko ko homou tofiʻa.\n\n15 Pea ʻoku ou pehē kiate kimoutolu, kapau ʻe ʻikai ke fakatomala ʻa e kau Senitailé ʻo ka hili ʻa e tāpuaki te nau maʻú, ʻo ka hili ʻenau fakamoveteveteʻi ʻa hoku kakaí—\n\n16 Pea ko kimoutolu, ʻa ia ko ha toenga ʻo e fale ʻo Sēkopé, te mou toki ʻalu atu ʻiate kinautolu; pea te mou ʻi honau lotolotongá ʻa ia ʻe tokolahi; pea te mou ʻiate kinautolu ʻo hangē ko ha laione ʻi he fanga manu ʻo e vaó, pea hangē ko ha laione mui ʻi he ngaahi takanga sipí, ʻa ia, ʻo ka ne ka ʻalu atu ʻokú ne molomoloki hifo mo haehae ke momoiiki, pea ʻoku ʻikai faʻa fakahaofi ʻe ha taha ʻa kinautolu.\n\n17 ʻE hiki hake ho nimá ki ho ngaahi filí, pea ʻe motuhi atu ʻa ho ngaahi filí kotoa pē.\n\n18 Pea te u tānaki fakataha ʻa hoku kakaí ʻo hangē ʻoku tānaki ʻe ha tangata ʻa ʻene ngaahi haʻinga uité ke tuku ki he hahaʻangá.\n\n19 He te u ngaohi ʻa hoku kakai ʻa ia kuo fai ʻe he Tamaí ha fuakava ki aí, ʻio, te u ngaohi ho meʻatui ko e ukamea, pea ko ho ngaahi ngeʻesi vaʻé ko e palasa. Pea te ke laiki ke momoīki ʻa e ngaahi kakai tokolahi; pea te u fakatapui ki he ʻEikí ʻenau tupú, mo ʻenau koloá ki he ʻEiki ʻo e māmani kotoa pē. Pea vakai, ko au ia ʻokú ne fai iá.\n\n20 Pea ʻe hoko ʻo pehē, ʻoku folofola ʻe he Tamaí, ʻe tuʻunuku mai ʻa e heletā ʻo ʻeku fakamaau totonú kiate kinautolu ʻi he ʻaho ko iá; pea ka ʻikai te nau fakatomala ʻe tō ia kiate kinautolu, ʻoku folofola ʻe he Tamaí, ʻio, ki he ngaahi puleʻanga kotoa pē ʻo e kau Senitailé.\n\n21 Pea ʻe hoko ʻo pehē te u fokotuʻu maʻu ʻa hoku kakaí, ʻE fale ʻo ʻIsileli.\n\n22 Pea vakai, ko e kakaí ni te u fokotuʻu maʻu ʻi he fonuá ni, ke fakahoko ai ʻa e fuakava ʻa ia naʻá ku fai mo hoʻomou tamai ko Sēkopé; pea ʻe hoko ia ko ha Selūsalema Foʻou. Pea ko e ngaahi mālohi ʻo e langí ʻe ʻi he lotolotonga ʻo e kakaí ni; ʻio, pea mo au foki te u ʻi homou lotolotongá.\n\n23 Vakai, ko au ia ʻa ia naʻe lau ki ai ʻa Mōsese, ʻo pehē: ʻE fokotuʻu ha palōfita ʻe he ʻEiki ko ho ʻOtuá kiate koe ʻi ho kāingá, te ne tatau mo au; ke mou tokanga kiate ia ʻi he meʻa kotoa pē te ne lea ʻaki kiate kimoutolú. Pea ʻe hoko ʻo pehē ko e kakai kotoa pē ʻe ʻikai tokanga ki he palōfita ko iá ʻe motuhi atu ia mei he kakaí.\n\n24 Ko e moʻoni ʻoku ou pehē kiate kimoutolu, ʻio, pea ko e kau palōfita kotoa pē ʻo fai meia Samuela mo kinautolu naʻe ki mui ʻiate iá, ko kinautolu kotoa pē kuo leá, kuo nau fakamoʻoni kiate au.\n\n25 Pea vakai, ko e fānau ʻa kimoutolu ʻa e kau palōfitá; pea ʻoku mou ʻo e fale ʻo ʻIsilelí; pea ʻoku mou kau ʻi he fuakava naʻe fai ʻe he Tamaí mo hoʻomou ngaahi tamaí, ʻo ne folofola kia ʻĒpalahame: Pea ʻe monūʻia ʻi ho hakó ʻa e ngaahi faʻahinga kotoa pē ʻo e māmaní.\n\n26 Kuo tomuʻa hiki hake au ʻe he Tamaí kiate kimoutolu, mo ne fekauʻi au ke u tāpuakiʻi ʻa kimoutolu ʻi heʻeku fakatafoki ʻa kimoutolu kotoa pē mei hoʻomou ngaahi angahalá; pea kuó ne fekau ke u fai ʻeni koeʻuhi ko e fānau ʻa kimoutolu ʻo e fuakavá—\n\n27 Pea ʻo ka hili homou tāpuakiʻi peheé, ʻe toki fakahoko ʻe he Tamai ʻa e fuakava ʻa ia naʻá ne fai mo ʻĒpalahame, ʻo pehē: ʻE monūʻia ʻi ho hako ʻa e ngaahi faʻahinga kotoa pē ʻo e māmaní—ʻi hono lilingi hifo ʻo e Laumālie Māʻoniʻoní ʻiate au ki he kau Senitailé, ʻa ia ko ha tāpuaki ki he kau Senitailé ʻe fakamālohi ʻa kinautolu ke nau mālohi lahi hake ʻi he kakai fulipē, ke nau fakamovetevete ʻa hoku kakaí, ʻE fale ʻo ʻIsileli.\n\n28 Pea te nau hoko ko e fakamamahi ki he kakai ʻo e fonuá ni. Ka neongo iá, ʻo ka nau ka maʻu hono kakato ʻo ʻeku ongoongoleleí, pea kapau te nau fakafefeka honau lotó kiate au te u ʻekeʻi leva meiate kinautolu ʻenau ngaahi angahalá, ʻoku folofola ʻe he Tamaí.\n\n29 Pea te u manatuʻi ʻa e fuakava ʻa ia kuó u fai mo hoku kakaí; pea kuó u fuakava mo kinautolu te u tānaki fakataha ʻa kinautolu ʻi he taimi ʻoku ou loto ki aí, koeʻuhi ke u toe foaki kiate kinautolu ʻa e fonua ʻo ʻenau ngaahi tamaí ke hoko ko honau tofiʻa, ʻa ia ko e fonua ko Selūsalemá, ʻa ia ko e fonua ʻo e talaʻofa kiate kinautolu ʻo taʻengata, ʻoku folofola ʻe he Tamaí.\n\n30 Pea ʻe hoko ʻo pehē ʻe hokosia ʻa e taimi, ʻa ia ʻe malanga ʻaki ai hono kakato ʻo ʻeku ongoongoleleí kiate kinautolu;\n\n31 Pea te nau tui kiate au, ʻo pehē ko Sīsū Kalaisi au, ko e ʻAlo ʻo e ʻOtuá, pea te nau lotu ki he Tamaí ʻi hoku hingoá.\n\n32 Pea ʻe toki hiki hake ʻe honau kau tangata leʻó ʻa honau leʻó, pea te nau hiva ʻaki ʻa e leʻo pē taha; he te nau mamata ʻaki honau matá.\n\n33 Pea ʻe toe tānaki fakataha leva ʻe he Tamaí ʻa kinautolu, ʻo foaki kiate kinautolu ʻa Selūsalema ke hoko ko e fonua ʻo honau tofiʻá.\n\n34 Pea te nau toki pā mai ʻi he hiva fiefia—Hiva fakataha, ʻa kimoutolu ʻa e ngaahi potu lala ʻo Selūsalemá; he kuo fakafiemālieʻi ʻe he Tamaí ʻa hono kakaí, kuó ne huhuʻi ʻa Selūsalema.\n\n35 Kuo fakahā ʻe he Tamaí ʻa hono toʻukupu māʻoniʻoní ʻi he ʻao ʻo e ngaahi puleʻanga kotoa pē; pea ʻe mamata ʻe he ngaahi ngataʻanga kotoa pē ʻo māmaní ki he fakamoʻui ʻa e Tamaí; pea ko au mo e Tamaí, ʻokú ma taha pē.\n\n36 Pea ʻe toki fakahoko leva ʻa e meʻa ʻa ia kuo tohí: ʻĀ hake, toe ʻā hake, pea ʻai ho mālohí, ʻE Saione; ʻai ho ngaahi kofu fakaʻofoʻofá, ʻE Selūsalema, ko e kolo māʻoniʻoní, koeʻuhí ʻe kamata mei heni ʻe ʻikai toe hū kiate koe ʻa kinautolu ʻoku taʻekamú mo kinautolu ʻoku taʻemaʻá.\n\n37 Tupeʻi meiate koe ʻa e efú; tuʻu hake, nofo hifo, ʻE Selūsalema; vete meiate koe ʻa e ngaahi haʻi ʻo ho kiá, ʻE ʻofefine pōpula ʻo Saione.\n\n38 He ʻoku folofola peheni ʻe he ʻEikí: Kuo mou fakatau ʻa kimoutolu ki ha meʻa noa pē, pea ʻe huhuʻi ʻa kimoutolu taʻe-ha-paʻanga.\n\n39 Ko e moʻoni, ko e moʻoni, ʻoku ou pehē kiate kimoutolu, ʻe ʻilo ʻe hoku kakaí ʻa hoku hingoá; ʻio, ʻi he ʻaho ko iá te nau ʻilo ko au ia ʻoku leá.\n\n40 Pea te nau toki pehē: Hono ʻikai fakaʻofoʻofa ʻi he ngaahi moʻungá ʻa e vaʻe ʻo ia ʻokú ne ʻomi ʻa e ongoongo leleí kiate kinautolú, ʻa ia ʻokú ne fakahā ʻa e melinó; ʻa ia ʻokú ne ʻomi ʻa e ongoongo leleí kiate kinautolú, ʻa ia ʻoku ne fakahā ʻa e fakamoʻuí; ʻa ia ʻokú ne pehē ki Saione: ʻOku pule ʻa ho ʻOtuá!\n\n41 Pea ʻe toki ongo atu ʻa e kaila: ʻAlu ʻa kimoutolu, ʻalu ʻa kimoutolu, mou ʻalu mei ai, ʻoua ʻe ala ki he meʻa ʻoku taʻemaʻá; mou ō mei hono lotolotongá; ke maʻa ʻa kimoutolu ʻoku fua ʻa e ngaahi ipu ʻa e ʻEikí.\n\n42 Koeʻuhí ʻe ʻikai te mou ʻalu atu fakavavevave pe ʻi he hola mei homou ngaahi filí; he ʻe muʻomuʻa ʻa e ʻEikí ʻiate kimoutolu, pea ko e ʻOtua ʻo ʻIsilelí te ne maluʻi ʻa kimoutolu mei mui.\n\n43 Vakai, ʻe fai fakapotopoto ʻe heʻeku tamaioʻeikí; ʻe hakeakiʻi ia pea fakaongoongoleleiʻi pea te ne māʻolunga ʻaupito.\n\n44 ʻO hangē ʻoku ofo ʻa e tokolahi ʻiate iá—naʻe fakameleʻi hono fofongá, ʻo lahi hake ʻi ha toe tangata, mo hono sinó ʻo lahi hake ʻi he ngaahi foha ʻo e tangatá—\n\n45 Ko ia te ne luluku ʻa e ngaahi puleʻanga lahi; ʻe tāpuni ʻa e ngutu ʻo e ngaahi tuʻí kiate ia, he ko e meʻa kuo ʻikai ke fakahā kiate kinautolú te nau mamata ki ai; pea ko e meʻa kuo ʻikai te nau fanongo ki aí ʻe mahino kiate kinautolu.\n\n46 Ko e moʻoni, ko e moʻoni, ʻoku ou pehē kiate kimoutolu, kuo pau ke hoko ʻa e ngaahi meʻá ni kotoa pē, ʻo hangē kuo fekau kiate au ʻe he Tamaí. Pea ko e fuakavá ni ʻa ia kuo fai ʻe he Tamaí mo hono kakaí ʻe fakahoko ia; pea ʻe toe nofoʻi ʻa Selūsalema ʻe hoku kakaí, pea ʻe hoko ia ko e fonua ʻo honau tofiʻá.\n\n", "3-ne 21": "[center][font_size=26]Vahe 21[/font_size][/center]\n\n[i]ʻE tānaki fakataha ʻa ʻIsileli ʻi he taimi ʻe ʻomi ai ʻa e Tohi ʻa Molomoná—ʻE fokotuʻu ʻa e kau Senitailé ʻo hoko ko ha kakai tauʻatāina ʻi ʻAmelika—ʻE fakamoʻui ʻa kinautolu ʻo kapau te nau tui mo talangofua; ka ʻikai, ʻe motuhi atu ʻa kinautolu mo fakaʻauha—ʻE langa hake ʻe ʻIsileli ʻa e Selūsalema Foʻoú, pea ko e ngaahi faʻahinga naʻe pulí te nau foki mai. Taʻu T.S. 34 nai.[/i]\n\n1 Pea ko e moʻoni, ʻoku ou pehē kiate kimoutolu, ʻoku ou fakahā kiate kimoutolu ha fakaʻilonga, koeʻuhi ke mou ʻiloʻi ʻa e taimi ʻoku ofi ke hoko ai ʻa e ngaahi meʻa ní—te u tānaki fakataha, ʻa hoku kakaí, mei heʻenau nofo movetevete fuoloá, ʻE fale ʻo ʻIsileli, pea toe fokotuʻu ʻi honau lotolotongá ʻa hoku Saioné;\n\n2 Pea vakai, ko e meʻa ʻeni te u fakahā kiate kimoutolu ko ha fakaʻilongá—he ko e moʻoni ʻoku ou pehē kiate kimoutolu ʻo ka fakahā ʻa e ngaahi meʻá ni ʻa ia ʻoku ou fakahā kiate kimoutolú, pea te u fakahā kiate kimoutolu ʻi he kahaʻú ʻo kau kiate au, pea ʻi he mālohi ʻo e Laumālie Māʻoniʻoni ʻa ia ʻe foaki kiate kimoutolu mei he Tamaí, ʻe fakahā ia ki he kau Senitailé koeʻuhi ke nau ʻilo ki he kakaí ni ʻa ia ko ha toenga ʻo e fale ʻo Sēkopé, pea kau ki hoku kakaí ni ʻa ia ʻe fakamoveteveteʻi ʻe kinautolú.\n\n3 Ko e moʻoni, ko e moʻoni, ʻoku ou pehē kiate kimoutolu, ʻo ka fakaʻilo ʻa e ngaahi meʻá ni kiate kinautolu ʻe he Tamaí, pea kuo ʻalu atu ia ʻi he Tamaí, meiate kinautolu kiate kimoutolu;\n\n4 He ʻoku ʻi ai ʻa e ʻuhinga fakapotopoto ʻa e Tamaí ke fokotuʻu ʻa kinautolu ʻi he fonuá ni, pea ke fokotuʻu ʻa kinautolu ko e kakai tauʻatāina ʻi he māfimafi ʻo e Tamaí, koeʻuhí ke ʻalu atu ʻa e ngaahi meʻá ni meiate kinautolu ki he toenga ʻo homou hakó, koeʻuhi ke fakahoko ʻa e fuakava ʻa e Tamaí ʻa ia kuó ne fai mo hono kakaí, ʻE fale ʻo ʻIsileli;\n\n5 Ko ia, ʻo ka ʻalu atu ʻa e ngaahi meʻá ni mo e ngaahi meʻa ʻa ia ʻe fai ʻiate kimoutolu ʻamuí mei he kau Senitailé, ki homou hakó ʻa ia ʻe fakaʻauʻauhifo ʻi he taʻetui ko e tupu ʻi he angahalá.\n\n6 He ko e founga ʻeni kuo finangalo ʻa e Tamaí ke ʻalu atu ia mei he kau Senitailé, ke ne lava ʻo fakahā hono māfimafí ki he kau Senitailé, pea ko hono ʻuhingá ʻeni koeʻuhi ko e kau Senitailé, ʻo kapau ʻe ʻikai fakafefeka honau lotó, pea ke nau fakatomala pea haʻu kiate au mo papitaiso ʻi hoku hingoá pea ʻiloʻi ʻa e ngaahi tefito moʻoni ʻo ʻeku tokāteliné, koeʻuhi ke lau ʻa kinautolu fakataha mo hoku kakaí, ʻE fale ʻo ʻIsileli.\n\n7 Pea ʻo ka hoko ʻa e ngaahi meʻá ni pea kamata ke ʻilo ai ʻe homou hakó ʻa e ngaahi meʻá ni—ʻe hoko ia ko ha fakaʻilonga kiate kinautolu, ke nau ʻiloʻi kuo ʻosi kamata ʻa e ngāue ʻa e Tamaí ke fakahoko ʻa e fuakava, ʻa ia kuó ne fai ki he kakai ʻoku ʻo e fale ʻo ʻIsilelí.\n\n8 Pea ʻo ka hoko ʻa e ʻaho ko iá, ʻe hoko ʻo pehē ʻe tāpuni ʻe he ngaahi tuʻí ʻa honau ngutú; he te nau mamata ki he meʻa ʻa ia kuo ʻikai ke fakahā kiate kinautolú; pea mahino kiate kinautolu ʻa e meʻa kuo ʻikai te nau fanongo ki aí.\n\n9 He ʻi he ʻaho ko iá, ʻe fai maʻá ku ʻe he Tamai ha ngāue, ʻa ia ʻe hoko ko ha fuʻu ngāue maʻongoʻonga mo fakaofo ʻiate kinautolu; pea ʻe ʻi ai ha niʻihi ʻiate kinautolu ʻe taʻetui ki ai, neongo ʻe fakahā ia ʻe ha tangata kiate kinautolu.\n\n10 Kae vakai, ko e moʻui ʻa ʻeku kau tamaioʻeikí ʻe ʻi hoku nimá; ko ia ʻe ʻikai te nau fakamamahiʻi ia, neongo te ne kafo koeʻuhi ko kinautolu. Ka te u fakamoʻui ia, he te u fakahā kiate kinautolu ʻoku lahi hake hoku potó ʻi he olopoto ʻa e tēvoló.\n\n11 Ko ia ʻe hoko ʻo pehē ʻilonga ʻa kinautolu ʻe taʻetui ki heʻeku ngaahi leá, ʻa ia ko au Sīsū Kalaisi, ʻa ia ʻe fekau ia ʻe he Tamaí ke ne fakahā ki he kau Senitailé, pea te ne tuku kiate ia ʻa e mālohi ke ne fakahā ia ki he kau Senitailé, (ʻe fai ʻo hangē ko ia naʻe lea ʻaki ʻe Mōsesé) ʻe motuhi atu ʻa kinautolu mei hoku kakai ʻa ia ʻoku ʻo e fuakavá.\n\n12 Pea ko hoku kakai ʻa ia ko ha konga ʻo e hako ʻo Sēkopé te nau ʻi he kau Senitailé, ʻio, ʻe ʻi honau lotolotongá ʻo hangē ko ha laione ʻoku ʻi he fanga manu ʻo e vaó, pea hangē ko e laione mui ʻi he ngaahi takanga sipí, ʻa ia, ʻo ka ne ka ʻalu atu ʻiate kinautolu ʻokú ne molomoloki hifo mo haehae ke momoiki, pea ʻoku ʻikai faʻa fakahaofi ʻe ha taha ʻa kinautolu.\n\n13 ʻE hiki hake honau nimá ki honau ngaahi filí, pea ʻe motuhi atu ʻa honau ngaahi fili kotoa pē.\n\n14 ʻIo, ʻe malaʻia ʻa e kau Senitailé, ʻo kapau ʻe ʻikai te nau fakatomala; koeʻuhi ʻe hoko ʻo pehē ʻi he ʻaho ko iá, ʻoku folofola ʻe he Tamaí, te u motuhi atu hoʻo fanga hōsí mei ho lotolotongá, pea te u fakaʻauha hoʻo ngaahi salioté;\n\n15 Pea te u motuhi atu ʻa e ngaahi kolo ʻo ho fonuá, mo holoki hifo ho ngaahi kolo mālohi kotoa pē;\n\n16 Pea te u motuhi atu ʻa e kau fie mana fakafaʻahikehé mei ho fonuá, pea ʻe ʻikai toe ʻiate koe ha kau kikite loi;\n\n17 Te u fakaʻauha foki mo hoʻo ngaahi tamapua kuo tongí, mo hoʻo ngaahi tamapua ʻoku tuʻú mei ho lotolotongá, pea ʻe ʻikai te ke toe hū ki he ngaahi ngāue ʻa ho nimá;\n\n18 Pea te u taʻaki mei ho lotolotongá ʻa ho ngaahi vao tapú; ʻe pehē ʻeku fakaʻauha ho ngaahi koló.\n\n19 Pea ʻe hoko ʻo pehē ko e ngaahi loi, mo e ngaahi ngāue fakakākaá, mo e ngaahi meheká, mo e ngaahi fekeʻikeʻí, mo e ngaahi ngāue fakataulaʻeiki kākaá, mo e ngaahi feʻauaki kotoa pē ʻe fakangata ia.\n\n20 He ʻe hoko ʻo pehē, ʻoku folofola ʻe he Tamaí, ʻi he ʻaho ko iá ʻilonga ia ʻe ʻikai fakatomala, pea haʻu ki hoku ʻAlo ʻOfaʻangá, te u motuhi atu ia mei he lotolotonga ʻo hoku kakaí, ʻE fale ʻo ʻIsileli;\n\n21 Pea te u sāuni ʻi hoku ʻitá kiate kinautolu, ʻio, ʻo hangē ko e fai ki he kau taʻetui ʻOtuá, ʻi ha founga ʻoku teʻeki te nau fanongo ai.\n\n22 Ka ʻo kapau te nau fakatomala pea tokanga ki heʻeku ngaahi leá, ʻo ʻikai fakafefeka honau lotó, te u fokotuʻu hoku siasí ʻiate kinautolu, pea te nau kau ki he fuakavá pea ʻe lau ʻa kinautolu fakataha mo e faʻahingá ni ko e toenga ʻo e hako ʻo Sēkopé, ʻa ia kuó u foaki ki ai ʻa e fonuá ni ko honau tofiʻá;\n\n23 Pea te nau tokoni ki hoku kakaí, ʻa e toenga ʻo e hako ʻo Sēkopé, kae ʻumaʻā foki mo kinautolu kotoa pē ʻo e fale ʻo ʻIsilelí ʻa ia ʻe haʻú, koeʻuhi ke nau langa ha kolo, ʻa ia ʻe ui ko e Selūsalema Foʻoú.\n\n24 Pea te nau toki tokoniʻi ʻa hoku kakaí koeʻuhi ke nau tānaki fakataha mai ʻa kinautolu, ʻa ia kuo fakamoveteveteʻi ʻi he funga ʻo e fonuá kotoa, ki he Selūsalema Foʻoú.\n\n25 Pea ʻe toki ʻalu hifo ʻa e mālohi ʻo e langí kiate kinautolu; pea ko au foki te u ʻi honau lotolotongá.\n\n26 Pea ʻe toki kamata leva ʻi he ʻaho ko iá ʻa e ngāue ʻa e Tamaí, ʻi he taimi ʻe malanga ʻaki ai ʻa e ongoongoleleí ni ki he toenga ʻo e kakaí ni. Ko e moʻoni ʻoku ou pehē kiate kimoutolu, ʻe kamata ʻi he ʻaho ko iá ʻa e ngāue ʻa e Tamaí ʻi he faʻahinga kotoa ʻo hoku kakai kuo fakamoveteveté, ʻio, ʻo aʻu ki he ngaahi faʻahinga naʻe pulí, ʻa ia kuo tataki atu ʻe he Tamaí mei Selūsalemá.\n\n27 ʻIo, ʻe kamata ʻa e ngāué ʻiate kinautolu kotoa pē ʻo hoku kakai kuo fakamoveteveté, pea teuteu ʻe he Tamaí ʻa e hala ke nau lava ʻo haʻu ai kiate au, koeʻuhi ke nau ui ki he Tamaí ʻi hoku hingoá.\n\n28 ʻIo, pea ʻe toki kamata leva ʻa e ngāué, ʻi he ngaahi puleʻanga kotoa pē pea teuteu ʻe he Tamaí ʻa e hala ke lava ai ʻo tānaki mai hono kakaí ki ʻapi ʻi he fonua ʻo honau tofiʻá.\n\n29 Pea te nau ʻalu atu mei he ngaahi puleʻanga kotoa pē; pea ʻe ʻikai te nau ʻalu atu fakavavevave, pe ʻalu ʻi he hola mei honau ngaahi filí, he te u muʻomuʻa ʻiate kinautolu, ʻoku folofola ʻe he Tamaí, pea te u maluʻi ʻa kinautolu mei mui.\n\n", "3-ne 22": "[center][font_size=26]Vahe 22[/font_size][/center]\n\n[i]ʻI he ngaahi ʻaho fakaʻosí, ʻe fokotuʻu ʻa Saione mo hono ngaahi siteikí, pea ʻe tānaki mai ʻa ʻIsileli ʻi he ʻaloʻofa mo e manavaʻofa—Te nau ikuna—Fakafehoanaki mo e ʻĪsaia vahe 54. Taʻu T.S. 34 nai.[/i]\n\n1 Pea ʻe toki fakahoko ʻa ia kuo tohí: Hiva, ʻE fefine paʻa, ʻa koe naʻe ʻikai te ke fanaú; ke ke hiva, pea kalanga leʻo-lahi, ʻa koe naʻe ʻikai te ke langā ʻi ha tamasiʻí; he ʻoku tokolahi hake ʻa e fānau ʻa e liʻekiná ʻi he fānau ʻa e fefine malí, ʻoku folofola ʻe he ʻEikí.\n\n2 Fakalahi ʻa e potu ʻo ho fale fehikitakí, pea tuku ke nau toʻo ʻa e puipui ʻo ho ngaahi nofoʻangá; fakaʻaongaʻi ʻa e potu kotoa pē, fakalōloa hoʻo ngaahi afó, pea tukituki ke maʻu hoʻo ngaahi ʻakau tuki poupoú;\n\n3 He te ke maumauʻi hono ngaahi tapa kotoa pē, pea ʻe maʻu ʻe ho hakó ʻa honau fonuá mei he kau Senitailé, ʻo fakakakai ʻa e ngaahi kolo naʻe lalá.\n\n4 ʻOua ʻe manavahē, koeʻuhi ʻe ʻikai te ke mā; pea ʻoua naʻá ke puputuʻu, koeʻuhi ʻe ʻikai fakamaaʻi koe; he te ke fakangaloʻi ʻa e mā ʻo hoʻo kei siʻí, pea ʻe ʻikai te ke toe manatu ki he valoki ʻo hoʻo kei siʻí, pea ʻe ʻikai te ke manatuʻi hono fakamā ʻo hoʻo nofo uitoú.\n\n5 He ko ho tupuʻangá, ʻa ho maluʻí, ko e ʻEiki ʻo e Ngaahi Kau Taú ʻa hono huafá; mo ho Huhuʻi, ko e Tokotaha Māʻoniʻoni ʻo ʻIsilelí—ʻe ui ia ko e ʻOtua ʻo e māmaní kotoa pē.\n\n6 He kuo ui koe ʻe he ʻEikí ʻo hangē ko e fefine liʻekina pea mamahiʻia ʻi hono laumālié, pea hangē ko e uaifi ʻi heʻene kei talavoú, ʻi he ʻaho naʻe liʻaki ai koé, ʻoku folofola ʻa ho ʻOtuá.\n\n7 ʻI he kiʻi taimi siʻi kuó u liʻaki koe, ka ʻi he ngaahi ʻaloʻofa lahi te u tānaki koe.\n\n8 ʻI he ʻita siʻi naʻá ku fufū hoku fofongá meiate koe ʻi ha kiʻi taimi siʻi, ka ʻi he ʻofa taʻengata te u ʻaloʻofa kiate koe, ʻoku folofola ʻe he ʻEiki ko ho Huhuʻí.\n\n9 He ʻoku tatau ʻa ʻeni, mo e ngaahi vai ʻi he taimi ʻo Noá kiate au, he ʻoku hangē ko ʻeku fuakava ʻe ʻikai toe lōmakiʻi ʻe he ngaahi vai ʻo Noá ʻa e māmaní, ʻoku pehē ʻeku fuakava ʻe ʻikai te u ʻita kiate koé.\n\n10 Koeʻuhi ʻe mole ʻa e ngaahi moʻungá pea hiki mo e ngaahi tafungofungá, ka ko ʻeku ʻofá ʻe ʻikai mahuʻi meiate koe, pea ʻe ʻikai hiki ʻa e fuakava ʻo ʻeku melinó, ʻoku folofola ʻe he ʻEikí ʻa ia ʻoku ʻaloʻofa kiate koé.\n\n11 ʻA koe ko e mamahiʻia, pea vilingia ʻi he afaá, pea taʻefiemālié! Vakai, te u langa hake koe ʻaki ʻa e ngaahi maka siueli fakaʻofoʻofa, pea ngaohi ʻaki ʻa e ngaahi maka sāfaiá ho ngaahi tuʻungá.\n\n12 Pea te u ngaohi ho ngaahi matapā sioʻatá ʻaki ʻa e ngaahi maka ʻaketí, pea mo ho ngaahi matapaá ʻaki ʻa e ngaahi lupi, pea mo ho ngaahi ngataʻangá ʻaki ʻa e ngaahi maka fakaʻofoʻofa.\n\n13 Pea ʻe akonekina hoʻo fānau kotoa pē ʻe he ʻEikí; pea ʻe lahi ʻa e melino ʻe maʻu ʻe hoʻo fānaú.\n\n14 ʻE puleʻi koe ʻi he māʻoniʻoni; te ke mamaʻo mei he ngaohikoviʻí koeʻuhi ʻe ʻikai te ke manavahē, pea mei he ilifiá koeʻuhi ʻe ʻikai ofi mai ia kiate koe.\n\n15 Vakai, te nau tānaki fakataha moʻoni ke tauʻi koe, kae ʻikai ʻiate au; ko ia ia kotoa pē ʻe fakataha ke tauʻi koé te ne tō koeʻuhi ko koe.\n\n16 Vakai, kuó u fakatupu ʻa e tufunga ukamea ʻa ia ʻokú ne tapili ʻa e malala ʻi he afí, pea ʻokú ne faʻu ʻa e meʻa fakatufunga mei heʻene ngāué; pea kuó u fakatupu ʻa e meʻangāue ke fai fakaʻauhá.\n\n17 ʻE ʻikai ha mahafu tau kuo ngaohi ke tauʻi koe ʻe tuʻumālie; pea koe ʻelelo kotoa pē ʻe lea kovi kiate koe ʻi he fakamāú te ke fakahalaiaʻi. Ko e tofiʻa ʻeni ʻo e kau tamaioʻeiki ʻa e ʻEikí, pea ʻoku meiate au ʻa ʻenau māʻoniʻoní, ʻoku folofola ʻe he ʻEikí.\n\n", "3-ne 23": "[center][font_size=26]Vahe 23[/font_size][/center]\n\n[i]ʻOku hōifua ʻa Sīsū ki he ngaahi lea ʻa ʻĪsaiá—ʻOkú ne fekau ki he kakaí ke nau fakatotolo faivelenga ʻi he ngaahi tohi ʻa e kau palōfitá—ʻOku tānaki mai ʻa e ngaahi lea ʻa Samuela ko e Tangata Leimaná ʻo kau ki he Toetuʻú ki heʻenau ngaahi lekōtí. Taʻu T.S. 34 nai.[/i]\n\n1 Pea ko ʻeni, vakai, ʻoku ou pehē kiate kimoutolu, ʻoku totonu ke mou fakatotolo ki he ngaahi meʻá ni. ʻIo, ʻoku ou fai kiate kimoutolu ʻa e fekau ke mou fakatotolo faivelenga ki he ngaahi meʻá ni; he ʻoku mahuʻinga ʻa e ngaahi lea ʻa ʻĪsaiá.\n\n2 He ko e moʻoni naʻá ne lea ki he ngaahi meʻa kotoa pē ʻoku kau ki hoku kakai ʻa ia ʻoku ʻo e fale ʻo ʻIsilelí; ko ia kuo pau foki ke ne lea ki he kau Senitailé.\n\n3 Pea ko e ngaahi meʻa kotoa pē naʻá ne leaʻakí kuo hoko pe ʻe hoko, ʻo hangē ko e ngaahi lea naʻá ne leaʻakí.\n\n4 Ko ia tokanga ki heʻeku ngaahi leá; tohi ʻa e ngaahi meʻa kuó u tala kiate kimoutolú; pea fakatatau ki he taimi mo e finangalo ʻo e Tamaí ʻe ʻalu atu ia ki he kau Senitailé.\n\n5 Pea ko ia ia ʻe tokanga ki heʻeku ngaahi leá pea fakatomala mo papitaisó, ko ia ia ʻe fakamoʻuí. Fakatotolo ki he kau palōfitá, he ʻoku ʻi ai ʻa e tokolahi ʻoku nau fakamoʻoni ki he ngaahi meʻá ni.\n\n6 Pea ko ʻeni naʻe hoko ʻo pehē ʻi he hili ʻa e folofola ʻaki ʻe Sīsū ʻa e ngaahi folofola ní naʻá ne toe folofola kiate kinautolu, ʻi he hili ʻene fakamatalaʻi kiate kinautolu ʻa e ngaahi folofola kotoa pē ʻa ia kuo nau maʻú, naʻá ne folofola kiate kinautolu: Vakai, ʻoku ʻi ai mo e ngaahi folofola kehe ʻoku ou loto ke mou tohi, ʻa ia kuo teʻeki ai ke mou tohi.\n\n7 Pea naʻe hoko ʻo pehē naʻá ne folofola kia Nīfai: ʻOmi ki heni ʻa e lekooti ʻa ia kuó ke tauhí.\n\n8 Pea ʻi he ʻomi ʻe Nīfai ʻa e ngaahi lekōtí, ʻo ne tuku ia ʻi hono ʻaó, naʻe ʻafio ki ai hono fofongá ʻo ne folofola:\n\n9 Ko e moʻoni ʻoku ou pehē kiate kimoutolu, naʻá ku fekauʻi ʻeku tamaioʻeiki ko Samuela, ko e tangata Leimaná, ke ne fakamoʻoni ki he kakaí ni, ʻi he ʻaho ko ia ʻe fakaongoongoleleiʻi ai ʻe he Tamaí ʻa hono huafá ʻiate aú ʻe ʻi ai ʻa e kau māʻoniʻoni tokolahi ʻe tuʻu hake mei he maté, pea hā mai ki he tokolahi, ʻo tauhi kiate kinautolu. Pea naʻá ne folofola kiate kinautolu: ʻIkai naʻe hoko ia ʻo hangē ko ʻene leá?\n\n10 Pea naʻe tali kiate ia ʻe heʻene kau ākongá ʻo pehē: ʻIo, ʻEiki, naʻe kikite ʻa Samuela ʻo hangē ko hoʻo ngaahi folofolá, pea naʻe hoko kotoa ia.\n\n11 Pea naʻe folofola ʻa Sīsū kiate kinautolu: Ko e hā kuo ʻikai ai te mou tohi ʻa e ngaahi meʻa ní, naʻe ʻi ai ʻa e kau māʻoniʻoni tokolahi naʻa nau tuʻu hake ʻo hā ki he tokolahi mo tauhi kiate kinautolu.\n\n12 Pea naʻe hoko ʻo pehē naʻe manatuʻi ʻe Nīfai kuo ʻikai tohi ʻa e meʻá ni.\n\n13 Pea naʻe hoko ʻo pehē naʻe fekau ʻe Sīsū ke tohi ia; ko ia naʻe tohi ia ʻo hangē ko ʻene fekaú.\n\n14 Pea ko ʻeni naʻe hoko ʻo pehē naʻe hili hono fakamatalaʻi fakataha ʻe Sīsū ʻa e ngaahi folofola, ʻa ia kuo nau tohí, naʻá ne fekau kiate kinautolu ke nau akonaki ʻaki ʻa e ngaahi meʻa kuó ne fakamatalaʻi kiate kinautolú.\n\n", "3-ne 24": "[center][font_size=26]Vahe 24[/font_size][/center]\n\n[i]ʻE teuteu ʻe he talafekau ʻa e ʻEikí ʻa e hala ki he Hāʻele ʻAnga Ua maí—ʻE fakamāuʻi ʻe Sīsū ʻa e kakai kotoa pē—ʻOku fekau ki ʻIsileli ke nau totongi ʻa e ngaahi vahehongofulú mo e ngaahi foakí—ʻOku tauhi ha tohi ʻo e manatú—Fakafehoanaki mo e Malakai vahe 3. Taʻu T.S. 34 nai.[/i]\n\n1 Pea naʻe hoko ʻo pehē naʻá ne fekau kiate kinautolu ke nau tohi ʻa e ngaahi folofola ʻa ia kuo fakahā ʻe he Tamaí kia Malakaí, ʻa ia naʻe totonu ke ne fakahā kiate kinautolú. Pea naʻe hoko ʻo pehē naʻe hili hono tohi ʻo e ngaahi meʻa ní naʻá ne fakamatalaʻi ia. Pea ko e ngaahi folofola ʻeni ʻa ia naʻá ne folofola ʻaki kiate kinautolú, ʻo pehē: Naʻe folofola peheni ʻa e Tamaí kia Malakai—Vakai, te u fekau ʻa ʻeku talafekau, pea te ne teuteu ʻa e hala ʻi hoku ʻaó, pea ko e ʻEiki ʻa ia ʻoku mou kumi ki aí te ne hāʻele fakafokifā mai ki hono temipalé, ʻio ʻa e talafekau ʻo e fuakavá, ʻa ia ʻoku mou fiefia ke mamata ki aí; vakai, ʻe hāʻele mai ia, ʻoku folofola ʻe he ʻEiki ʻo e Ngaahi Kau Taú.\n\n2 Ka ko hai ʻokú ne lava ke kātakiʻi ʻa e ʻaho ʻo ʻene hāʻele maí, pea ko hai ʻokú ne lava ke tuʻu ʻo ka ne hā maí? He ʻokú ne hangē ko e afi ʻa e tangata fakamaʻa ukameá, pea tatau mo e koa fakamaʻa ʻa e kau foó.\n\n3 Pea te ne nofo ʻo hangē ko e tangata fakamaʻa mo fakahaohaoaʻi ʻo e silivá; pea te ne fakahaohaoaʻi ʻa e ngaahi foha ʻo Līvaí, mo fakamaʻa ʻa kinautolu ʻo hangē ko e koulá mo e silivá, koeʻuhi ke nau ʻoatu ki he ʻEikí ha feilaulau ʻi he māʻoniʻoni.\n\n4 ʻE toki lelei ʻa e feilaulau ʻa Siuta mo Selūsalemá ki he ʻEikí, ʻo hangē ko e ngaahi ʻaho ʻi muʻá, pea hangē ko e ngaahi taʻu ʻi muʻá.\n\n5 Pea te u ʻunuʻunu atu kiate kimoutolu ke fakamaau; pea te u talatalaakiʻi vave ʻa e kau fie maná, mo e kau feʻauakí, mo e kau fuakava loí, pea kiate kinautolu ʻoku ngaohikoviʻi ʻa e tangata ngāué ʻi heʻene totongí, mo e uitoú pea mo e tamai maté, pea mo kinautolu ʻoku tekeʻi ʻa e mulí, mo kinautolu ʻoku ʻikai manavahē kiate aú, ʻoku folofola ʻe he ʻEiki ʻo e Ngaahi Kau Taú.\n\n6 He ko au ko e ʻEikí, ʻoku ʻikai te u liliu; ko ia ʻe ʻikai fakaʻauha ʻa kimoutolu ʻe ngaahi foha ʻo Sēkopé.\n\n7 ʻIo kuo talu mei he ngaahi ʻaho ʻo hoʻomou ngaahi tamaí mo hoʻomou hē mei heʻeku ngaahi ouaú, pea ʻikai tauhi ki ai. Tafoki mai kiate au pea te u tafoki atu kiate kimoutolu, ʻoku folofola ʻe he ʻEiki ʻo e Ngaahi Kau Taú. Ka ʻoku mou pehē: Ko e hā te mau fai ke mau tafoki atu aí?\n\n8 ʻE kaihaʻa ha tangata mei he ʻOtuá? Ka kuo mou kaihaʻa meiate au. Ka ʻoku mou pehē: Kuo mau kaihaʻa meiate koe ʻi he hā? ʻI he ngaahi vahehongofulú mo e ngaahi foakí.\n\n9 ʻOku fakamalaʻiaʻi ʻa kimoutolu ʻaki ʻa e malaʻia, he kuo mou kaihaʻa meiate au, ʻio ʻa e puleʻangá ni kotoa.\n\n10 Mou ʻomi ʻa e ngaahi vahehongofulu kotoa pē ki he fale tukuʻanga koloá, koeʻuhi ke ʻi ai ha meʻakai ʻi hoku falé; pea ʻahiʻahiʻi au ʻi he meʻá ni, ʻoku folofola ʻe he ʻEiki ʻo e Ngaahi Kau Taú, pe te u fakaava kiate kimoutolu ʻa e ngaahi matapā ʻo e langí, mo lilingi hifo kiate kimoutolu ha tāpuaki ʻe ʻikai ha potu ʻe faʻa hao ia ki ai.\n\n11 Pea te u valokiʻi ʻa e fai fakaʻauhá koeʻuhi ko kimoutolu, pea ʻe ʻikai te ne fakaʻauha ʻa e fua ʻo homou kelekelé; pea ʻe ʻikai foki laku mai ʻe he vainé ʻa hono fuá ʻi he ngaahi ngoue ʻoku teʻeki ke motuʻa, ʻoku folofola ʻe he ʻEiki ʻo e Ngaahi Kau Taú.\n\n12 Pea ʻe ui ʻa kimoutolu ʻe he ngaahi puleʻanga kotoa pē ko e monūʻia, he te mou hoko ko e fonua fakaʻofoʻofa ke nofo ai, ʻoku folofola ʻe he ʻEiki ʻo e Ngaahi Kau Taú.\n\n13 Kuo fielahi mai hoʻomou ngaahi leá kiate au, ʻoku folofola ʻe he ʻEikí. Ka ʻoku mou pehē: Ko e hā ʻemau lea kuo fai kiate koé?\n\n14 Kuo mou pehē: ʻOku taʻeʻaonga ʻa e tauhi ki he ʻOtuá, pea ko e hā hono ʻaonga ʻo ʻetau tauhi ʻene ngaahi ouaú mo ʻetau mamahi koeʻuhi ko ʻetau ngaahi angahalá ʻi he ʻao ʻo e ʻEiki ʻo e Ngaahi Kau Taú?\n\n15 Pea ko ʻeni ʻoku tau ui ʻa e pōlepolé ko e fiefia; ʻio, ko kinautolu ʻoku fai angahalá ʻoku nau tuʻumālie; ʻio, ko kinautolu ʻoku ʻahiʻahi kovi ki he ʻOtuá ʻoku fakahaofi ʻa kinautolu.\n\n16 Pea ko kinautolu naʻe manavahē ki he ʻEikí naʻa nau toutou fetalanoaʻaki, pea naʻe ongoʻi ʻe he ʻEikí mo ne fanongo ki ai; pea naʻe tohi ʻi hono ʻaó ha tohi ʻo e manatú maʻanautolu naʻe manavahē ki he ʻEikí, mo fakaʻapaʻapa ki hono huafá.\n\n17 Pea te nau hoko ko hoku kakai ʻoku folofola ʻe he ʻEiki ʻo e Ngaahi Kau Taú, ʻi he ʻaho ko ia te u fili ai ʻa e kakai ke hoko ko ʻeku ngaahi siuelí; pea te u fakahaofi ʻa kinautolu ʻo hangē ko hono fakahaofi ʻe ha tangata ʻa hono foha ʻoʻona ʻa ia ʻoku tauhi kiate iá.\n\n18 Pea te mou tafoki mai pea ʻiloʻi hono fai kehekehe ʻo e māʻoniʻoní mo e angahalá, mo ia ʻoku tauhi ki he ʻOtuá mo ia ʻoku ʻikai tauhi kiate iá.\n\n", "3-ne 25": "[center][font_size=26]Vahe 25[/font_size][/center]\n\n[i]ʻE tutu ʻi he Hāʻele ʻAnga Uá, ʻa e kau pōlepolé mo e kau fai angahalá ʻo hangē ko e veve—ʻE haʻu ʻa ʻIlaisiā ʻoku teʻeki hoko ʻa e fuʻu ʻaho lahi mo fakamanavaheé—Fakafehoanaki mo e Malakai vahe 4. Taʻu T.S. 34 nai.[/i]\n\n1 He vakai, ʻoku haʻu ʻa e ʻaho ʻa ia ʻe vela ʻo hangē ko e ngotoʻumú; pea ko e kau pōlepolé, ʻio, mo kinautolu kotoa pē ʻoku fai angahalá, te nau hangē ko e veve; pea ʻoku haʻu ʻa e ʻaho ʻe tutu ʻo ʻosi ʻa kinautolu, ʻoku folofola ʻe he ʻEiki ʻo e Ngaahi Kau Taú, pea ʻe ʻikai toe hanau aka pe vaʻa.\n\n2 Ka ko kimoutolu ʻe manavahē ki hoku hingoá, ʻe hopo hake ʻa e ʻAlo ʻo e Māʻoniʻoní mo e fakamoʻui ʻi hono kapakaú; pea te mou ʻalu atu pea tupu hake ʻo hangē ko e fanga ʻuhikiʻi pulu ʻi he fale fafanga.\n\n3 Pea te mou molomoloki hifo ʻa e kau angahalá; he te nau hoko ko e efuefu ʻi homou lalo ʻaofi vaʻé ʻi he ʻaho ʻa ia te u fai ai ʻa e meʻa ní, ʻoku folofola ʻe he ʻEiki ʻo e Ngaahi Kau Taú.\n\n4 Mou manatuʻi ʻa e fono ʻa Mōsese, ko ʻeku tamaioʻeikí, ʻa ia naʻá ku fekau kiate ia ʻi Hōlepi maʻa ʻIsileli kotoa pē, mo e ngaahi fonó mo e ngaahi tauteá.\n\n5 Vakai, te u fekau ʻa ʻIlaisiā ko e palōfitá kiate kimoutolu ʻi he teʻeki ai hoko ʻa e fuʻu ʻaho lahi mo fakamanavahē ʻo e ʻEikí.\n\n6 Pea te ne liliu ʻa e loto ʻo e ngaahi tamaí ki he fānaú, pea mo e loto ʻo e fānaú ki heʻenau ngaahi tamaí, telia naʻá ku haʻu ʻo taaʻi ʻa e māmaní ʻaki ʻa e malaʻia.\n\n", "3-ne 26": "[center][font_size=26]Vahe 26[/font_size][/center]\n\n[i]ʻOku fakamatalaʻi ʻe Sīsū ʻa e meʻa kotoa pē mei he kamataʻangá ki he ngataʻangá—ʻOku lea ʻaki ʻe he kau valevalé mo e fānau īkí ʻa e ngaahi meʻa fakaofo—Ko kinautolu ʻi he siasi ʻo Kalaisí ʻoku nau meʻa taha pē. Taʻu T.S. 34 nai.[/i]\n\n1 Pea ko ʻeni naʻe hoko ʻo pehē ʻi he ʻosi folofola ʻaki ʻe Sīsū ʻa e ngaahi meʻa ní naʻá ne fakamatalaʻi ia ki he kakaí; peá ne fakamatalaʻi ʻa e meʻa kotoa pē kiate kinautolu, ʻa e ngaahi meʻa lalahí mo e ngaahi meʻa īkí fakatouʻosi.\n\n2 Peá ne folofola: Ko e ngaahi folofola ko ʻeni ʻa ia naʻe ʻikai te mou maʻú, kuo fekau ʻe he Tamaí ke u foaki kiate kimoutolu, he naʻá ne ʻafioʻi ʻoku lelei ke ʻoatu ia ki he ngaahi toʻu tangata ʻamuí.\n\n3 Pea naʻá ne fakamatalaʻi ʻa e meʻa kotoa pē, ʻo fai mei he kamataʻangá ʻo aʻu ki he taimi te ne hāʻele mai ʻi hono nāunaú—ʻio, naʻa mo e ngaahi meʻa kotoa pē ʻe hoko ʻi he funga ʻo e māmaní, ʻo aʻu ki he hoko ʻo vaia ʻa e ngaahi ʻelemēnití ʻi he fuʻu vela lahi, pea ʻe takai fakataha ʻa e māmaní ʻo hangē ha takainga tohi, pea ʻe mole atu ʻa e langí mo e māmaní;\n\n4 Pea fai foki ʻo aʻu ki he fuʻu ʻaho lahi mo fakaʻosí, ʻo ka tuʻu ʻi he ʻao ʻo e ʻOtuá ʻa e kakai kotoa pē, mo e ngaahi faʻahinga, mo e ngaahi puleʻanga kotoa pē, mo e ngaahi lea, ke fakamāuʻi ʻi heʻenau ngaahi ngāué, pe kuo lelei pe kovi ia—\n\n5 Kapau ʻoku lelei, pea ʻe kau ia ʻi he toetuʻu ʻo e moʻui taʻengatá; pea kapau ʻoku kovi, pea ʻe kau ia ʻi he toetuʻu ʻo e malaʻiá; pea ʻoku fehangahangai ʻa e ongo toetuʻu ko iá, ko e taha ʻi he founga ʻe taha pea mo e taha ʻi he founga ʻe taha, ʻo hoa mo e ʻaloʻofá, mo e fakamaau totonú, pea mo e māʻoniʻoni ʻa ia ʻoku ʻia Kalaisí, ʻa ia naʻe ʻi muʻa ʻi he kamata ʻa māmaní.\n\n6 Pea ko ʻeni ʻoku ʻikai faʻa tohi ʻi he tohí ni hano vaheteau ʻe taha ʻo e ngaahi meʻa naʻe akonaki moʻoni ʻaki ʻe Sīsū ki he kakaí;\n\n7 Kae vakai ʻoku tuʻu ʻi he ngaahi peleti ʻa Nīfaí ʻa e konga lahi ʻo e ngaahi meʻa ʻa ia naʻá ne akonaki ʻaki ki he kakaí.\n\n8 Pea ko e ngaahi meʻá ni kuó u tohí, ʻa ia ko e konga siʻi ʻo e ngaahi meʻa naʻá ne akonaki ʻaki ki he kakaí; pea kuó u tohi ia ʻi he ʻuhinga ke toe ʻomi ia ki he kakaí ni, mei he kau Senitailé, ʻo hangē ko e ngaahi folofola kuo folofola ʻaki ʻe Sīsuú.\n\n9 Pea ʻo ka nau ka maʻu ʻeni, ʻa ia ʻoku ʻaonga ke nau tomuʻa maʻu, ke siviʻi ai ʻenau tuí, pea kapau te nau tui ki he ngaahi meʻá ni ʻe toki fakahā kiate kinautolu ʻa e ngaahi meʻa lalahi angé.\n\n10 Pea kapau ʻe ʻikai te nau tui ki he ngaahi meʻá ni, ʻe taʻofi meiate kinautolu ʻa e ngaahi meʻa lalahi angé, ʻo nau malaʻia ai.\n\n11 Vakai, naʻá ku mei tohi ia, ʻa ia kotoa pē naʻe tongitongi ki he ngaahi peleti ʻa Nīfaí, ka naʻe taʻofi ia ʻe he ʻEikí, ʻo ne folofola: Te u siviʻi ʻa e tui ʻa hoku kakaí.\n\n12 Ko ia ko au, Molomona, ʻoku ou tohi pē ʻa e meʻa kuo fekau kiate au ʻe he ʻEikí. Pea ko ʻeni ko au, Molomona, ʻoku ou fakaʻosi ʻeku ngaahi fakamatalá, peá u hanga atu ke tohi ʻa e ngaahi meʻa kuo tuʻutuʻuni kiate aú.\n\n13 Ko ia, ʻoku ou fakaʻamu ke mou ʻiloʻi naʻe akonaki moʻoni ʻe he ʻEikí ki he kakaí, ʻi he ʻaho ʻe tolu; pea hili iá naʻá ne toutou fakahā ia kiate kinautolu, mo ne toutou pakipaki ʻa e mā, ʻo ne tāpuakiʻi ia, peá ne ʻoatu ia kiate kinautolu.\n\n14 Pea naʻe hoko ʻo pehē naʻá ne akoʻi mo tauhi ki he fānau ʻa e kakai, ʻa ia kuo lau ki aí, pea naʻá ne vete ange honau ʻeleló, pea naʻa nau lea ki heʻenau ngaahi tamaí ʻaki ʻa e ngaahi meʻa maʻongoʻonga mo fakaofo, ʻio ʻoku maʻongoʻonga ange ʻi he ngaahi meʻa kuó ne fakahā ki he kakaí; pea naʻá ne foaki kiate kinautolu ʻa e mālohi ke nau lea.\n\n15 Pea naʻe hoko ʻo pehē hili ʻene hāʻele hake ki he langí—ʻi heʻene fakahā ia ko hono tuʻo ua kiate kinautolú, pea kuo hāʻele hake ia ki he Tamaí, ʻi he hili ʻene fakamoʻui honau kakai mahaki kotoa pē, mo honau kakai pipikí, mo ʻene fakaʻā ʻa e mata ʻo honau kakai kuí mo ʻene fakaava ʻa e telinga ʻo e kakai tulí, pea mo ʻene fai ʻa e faʻahinga kotoa pē ʻo e ngaahi fakamoʻui ʻiate kinautolu, ʻo ne fokotuʻu hake ha tangata mei he maté, mo fakahā atu hono māfimafí kiate kinautolu, pea hāʻele hake ki he Tamaí—\n\n16 Vakai, naʻe hoko ʻo pehē ʻi he pongipongi haké naʻe kātoa fakataha mai ʻa e kakaí, pea naʻa nau mamata mo fanongo ki he fānaú ni; ʻio, naʻa mo e fānau valevalé naʻa nau fakaava honau ngutú ʻo nau lea ʻaki ʻa e ngaahi meʻa fakaofo; pea ko e ngaahi meʻa naʻa nau leaʻakí naʻe tapui hono tohi ʻe ha tangata.\n\n17 Pea naʻe hoko ʻo pehē naʻe kamata ʻe he kau ākonga naʻe fili ʻe Sīsuú mei he taimi ko iá ke papitaiso mo akoʻi ʻa kinautolu kotoa pē naʻe haʻu kiate kinautolú; pea ko kinautolu kotoa pē ʻa ia naʻe papitaiso ʻi he huafa ʻo Sīsuú naʻe fakafonu ʻa kinautolu ʻaki ʻa e Laumālie Māʻoniʻoní.\n\n18 Pea naʻe mamata mo fanongo ʻe honau tokolahi ki ha ngaahi meʻa ʻoku ʻikai faʻa leaʻaki, ʻa ia kuo ʻikai fakangofua ke tohi.\n\n19 Pea nau feakoʻaki, mo fetauhiʻaki ʻiate kinautolu; pea naʻa nau meʻa taha pē ʻi he ʻenau ngaahi meʻa kotoa pē, pea naʻe fefaitotonuʻaki ʻa e kakai kotoa pē, ʻiate kinautolu.\n\n20 Pea naʻe hoko ʻo pehē naʻa nau fai ʻa e meʻa kotoa pē ʻo hangē ko ia kuo fekau ʻe Sīsū kiate kinautolú.\n\n21 Pea naʻe ui ʻa kinautolu naʻe papitaiso ʻi he huafa ʻo Sīsuú ko e siasi ʻo Kalaisí.\n\n", "3-ne 27": "[center][font_size=26]Vahe 27[/font_size][/center]\n\n[i]ʻOku fekau ʻe Sīsū kiate kinautolu ke ui ʻa e siasí ʻi hono hingoá—ʻOku hoko ʻene ngāué mo ʻene feilaulau huhuʻí ko ʻene ongoongoleleí—ʻOku fekau ki he tangatá ke fakatomala mo papitaiso koeʻuhi ke fakamāʻoniʻoni ʻa kinautolu ʻe he Laumālie Māʻoniʻoní—ʻOku totonu ke nau hangē pē ko Sīsuú. Taʻu T.S. 34–35 nai.[/i]\n\n1 Pea naʻe hoko ʻo pehē ʻi he lolotonga ʻa e fononga ʻa e kau ākonga ʻa Sīsuú mo nau malanga ʻaki ʻa e ngaahi meʻa kuo nau fanongo mo mamata ki aí, pea nau fai papitaiso ʻi he huafa ʻo Sīsuú, naʻe hoko ʻo pehē kuo kātoa mai ʻa e kau ākongá ʻo nau kau fakataha ʻi he lotu fakamātoato mo e ʻaukai.\n\n2 Pea naʻe toe fakahā ʻe Sīsū ia kiate kinautolu, he naʻa nau lolotonga lotu ki he Tamaí ʻi hono huafá; pea naʻe hāʻele mai ʻa Sīsū ʻo ne tuʻu ʻi honau lotolotongá, ʻo ne folofola kiate kinautolu: Ko e hā ha meʻa ʻoku mou loto ke u foaki kiate kimoutolú?\n\n3 Pea naʻa nau pehē kiate ia: ʻE ʻEiki, ʻoku mau loto ke ke fakahā kiate kimautolu ʻa e huafa ke mau ui ʻaki ʻa e siasí ni; he ʻoku ʻi ai ʻa e ngaahi fakakikihi ʻi he kakaí ʻo kau ki he meʻá ni.\n\n4 Pea folofola ʻa e ʻEikí kiate kinautolu: Ko e moʻoni, ko e moʻoni, ʻoku ou pehē kiate kimoutolu, ko e hā hono ʻuhinga ʻoku felauʻaki mo fefakakikihiʻaki ai ʻa e kakaí koeʻuhi ko e meʻa ní?\n\n5 Kuo ʻikai te nau lau koā ʻa e ngaahi folofolá, ʻa ia ʻoku pehē mai ai ʻoku totonu ke mou ʻai kiate kimoutolu ʻa e huafa ʻo Kalaisí, ʻa ia ko hoku hingoá? He ko e hingoa ia ʻe ui ʻaki ʻa kimoutolu ʻi he ʻaho fakaʻosí;\n\n6 Pea ko ia ia ʻokú ne toʻo kiate ia ʻa hoku hingoá, pea kātaki ki he ngataʻangá, ʻe fakamoʻui ia ʻi he ʻaho fakaʻosí.\n\n7 Ko ia, ko e meʻa kotoa pē te mou faí, ke mou fai ia ʻi hoku hingoá; ko ia ke mou ui ʻa e siasí ʻi hoku hingoá; pea ke mou ui ki he Tamaí ʻi hoku hingoá ke ne tāpuakiʻi ʻa e siasí koeʻuhi ko au.\n\n8 Pea ʻoku fēfē ʻene hoko ko hoku siasi ʻo kapau ʻoku ʻikai ui ia ʻi hoku hingoá? He kapau ʻoku ui ha siasi ʻi he hingoa ʻo Mōsesé pea ko e siasi ia ʻo Mōsese; pe kapau ʻoku ui ia ʻi he hingoa ʻo ha tangata pea ko e siasi ia ʻo ha tangata; ka kapau ʻoku ui ia ʻi hoku hingoá pea ko hoku siasi ia, ʻo kapau kuo langa ʻa kinautolu ʻi heʻeku ongoongoleleí.\n\n9 Ko e moʻoni ʻoku ou pehē kimoutolu, kuo langa ʻa kimoutolu ʻi heʻeku ongoongoleleí; ko ia ke mou ui ʻa e meʻa kotoa pē te mou uí, ʻi hoku hingoá; ko ia kapau te mou ui ki he Tamaí, koeʻuhi ko e siasí, pea kapau te mou fai ia ʻi hoku hingoá ʻe ʻafioʻi ʻa kimoutolu ʻe he Tamaí.\n\n10 Pea kapau kuo langa ʻa e siasí ʻi heʻeku ongoongoleleí ʻe toki fakahā atu ʻe he Tamaí ʻa ʻene ngaahi ngāue ʻaʻaná ʻi ai.\n\n11 Ka ʻo kapau ʻoku ʻikai langa ia ʻi heʻeku ongoongoleleí, ka kuo langa ia ʻi he ngaahi ngāue ʻa e tangatá, pe ko e ngaahi ngāue ʻa e tēvoló, ko e moʻoni ʻoku ou pehē kiate kimoutolu ʻoku nau maʻu ʻa e fiefia ʻi heʻenau ngaahi ngāué ʻi ha taimi siʻi, pea ʻe faifai pē pea ʻe hokosia ʻa e ngataʻangá, pea ʻe tā hifo ʻa kinautolu ʻo laku ki he afi, ʻa ia ʻoku ʻikai faʻa foki mei aí.\n\n12 He ʻoku muimui ʻenau ngaahi ngāué ʻiate kinautolu, he koeʻuhi ko ʻenau ngaahi ngāué ʻoku tā hifo ai ʻa kinautolú; ko ia manatuʻi ʻa e ngaahi meʻa kuó u tala kiate kimoutolú.\n\n13 Vakai kuó u ʻoatu kiate kimoutolu ʻa ʻeku ongoongoleleí, pea ko e ongoongolelei ʻeni ʻa ia kuó u ʻoatu kiate kimoutolú—kuó u haʻu ki he māmaní ke fai ʻa e finangalo ʻo ʻeku Tamaí, koeʻuhi naʻe fekauʻi au ʻe heʻeku Tamaí.\n\n14 Pea naʻe fekauʻi au ʻe heʻeku Tamaí koeʻuhi ke hiki hake au ki he kolosí; pea ka hili hono hiki hake au ki he kolosí, ke u tohoakiʻi ʻa e kakai fulipē kiate au, pea hangē hono hiki hake au ʻe he tangatá, ke pehē hono hiki hake ʻa e tangatá ʻe he Tamaí, ke nau tuʻu ʻi hoku ʻaó, ke fakamāuʻi ʻi heʻenau ngaahi ngāué, pe ʻoku lelei ia pe kovi—\n\n15 Pea ko hono ʻuhinga ʻeni kuo hiki hake ai aú; ko ia, ʻi he māfimafi ʻo e Tamaí te u tohoakiʻi ʻa e kakai fulipē kiate au, koeʻuhi ke fakamāuʻi ʻa kinautolu ʻo fakatatau ki heʻenau ngaahi ngāué.\n\n16 Pea ʻe hoko ʻo pehē, ko ia ia ʻe fakatomala mo papitaiso ʻi hoku hingoá ʻe fakafonu ia; pea kapau te ne kātaki ki he ngataʻangá, vakai, te u lau ia ʻoku ʻikai haʻane angahala ʻi he ʻao ʻo ʻeku Tamaí ʻi he ʻaho ʻa ia te u tuʻu ai ke fakamāuʻi ʻa e māmaní.\n\n17 Pea ko ia ia ʻoku ʻikai kātaki ki he ngataʻangá, ko ia ia foki ʻoku tā hifo ʻo laku ki he afi, ʻa ia ʻoku ʻikai te nau faʻa foki mei ai, koeʻuhi ko e fakamaau totonu ʻa e Tamaí.\n\n18 Pea ko e folofola ʻeni ʻa ia kuó ne fai ki he fānau ʻa e tangatá. Pea ʻi he meʻá ni ʻokú ne fakahoko ai ʻa e ngaahi folofola kuó ne faí, pea ʻoku ʻikai te ne loi, ka ʻokú ne fakahoko ʻa ʻene ngaahi folofola kotoa pē.\n\n19 Pea ʻoku ʻikai faʻa hū ha meʻa ʻoku taʻemaʻa ki hono puleʻangá; ko ia ʻoku ʻikai hū ki hono mālōlōʻangá ha taha ka ko kinautolu pē kuo fō honau kofú ʻi hoku totó, koeʻuhi ko ʻenau tuí, mo e fakatomala mei heʻenau ngaahi angahala kotoa pē, pea mo ʻenau tui faivelenga ʻo ʻau ki he ngataʻangá.\n\n20 Ko ʻeni ko e fekaú ʻeni: Fakatomala, ʻa kimoutolu ʻa e ngaahi ngataʻanga kotoa pē ʻo e māmaní, pea haʻu kiate au ʻo papitaiso ʻi hoku hingoá, koeʻuhi ke fakamāʻoniʻoniʻi ʻa kimoutolu ʻi he maʻu ʻo e Laumālie Māʻoniʻoní, koeʻuhi ke mou tuʻu taʻe-ha-mele ʻi hoku ʻaó ʻi he ʻaho fakaʻosí.\n\n21 Ko e moʻoni, ko e moʻoni, ʻoku ou pehē kiate kimoutolu, ko ʻeku ongoongoleleí ʻeni; pea ʻoku mou ʻiloʻi ʻa e ngaahi meʻa ʻoku totonu ke mou fai ʻi hoku siasí; he ko e ngaahi ngāue ʻa ia kuo mou mamata kuó u faí ke mou fai foki ia; he ko e meʻa kuo mou mamata kuó faí ke mou fai foki ia.\n\n22 Ko ia, kapau ʻoku mou fai ʻa e ngaahi meʻá ni ʻoku mou monūʻia, he ʻe hiki hake ʻa kimoutolu ʻi he ʻaho fakaʻosí.\n\n23 Tohi ʻa e ngaahi meʻa kuo mou mamata mo fanongo ki aí, tuku kehe pē ʻa e ngaahi meʻa kuo tapuí.\n\n24 Tohi ʻa e ngaahi ngāue ʻa e kakaí ni, ʻa ia te nau faí, ʻo hangē ko ia kuo tohi ʻe he niʻihi kehé, mo e ngaahi meʻa ʻi he kuohilí.\n\n25 He vakai, ʻe fai mei he ngaahi tohi kuo tohí, pea mo e ngaahi tohi ʻe faí, ʻa hono fakamāuʻi ʻo e kakaí ni, he ʻe ʻilo mei ai ʻe he kakaí ʻa ʻenau ngaahi ngāué.\n\n26 Pea vakai, ko e ngaahi meʻa kotoa pē kuo tohi ʻe he Tamaí; ko ia ʻe fakamāuʻi ʻa e māmaní mei he ngaahi tohi kuo tohí.\n\n27 Pea ke mou ʻilo te mou hoko ko e kau fakamaau ki he kakaí ni, ʻo fakatatau mo e mafai ke fakamaau ʻa kimoutolu, ʻa ia ʻe totonu. Ko ia, ko e hā ʻa e anga ʻoku taau mo kimoutolú? Ko e moʻoni, ʻoku ou pehē kiate kimoutolu, ke mou hangē pē ko aú.\n\n28 Pea ko ʻeni ʻoku ou ʻalu ki he Tamaí. Pea ko e moʻoni ʻoku ou pehē kiate kimoutolu, ko e meʻa kotoa pē te mou kole ki he Tamaí ʻi hoku hingoá ʻe foaki ia kiate kimoutolu.\n\n29 Ko ia, mou kole, pea te mou maʻu; tukituki, pea ʻe toʻo kiate kimoutolu; he ko ia ia ʻokú ne kolé, ʻokú ne maʻu; pea ko ia ia ʻoku tukitukí, ʻe toʻo kiate ia.\n\n30 Pea ko ʻeni, vakai, ʻoku hulu ʻa ʻeku fiefiá, ʻio ʻo aʻu ki heʻene kakato, koeʻuhi ko kimoutolu, kae ʻumaʻā foki mo e toʻu tangatá ni foki; ʻio, pea ʻoku fiefia ʻa e Tamaí, pea mo e kau ʻāngelo māʻoniʻoni kotoa pē foki, koeʻuhi ko kimoutolu pea mo e toʻu tangatá ni; he kuo ʻikai ke mole hanau toko taha.\n\n31 Vakai, ʻoku ou fakaʻamu ke mahino kiate kimoutolu; he ko ʻeku lea ʻo kau kiate kinautolu ʻoku lolotonga moʻui ʻi he toʻu tangata ko ʻení; pea kuo ʻikai ke mole hanau toko taha; pea ʻoku ou maʻu ʻiate kinautolu ʻa e fiefia kakató.\n\n32 Kae vakai, ʻoku fakamamahi kiate au koeʻuhi ko e toʻu tangata hono fā mei he toʻu tangata ko ʻení, he ʻe taki pōpula ʻa kinautolu ʻe ia ʻo hangē foki naʻe fai ki he foha ʻo e malaʻiá; he te nau fakatau ʻaki au ʻa e siliva mo e koula, pea mo e meʻa ʻoku kai ʻe he ané pea ʻoku faʻa haeʻi ʻe he kau kaihaʻá ʻo kaihaʻasí. Pea ʻi he ʻaho ko iá te u tauteaʻi ʻa kinautolu, ʻio ʻo fakafoki ʻenau ngaahi ngāué ki honau ʻulu ʻonautolú.\n\n33 Pea naʻe hoko ʻo pehē ʻi he fakaʻosi ʻe Sīsū ʻa e ngaahi folofola ní naʻá ne folofola ki heʻene kau ākongá: Mou hū ʻi he matapā fāsiʻi; he ʻoku fāsiʻi ʻa e matapaá mo lausiʻi ʻa e hala ʻoku fakatau ki he moʻuí, pea ʻoku ʻilo ia ʻe he tokosiʻi; ka ʻoku fālahi ʻa e matapaá mo ʻataʻatā ʻa e hala ʻoku fakatau ki he maté, pea ʻoku tokolahi ʻoku ʻalu ai, ʻo aʻu ki heʻene hokosia ʻa e pō, ʻa ia ʻoku ʻikai faʻa fai ai ʻe ha tangata ha ngāue ʻe taha.\n\n", "3-ne 28": "[center][font_size=26]Vahe 28[/font_size][/center]\n\n[i]ʻOku fakaʻamu pea ʻoku talaʻofa ki he toko hiva ʻo e Toko Hongofulu Mā Uá ke nau maʻu ha tofiʻa ʻi he puleʻanga ʻo e ʻOtuá ʻi he taimi te nau mate aí—Naʻe fakaʻamu ʻa e Kau Nīfai ʻe Toko Tolú pea foaki kiate kinautolu ʻa e mālohi ki he maté koeʻuhi ke nau nofo ʻi he māmaní ʻo aʻu ki he toe hāʻele mai ʻa Sīsuú—Naʻe liliu ʻa kinautolu pea nau mamata ki he ngaahi meʻa ʻoku ʻikai ngofua ke leaʻaki, pea ʻoku nau lolotonga ngāué ni ʻi he lotolotonga ʻo e kakaí. Taʻu T.S. 34–35 nai.[/i]\n\n1 Pea naʻe hoko ʻo pehē ʻi he hili ʻa e folofola ʻaki ʻe Sīsū ʻa e ngaahi folofola ní, naʻá ne folofola taki taha ki heʻene kau ākongá, ʻo pehē kiate kinautolu: Ko e hā ʻa e meʻa ʻoku mou fie maʻu meiate au, ʻo ka hili ʻa ʻeku ʻalu ki he Tamaí?\n\n2 Pea naʻa nau lea kotoa pē, tuku kehe pē ʻa e toko tolu, ʻo nau pehē: ʻOku mau fakaʻamu ʻo ka hili ʻemau moʻui ʻo aʻu ki he taʻu totonu ʻo e tangatá, ʻo ka ʻosi ʻemau ngāue fakafaifekau, ʻa ia kuó ke ui ʻa kimautolu ki aí, ke mau foki vave atu kiate koe ʻi ho puleʻangá.\n\n3 Pea folofola ia kiate kinautolu: ʻOku mou monūʻia koeʻuhi ko hoʻomou fie maʻu ʻa e meʻá ni meiate aú; ko ia, ʻo ka mou ka hoko ki homou fitungofulu mā ua ʻo e taʻú te mou haʻu kiate au ʻi hoku puleʻangá; pea te mou maʻu ʻa e fiemālie ʻiate au.\n\n4 Pea hili ʻene folofola kiate kinautolú, pea ʻafio atu ia ki he toko tolú, ʻo ne folofola kiate kinautolu: Ko e hā ʻa e meʻa ʻoku mou loto ke u fai maʻamoutolú, ʻo ka hili ʻeku ʻalu ki he Tamaí?\n\n5 Pea naʻa nau mamahi ʻi honau lotó, he naʻa nau manavahē ke tala kiate ia ʻa e meʻa naʻa nau fie maʻú.\n\n6 Pea folofola ia kiate kinautolu: Vakai, ʻoku ou ʻiloʻi hoʻomou ngaahi fakakaukaú, pea ʻoku mou fie maʻu ʻa e meʻa naʻe fie maʻu meiate au ʻe Sione, ko hoku ʻofaʻangá, ʻa ia naʻá ne ʻiate au ʻi heʻeku ngāue ʻi he teʻeki ai ke hiki hake au ʻe he kau Siú.\n\n7 Ko ia, ʻoku monūʻia lahi ange ʻa kimoutolu, he ʻe ʻikai te mou teitei ʻilo ʻa e maté, ka te mou moʻui ʻo mou mamata ki he ngaahi ngāue kotoa pē ʻa e Tamaí ki he fānau ʻa e tangatá, ʻo aʻu ki hono fakahoko ʻo e ngaahi meʻa kotoa pē ʻo fakatatau mo e finangalo ʻo e Tamaí, ʻo kau ka haʻu ʻi hoku nāunaú mo e ngaahi mālohi ʻo e langí.\n\n8 Pea ʻe ʻikai te mou teitei kātakiʻi ʻa e ngaahi mamahi ʻo e maté; ka ʻo kau ka haʻu ʻi hoku nāunaú te mou liliu ʻi he kemo ʻo e matá mei he faʻa-maté ni ki he taʻe-faʻa-maté; pea ʻe toki tāpuakiʻi ʻa kimoutolu ʻi he puleʻanga ʻo ʻeku Tamaí.\n\n9 Pea ko e tahá, ʻe ʻikai hoko kiate kimoutolu ha mamahi ʻi he lolotonga hoʻomou moʻui ʻi he kakanó, pe ha loto-mamahi tuku kehe pē ʻa e mamahi koeʻuhi ko e ngaahi angahala ʻa e māmaní; pea te u fai ʻeni kotoa pē koeʻuhi ko e meʻa kuo mou fie maʻu meiate aú, he kuo mou fakaʻamu ke ʻomi ʻa e ngaahi laumālie kiate au, lolotonga ʻoku kei tuʻu ʻa e māmaní.\n\n10 Pea ʻi he meʻá ni te mou maʻu ʻa e kakato ʻo e fiefiá; pea te mou nofo hifo ʻi he puleʻanga ʻo ʻeku Tamaí; ʻio, ʻe kakato hoʻomou fiefiá, ʻo hangē kuo foaki kiate au ʻe he Tamaí ʻa e fiefia kakató; pea te mou hangē pē ko aú, pea ʻoku ou hangē ko e Tamaí; pea ko e Tamaí pea mo au ʻokú ma taha pē;\n\n11 Pea ʻoku fakamoʻoni ʻa e Laumālie Māʻoniʻoní ki he Tamaí mo au; pea ʻoku foaki ʻe he Tamaí ʻa e Laumālie Māʻoniʻoní ki he fānau ʻa e tangatá, koeʻuhi ko au.\n\n12 Pea naʻe hoko ʻo pehē ʻi he hili ʻa e folofola ʻaki ʻe Sīsū ʻa e ngaahi folofola ní, naʻá ne ala ʻaki hono louhiʻi toʻukupú kiate kinautolu taki taha, tuku kehe pē ʻa e toko tolu ʻe tatalí, pea ne ʻalu leva.\n\n13 Pea vakai, naʻe matangaki ʻa e langí, pea naʻe ʻave ʻa kinautolu ki he langí, pea naʻa nau mamata mo fanongo ki he ngaahi meʻa ʻoku ʻikai faʻa leaʻaki.\n\n14 Pea naʻe tapui ʻa kinautolu ke nau leaʻaki; pea naʻe ʻikai ke tuku kiate kinautolu ʻa e mafai ke nau lea ʻaki ʻa e ngaahi meʻa ʻa ia naʻa nau mamata mo fanongo ki aí;\n\n15 Pea naʻa nau ʻi he sinó pe naʻe ʻikai ʻi he sinó, naʻe ʻikai te nau ʻilo; he naʻe hangē kiate kinautolu ko hanau liliú, ʻo nau liliu mei he sinó ni ʻo e kakanó ki ha tuʻunga taʻe-faʻa-mate, koeʻuhi ke nau faʻa mamata ki he ngaahi meʻa ʻa e ʻOtuá.\n\n16 Ka naʻe hoko ʻo pehē naʻa nau toe ngāue ʻi he funga ʻo e māmani; ka neongo iá naʻe ʻikai te nau malanga ʻaki ʻa e ngaahi meʻa kuo nau fanongo mo mamata ki aí, koeʻuhi ko e fekau ʻa ia naʻe fai kiate kinautolu ʻi he langí.\n\n17 Pea ko ʻeni, naʻa nau ʻi he sino fakamatelié pe sino taʻe-faʻa-mate, hili ʻa e ʻaho ʻo honau liliú, ʻoku ʻikai te u ʻilo;\n\n18 Ka ʻoku ou ʻilo ʻeni, hangē ko e lekooti kuo tohí—naʻa nau ʻalu atu ʻi he funga ʻo e fonuá, ʻo nau malanga ki he kakai kotoa pē pea fakaului mai ʻa e tokolahi ki he siasi ʻa ia ne tui ki heʻenau ngaahi malangá; ʻo papitaiso ʻa kinautolu, pea ko kinautolu kotoa pē naʻe papitaisó naʻa nau maʻu ʻa e Laumālie Māʻoniʻoní.\n\n19 Pea naʻe lī ʻa kinautolu ki he fale fakapōpulá ʻe kinautolu naʻe ʻikai ke kau ki he siasí. Pea naʻe ʻikai te nau faʻa taʻofi ʻa kinautolu ʻe he ngaahi fale fakapōpulá, he naʻe mafahi ua ia.\n\n20 Pea naʻe lī hifo ʻa kinautolu ki he ngaahi luo ʻi he kelekelé; ka naʻa nau taaʻi ʻa e kelekelé ʻaki ʻa e folofola ʻa e ʻOtuá, ka ʻi hono māfimafí naʻe fakahaofi ʻa kinautolu mei he loto kelekelé; ko ia naʻe ʻikai te nau faʻa keli ai ha ngaahi luo feʻunga ke fakapōpulaʻi ai ʻa kinautolu.\n\n21 Pea naʻe tuʻo tolu hono lī ʻa kinautolu ki he loto afi kakahá ka naʻe ʻikai hoko kiate kinautolu ha kovi.\n\n22 Pea naʻe tuʻo ua hono lī ʻa kinautolu ki he ʻana ʻo e fanga manu fekai; pea vakai naʻa nau vaʻinga mo e fanga manú ʻo hangē ko e tamasiʻi mo e lami ʻoku huhu, pea naʻe ʻikai hoko kiate kinautolu ha kovi.\n\n23 Pea naʻe hoko ʻo pehē naʻe pehē ʻenau ʻalu atu ʻi he kakai kotoa pē ʻo Nīfaí, ʻo malanga ʻaki ʻa e ongoongolelei ʻa Kalaisí ki he kakai fulipē ʻi he funga ʻo e fonuá; pea naʻe fakaului ʻa kinautolu ki he ʻEikí, pea nau ului ki he siasi ʻo Kalaisí, pea ko ia naʻe pehē hono tāpuakiʻi ʻo e kakai ʻo e toʻu tangata ko iá, ʻo fakatatau ki he folofola ʻa Sīsuú.\n\n24 Pea ko ʻeni ko au, Molomona, ʻoku ou tuku ʻeku lau ki he ngaahi meʻa ní ʻi ha kiʻi taimi siʻi.\n\n25 Vakai, naʻá ku mei tohi ʻa e ngaahi hingoa ʻonautolu ʻe ʻikai te nau aʻusia ʻa e maté, ka naʻe taʻofi ʻe he ʻEikí; ko ia ʻoku ʻikai te u tohi ia, he ʻoku fufuuʻi ia mei he māmaní.\n\n26 Kae vakai, kuó u mamata kiate kinautolu, pea kuo nau tauhi kiate au.\n\n27 Pea vakai te nau ʻi he kau Senitailé, pea ʻe ʻikai ʻiloʻi ʻa kinautolu ʻe he kau Senitailé.\n\n28 Te nau ʻi he kau Siú foki, pea ʻe ʻikai ʻilo ʻa kinautolu ʻe he kau Siú.\n\n29 Pea ʻe hoko ʻo pehē, ʻo ka ʻafio ʻe he ʻEiki ʻi hono potó ʻoku lelei ke nau ngāue ki he ngaahi faʻahinga kotoa ʻo ʻIsileli kuo fakamoveteveté, pea ki he ngaahi puleʻanga, mo e ngaahi faʻahinga, mo e ngaahi lea mo e kakai fulipē, pea nau fakaului mei ai ʻa e kakai tokolahi kia Sīsū, koeʻuhi ke fakahoko ʻenau fakaʻamú, pea koeʻuhi foki ko e mālohi ʻo e ʻOtuá ke fakamoʻoni ʻoku ʻiate kinautolú.\n\n30 Pea ʻoku nau hangē ko e kau ʻāngelo ʻa e ʻOtuá, pea kapau te nau lotu ki he Tamaí ʻi he huafa ʻo Sīsuú ʻoku nau lava ʻo fakahā ʻa kinautolu ki ha tangata pē ʻoku nau fie fakahā ki aí.\n\n31 Ko ia, ʻe lahi ha ngaahi ngāue maʻongoʻonga mo fakaofo te nau fai, ʻi he teʻeki ai hoko ʻa e fuʻu ʻaho lahi ʻoku haʻu ʻa ia kuo pau ʻe tuʻu ai ʻa e kakai fulipē ʻi he nofoʻanga fakamaau ʻo Kalaisí;\n\n32 ʻIo ʻe aʻu foki ki he kau Senitailé ʻe fai ha ngāue maʻongoʻonga mo fakaofo ʻe kinautolu, ki muʻa ʻi he ʻaho fakamaau ko iá.\n\n33 Pea ka ne mou maʻu ʻa e ngaahi folofola kotoa pē ʻoku fakamatala ki he ngaahi ngāue fakaofo kotoa pē ʻa Kalaisí, te mou ʻiloʻi, ʻo hangē ko e ngaahi folofola ʻa Kalaisí, kuo pau ke hoko moʻoni ʻa e ngaahi meʻá ni.\n\n34 Pea ʻe malaʻia ia ʻoku ʻikai fie tokanga ki he ngaahi folofola ʻa Sīsuú, pea kiate kinautolu foki kuó ne fili mo fekau atu kiate kinautolú; he ko ia ia ʻoku ʻikai te ne tali ʻa e ngaahi folofola ʻa Sīsuú mo e ngaahi lea ʻa kinautolu kuó ne fekau atú ʻoku ʻikai te ne tali iá; pea ko ia ʻe ʻikai te ne maʻu ʻa kinautolu ʻi he ʻaho fakaʻosí.\n\n35 Pea ʻe lelei ange kiate kinautolu ʻo kapau naʻe ʻikai fanauʻi ʻa kinautolu. He ʻoku mou mahalo koā te mou faʻa hao mei he fakamaau totonu ʻa ha ʻOtua ʻoku houhau, ʻa ia kuo molomoloki hifo ʻe he kakaí ʻi honau lalo vaʻé, koeʻuhi ke lava ke hoko ai ʻa e fakamoʻuí?.\n\n36 Pea ko ʻeni vakai, hangē ko ʻeku lau ʻo kau kiate kinautolu kuo fili ʻe he ʻEikí, ʻio, ʻa e toko tolu ʻa ia naʻe ʻave ki he langí, naʻe ʻikai te u ʻilo pe kuo liliu ʻa kinautolu mei he fakamatelié ki he anga taʻe-faʻa-maté pe ʻikai—\n\n37 Kae vakai, hili ʻeku fai ʻa e tohí, kuó u fehuʻi ki he ʻEikí, pea kuó ne fakahā kiate au ʻoku totonu ke fakahoko ha liliu ki honau sinó, ka ʻikai pea kuo pau pe ke nau aʻusia ʻa e maté;\n\n38 Ko ia, koeʻuhi ke ʻoua naʻa nau aʻusia ʻa e maté naʻe fakahoko ai ha liliu ki honau sinó, koeʻuhi ke ʻoua te nau kātekina ʻa e mamahí pe ha loto-mamahi kae ngata pē ʻi he mamahi koeʻuhi ko e ngaahi angahala ʻa e māmaní.\n\n39 Ko ʻeni ko e liliu ʻeni ia ʻoku ʻikai tatau mo e liliu ʻe hoko ʻi he ʻaho fakaʻosí; ka naʻe fai ha liliu kiate kinautolu, ko ia naʻe ʻikai faʻa lava ʻe Sētane ke maʻu hano mālohi kiate kinautolu, koeʻuhi ke ʻoua naʻá ne lava ʻo ʻahiʻahiʻi ʻa kinautolu; pea naʻe fakamāʻoniʻoniʻi ʻa kinautolu ʻi he kakanó, koeʻuhi ke nau māʻoniʻoni, ke ʻoua naʻa lava ʻe he ngaahi mālohi ʻo e māmaní ʻo taʻofi ʻa kinautolu.\n\n40 Pea te nau ʻi he tuʻunga ko iá ʻo aʻu ki he ʻaho fakamaau ʻo Kalaisí; pea ʻi he ʻaho ko iá kuo pau ke hoko kiate kinautolu ha liliu lahi ange, pea tali ʻa kinautolu ʻi he puleʻanga ʻo e Tamaí ʻo ʻikai toe hū ki tuʻa, kae nofo fakataha mo e ʻOtuá ʻo taʻengata ʻi he ngaahi langí.\n\n", "3-ne 29": "[center][font_size=26]Vahe 29[/font_size][/center]\n\n[i]ʻOku hoko hono ʻomi ʻo e Tohi ʻa Molomoná ko ha fakaʻilonga kuo kamata ʻe he ʻEikí ʻene tānaki ʻa ʻIsileli mo fakahoko ʻene ngaahi fuakavá—ʻE malaʻia ʻa kinautolu ʻoku nau fakaʻikaiʻi ʻa ʻene ngaahi fakahaá mo e ngaahi meʻa-foakí ʻi he ngaahi ʻaho fakaʻosí. Taʻu T.S. 34–35 nai.[/i]\n\n1 Pea ko ʻeni vakai, ʻoku ou pehē kiate kimoutolu ʻo ka ʻafioʻi ʻe he ʻEikí ʻoku feʻunga ʻi hono potó ke ʻomi ʻa e ngaahi folofolá ni ki he kau Senitailé ʻo fakatatau ki heʻene folofolá, te mou toki ʻilo ai kuo kamata hono fakahoko ʻo e fuakava ko ia naʻe fai ʻe he Tamaí mo e fānau ʻa ʻIsilelí, ʻo kau ki honau fakafoki ki he ngaahi fonua ʻo honau tofiʻá.\n\n2 Pea te mou lava ʻo ʻilo, ʻe fakahoko ʻa e ngaahi folofola kotoa pē ʻa e ʻEikí, ʻa ia kuo lea ʻaki ʻe he kau palōfita māʻoniʻoní; pea ʻoku taʻeʻaonga hoʻomou pehē ʻoku fakatoloi ʻe he ʻEikí ʻa ʻene hāʻele mai ki he fānau ʻa ʻIsilelí.\n\n3 Pea ʻoku ʻikai fie maʻu ke mou mahalo ʻi homou lotó ʻoku taʻeʻaonga ʻa e ngaahi folofola kuo folofolaʻakí, he vakai, ʻe manatuʻi ʻe he ʻEikí ʻa ʻene fuakava ʻa ia kuó ne fai ki hono kakai ʻoku ʻo e fale ʻo ʻIsilelí.\n\n4 Pea ʻo ka mou ka vakai ki he ʻalu atu ʻa e ngaahi folofolá ni ʻi homou lotolotongá, ʻe ʻikai lava ʻo fai atu hoʻomou manukiʻi ʻa e ngaahi ngāue ʻa e ʻEikí, he ʻoku ʻi hono toʻukupu toʻomataʻú ʻa e heletā ʻo ʻene fakamaau totonú; pea vakai, ʻi he ʻaho ko iá, kapau te mou manukiʻi ʻene ngaahi ngāué te ne tuʻutuʻuni ke ne ikunaʻi ʻa kimoutolu.\n\n5 ʻE malaʻia ia ʻokú ne manukiʻi ʻa e ngaahi ngāue ʻa e ʻEikí; ʻio, ʻe hoko ʻa e malaʻia kiate ia te ne fakaʻikaiʻi ʻa e Kalaisí mo ʻene ngaahi ngāué!\n\n6 ʻIo, ʻe malaʻia ia te ne fakaʻikaiʻi ʻa e ngaahi fakahā ʻa e ʻEikí, ʻo pehē ʻoku ʻikai toe ngāue ʻaki ʻe he ʻEiki ʻa e ngaahi fakahaá, pe ha kikite, pe ha ngaahi meʻa-foaki, pe ha lea ʻi he ngaahi lea kehekehé, pe ha fakamoʻui mahaki, pe ha mālohi ʻo e Laumālie Māʻoniʻoní!\n\n7 ʻIo, pea ʻe malaʻia ia ʻe pehē ʻi he ʻaho ko iá, koeʻuhi ke ne maʻu ai ha tupu, ʻoku ʻikai fai ha mana ʻia Sīsū Kalaisi; he ko ia ia ʻe fai peheé ʻe tatau ia mo e foha ʻo e malaʻiá, ʻa ia naʻe ʻikai ha ʻaloʻofa kiate ia, ʻo hangē ko e folofola ʻa Kalaisí!\n\n8 ʻIo, pea ʻoku ʻikai lelei ke mou toe lauʻikovi, pe manukiʻi, pe lumaʻi ʻa e kau Siú, pe ha taha ʻi he toenga ʻo e fale ʻo ʻIsilelí; he vakai, ʻoku manatuʻi ʻe he ʻEikí ʻa ʻene fuakava kiate kinautolú, pea te ne fai kiate kinautolu ʻo hangē ko ia kuó ne fuakavaʻakí.\n\n9 Ko ia ʻoku ʻikai ʻaonga ke mou mahalo te mou faʻa fakatafoki ʻa e toʻukupu toʻomataʻu ʻo e ʻEikí ki he toʻohemá, koeʻuhi ke ʻoua te ne fai ha tautea ke fakahoko ʻa e fuakava ʻa ia kuó ne fai ki he fale ʻo ʻIsilelí.\n\n", "3-ne 30": "[center][font_size=26]Vahe 30[/font_size][/center]\n\n[i]ʻOku fekau ki he kau Senitaile ʻi he ngaahi ʻaho fakaʻosí ke nau fakatomala, pea haʻu kia Kalaisi, pea lau fakataha mo e fale ʻo ʻIsilelí. Taʻu T.S. 34–35 nai.[/i]\n\n1 Tokanga mai, ʻa kimoutolu ʻe kau Senitaile, pea fanongo ki he ngaahi folofola ʻa Sīsū Kalaisi, ko e ʻAlo ʻo e ʻOtua moʻuí, ʻa ia kuó ne fekau kiate au ke u lea ʻo kau kiate kimoutolu, he, vakai, ʻokú ne fekau kiate au ke u tohi, ʻo pehē:\n\n2 Tafoki mai, ʻa kimoutolu kotoa pē ko e kau Senitailé, mei hoʻomou ngaahi angahalá; pea fakatomala mei hoʻomou ngaahi ngāue koví, mo hoʻomou ngaahi loí mo e ngaahi kākaá, mo hoʻomou ngaahi feʻauakí, mo hoʻomou ngaahi anga-fakalielia fufuú, mo hoʻomou ngaahi tauhi tamapuá, mo hoʻomou ngaahi fakapoó, mo hoʻomou ngaahi ngāue fakataulaʻeiki kākaá, mo hoʻomou meheká, mo hoʻomou ngaahi fekeʻikeʻí, pea mei hoʻomou ngaahi fai angahala kotoa pē mo e ngaahi anga-fakalieliá, pea haʻu kiate au, ʻo papitaiso ʻi hoku hingoá, koeʻuhi ke mou maʻu ha fakamolemole ʻo hoʻomou ngaahi angahalá, pea fonu ʻi he Laumālie Māʻoniʻoní, koeʻuhi ke lau ʻa kimoutolu fakataha mo hoku kakai, ʻa ia ʻoku ʻo e fale ʻo ʻIsilelí.\n\n", "4-ne 1": "[center][font_size=26]Ko e Tohi Fā Nīfaí[/font_size][/center]\n\n[center][font_size=26]Ko e Tohi ʻa Nīfai ʻA ia ko e Foha ʻo Nīfai—ko e Taha ʻo e Kau Ākonga ʻa Sīsū Kalaisí[/font_size][/center]\n\nKo ha fakamatala ʻo e kau Nīfaí, ʻo fakatatau ki heʻene lekōtí.\n\n[center][font_size=26]Vahe 1[/font_size][/center]\n\n[i]ʻOku ului ki he ʻEiki kotoa ʻa e kau Nīfaí mo e kau Leimaná—ʻOku nau meʻa taha ʻaki ʻa e meʻa kotoa pē, ʻoku nau fai ʻa e ngaahi mana, pea tuʻumālie ʻi he fonuá—ʻOku ʻosi atu ʻa e senituli ʻe ua, pea tupu ʻa e ngaahi mavahevahe, ngaahi kovi, ngaahi siasi loi, mo e ngaahi fakatangá—ʻOku ʻosi ʻa e taʻu ʻe tolungeau, kuo liliu ʻo kovi ʻa e kau Nīfaí mo e kau Leimaná fakatouʻosi—ʻOku fufuuʻi ʻe ʻAmaloni ʻa e ngaahi lekooti toputapú. Taʻu T.S. 35–321 nai.[/i]\n\n1 Pea naʻe hoko ʻo pehē kuo ʻosi atu hono tolungofulu mā fā ʻo e taʻú, kae ʻumaʻā foki mo hono tolungofulu mā nimá, pea vakai kuo fokotuʻu ʻe he kau ākonga ʻa Sīsuú ha siasi ʻo Kalaisi ʻi he ngaahi fonua takatakai kotoa pē. Pea ʻilonga ʻa kinautolu naʻe haʻu kiate kinautolú, pea nau fakatomala moʻoni mei heʻenau ngaahi angahalá, naʻe papitaiso ʻa kinautolu ʻi he huafa ʻo Sīsuú; pea naʻa nau maʻu foki mo e Laumālie Māʻoniʻoní.\n\n2 Pea naʻe hoko ʻo pehē ʻi hono tolungofulu mā ono ʻo e taʻú, kuo fakaului ʻa e kakai kotoa pē ki he ʻEikí, ʻi he funga hono kotoa ʻo e fonuá, ʻa e kau Nīfaí mo e kau Leimaná fakatouʻosi, pea naʻe ʻikai ha ngaahi fekeʻikeʻi pe ngaahi fakakikihi ʻiate kinautolu, pea naʻe fefaitotonuʻaki ʻa e kakai kotoa pē ʻiate kinautolu.\n\n3 Pea naʻa nau meʻa taha ʻaki ʻenau ngaahi meʻa kotoa pē; ko ia naʻe ʻikai ha maʻu meʻa mo e masiva, pe pōpula mo e tauʻatāina, ka naʻe fakatauʻatāinaʻi ʻa kinautolu kotoa pē, ʻo nau ʻinasi ʻi he meʻa-foaki fakalangí.\n\n4 Pea naʻe hoko ʻo pehē naʻe ʻosi atu mo hono tolungofulu mā fitu ʻo e taʻú foki, pea naʻe kei hoko atu ai pē ʻa e melinó ʻi he fonuá.\n\n5 Pea naʻe fai ʻa e ngaahi fuʻu ngāue maʻongoʻonga mo fakaofo ʻe he kau ākonga ʻa Sīsuú, ʻo aʻu ki heʻenau fakamoʻui ʻa e mahakí, mo fokotuʻu hake ʻa e maté, mo fekau ke ʻeveʻeva ʻa e pipikí, pea mo e kuí ke nau lava ʻo mamata, mo e tulí ke fanongo; pea nau fai ʻa e ngaahi faʻahinga mana kehekehe kotoa pē ʻi he fānau ʻa e tangatá; pea naʻe ʻikai te nau fai ha ngaahi mana ʻi ha meʻa ka ʻi he huafa pē ʻo Sīsuú.\n\n6 Pea naʻe pehē ʻa e ʻosi atu hono tolungofulu mā valu ʻo e taʻú, pea pehē foki mo hono tolungofulu mā hivá, mo hono fāngofulu mā tahá, mo hono fāngofulu mā uá, ʻio, ʻo aʻu ki he ʻosi atu hono fāngofulu mā hiva ʻo e taʻú, kae ʻumaʻā foki mo hono nimangofulu mā tahá, mo hono nimangofulu mā uá; ʻio, ʻo aʻu ki he ʻosi atu ʻa hono nimangofulu mā hiva ʻo e taʻú.\n\n7 Pea naʻe ngaohi ʻe he ʻEikí ke nau fuʻu tuʻumālie ʻaupito ʻi he fonuá; ʻio, ʻo aʻu ki heʻenau toe langa hake ha ngaahi kolo ʻi he ngaahi potu naʻe ʻi ai ʻa e ngaahi kolo kuo velá.\n\n8 ʻIo, naʻe aʻu ki he fuʻu kolo lahi ko Seilahemalá naʻa nau toe langa hake.\n\n9 Ka naʻe ʻi ai ʻa e ngaahi kolo lahi ʻa ia kuo ngalo hifo, pea ʻoho mai ʻa e vaí ki honau potú; ko ia ko e ngaahi kolo ia naʻe ʻikai lava ke toe langa foʻou.\n\n10 Pea ko ʻeni, vakai, naʻe hoko ʻo pehē naʻe fakaʻau ʻo mālohi ʻa e kau Nīfaí, pea nau fakatokolahi ʻo fuʻu vave ʻaupito, ʻo nau hoko ko e kakai hinehina mo fuʻu fakaʻofoʻofa ʻaupito.\n\n11 Pea naʻa nau femaliʻaki, mo foaki ke mali, pea naʻe tāpuakiʻi ʻa kinautolu ʻo fakatatau mo hono lahi ʻo e ngaahi talaʻofa lahi ʻa ia kuo fai ʻe he ʻEikí kiate kinautolú.\n\n12 Pea naʻe ʻikai te nau toe ʻaʻeva ʻo fakatatau ki he ngaahi tuʻutuʻuni mo e ngaahi ouau ʻo e fono ʻa Mōsesé; ka nau ʻaʻeva ʻo fakatatau ki he ngaahi fekau kuo nau maʻu mei honau ʻEiki mo honau ʻOtuá, ʻo nau fai atu ʻi he ʻaukai mo e lotu, pea ʻi heʻenau faʻa fakataha ke lotu mo fanongo ki he folofola ʻa e ʻEikí.\n\n13 Pea naʻe hoko ʻo pehē naʻe ʻikai ke ʻi ai ha fakakikihi ʻi he kakai kotoa pē, ʻi he fonuá hono kotoa; ka naʻe ʻi ai ha ngaahi fuʻu mana lalahi naʻe fakahoko ʻi he kau ākonga ʻa Sīsuú.\n\n14 Pea naʻe hoko ʻo pehē naʻe ʻosi atu ʻa hono fitungofulu mā taha ʻo e taʻú, kae ʻumaʻā foki mo hono fitungofulu mā ua ʻo e taʻú, ʻio, ko hono fakanounoú, ne aʻu mai ki he ʻosi atu hono fitungofulu mā hiva ʻo e taʻú; ʻio, kuo ʻosi atu foki ʻa e taʻu ʻe teau, pea ko e kau ākonga ʻa Sīsū, ʻa ia kuó ne filí, kuo nau fononga atu ki he palataisi ʻo e ʻOtuá, tuku kehe pē ʻa e toko tolu ʻa ia naʻe pau ke nofó; pea naʻe ʻi ai ha kau ākonga kehe kuo fakanofo ke fetongi ʻa kinautolu; kae ʻumaʻā mo e tokolahi ʻo e toʻu tangata ko iá kuo nau pekia.\n\n15 Pea naʻe hoko ʻo pehē naʻe ʻikai ha fekeʻikeʻi ʻi he fonuá, koeʻuhi ko e ʻofa ʻa e ʻOtuá ʻa ia naʻe ʻi he loto ʻo e kakaí.\n\n16 Pea naʻe ʻikai ha ngaahi femehekaʻaki, pe ngaahi fetēleni, pe ngaahi maveuveu, pe ngaahi feʻauaki, pe ngaahi loi, pe ngaahi fakapō, pe ha faʻahinga holi kovi ʻe taha; pea ko e moʻoni ʻoku ʻikai lava ke ʻi ai ha kakai ʻoku lahi hake ʻenau fiefiá ʻi he kakai kotoa pē kuo fakatupu ʻe he toʻukupu ʻo e ʻOtuá.\n\n17 Naʻe ʻikai ke ʻi ai ha kau kaihaʻa, pe kau fakapō, pea naʻe ʻikai foki ke ʻi ai ha kau Leimana, pe ha faʻahinga kakai kehe ʻe taha; ka naʻa nau taha pē, ko e fānau ʻa Kalaisi, pea ko e kau ʻea hoko ki he puleʻanga ʻo e ʻOtuá.\n\n18 Pea hono ʻikai ke monūʻia ʻa kinautolu! He naʻe tāpuakiʻi ʻa kinautolu ʻe he ʻEikí ʻi heʻenau ngaahi ngāue kotoa pē; ʻio, naʻe tāpuakiʻi mo fakamonūʻiaʻi ʻa kinautolu ʻo aʻu ki he ʻosi atu ʻa e taʻu ʻe teau mā hongofulu; pea kuo pekia ʻa e ʻuluaki toʻu tangata meia Kalaisi, pea naʻe ʻikai ha fekeʻikeʻi ʻi hono kotoa ʻo e fonuá.\n\n19 Pea naʻe hoko ʻo pehē naʻe pekia ʻa Nīfai, ʻa ia naʻá ne hiki ʻa e lekooti fakamuimui ko ʻení, (pea naʻá ne hiki ia ʻi he ngaahi peleti ʻa Nīfaí), pea naʻe hiki ia ʻe hono foha ko ʻĀmosí ʻo fetongi ia; pea naʻá ne hiki ia ʻi he ngaahi peleti ʻa Nīfaí foki.\n\n20 Pea naʻá ne tauhi ia ʻi he taʻu ʻe valungofulu mā fā, pea naʻe kei ʻi ai ʻa e melino ʻi he fonuá, tuku kehe ha tokosiʻi ʻo e kakaí ʻa ia kuo nau tafoki mei he siasí pea ʻai kiate kinautolu ʻa e hingoa ko e kau Leimaná; ko ia naʻe kamata ke toe ʻi ai ʻa e kau Leimana ʻi he fonuá.\n\n21 Pea naʻe hoko ʻo pehē naʻe pekia mo ʻĀmosi foki, (pea ko e taʻu ia hono teau hivangofulu mā fā mei he hāʻele mai ʻa Kalaisí) pea naʻe tauhi ʻe hono foha ko ʻĀmosí ʻa e lekōtí ʻo fetongi ia; pea naʻá ne hiki ia foki ʻi he ngaahi peleti ʻa Nīfaí; pea naʻe tohi ia foki ʻi he tohi ʻa Nīfaí, ʻa ia ko e tohi ko ʻení.\n\n22 Pea naʻe hoko ʻo pehē kuo ʻosi atu ʻa e taʻu ʻe uangeau; pea kuo pekia ʻa e toʻu tangata hono uá tuku kehe ha tokosiʻi pē.\n\n23 Pea ko ʻeni ko au, Molomona, ʻoku ou loto ke mou ʻiloʻi kuo fakatokolahi ʻa e kakaí, pea kuo nau mafola ki hono kotoa ʻo e funga ʻo e fonuá, pea kuo nau fakaʻau ʻo fuʻu koloaʻia ʻaupito, ko e tupu mei heʻenau monūʻia ʻia Kalaisí.\n\n24 Pea ko ʻeni, naʻe kamata ʻi he taʻu hono uangeau mā taha ko iá ke ʻi ai ʻa e niʻihi ʻiate kinautolu ʻa ia naʻa nau fielahi ʻi he hīkisiá, ʻo hangē ko e kofu ʻaki ʻo e ngaahi kofu fakataungataʻa, mo e ngaahi faʻahinga mataʻi tofe lelei kotoa pē, mo e ngaahi meʻa lelei ʻo e māmaní.\n\n25 Pea naʻe fai atu mei he taimi ko iá ʻa e ʻikai te nau toe meʻa taha ʻaki ʻenau ngaahi meʻá mo ʻenau ngaahi koloa ʻiate kinautolú.\n\n26 Pea naʻa nau kamata ke mavahevahe fakafaʻahinga; pea nau kamata ke fokotuʻu ha ngaahi siasi maʻanautolu ke fakatupu ha koloa, pea nau kamata ke fakaʻikaiʻi ʻa e siasi moʻoni ʻo Kalaisí.\n\n27 Pea naʻe hoko ʻo pehē ʻi he ʻosi ʻa e taʻu ʻe uangeau mā hongofulú naʻe ʻi ai ʻa e ngaahi siasi lahi ʻi he fonuá; ʻio, naʻe ʻi ai ʻa e ngaahi siasi lahi ʻa ia naʻa nau pehē ʻoku nau ʻiloʻi ʻa Kalaisi, ka naʻa nau fakaʻikaiʻi ʻa e ngaahi konga lahi ʻo ʻene ongoongoleleí, ʻo tupu ai ʻenau tali ʻa e faʻahinga fai angahala kotoa pē, ʻo nau ʻoatu ʻa e meʻa ʻoku toputapú kiate ia kuo tapui hono ʻoatu ki aí koeʻuhi ko ʻene taʻefeʻungá.\n\n28 Pea naʻe tupu ʻo fuʻu tokolahi ʻaupito ʻa e siasi ko iá ko e tupu mei he angahalá, pea koeʻuhi ko e mālohi ʻo Sētané, ʻa ia naʻá ne maʻu ʻa e mālohi ki honau lotó.\n\n29 Pea ko e tahá, naʻe ʻi ai mo e siasi ʻe taha ʻa ia naʻe fakaʻikaiʻi ʻa e Kalaisí; pea naʻa nau fakatangaʻi ʻa e siasi moʻoni ʻo Kalaisí, koeʻuhi ko ʻenau loto-fakatōkilaló mo ʻenau tui kia Kalaisí; pea naʻa nau fehiʻa kiate kinautolu koeʻuhi ko e ngaahi mana lahi ʻa ia naʻe fai ʻiate kinautolú.\n\n30 Ko ia, naʻa nau pule ʻi he fakamālohi mo e mafai ki he kau ākonga ʻa Sīsū, ʻa ia naʻe nofo ʻiate kinautolú, pea naʻa nau lī ʻa kinautolu ki he fale fakapōpulá; ka koeʻuhi ko e mālohi ʻo e folofola ʻa e ʻOtuá, ʻa ia naʻe ʻiate kinautolú, naʻe mafahi ua ʻa e ngaahi fale fakapōpulá, pea naʻa nau ʻalu atu ʻo fai ʻa e ngaahi mana lalahi ʻiate kinautolu.\n\n31 Kae kehe, neongo ʻa e ngaahi maná ni hono kotoa, naʻe kei fakafefeka pē ʻe he kakaí ʻa honau lotó, pea naʻa nau kumi ke tāmateʻi ʻa kinautolu, ʻo hangē ko e feinga ʻa e kau Siu ʻi Selūsalemá ke tāmateʻi ʻa Sīsū, ʻo hangē ko ʻene folofolá.\n\n32 Pea naʻa nau lī ʻa kinautolu ki he ngaahi fuʻu afi kakaha, pea naʻa nau haʻu mei ai taʻehoko ha kovi kiate kinautolu.\n\n33 Pea naʻa nau lī ʻa kinautolu foki ki he ngaahi ʻana ʻo e fanga manu fekai, pea naʻa nau vaʻinga mo e fanga manu fekaí ʻo hangē ko ha vaʻinga ʻa ha tamasiʻi mo e lami; pea naʻa nau haʻu mei ai, taʻehoko ha kovi kiate kinautolu.\n\n34 Ka neongo iá, naʻe kei fakafefeka pē ʻe he kakaí ʻa honau lotó, he naʻe fakalotoʻi ʻa kinautolu ʻe he kau taulaʻeiki tokolahi mo e kau palōfita loi ke langa hake ʻa e ngaahi siasi lahi, pea ke fai ʻa e ngaahi faʻahinga angahala kotoa pē. Pea naʻa nau taaʻi ʻa e kakai ʻo Sīsuú; ka naʻe ʻikai toe taaʻi ʻa kinautolu ʻe he kakai ʻo Sīsuú. Pea naʻe pehē ʻa ʻenau fakaʻauʻauhifo ʻi he taʻetuí mo e fai angahalá, mei he taʻu ki he taʻu, ʻo aʻu ki he ʻosi atu ʻa e taʻu ʻe uangeau mā tolungofulu.\n\n35 Pea ko ʻeni naʻe hoko ʻo pehē ʻi he taʻu ko iá, ʻio, ʻi hono uangeau tolungofulu mā taha ʻo e taʻú, naʻe ʻi ai ʻa e fuʻu mavahevahe lahi ʻi he kakaí.\n\n36 Pea naʻe hoko ʻo pehē ʻi he taʻu ko iá, naʻe tupu hake ha kakai naʻe ui ko e kau Nīfaí, pea ko e kau tui moʻoni ʻa kinautolu kia Kalaisi; pea naʻe ʻiate kinautolu ʻa e niʻihi ʻa ia naʻe ui ʻe he kau Leimaná—ko e kau Sēkopé, mo e kau Siosefá, mo e kau Sōlamí;\n\n37 Ko ia, ko e kau tui moʻoni kia Kalaisí mo e kau lotu moʻoni kia Kalaisí, (ʻa ia naʻe kau ai ʻa e kau ākonga ʻe toko tolu ʻa Sīsū, ʻa ia naʻe pau ke nofó) naʻe ui ko e kau Nīfaí, mo e kau Sēkopé, mo e kau Siosefá, mo e kau Sōlamí.\n\n38 Pea naʻe hoko ʻo pehē ko kinautolu naʻe ʻikai te nau tali ʻa e ongoongoleleí naʻe ui ʻa kinautolu ko e kau Leimaná, mo e kau Lēmiuelá, mo e kau ʻIsimelí; pea naʻe ʻikai te nau fakaʻauʻauhifo ʻi he taʻetuí, ka naʻa nau angatuʻu fakahāhā ki he ongoongolelei ʻa Kalaisí; pea naʻa nau akoʻi ʻa ʻenau fānaú ke ʻoua naʻa nau tui, ʻo hangē foki ko ʻenau ngaahi tamaí, ʻo talu mei he kamataʻangá, mo ʻenau fakaʻauʻau hifo.\n\n39 Pea naʻe tupu ia koeʻuhi ko e fai angahala mo e anga-fakalielia ʻo ʻenau ngaahi tamaí, ʻo hangē ko ia naʻe hoko ʻi he kamataʻangá. Pea naʻe akoʻi ʻa kinautolu ke nau fehiʻa ki he fānau ʻa e ʻOtuá, ʻo hangē foki ko hono akoʻi ʻo e kau Leimaná ke fehiʻa ki he fānau ʻa Nīfaí talu mei he kamataʻangá.\n\n40 Pea naʻe hoko ʻo pehē kuo ʻosi atu ʻa e taʻu ʻe uangeau fāngofulu mā fā, pea naʻe pehē ʻa e anga ʻo e ngaahi meʻa ʻa e kakaí. Pea ko e kakai naʻe angakovi angé naʻe fakaʻau ke nau mālohi ange, pea fakaʻau ke nau fuʻu tokolahi ange ʻaupito ʻi he kakai ʻo e ʻOtuá.\n\n41 Pea naʻa nau kei fai atu pē ʻenau langa hake ha ngaahi siasi moʻonautolu, mo nau teuteuʻi ʻa kinautolu ʻaki ʻa e faʻahinga kotoa pē ʻo e ngaahi meʻa mahuʻingá. Pea naʻe ʻosi pehē atu hono uangeau nimangofulu ʻo e taʻú, mo hono uangeau onongofulu foki ʻo e taʻú.\n\n42 Pea naʻe hoko ʻo pehē naʻe toe kamata ʻe he konga angakovi ange ʻo e kakaí ke fokotuʻu ʻa e ngaahi fuakava mo e ngaahi kautaha fufū ʻa Katianetoní.\n\n43 Pea ko e kakai foki naʻe ui ko e kakai ʻo Nīfaí naʻe kamata ke nau pōlepole ʻi honau lotó, koeʻuhi ko ʻenau ngaahi koloa lahi ʻaupitó, ʻo nau fakaʻau ʻo hīkisia ʻo hangē ko honau kāinga, ko e kau Leimaná.\n\n44 Pea naʻe kamata mei he taimi ko iá mo e kamata ke mamahi ʻa e kau ākongá koeʻuhi ko e ngaahi angahala ʻa māmaní.\n\n45 Pea naʻe hoko ʻo pehē ʻi he ʻosi atu ʻa e taʻu ʻe tolungeaú, kuo fakaʻau ʻa e kakai fakatouʻosi ʻo Nīfaí mo e kau Leimaná ʻo fuʻu fai angahala ʻaupito ʻo ʻikai te nau faikehekehe.\n\n46 Pea naʻe hoko ʻo pehē naʻe mafola atu ʻa e kau kaihaʻa ʻa Katianetoní ʻi he funga hono kotoa ʻo e fonuá; pea naʻe ʻikai ha taha naʻe māʻoniʻoni ka ko e kau ākonga pē ʻa Sīsuú. Pea naʻa nau tokonaki ʻa e koula mo e siliva ʻo lahi ʻaupito, pea nau fefakatauʻaki ʻi he ngaahi faʻahinga koloa kehekehe kotoa pē.\n\n47 Pea naʻe hoko ʻo pehē ʻi he hili ʻa e ʻosi atu ʻa e taʻu ʻe tolungeau mā nima, (pea naʻe kei nofo maʻu pē ʻa e kakaí ʻi he fai angahalá) naʻe pekia ʻa ʻĀmosi; pea naʻe hoko atu ʻe hono tokoua, ko ʻEmaloni, ʻo ne hiki ʻa e lekōtí ʻo fetongi ia.\n\n48 Pea naʻe hoko ʻo pehē ʻi he ʻalu atu ʻa e taʻu ʻe tolungeau mā uofulu, ko ʻEmaloni, ʻi hano ueʻi ia ʻe he Laumālie Māʻoniʻoní, naʻá ne fufuuʻi ʻa e ngaahi lekooti ʻa ia naʻe toputapú—ʻio, ʻa e ngaahi lekooti toputapu kotoa pē ʻa ia kuo tukufakaholo mai mei he toʻu tangata ki he toʻu tangata—ʻo aʻu mai foki ki hono tolungeau mā uofulu ʻo e taʻu hili ʻa e hāʻele mai ʻa Kalaisí.\n\n49 Pea naʻá ne fufuuʻi ia ki he ʻEikí, koeʻuhi ke lava ʻo toe ʻomai ia ki he toenga ʻo e hako ʻo e fale ʻo Sēkopé, ʻo fakatatau ki he ngaahi kikite mo e ngaahi talaʻofa ʻa e ʻEikí. Pea ko e ngataʻanga ia ʻo e lekooti ʻa ʻEmaloní.\n\n", "morm 1": "[center][font_size=26]Ko e Tohi ʻa Molomoná[/font_size][/center]\n\n[center][font_size=26]Vahe 1[/font_size][/center]\n\n[i]ʻOku fakahinohinoʻi ʻe ʻEmaloni ʻa Molomona ʻo kau ki he ngaahi lekooti toputapú—ʻOku kamata ʻa e tau ʻi he vahaʻa ʻo e kau Nīfaí mo e kau Leimaná—ʻOku ʻave ʻa e Kau Nīfai ʻe Toko Tolú—ʻOku mafola lahi ʻa e fai angahalá, taʻetuí, ngāue fakalouʻakaú, mo e ngāue fakafaʻahikehé. Taʻu T.S. 321–326 nai.[/i]\n\n1 Pea ko ʻeni ko au, Molomona, ʻoku ou hiki ha lekooti ʻo e ngaahi meʻa kuó u mamata mo fanongo ki aí, peá u ui ia ko e Tohi ʻa Molomoná.\n\n2 Pea ʻi he taimi naʻe fufuuʻi ai ʻe ʻEmaloni ʻa e ngaahi lekōtí ki he ʻEikí, naʻá ne haʻu kiate au, (naʻá ku taʻu ʻe hongofulu nai hoku taʻu motuʻá, peá u fakaʻau ke poto ʻi ha meʻa ʻe niʻihi ʻi he ʻilo ʻa hoku kakaí) pea naʻe pehē mai ʻe ʻEmaloni kiate au: ʻOku ou fakatokangaʻi ko e tamasiʻi koe ʻoku anga-fakamotuʻa, pea ʻokú ke mata poto;\n\n3 Ko ia, ko e taimi te ke taʻu ʻe uofulu mā fā ai ho taʻu motuʻá, ʻoku ou kole ke ke manatuʻi ʻa e ngaahi meʻa ʻa ia kuó ke mamata ki ai ʻo kau ki he kakai ko ʻení; pea ʻi ho taʻu motuʻa ko iá, ʻalu ki he fonua ko ʻAnetumí, ki he moʻunga ʻa ia ʻe ui ko Simi; pea kuó u tuku ki ai ki he ʻEikí ʻa e ngaahi tohi kuo tongitongi toputapu kotoa pē ʻoku kau ki he kakai ko ʻení.\n\n4 Pea vakai, ke ke ʻave ʻa e ngaahi peleti ʻa Nīfaí maʻau, pea ko hono toé ke ke tuku ʻi he potu ʻa ia ʻoku nau ʻi aí; pea ke ke tongitongi ki he ngaahi peleti ʻa Nīfaí ʻa e ngaahi meʻa kotoa pē kuó ke mamata ki ai ʻo kau ki he kakai ko ʻení.\n\n5 Pea ko au, Molomona, ʻa ia ko e hako au ʻo Nīfai (pea ko e hingoa ʻo ʻeku tamaí ko Molomona) naʻá ku manatuʻi ʻa e ngaahi meʻa ʻa ia naʻe fekau ʻe ʻEmaloni kiate aú.\n\n6 Pea naʻe hoko ʻo pehē ʻi hoku, taʻu hongofulu mā tahá, naʻe ʻave au ʻe heʻeku tamaí ki he fonua ʻi he fakatongá, ki he fonua ko Seilahemalá.\n\n7 Kuo ʻufiʻufi ʻa hono kotoa ʻo e funga fonuá ʻe he ngaahi fale, pea naʻe tokolahi ʻa e kakaí ʻo meimei tatau mo hono lahi ʻo e ʻoneʻone ʻo e tahí.\n\n8 Pea naʻe hoko ʻo pehē ʻi he taʻu ko iá naʻe kamata ha tau ʻi he vahaʻa ʻo e kau Nīfaí, ʻa ia naʻe kau ki ai ʻa e kau Nīfaí mo e kau Sēkopé mo e kau Siosefá mo e kau Sōlamí; pea ko e tau ʻeni ʻi he vahaʻa ʻo e kau Nīfaí, mo e kau Leimaná mo e kau Lēmiuelá mo e kau ʻIsimelí.\n\n9 Ko ʻeni naʻe ui ʻa e kau Leimaná mo e kau Lēmiuelá mo e kau ʻIsimelí ko e kau Leimana; pea ko e ongo faʻahí ko e kau Nīfaí mo e kau Leimaná.\n\n10 Pea naʻe hoko ʻo pehē naʻe kamata ʻa e tau ʻi honau vahaʻá ʻi he ngaahi ngataʻanga fonua ʻo Seilahemalá, ʻo ofi ki he ngaahi vai ʻo Saitoné.\n\n11 Pea naʻe hoko ʻo pehē kuo hanga ʻe he kau Nīfaí ʻo tānaki fakataha ha kau tangata tokolahi ʻaupito, ʻa ia naʻa nau tokolahi ange ʻi he toko tolu manó. Pea naʻe hoko ʻo pehē naʻa nau fai ʻi he taʻu ko iá ʻa e ngaahi tau lahi, ʻa ia naʻe ikuna ai ʻe he kau Nīfaí ʻa e kau Leimaná ʻo nau tāmateʻi ha tokolahi ʻo kinautolu.\n\n12 Pea naʻe hoko ʻo pehē naʻe tuku ʻe he kau Leimaná ʻa ʻenau taumuʻa ke taú, pea naʻe fokotuʻu ʻa e melinó ʻi he fonuá; pea naʻe tolonga ʻa e melinó ʻi he taʻu ʻe fā nai, pea ʻikai ʻi ai ha lilingi toto.\n\n13 Ka naʻe kei mafola pē ʻa e fai angahalá ʻi he funga ʻo e fonuá hono kotoa, pea ko ia naʻe ʻave ai ʻe he ʻEikí ʻa ʻene kau ākonga ʻofeiná, pea naʻe ngata hono fai ʻo e ngaahi maná mo e fakamoʻui mahakí koeʻuhi ko e fai angahala ʻa e kakaí.\n\n14 Pea naʻe ʻikai ha ngaahi meʻa-foaki mei he ʻEikí, pea naʻe ʻikai ke toe tō ʻa e Laumālie Māʻoniʻoni ki ha taha, koeʻuhi ko e fai angahalá mo e taʻetuí.\n\n15 Pea ko au, naʻá ku taʻu hongofulu mā nima peá u anga-fakamotuʻa, ko ia naʻe ʻaʻahi mai kiate au ʻa e ʻEiki, peá u maʻu mo ʻiloʻi ʻa e angalelei ʻa Sīsuú.\n\n16 Pea naʻá ku feinga ke malanga ki he kakaí ni, ka naʻe tāpuniʻi hoku ngutú, pea naʻe taʻofi au ke ʻoua naʻá ku malanga kiate kinautolu; he vakai kuo nau angatuʻu fakahāhā ki honau ʻOtuá; pea kuo ʻave ʻa e kau ākonga ʻofeiná mei he fonuá, koeʻuhi ko ʻenau angahalá.\n\n17 Ka naʻá ku nofo ʻiate kinautolu, ka naʻe taʻofi au ke ʻoua naʻá ku malanga kiate kinautolu, koeʻuhi ko e fefeka ʻo honau lotó; pea ko e meʻa ʻi he fefeka ʻo honau lotó kuo fakamalaʻiaʻi ai ʻa e fonuá koeʻuhi ko kinautolu.\n\n18 Pea ko e kau kaihaʻá ni ʻa Katianetoni, ʻa ia naʻa nau ʻi he kau Leimaná, naʻa nau fakamamahiʻi ʻa e fonuá, ko ia naʻe kamata ai ʻe he kakai ʻo e fonuá ke fufuuʻi ʻenau ngaahi koloá ʻi he kelekelé; pea naʻe kamata ke homongofua ia, koeʻuhi he kuo fakamalaʻiaʻi ʻe he ʻEikí ʻa e fonuá, ke ʻoua naʻa nau faʻa tauhi ia, pe toe ʻiloʻi ia.\n\n19 Pea naʻe hoko ʻo pehē naʻe ʻi ai ʻa e ngaahi ngāue fakalouʻakau, mo e ngaahi ngāue fakafaʻahikehe, mo e ngaahi fie mana; pea naʻe ngāue ʻaki ʻa e mālohi ʻo e tokotaha angakoví ʻi hono kotoa ʻo e funga ʻo e fonuá, ʻio ʻo aʻu ki hono fakamoʻoniʻi ʻo e ngaahi lea kotoa pē ʻa ʻApinetaí kae ʻumaʻā foki ʻa Samuela ko e tangata Leimaná.\n\n", "morm 2": "[center][font_size=26]Vahe 2[/font_size][/center]\n\n[i]ʻOku taki ʻe Molomona ʻa e kau tau ʻa e kau Nīfaí—ʻOku mafola ʻa e lingi totó mo e fakaʻauhá ʻi he fonuá—ʻOku tangilāulau ʻa e kau Nīfaí pea tengihia ʻi he mamahi ʻa kinautolu ʻoku malaʻiá—ʻOku ʻosi atu ʻa honau ʻaho ʻo e ʻaloʻofá—ʻOku maʻu ʻe Molomona ʻa e ngaahi peleti ʻa Nīfaí—ʻOku hoko atu ʻa e ngaahi taú. Taʻu T.S. 327–350 nai.[/i]\n\n1 Pea naʻe hoko ʻo pehē ʻi he taʻu pē ko iá naʻe toe kamata ai ha tau ʻi he vahaʻa ʻo e kau Nīfaí mo e kau Leimaná. Pea neongo naʻá ku kei siʻi, ka naʻá ku sino lahi; ko ia naʻe fakanofo au ʻe he kau Nīfaí ke u hoko ko honau taki, pe ko e taki ʻo ʻenau ngaahi kau taú.\n\n2 Ko ia naʻe hoko ʻo pehē ʻi hoku taʻu hono hongofulu mā onó naʻá ku ʻalu atu ʻo taki ha kau tau ʻo e kau Nīfaí, ke tauʻi ʻa e kau Leimaná; ko ia kuo ʻosi atu ʻa e taʻu ʻe tolungeau uofulu mā ono.\n\n3 Pea naʻe hoko ʻo pehē ʻi hono tolungeau uofulu mā fitu ʻo e taʻú naʻe ʻoho mai kiate kimautolu ʻa e kau Leimaná ʻi he fuʻu mālohi lahi ʻaupito, pea naʻa nau fakamanavaheeʻi ai ʻeku ngaahi kau tau; ko ia naʻe ʻikai te nau fie tau, pea nau kamata holomui ki he ngaahi fonua ʻi he tokelaú.\n\n4 Pea naʻe hoko ʻo pehē naʻa mau aʻu mai ki he kolo ko ʻAnikolá, pea naʻa mau maʻu ʻa e koló, ʻo fai ʻemau ngaahi teuteu ke maluʻi ʻa kimautolu mei he kau Leimaná. Pea naʻe hoko ʻo pehē naʻa mau keli mo langa fakamālohiʻi ʻa e koló ʻaki homau tūkuingatá; pea neongo ʻemau ngaahi langa fakamālohi kotoa pē naʻe kei ʻoho mai pē ʻa e kau Leimaná kiate kimautolu pea naʻa nau tekeʻi ʻa kimautolu mei he koló.\n\n5 Pea naʻa nau tekeʻi foki ʻa kimautolu mei he fonua ko Tēvitá.\n\n6 Pea mau laka atu ʻo mau aʻu atu ki he fonua ko Sōsiuá, ʻa ia naʻe tuʻu ʻi he ngataʻanga fonua ki he hihifó ʻo ofi ki he matātahí.\n\n7 Pea naʻe hoko ʻo pehē naʻa mau tānaki mai homau kakaí ʻi he vave taha ʻo fakatatau ki he meʻa naʻa mau lavá, ke mau fakataha ʻa kinautolu ki ha feituʻu pē ʻe taha.\n\n8 Kae vakai, naʻe fonu ʻa e fonuá ʻi he kau kaihaʻá pea mo e kau Leimaná; pea neongo ʻa e fuʻu fakaʻauha lahi ʻa ia naʻe tuʻunuku mai ki hoku kakaí, naʻe ʻikai pē te nau fakatomala mei heʻenau ngaahi ngāue koví; ko ia naʻe mafola ʻa e lilingi totó mo e fakaʻauhá ʻi hono kotoa ʻo e funga ʻo e fonuá, fakatouʻosi ʻi he kau Nīfaí kae ʻumaʻā foki mo e kau Leimaná; pea ko ha moveuveu ia ne mafola ʻi hono kotoa ʻo e funga fonuá.\n\n9 Pea ko ʻeni, naʻe ʻi ai ha tuʻi ʻo e kau Leimaná, pea ko hono hingoá ko ʻĒlone; pea naʻá ne haʻu ke tauʻi ʻa kimautolu mo e kau tau ʻo e toko fā mano fā afe. Pea vakai, naʻá ku matuʻuaki ia ʻaki ʻa e toko fā mano ua afe. Pea naʻe hoko ʻo pehē naʻá ku ikuna ia ʻaki ʻeku kau taú ʻo ne hola meiate au. Pea vakai, naʻe fai ʻeni kotoa pē, pea kuo ʻalu atu hono tolungeau mā tolungofulu ʻo e taʻú.\n\n10 Pea naʻe hoko ʻo pehē naʻe kamata ʻa e kau Nīfaí ke fakatomala mei heʻenau angahalá, ʻo nau kamata ke tangi ʻo hangē ko ia naʻe kikiteʻi ʻe Samuela ko e palōfitá; he vakai naʻe ʻikai lava ʻe ha tangata ke faʻa tauhi ʻa e meʻa naʻe ʻaʻaná, koeʻuhi ko e kau kaihaʻá, mo e kau faʻao fakamālohí, mo e kau fakapoó, mo e fie fai maná, mo e ngāue fakafaʻahikehe ʻa ia naʻe ʻi he fonuá.\n\n11 Ko ia naʻe kamata ke ʻi ai ʻa e tangi mo e tangilāulau ʻi he fonuá hono kotoa koeʻuhi ko e ngaahi meʻá ni, kae lahi ange ʻi he kau Nīfaí.\n\n12 Pea naʻe hoko ʻo pehē ko au, Molomona, ʻi heʻeku sio ki heʻenau tangilāulaú mo ʻenau tangí mo ʻenau mamahí ʻi he ʻao ʻo e ʻEikí, naʻe kamata ke fiefia ʻa hoku lotó ʻiate au, ʻi heʻeku ʻiloʻi ʻa e ngaahi ʻaloʻofa mo e kātaki fuoloa ʻa e ʻEikí, ko ia naʻá ku mahalo te ne ʻaloʻofa kiate kinautolu ke nau toe hoko ko ha kakai māʻoniʻoni.\n\n13 Kae vakai naʻe tō noa ʻeku fiefiá ni, he naʻe ʻikai tupu ʻenau loto-mamahí ki he fakatomala, koeʻuhi ko e angalelei ʻa e ʻOtuá; ka ko e loto-mamahi ia ʻa e kau malaʻia, koeʻuhi ʻe ʻikai tuku maʻu pē ʻe he ʻEikí ke nau fiefia ʻi he fai angahalá.\n\n14 Pea naʻe ʻikai te nau haʻu kia Sīsū mo e loto-mafesifesi mo e laumālie fakatomala, ka naʻa nau lea kovi ki he ʻOtua mo fakaʻamu ke nau mate. Ka neongo iá naʻa nau tau ʻaki ʻenau heletaá ke maluʻi ʻenau moʻuí.\n\n15 Pea naʻe hoko ʻo pehē naʻe toe foki mai ʻeku loto-mamahí kiate au, peá u ʻiloʻi kuo ʻosi ʻa honau ʻaho ʻo e ʻaloʻofá kiate kinautolu, ʻi he meʻa fakasino mo fakalaumālie fakatouʻosi; he ne u mamata ki ha lau afe ʻo kinautolu ʻoku tā hifo ʻi he angatuʻu fakahāhā ki honau ʻOtuá, pea fokotuʻutuʻu ʻa honau sinó ʻo hangē ha vevé ʻi he funga ʻo e fonuá. Pea naʻe pehē ʻa e ʻalu atu hono tolungeau fāngofulu mā fā ʻo e taʻú.\n\n16 Pea naʻe hoko ʻo pehē ʻi hono tolungeau fāngofulu mā nima ʻo e taʻú naʻe kamata ke hola ʻa e kau Nīfaí mei he kau Leimaná; pea naʻe tuli ʻa kinautolu kae ʻoua kuo nau aʻu atu ki he fonua ko Seisoní, ʻoku teʻeki ai te u lava ʻo taʻofi ʻa kinautolu ʻi heʻenau holomuí.\n\n17 Pea ko ʻeni, ko e kolo ko Seisoní naʻe ofi ia ki he fonua kuo tuku ai ʻe ʻEmaloni ʻa e ngaahi lekōtí ki he ʻEikí, koeʻuhi ke ʻoua naʻa nau ʻauhá. Pea vakai, kuó u ʻalu ʻo hangē koe lea ʻa ʻEmaloní, peá u toʻo ʻa e ngaahi peleti ʻa Nīfaí, ʻo u hiki ki ai ha lekooti ʻo hangē ko e ngaahi lea ʻa ʻEmaloní.\n\n18 Pea naʻá ku tohi ʻi he ngaahi peleti ʻa Nīfaí ha fakamatala kakato ʻo e ngaahi fai angahalá mo e ngaahi anga-fakalieliá; ka ʻi he ngaahi peleti ko ʻení naʻe ʻikai te u fai ha fakamatala kakato ʻo ʻenau ngaahi fai angahalá mo e ngaahi anga-fakalieliá, he vakai, kuo hā maʻu ai pē ʻa e ngaahi fai angahalá mo e ngaahi anga-fakalieliá ki hoku matá talu pē mei he ʻaho naʻá ku motuʻa feʻunga ai ke u mamata ki he ngaahi angafai ʻa e tangatá.\n\n19 Pea ʻoku ou mamahi lahi koeʻuhi ko ʻenau fai angahalá; he kuo fonu hoku lotó ʻi he mamahi koeʻuhi ko ʻenau fai angahalá, ʻi hoku ngaahi ʻahó kotoa pē; ka neongo iá, ʻoku ou ʻiloʻi ʻe hiki hake au ʻi he ʻaho fakaʻosí.\n\n20 Pea naʻe hoko ʻo pehē ʻi he taʻu pē ko iá naʻe toe haʻao mo tuli holo ʻa e kau Nīfaí. Pea naʻe hoko ʻo pehē naʻe tekeʻi ʻa kimautolu kae ʻoua kuo mau aʻu atu ki he fonua ʻi he fakatokelaú ʻa ia naʻe ui ko Semi.\n\n21 Pea naʻe hoko ʻo pehē naʻa mau langa fakamālohiʻi ʻa e kolo ko Semí, pea naʻa mau tānaki mai homau kakaí ʻo fakatatau ki he meʻa ne mau lavá, koeʻuhi ke mau lava nai ʻo fakahaofi ʻa kinautolu mei he fakaʻauhá.\n\n22 Pea naʻe hoko ʻo pehē ʻi hono tolungeau fāngofulu mā ono ʻo e taʻu naʻa nau kamata ke toe ʻoho mai kiate kimautolu.\n\n23 Pea naʻe hoko ʻo pehē naʻá ku lea ki hoku kakaí, peá u naʻinaʻi kiate kinautolu ʻi he fuʻu ivi lahi, ke nau tuʻu loto-toʻa ʻi he ʻao ʻo e kau Leimaná pea tau koeʻuhi ko honau uaifí, mo ʻenau fānaú, mo honau ngaahi falé, mo honau ngaahi ʻapí.\n\n24 Pea naʻe ueʻi siʻi hake ʻa kinautolu ʻe heʻeku ngaahi leá ke loto-mālohi ange, ko ia naʻe ʻikai te nau hola ai mei he kau Leimaná, ka naʻa nau tuʻu loto-toʻa ke tau mo kinautolu.\n\n25 Pea naʻe hoko ʻo pehē naʻa mau tauʻi ʻaki ʻa e kau tau ʻe toko tolu mano ʻa e kau tau ʻe toko nima mano. Pea naʻe pehē fau hono mālohi ʻo ʻemau matuʻuaki ʻa kinautolú naʻa nau hola ai meiate kimautolu.\n\n26 Pea naʻe hoko ʻo pehē ʻi heʻenau feholakí naʻa mau tuli ʻa kinautolu ʻaki ʻemau kau taú, ʻo mau toe fetaulaki mo kinautolu, pea mau ikuna ʻa kinautolu; ka neongo iá naʻe ʻikai ke ʻiate kimautolu ʻa e mālohi ʻo e ʻEikí; ʻio, naʻe tuku kimautolu taʻe-ha-tokoni, pea naʻe ʻikai nofoʻia ʻa kimautolu ʻe he Laumālie ʻo e ʻEikí; ko ia kuo mau hoko ai ʻo vaivai ʻo hangē ko homau kāingá.\n\n27 Pea naʻe mamahi hoku lotó koeʻuhi ko e fuʻu faingataʻaʻia lahí ni ʻa hoku kakaí, koeʻuhi ko ʻenau fai angahalá mo ʻenau ngaahi meʻa fakalieliá. Kae vakai, naʻa mau ʻalu atu ke tauʻi ʻa e kau Leimaná mo e kau kaihaʻa ʻa Katianetoní, kae ʻoua kuo mau toe maʻu ʻa e ngaahi fonua ʻo homau tofiʻá.\n\n28 Pea kuo ʻalu atu mo hono *tolungeau fāngofulu mā hiva ʻo e taʻú. Pea ʻi hono tolungeau mā nimangofulu ʻo e taʻú naʻa mau fai ha aleapau melino mo e kau Leimaná mo e kau kaihaʻa ʻa Katianetoní, ʻa ia naʻa mau vahevahe ai ʻa e ngaahi fonua ʻo homau tofiʻá.\n\n29 Pea naʻe tuku mai ʻe he kau Leimaná moʻomautolu ʻa e fonua ʻi he fakatokelaú, ʻio, ʻo aʻu ki he kavelemotu lausiʻi, ʻa ia naʻe fakatau ki he fonua ʻi he fakatongá. Pea naʻa mau tuku moʻó e kau Leimaná ʻa e fonua kotoa ʻi he fakatongá.\n\n", "morm 3": "[center][font_size=26]Vahe 3[/font_size][/center]\n\n[i]ʻOku kalanga ʻaki ʻe Molomona ʻa e fakatomalá ki he kau Nīfaí—ʻOku nau fai ha ikuna kāfakafa pea nau pōlepole ʻi honau ivi ʻonautolú—ʻOku fakafisi ʻa Molomona ke ne taki ʻa kinautolu, pea naʻá ne lotua ʻa kinautolu ka naʻá ne tui pē ʻe ʻikai te nau fakatomala—ʻOku fakaafeʻi ʻe he Tohi ʻa Molomoná ʻa e faʻahinga ʻe hongofulu mā ua ʻo ʻIsilelí ke nau tui ki he ongoongoleleí. Taʻu T.S. 360–362 nai.[/i]\n\n1 Pea naʻe hoko ʻo pehē naʻe ʻikai ke toe ō mai ʻa e kau Leimaná ke tau kae ʻoua kuo hili ʻa e taʻu ʻe hongofulu. Pea vakai, kuó u fakangāueʻi ʻa hoku kakai, ko e kau Nīfaí, ʻi he teuteuʻi honau ngaahi fonuá mo ʻenau ngaahi mahafú ki he taimi ʻo e taú.\n\n2 Pea naʻe hoko ʻo pehē naʻe folofola mai ʻa e ʻEikí kiate au: Kalanga ki he kakaí ni—Mou fakatomala, pea haʻu kiate au, pea mou papitaiso mo toe langa hake hoku siasí, pea ʻe fakahaofi ʻa kimoutolu.\n\n3 Pea naʻá ku kalanga ki he kakaí ni, ka naʻe taʻeʻaonga; pea naʻe ʻikai te nau ʻiloʻi ko e ʻEikí kuó ne fakahaofi ʻa kinautolú, mo ne tuku kiate kinautolu ʻa e faingamālie ke fakatomalá. Pea vakai naʻa nau fakafefeka honau lotó ki he ʻEiki ko honau ʻOtuá.\n\n4 Pea naʻe hoko ʻo pehē naʻe hili leva ʻa e ʻalu atu ʻa e taʻu ʻe hongofulu ko ʻení, ʻa ia, ko hono lau fakatahá ko e taʻu ʻe tolungeau mā onongofulu hili ʻa e hāʻele mai ʻa Kalaisí, naʻe fai mai ʻe he tuʻi ʻo e kau Leimaná ha tohi kiate au, ʻa ia naʻe fakahā mai ai kiate au ʻoku nau teuteu ke toe ō mai ke tauʻi ʻa kimautolu.\n\n5 Pea naʻe hoko ʻo pehē naʻá ku fekau ki hoku kakaí ke nau fakataha mai ki he fonua ko ʻAuhá, ki ha kolo ʻa ia naʻe ʻi he ngaahi ngataʻanga fonuá, ʻo ofi ki he kavelemotú, ʻa ia naʻe fakatau atu ki he fonua ʻi he fakatongá.\n\n6 Pea naʻa mau fokotuʻu ai ʻemau ngaahi kau taú, ke mau taʻofi ʻa e ngaahi kau tau ʻa e kau Leimaná, ke ʻoua te nau maʻu ha taha ʻo homau ngaahi fonuá; ko ia naʻa mau teuteu ke tau mo kinautolu ʻaki ʻemau ngaahi kau taú kotoa.\n\n7 Pea naʻe hoko ʻo pehē ʻi hono tolungeau onongofulu mā taha ʻo e taʻú naʻe ō mai ʻa e kau Leimaná ki he kolo ko ʻAuha ke tauʻi ʻa kimautolu; pea naʻe hoko ʻo pehē ʻi he taʻu ko iá naʻa mau ikunaʻi ʻa kinautolu, pea naʻa nau toe foki atu ai ki honau ngaahi fonua ʻonautolú.\n\n8 Pea ʻi hono tolungeau onongofulu mā ua ʻo e taʻú naʻa nau toe ō mai ke tau. Pea naʻa mau toe ikunaʻi ʻa kinautolu, ʻo mau tāmateʻi hanau tokolahi ʻaupito, pea naʻe laku honau kakai maté ki he tahí.\n\n9 Pea ko ʻeni, koeʻuhi ko e fuʻu meʻá ni, ʻa ia kuo fai ʻe hoku kakai, ko e kau Nīfaí, ko ia naʻa nau kamata ke pōlepole ʻi honau ivi ʻonautolú, pea naʻa nau kamata ke fuakava ki he langí te nau sāuni ʻa e toto ʻo honau kāinga ʻa ia kuo tāmateʻi ʻe honau ngaahi filí.\n\n10 Pea naʻa nau fuakava ki he langí, kae ʻumaʻā foki ki he ʻafioʻanga ʻo e ʻOtuá, ke nau ʻalu atu ke tauʻi honau ngaahi filí, pea fakaʻauha ʻa kinautolu mei he funga ʻo e fonuá.\n\n11 Pea naʻe hoko ʻo pehē ko au, Molomona, naʻá ku fakafisi ʻaupito ʻo fai atu mei he taimi ko iá ke u hoko ko e pule pe takimuʻa ki he kakaí ni, koeʻuhi ko ʻenau fai angahalá mo e anga-fakalieliá.\n\n12 Vakai, kuó u taki ʻa kinautolu, neongo ʻenau fai angahalá, kuó u taki ʻa kinautolu ʻo tuʻo lahi ki he tau, peá u ʻofa kiate kinautolu, ʻo fakatatau mo e ʻofa ʻa e ʻOtuá ʻa ia naʻe ʻiate aú; ʻaki hoku lotó kotoa; pea kuo fakahā hake hoku laumālié ʻi he lotu ki hoku ʻOtuá ʻi he ʻaho kotoa koeʻuhi ko kinautolu; ka neongo iá, naʻe ʻikai te u tui te nau fakatomala, koeʻuhi ko e fefeka ʻa honau lotó.\n\n13 Pea kuo tuʻo tolu ʻeku fakahaofi ʻa kinautolu mei he nima ʻo honau ngaahi filí, pea kuo ʻikai te nau fakatomala mei heʻenau ngaahi angahalá.\n\n14 Pea ʻi heʻenau fuakava ki he meʻa kotoa pē kuo tapui kiate kinautolu ʻe hotau ʻEiki mo e Fakamoʻui ko Sīsū Kalaisí, te nau ʻalu atu ki honau ngaahi filí ke tau, pea sāuni ʻa e toto ʻo honau kāingá, vakai naʻe ongo mai ʻa e leʻo ʻo e ʻEikí kiate au, ʻo folofola:\n\n15 ʻOku ʻaʻaku ʻa e tauteá, pea te u totongi; pea ko e meʻa ʻi he ʻikai fakatomala ʻa e kakai ní hili ʻeku fakahaofi ʻa kinautolú, vakai, ʻe motuhi atu ʻa kinautolu mei he funga ʻo e māmaní.\n\n16 Pea naʻe hoko ʻo pehē naʻá ku fakafisi ʻaupito ke u ʻalu atu ke tauʻi hoku ngaahi filí; pea naʻá ku fai ʻo fakatatau mo e meʻa kuo fekau ʻe he ʻEikí kiate aú; pea naʻá ku tuʻu ʻo mamata noa pē ke fakahā ki he māmaní ʻa e ngaahi meʻa ʻa ia naʻá ku mamata mo fanongo ki aí, ʻo fakatatau ki he ngaahi fakahā ʻa e Laumālié ʻa ia kuo fakamoʻoni ki he ngaahi meʻa ʻe hokó.\n\n17 Ko ia ʻoku ou tohi kiate kimoutolu, ʻe kau Senitaile, pea kiate kimoutolu foki, ʻe fale ʻo ʻIsileli, ʻo ka kamata ʻa e ngāué, ʻoku ʻamanaki ke mou teuteu ke foki ki he fonua ʻo homou tofiʻá;\n\n18 ʻIo, vakai, ʻoku ou tohi ki he ngaahi ngataʻanga kotoa pē ʻo e māmaní; ʻio, kiate kimoutolu, ʻa e ngaahi faʻahinga ʻe hongofulu mā ua ʻo ʻIsilelí, ʻa ia ʻe fakamāuʻi ʻo fakatatau ki hoʻomou ngaahi ngāué ʻe he toko hongofulu mā ua ʻa ia naʻe fili ʻe Kalaisi ke hoko ko ʻene kau ākonga ʻi he fonua ko Selūsalemá.\n\n19 Pea ʻoku ou tohi foki ki he toenga ʻo e kakai ní, ʻa ia ʻe fakamāuʻi foki ʻe he toko hongofulu mā ua ʻa ia naʻe fili ʻe Sīsū ʻi he fonua ní; pea ʻe fakamāuʻi ʻa kinautolu ʻe he toko hongofulu mā ua kehe ʻa ia naʻe fili ʻe Kalaisi ʻi he fonua ko Selūsalemá.\n\n20 Pea ko e ngaahi meʻa ʻeni ʻoku fakahā mai ʻe he Laumālié kiate au; ko ia ʻoku ou tohi kiate kimoutolu kotoa pē. Pea ko hono ʻuhinga ʻeni ʻoku ou tohi ai kiate kimoutolú, ke mou ʻiloʻi kuo pau ke mou tuʻu kotoa pē ʻi he nofoʻanga fakamaau ʻo Kalaisí, ʻio, ʻa e tokotaha kotoa pē ʻa ia ʻoku kau ʻi he fāmili kotoa ʻo e faʻahinga ʻo e tangata ʻo ʻĀtamá; pea kuo pau ke mou tuʻu ke fakamāuʻi ʻi hoʻomou ngaahi ngāué, pe ʻoku lelei pe kovi ia;\n\n21 Pea koeʻuhí ke mou tui foki ki he ongoongolelei ʻa Sīsū Kalaisí, ʻa ia te mou maʻu ʻiate kimoutolú; kae ʻumaʻā foki mo e Siú, ʻa ia ko e kakai ʻo e fuakava ʻo e ʻEikí, pea mo ha toe ngaahi fakamoʻoni kehe meiate ia, ʻa ia naʻa nau mamata mo fanongo ki ai, ko Sīsū, ʻa ia naʻa nau tāmateʻí, ko e Kalaisi moʻoní mo e ʻOtua moʻoní ia.\n\n22 Pea ʻoku ou fakaʻamu ke u lava ʻo fakalotoʻi ʻa kimoutolu kotoa pē ʻe ngaahi ngataʻanga kotoa pē ʻo e māmaní ke mou fakatomala pea teuteu ke tuʻu ʻi he ʻao ʻo e nofoʻanga fakamaau ʻo Kalaisí.\n\n", "morm 4": "[center][font_size=26]Vahe 4[/font_size][/center]\n\n[i]ʻOku hokohoko atu ʻa e taú mo e lilingi totó—ʻOku tauteaʻi ʻe he kau fai angahalá ʻa e kau fai angahala—ʻOku mafola ʻa e fai angahala ʻoku lahi ange ʻi ha toe taimi ʻi muʻa ʻi ʻIsileli—ʻOku feilaulau ʻaki ʻa e kakai fefiné mo e fānaú ki he ngaahi ʻotua tamapua—ʻOku kamata ʻe he kau Leimaná ke fakaʻauha ʻa e kau Nīfai ʻoku tuʻu hake kiate kinautolú. Taʻu T.S. 363–375 nai.[/i]\n\n1 Pea ko ʻeni naʻe hoko ʻo pehē ʻi hono tolungeau onongofulu mā tolu ʻo e taʻú naʻe ʻalu atu ʻa e kau Nīfaí mo ʻenau kau taú ke tau mo e kau Leimaná, mei he fonua ko ʻAuhá.\n\n2 Pea naʻe hoko ʻo pehē naʻe toe tekeʻi fakaholomui ʻa e ngaahi kau tau ʻa e kau Nīfaí ki he fonua ko ʻAuhá. Pea lolotonga ʻenau kei helaʻiá, naʻe ʻi ai ha kau tau kei mālohi ʻa e kau Leimaná naʻe ʻoho mai kiate kinautolu; pea naʻa nau fai ha fuʻu tau lahi, pea naʻe maʻu ai ʻe he kau Leimaná ʻa e kolo ko ʻAuhá, ʻo nau tāmateʻi ʻa e tokolahi ʻo e kau Nīfaí, pea nau puke pōpula ʻa e tokolahi.\n\n3 Pea naʻe hola hono toé ʻo fakataha mo e kakai ʻo e kolo ko Teanikumí. Ko ʻeni naʻe tuʻu ʻa e kolo ko Teanikumí ʻi he ngaahi ngataʻanga fonua ʻi he matātahí; pea naʻe ofi foki ki he kolo ko ʻAuhá.\n\n4 Pea koeʻuhi ko e ʻalu atu ʻa e ngaahi kau tau ʻa e kau Nīfaí ke ʻohofi ʻa e kau Leimaná ko ia naʻe tupu ai honau fakaʻauhá; he ka ne taʻeʻoua ʻa e meʻá ni, pehē kuo ʻikai maʻu ʻe he kau Leimaná ha mālohi kiate kinautolu.\n\n5 Kae, vakai, ʻe tō ʻa e ngaahi tautea ʻa e ʻOtuá ki he kau angahalá; pea ʻoku fou ʻi he kau angahalá hono tauteaʻi ʻo e kau angahalá; he koe kau angahalá, ʻoku nau ueʻi hake ʻa e loto ʻo e fānau ʻa e tangatá ke lilingi totó.\n\n6 Pea naʻe hoko ʻo pehē naʻe teuteu ʻa e kau Leimaná ke ʻoho mai ki he kolo ko Teanikumí.\n\n7 Pea naʻe hoko ʻo pehē ʻi hono tolungeau onongofulu mā fā ʻo e taʻú naʻe ō mai ʻa e kau Leimaná ke tau mo e kolo ko Teanikumí, ke nau puke mo e kolo ko Teanikumí foki.\n\n8 Pea naʻe hoko ʻo pehē naʻe tekeʻi mo tuli fakaholomui ʻa kinautolu ʻe he kau Nīfaí. Pea ʻi he sio ʻa e kau Nīfaí kuo nau tekeʻi ʻa e kau Leimaná, naʻa nau toe pōlepole ʻi honau iví; pea naʻa nau ō atu ʻi honau ivi ʻonautolú ʻo toe puke ʻa e kolo ko ʻAuhá.\n\n9 Pea ko ʻeni kuo fai kotoa ʻa e ngaahi meʻá ni, pea kuo ʻi ai ʻa e toko lau afe kuo tāmateʻi ʻi he ongo faʻahí fakatouʻosi, ʻi he kau Nīfaí mo e kau Leimaná fakatouʻosi.\n\n10 Pea naʻe hoko ʻo pehē kuo ʻosi atu hono tolungeau onongofulu mā ono ʻo e taʻú, pea naʻe toe ō mai ʻa e kau Leimaná ki he kau Nīfaí ke tau; ka naʻe ʻikai ke fakatomala ʻa e kau Nīfaí ʻi he kovi kuo nau faí, ka naʻa nau vilitaki ai pē ʻi heʻenau fai angahalá.\n\n11 Pea koloto ke faʻa fakamatala ʻe ha ʻelelo, pe tohi ʻe ha tangata ha fakamatala kakato ʻo e fakalielia ʻo e lilingi toto mo e fakaʻauha naʻe ʻi he kakaí, ʻa ia ko e kau Nīfaí mo e kau Leimaná fakatouʻosi; pea naʻe fakafefeka ʻa e loto kotoa pē, ko ia naʻa nau manako ʻi he lilingi totó maʻu ai pē.\n\n12 Pea kuo teʻeki ai ha fuʻu fai angahala lahi pehē fau ʻi he fānau kotoa pē ʻa Līhaí, pe ʻi he fale kotoa ʻo ʻIsilelí, ʻo fakatatau ki he ngaahi folofola ʻa e ʻEikí, ʻo hangē ko ia naʻe ʻi he kakai ní.\n\n13 Pea naʻe hoko ʻo pehē naʻe puke ʻe he kau Leimaná ʻa e kolo ko ʻAuhá, pea naʻe tupu ʻeni ʻi heʻenau tokolahi ange ʻi he tokolahi ʻo e kau Nīfaí.\n\n14 Pea naʻa nau laka atu foki ke tauʻi ʻa e kolo ko Teanikumí, pea nau tekeʻi atu ʻa e kakai ʻo e koló mei ai, ʻo nau puke ʻa e tokolahi ʻo e kakai fefiné mo e fānaú fakatouʻosi, pea naʻa nau feilaulau ʻaki ʻa kinautolu ko e feilaulau ki honau ngaahi ʻotua tamapuá.\n\n15 Pea naʻe hoko ʻo pehē ʻi hono tolungeau onongofulu mā fitu ʻo e taʻú, kuo ʻita ʻa e kau Nīfaí koeʻuhi ko e feilaulau ʻaki ʻe he kau Leimaná ʻa honau kakai fefiné mo ʻenau fānaú, ko ia naʻa nau ō atu ai ke tau mo e kau Leimaná ʻi he fuʻu ʻita lahi, ko ia naʻa nau toe ikuna ai ʻa e kau Leimaná, pea tekeʻi ʻa kinautolu mei honau ngaahi fonuá.\n\n16 Pea naʻe ʻikai ke toe haʻu ʻa e kau Leimaná ke tau mo e kau Nīfaí ʻo aʻu ki hono tolungeau fitungofulu mā nima ʻo e taʻú.\n\n17 Pea ʻi he taʻu ko iá naʻa nau ʻoho mai ke tau mo e kau Nīfaí ʻaki honau mālohi kotoa pē; pea naʻe ʻikai ke lau ʻa kinautolu koeʻuhi ko hono lahi fau ʻo honau tokolahí.\n\n18 Pea kamata mei he taimi ko iá mo e ʻikai maʻu ʻe he kau Nīfaí ha mālohi ki he kau Leimaná, ka naʻe kamata ke tafiʻi atu ʻa kinautolu ʻe kinautolu ʻo hangē ko e hahaú ʻi he laʻaá.\n\n19 Pea naʻe hoko ʻo pehē naʻe ʻoho mai ʻa e kau Leimaná ke tauʻi ʻa e kolo ko ʻAuhá; pea naʻe ʻi ai ha fuʻu fepaki lahi naʻe fai ʻi he fonua ko ʻAuhá, ʻa ia naʻa nau ikuna ai ʻa e kau Nīfaí.\n\n20 Pea naʻa nau toe hola meiate kinautolu, pea nau ʻalu atu ki he kolo ko Pōasí; pea naʻa nau tuʻu ai ʻo tau mo e kau Leimaná ʻi he fuʻu loto-toʻa lahi, pea naʻe ʻikai ke ikuna ʻe he kau Leimaná ʻa kinautolu kae ʻoua kuo nau toe ō mai ko hono tuʻo uá.\n\n21 Pea kuo nau ō mai ko hono tuʻo uá, pea naʻe tekeʻi mo fakaʻauha ʻa e kau Nīfaí ʻi he fuʻu fakaʻauha lahi; naʻe toe feilaulau ʻaki honau kakai fefiné mo e fānaú ki ha ngaahi tamapuá.\n\n22 Pea naʻe hoko ʻo pehē naʻe toe hola ʻa e kau Nīfaí meiate kinautolu, ʻo nau ʻave ʻa e kakaí kotoa mo kinautolu, ʻi he ngaahi kolo lalahí mo e fanga kiʻi kolo īkí.\n\n23 Pea ko ʻeni ko au, Molomona, ʻi heʻeku vakai ʻoku fakaʻau ke ikuna ʻe he kau Leimaná ʻa e fonuá, ko ia naʻá ku ʻalu ki he moʻunga ko Simí, peá u toʻo ʻa e ngaahi lekōtí kotoa, ʻa ia kuo fufuuʻi ʻe ʻEmaloni ki he ʻEikí.\n\n", "morm 5": "[center][font_size=26]Vahe 5[/font_size][/center]\n\n[i]ʻOku toe taki ʻe Molomona ʻa e ngaahi kau tau ʻa e kau Nīfaí ʻi he ngaahi tau naʻe lahi ai ʻa e lilingi totó mo e fakaʻauhá—ʻE ʻomi ʻa e Tohi ʻa Molomoná ke fakalotoʻi ʻa ʻIsileli kotoa pe ko Sīsū ʻa e Kalaisí—Ka koeʻuhi ko ʻenau taʻetuí, ʻe fakamoveteveteʻi ʻa e kau Leimaná, pea ʻe ʻikai ngāue mai ʻa e Laumālié kiate kinautolu—Te nau maʻu ʻa e ongoongoleleí mei he kau Senitailé ʻi he ngaahi ʻaho fakaʻosí. Taʻu T.S. 375–384 nai.[/i]\n\n1 Pea naʻe hoko ʻo pehē naʻá ku ʻalu atu ʻi he kau Nīfaí, pea naʻá ku fakatomala mei he fuakava kuó u fai ʻe ʻikai te u toe tokoni kiate kinautolú; pea naʻa nau toe tuku mai kiate au ʻa e pule ki heʻenau ngaahi kau taú, he naʻa nau sio kiate au ʻo hangē te u lava ʻo fakahaofi ʻa kinautolu mei honau ngaahi faingataʻá.\n\n2 Kae vakai, naʻe ʻikai haʻaku ʻamanaki, he naʻá ku ʻilo ʻa e ngaahi tautea ʻa e ʻEikí ʻa ia ʻe tō kiate kinautolú; he naʻe ʻikai te nau fakatomala mei heʻenau ngaahi angahalá, ka nau feinga ke maluʻi ʻenau moʻuí kae ʻikai ui ki he Tokotaha ʻa ia naʻá ne fakatupu ʻa kinautolú.\n\n3 Pea naʻe hoko ʻo pehē naʻe ʻoho mai ʻa e kau Leimaná kiate kimautolu ʻi heʻemau hola ki he kolo ko Soataní; kae vakai, naʻe tekeʻi fakaholomui ʻa kinautolu ʻo ʻikai ai te nau puke ʻa e koló ʻi he taimi ko iá.\n\n4 Pea naʻe hoko ʻo pehē naʻa nau toe ʻoho mai ke tau mo kimautolu, ka naʻa mau maluʻi ʻa e koló. Pea naʻe ʻi ai mo e ngaahi kolo kehe ʻa ia naʻe maluʻi ʻe he kau Nīfaí, ʻa ia ko ha ngaahi kolotau naʻe taʻofi ʻa kinautolu ʻo ʻikai te nau faʻa hū mai ki he fonua naʻe tuʻu ki muʻa ʻiate kimautolú, ke nau fakaʻauha ʻa e kakai ʻo homau fonuá.\n\n5 Ka naʻe hoko ʻo pehē ko e ngaahi fonua kotoa pē kuo mau tuku ki muí, pea kuo ʻikai ke tānaki mai mo honau kakaí, naʻe fakaʻauha ʻe he kau Leimaná, pea ko honau ngaahi koló, mo e ngaahi kolo īkí, mo e ngaahi kolo lalahí, naʻe tutu ʻaki ʻa e afi; pea naʻe pehē ʻa e ʻosi atu hono tolungeau fitungofulu mā hiva ʻo e taʻú.\n\n6 Pea naʻe hoko ʻo pehē ʻi hono tolungeau valungofulu ʻo e taʻú naʻe toe ō mai ai ʻa e kau Leimaná ke tauʻi ʻa kimautolu, pea naʻa mau tau mo kinautolu ʻi he loto-toʻa; ka naʻe taʻeʻaonga pē ia, he naʻe pehē fau honau tokolahí naʻa nau molomoloki ʻa e kakai ʻo e kau Nīfaí ʻi honau lalo vaʻé.\n\n7 Pea naʻe hoko ʻo pehē naʻa mau toe hola, pea ko kinautolu naʻe vave ange ʻenau holá ʻi he kau Leimaná, naʻa nau hao, pea ko kinautolu naʻe ʻikai ke vave ange ʻi he kau Leimaná naʻe tā hifo mo fakaʻauha.\n\n8 Pea ko ʻeni vakai, ko au, Molomona, ʻoku ʻikai te u fie fakamamahiʻi ʻa e loto ʻo e kakaí ʻi he fakahā kiate kinautolu ʻa hono fakamanavahē ʻo e totó mo e fakaʻauhá ʻo hangē ko ia naʻá ku mamata ki ai ʻaki hoku matá; ka ko au, ʻi heʻeku ʻiloʻi kuo pau ke fakahā ʻa e ngaahi meʻá ni, pea ko e ngaahi meʻa kotoa pē kuo fufuuʻí kuo pau ke fakahā ia ʻi he ngaahi funga falé—\n\n9 Pea ko e tahá kuo pau ke maʻu ʻa e ʻilo ki he ngaahi meʻá ni ʻe he toenga ʻo e kakai ní, pea mo e kau Senitailé foki, ʻa ia kuo folofola ʻe he ʻEikí te nau fakamovetevete ʻa e kakai ní, pea ʻe lau ʻa e kakaí ni ko e meʻa noa pe ʻi honau ʻaó—ko ia ʻoku ou hiki hano kiʻi fakanounouʻi, ka ʻoku ou manavahē ke fai hano fakamatalaʻi kakato ʻo e ngaahi meʻa kuó u mamata ki aí, koeʻuhi ko e fekau kuó u maʻú, kae ʻumaʻā foki ke ʻoua ʻe fuʻu lahi hoʻomou mamahi koeʻuhi ko e fai angahala ʻa e kakai ní.\n\n10 Pea ko ʻeni vakai, ʻoku ou lea ʻaki ʻeni ki honau hakó, kae ʻumaʻā mo e kau Senitaile ʻa ia ʻoku tokanga ki he fale ʻo ʻIsilelí, ʻa ia ʻoku mahino ki ai mo ʻiloʻi ʻoku haʻu mei fē honau ngaahi tāpuakí.\n\n11 He ʻoku ou ʻilo ʻe mamahi ʻa e faʻahinga peheé koeʻuhi ko e tuʻutāmaki ʻa e fale ʻo ʻIsilelí; ʻio, te nau loto-mamahi koeʻuhi ko e fakaʻauha ʻo e kakai ní; te nau loto-mamahi koeʻuhi ko e ʻikai fakatomala ʻa e kakaí ni ke lava ai ke hapai ʻa kinautolu ʻi he ongo toʻukupu ʻo Sīsuú.\n\n12 Ko ʻeni ʻoku tohi ʻa e ngaahi meʻá ni ki he toenga ʻo e fale ʻo Sēkopé; pea ko e anga ʻeni honau tohí, koeʻuhi ʻoku ʻafioʻi ʻe he ʻOtuá ʻe ʻikai fakahā mai ia kiate kinautolu ʻe he fai angahalá; pea ʻe fufuuʻi ia ki he ʻEikí koeʻuhi ke hā mai ia ʻi he taimi ʻokú ne ʻafioʻi ʻoku leleí.\n\n13 Pea ko e fekau ʻeni kuó u maʻú; pea vakai te nau hā mai ʻo fakatatau mo e fekau ʻa e ʻEikí, ʻo ka ne ka ʻafioʻi ʻoku lelei, ʻi hono finangalo potó.\n\n14 Pea vakai, te nau ʻalu atu ki he kau Siu ʻoku taʻetuí; pea ko hono ʻuhinga ʻeni te nau ʻalu atu aí—koeʻuhi ke fakalotoʻi ʻa kinautolu ke nau tui ko Sīsū ko e Kalaisí, ko e ʻAlo ʻo e ʻOtua moʻui; koeʻuhi ke lava ʻo fakahoko ʻe he Tamaí, ʻi hono ʻOfaʻangá, ʻa ʻene taumuʻa maʻongoʻonga mo taʻengatá, ʻi he fakafoki ʻo e kau Siú, pe ko e fale kotoa ʻo ʻIsilelí, ki he fonua ʻo honau tofiʻá, ʻa ia kuo tuku ʻe he ʻEiki ko honau ʻOtuá kiate kinautolu, ko hono fakahoko ʻo ʻene fuakavá;\n\n15 Pea koeʻuhi foki ko e hako ʻo hono kakai ní ke nau tui lahi ange ki heʻene ongoongoleleí, ʻa ia ʻe ʻalu atu kiate kinautolu mei he kau Senitailé; koeʻuhi ʻe fakamoveteveteʻi ʻa e kakaí ni, pea te nau hoko ko ha kakai lanu fakapoʻupoʻuli, mo ʻuli, mo fakalielia, ʻo laka hake ʻi he kau Leimana kuo tau mamata ki ai pea nofo mo kitautolú, pea ʻe hoko ʻeni koeʻuhi ko ʻenau taʻetuí mo e tauhi tamapuá.\n\n16 He vakai, kuo tuku ʻe he Laumālie ʻo e ʻEikí ʻa ʻene feinga ke ueʻi ʻa ʻenau ngaahi tamaí; pea ʻoku ʻikai te nau maʻu ʻa Kalaisi mo e ʻOtuá ʻi he māmaní; pea ʻoku nau vilingia holo ʻo hangē ko e kafukafu ʻi he matangí.\n\n17 Naʻa nau hoko ʻi ai ha taimi ko ha kakai fakaʻofoʻofa, pea naʻa nau maʻu ʻa Kalaisi ko honau tauhi; ʻio, naʻe taki foki ʻa kinautolu ʻe he ʻOtua ko e Tamaí.\n\n18 Ka ko ʻeni, vakai, ʻoku tākiekina holo ʻa kinautolu ʻe Sētane, ʻo hangē ko e vilingia holo ʻa e kafukafú ʻi he matangí, pe hangē ko e fetēkeekina holo ha vaka ʻi he ngaahi peaú, taʻe-hano-lā pe taulá, pe taʻe ʻi ai ha meʻa ke fakaʻuli ʻaki ia; pea ʻoku tatau ia, mo kinautolu.\n\n19 Pea vakai, kuo tuku ʻe he ʻEiki ʻa honau ngaahi tāpuaki, ʻa ia naʻa nau mei maʻu ʻi he fonuá, moʻó e kau Senitaile te nau maʻu ʻa e fonuá.\n\n20 Kae vakai, ʻe hoko ʻo pehē ʻe tuli mo fakamoveteveteʻi ʻa kinautolu ʻe he kau Senitailé; pea hili honau tuli mo fakamoveteveteʻi ʻe he kau Senitailé, vakai, ʻe manatuʻi leva ʻe he ʻEikí ʻa e fuakava kuó ne fai kia ʻĒpalahamé pea ki he fale kotoa ʻo ʻIsilelí.\n\n21 Pea ʻe manatuʻi foki ʻe he ʻEikí ʻa e ngaahi lotu ʻa e māʻoniʻoní, ʻa ia kuo fai kiate ia koeʻuhi ko kinautolú.\n\n22 Pea ko ia, ʻA kimoutolu ʻe kakai Senitaile, ʻe fēfē haʻamou lava ʻo tuʻu ʻi he ʻao ʻo e māfimafi ʻo e ʻOtuá, taʻe te mou fakatomala, pea tafoki mei homou ngaahi hala kovi?\n\n23 ʻIkai ʻoku mou ʻiloʻi ʻoku mou ʻi he toʻukupu ʻo e ʻOtuá? ʻIkai ʻoku mou ʻiloʻi ʻoku ʻiate ia ʻa e māfimafi kotoa pē, ʻo ka ne ka folofola pē ʻe takatakai fakataha ʻa māmani ʻo hangē ha takainga tohí?\n\n24 Ko ia, mou fakatomala, pea fakavaivaiʻi ʻa kimoutolu ʻi hono ʻaó, telia naʻá ne hāʻele mai ke fakamāuʻi ʻa kimoutolu—telia naʻa ʻalu atu ha toenga ʻo e hako ʻo Sēkopé ʻiate kimoutolu ʻo hangē ko e laione, pea haehae momomomo-iiki ʻa kimoutolu, pea ʻoku ʻikai ha taha ʻe fakahaofi ʻa kimoutolu.\n\n", "morm 6": "[center][font_size=26]Vahe 6[/font_size][/center]\n\n[i]ʻOku fakataha mai ʻa e kau Nīfaí ki he fonua ko Komolá ki he ngaahi tau fakaʻosí—ʻOku fufuuʻi ʻe Molomona ʻa e ngaahi lekooti toputapú ʻi he Moʻunga ko Komolá—ʻOku ikuna ʻe he kau Leimaná, pea ʻoku fakaʻauha ʻa e kau Nīfaí—ʻOku mate ʻa e lau kilu ʻi he heletā. Taʻu T.S. 385 nai.[/i]\n\n1 Pea ko ʻeni ʻoku ou fakaʻosi ʻeku lekooti ʻo kau ki hono fakaʻauha ʻo hoku kakai, ko e kau Nīfaí. Pea naʻe hoko ʻo pehē naʻa mau laka atu ki muʻa ʻi he kau Leimaná.\n\n2 Pea ko au, Molomona, naʻá ku fai ha tohi ki he tuʻi ʻo e kau Leimaná, pea naʻá ku kole kiate ia ke ne tuku mai ke mau tānaki fakataha homau kakaí ki he fonua ko Komolá, ʻi he veʻe moʻunga naʻe ui ko Komolá, pea te mau tau ʻi ai mo kinautolu.\n\n3 Pea naʻe hoko ʻo pehē naʻe tuku mai ʻe he tuʻi ʻo e kau Leimaná kiate au ʻa e meʻa naʻá ku fie maʻu.\n\n4 Pea naʻe hoko ʻo pehē naʻa mau laka atu ki he fonua ko Komolá, pea naʻa mau fokotuʻu homau ngaahi fale fehikitakí ʻo takatakai ʻi he moʻunga ko Komolá; pea ko e fonua ia ʻo e ngaahi anovai lahi, mo e ngaahi vaitafe, mo e ngaahi matavai; pea naʻa mau ʻamanaki ke ikunaʻi ʻi ai ʻa e kau Leimaná.\n\n5 Pea kuo ʻosi atu hono tolungeau valungofulu mā fā ʻo e taʻú, pea kuo mau tānaki mai ʻa e toenga hono kotoa ʻo homau kakaí ki he fonua ko Komolá.\n\n6 Pea naʻe hoko ʻo pehē kuo mau tānaki fakataha mai ʻa homau kakaí kotoa ki he fonua ko Komolá, pea vakai ko au, Molomona, ne u fakaʻau ʻo motuʻa; pea ʻi heʻeku ʻiloʻi koe tau fakaʻosi ʻeni ʻa hoku kakaí, pea ko e meʻa ʻi he fekauʻi au ʻe he ʻEikí ke ʻoua naʻá ku tuku ke tō ki he nima ʻo e kau Leimaná ʻa e ngaahi lekooti ʻa ia kuo tukufakaholo mai mei heʻemau ngaahi tamaí, ʻa ia ʻoku toputapu, (he ʻe fakaʻauha ia ʻe he kau Leimaná) ko ia naʻá ku hiki ʻa e lekōtí ni mei he ngaahi peleti ʻa Nīfaí, peá u fufuuʻi ʻi he moʻunga ko Komolá ʻa e ngaahi lekooti kotoa kuo tuku ke u tauhi ʻe he toʻukupu ʻo e ʻEikí, tuku kehe pē ʻa e ngaahi peleti siʻi ko ʻení ʻa ia naʻá ku tuku ki hoku foha ko Molonaí.\n\n7 Pea naʻe hoko ʻo pehē ko hoku kakaí, mo honau ngaahi uaifí mo ʻenau fānaú, naʻa nau sio he taimí ni ki he ngaahi kau tau ʻa e kau Leimaná ʻoku nau laka mai kiate kinautolu; pea naʻa nau tatali ke tali ʻa kinautolu ʻi he fuʻu ilifia fakaʻulia ki he mate ko ia ʻoku fakafonu ʻa e loto ʻo e kau fai angahala kotoa pē.\n\n8 Pea naʻe hoko ʻo pehē naʻa nau ō mai ke tauʻi ʻa kimautolu, pea naʻe fonu ʻa e kakai kotoa pē ʻi he ilifia koeʻuhi ko hono lahi fau ʻo honau tokolahí.\n\n9 Pea naʻe hoko ʻo pehē naʻa nau ʻohofi ʻa hoku kakaí ʻaki ʻa e heletā, mo e kaufana, mo e ngahau, mo e toki, pea mo e faʻahinga mahafu tau kotoa pē.\n\n10 Pea naʻe hoko ʻo pehē naʻe tā hifo ʻa ʻeku kau tangatá, ʻio, ʻa ʻeku toko mano ʻa ia naʻa nau ʻiate aú, peá u lavea ʻo tō ʻi honau lotolotongá; pea naʻa nau laka ʻiate au ʻo ʻikai te nau fakaʻosi ʻa ʻeku moʻuí.\n\n11 Pea kuo nau ʻalu atu ʻo tā hifo ʻa hoku kakaí kotoa tuku kehe pē hamau toko uofulu mā fā, (ʻa ia naʻe kau ai ʻa hoku foha ko Molonaí) pea ʻi heʻemau hao mei he mate ʻa homau kakaí, naʻa mau vakai ʻi he pongipongi haké, ʻi he hili ʻa e foki atu ʻa e kau Leimaná ki honau ngaahi ʻapitangá, mei he tumutumu ʻo e moʻunga ko Komolá, ki he toko mano ʻo hoku kakaí ʻa ia kuo tā hifo, ʻa ia naʻá ku muʻomuʻa ʻo taki ʻa kinautolú.\n\n12 Pea naʻa mau vakai foki ki he toko mano ʻo hoku kakaí ʻa ia naʻe taki ʻe hoku foha ko Molonaí.\n\n13 Pea vakai, kuo tō ʻa e toko mano ʻa Kitikitioná, pea kuó ne tō foki mo ia ʻi honau lotolotongá.\n\n14 Pea kuo tō ʻa Lema mo ʻene toko manó; pea kuo tō ʻa Kilikali mo ʻene toko manó; pea kuo tō ʻa Limihā mo ʻene toko manó; pea kuo tō ʻa Seoneami mo ʻene toko manó; pea kuo tō ʻa Kameninaihā, mo Molonaihā, mo ʻAniteonumi, mo Sipiloni, mo Semi, mo Sose, mo ʻenau toko mano taki taha.\n\n15 Pea naʻe hoko ʻo pehē naʻe ʻi ai mo e toko hongofulu kehe naʻa nau tō ʻi he heletaá mo ʻenau toko mano taki taha; ʻio, kuo tō ʻa hoku kakai kotoa pē, tuku kehe pē ʻa e toko uofulu mā fā ʻa ia naʻa nau ʻiate aú, pea mo e niʻihi tokosiʻi foki kuo hao ki he ngaahi fonua ʻi he tongá, mo e niʻihi tokosiʻi kuo tafoki ki he kau Leimaná; pea naʻe fokotuʻu ʻa honau ʻangaʻangá, mo e ngaahi huí, mo e totó ʻi he funga kelekelé, kuo tuku ia ʻe he nima ʻo e faʻahinga kuo nau tā ʻa kinautolú ke ʻauha ʻi he funga fonuá, pea popo mo foki atu ki honau tupuʻanga ko e kelekelé.\n\n16 Pea naʻe mamahi lahi ʻa hoku laumālié, koeʻuhi ko e tō ʻa hoku kakai, peá u kaila:\n\n17 ʻA kimoutolu ʻe kakai fakaʻofoʻofa, kuo fēfē nai ʻa hoʻomou afe mei he ngaahi hāʻeleʻanga ʻo e ʻEikí! ʻA kimoutolu, ʻe kakai fakaʻofoʻofa, kuo fēfē nai ʻa hoʻomou liʻaki ʻa e Sīsū ko ia, ʻa ia naʻá ne tuʻu mo e ongo toʻukupu ʻoku mafao mai ke tali ʻa kimoutolú!\n\n18 Vakai, kapau naʻe ʻikai te mou fai ʻeni, ʻe ʻikai te mou tō. Kae vakai, kuo mou tō, pea ʻoku ou tengihia ʻa hoʻomou molé.\n\n19 ʻOiauē ʻa e ngaahi foha mo e ngaahi ʻofefine fakaʻofoʻofa, ʻa kimoutolu ʻa e ngaahi tamaí mo e ngaahi faʻeé, ʻa kimoutolu ʻa e ngaahi husepānití mo e ngaahi uaifí, ʻa kimoutolu ʻa e kakai fakaʻofoʻofa, kuo fēfē hoʻomou lava nai ʻo toó!\n\n20 Kae vakai, kuo mou mole atu, pea ʻe ʻikai lava ʻe heʻeku loto-mamahí ʻo fakafoki mai ʻa kimoutolu.\n\n21 Pea ʻoku vave mai ʻa e ʻaho kuo pau ke ʻai ai ʻe homou sino faʻa maté ʻa e taʻe-faʻa-maté, pea ko e ngaahi sinó ni ʻa ia ʻoku ʻauʻauhá kuo pau ke nau hoko ko e ngaahi sino taʻe-faʻa-ʻauʻauha; pea ʻoku pau ke mou tuʻu ʻi he ʻao ʻo e nofoʻanga fakamaau ʻo Kalaisí, ke fakamāuʻi ʻo fakatatau ki hoʻomou ngaahi ngāué; pea kapau leva ʻoku mou māʻoniʻoni, pea ʻe tāpuakiʻi ʻa kimoutolu fakataha mo hoʻomou ngaahi tamai ʻa ia kuo nau muʻomuʻa ʻiate kimoutolú.\n\n22 Taumaiā ne mou fakatomala ʻi he teʻeki ai tō ʻa e fuʻu fakaʻauhá ni kiate kimoutolú. Kae vakai, kuo mou mole atu, pea ko e Tamaí, ʻio, ʻa e Tamai Taʻengata ʻo e langí, ʻokú ne ʻafioʻi ʻa homou tuʻungá; pea ʻokú ne fai kiate kimoutolu ʻo fakatatau mo ʻene fakamaau totonú mo e ʻaloʻofá.\n\n", "morm 7": "[center][font_size=26]Vahe 7[/font_size][/center]\n\n[i]ʻOku fakaafeʻi ʻe Molomona ʻa e kau Leimana ʻo e ngaahi ʻaho fakaʻosí ke nau tui kia Kalaisi, mo tali ʻene ongoongoleleí, pea moʻui—Ko kinautolu kotoa pē ʻoku tui ki he Tohi Tapú te nau tui foki ki he Tohi ʻa Molomoná. Taʻu T.S. 385 nai.[/i]\n\n1 Pea ko ʻeni, vakai, ʻoku ou fie lea siʻi ki he toenga ʻo e kakaí ni ʻa ia kuo fakahaofí, ʻo kapau ʻe tuku ʻe he ʻOtuá kiate kinautolu ʻa ʻeku ngaahi leá, koeʻuhi ke nau ʻilo ki he ngaahi meʻa ʻa ʻenau ngaahi tamaí; ʻio, ʻoku ou lea kiate kimoutolu, ʻa kimoutolu ko e toenga ʻo e fale ʻo ʻIsilelí; pea ko e ngaahi lea ʻeni ʻoku ou leaʻakí:\n\n2 ʻOku mou ʻiloʻi koā, ʻoku mou ʻo e fale ʻo ʻIsilelí.\n\n3 ʻOku mou ʻiloʻi koā kuo pau ke mou haʻu ʻo fakatomala, pe ʻe ʻikai lava ʻo fakamoʻui ʻa kimoutolu.\n\n4 ʻOku mou ʻiloʻi koā kuo pau ke mou tuku hifo hoʻomou ngaahi mahafu ʻo e taú, pea ʻikai toe fiefia ʻi he lilingi totó, pea ʻoua ʻe toe toʻo hake ia, tuku kehe ʻo kapau ʻe fekau ʻe he ʻOtuá kiate kimoutolu.\n\n5 ʻOku mou ʻiloʻi koā kuo pau ke mou maʻu ʻa e ʻilo ki hoʻomou ngaahi tamaí, pea fakatomala mei hoʻomou ngaahi angahala mo e ngaahi hia kotoa pē, pea tui kia Sīsū Kalaisi, ko e ʻAlo ia ʻo e ʻOtuá, pea naʻe tāmateʻi ia ʻe he kau Siú, pea ʻi he māfimafi ʻo e Tamaí kuó ne toe tuʻu, ʻa ia kuó ne ikuna ai ʻa e faʻitoká; pea ʻiate ia foki kuo folo hifo ai ʻa e mamahi ʻo e maté.\n\n6 Pea ʻokú ne fakahoko ʻa e toetuʻu ʻa e maté, ʻa ia kuo pau ke fokotuʻu hake ai ʻa e tangatá ke tuʻu ʻi he ʻao ʻo hono nofoʻanga fakamāú.\n\n7 Pea kuó ne fakahoko ʻa e huhuʻi ʻo e māmaní, koeʻuhí ko ia ia ʻe ʻiloʻi ʻoku taʻehalaia ʻi hono ʻaó ʻi he ʻaho fakamāú ʻe tuku ke ne nofo ʻi he ʻao ʻo e ʻOtuá ʻi hono puleʻangá, ke hiva ʻaki ʻa e fakafetaʻi taʻetuku fakataha mo e kau hiva ʻi ʻolunga, ki he Tamaí, pea ki he ʻAló, pea ki he Laumālie Māʻoniʻoní, ʻa ia ko e ʻOtua pē ʻe taha, ʻi ha tuʻunga ʻo e fiefia ʻa ia ʻoku ʻikai hano ngataʻanga.\n\n8 Ko ia mou fakatomala, pea papitaiso ʻi he huafa ʻo Sīsuú, pea puke maʻu ʻa e ongoongolelei ʻa Kalaisi, ʻa ia ʻe tuku ʻi homou ʻaó, kae ʻikai ʻi he lekōtí ni pē kā ʻi he lekooti foki ʻa ia ʻe ʻomai ki he kau Senitailé mei he kau Siú, ʻa ia ko e lekooti ʻe ʻomai mei he kau Senitailé kiate kimoutolu.\n\n9 He vakai, kuo tohi ʻeni koeʻuhí ke mou tui ki ai; pea kapau ʻoku mou tui ki ai te mou tui ki he meʻá ni foki; pea kapau ʻoku mou tui ki he meʻá ni te mou ʻilo ki hoʻomou ngaahi tamaí kae ʻumaʻā foki mo e ngaahi ngāue fakaofo ʻa ia kuo fakahoko ʻi he māfimafi ʻo e ʻOtuá ʻiate kinautolú.\n\n10 Pea te mou ʻilo foki ko ha toenga ʻa kimoutolu ʻo e hako ʻo Sēkopé; ko ia ʻoku lau ʻa kimoutolu fakataha mo e kakai ʻo e ʻuluaki fuakavá; pea kapau leva te mou tui kia Kalaisi, pea mou papitaiso, ʻuluaki ʻi he vaí, pea toki ʻi he afi mo e Laumālie Māʻoniʻoni, ʻo muimui ki he sīpinga ʻa hotau Fakamoʻuí, ʻo fakatatau mo e meʻa kuó ne fekau kiate kitautolú, ʻe lelei ia kiate kimoutolu ʻi he ʻaho ʻo e fakamāú. ʻĒmeni.\n\n", "morm 8": "[center][font_size=26]Vahe 8[/font_size][/center]\n\n[i]ʻOku haʻao ʻe he kau Leimaná mo fakaʻauha ʻa e kau Nīfaí—ʻE ʻomi ʻa e Tohi ʻa Molomoná ʻi he māfimafi ʻo e ʻOtuá—ʻOku fakahā ʻa e ngaahi fakamamahi kiate kinautolu te nau ʻita mo fakafepaki ki he ngaue ʻa e ʻEikí—ʻE ʻomi ʻa e lekooti ʻo e kau Nīfaí ʻi ha ʻaho ʻo e fai angahala, mo e angaʻuli, mo e hē mei he moʻoní. Taʻu T.S. 400–421 nai.[/i]\n\n1 Vakai, ko au Molonai, ʻoku ou fakaʻosi ʻa e lekooti ʻa ʻeku tamai, ko Molomoná. Vakai, ʻoku siʻi ʻa e ngaahi meʻa ke u tohí, ʻa ia ko e ngaahi meʻa kuo fekau kiate au ʻe heʻeku tamaí.\n\n2 Pea ko ʻeni naʻe hoko ʻo pehē ʻi he hili leva ʻa e fuʻu tau lahi mo fakaʻulia ʻi Komolá, vakai, ko e kau Nīfai ʻa ia kuo nau hola ki he fonua ʻi he fakatongá naʻe haʻao ʻe he kau Leimaná, kae ʻoua kuo fakaʻauha ʻa kinautolu kotoa pē.\n\n3 Pea ko ʻeku tamaí foki naʻe tāmateʻi ʻe kinautolu, pea ʻoku ou toe toko taha pē ke tohi ʻa e talanoa fakamamahi ʻo e fakaʻauha ʻo hoku kakaí. Kae vakai, kuo nau ʻalu, pea ʻoku ou fakahoko ʻa e fekau ʻa ʻeku tamaí. Pea ʻoku ʻikai te u ʻilo pe te nau tāmateʻi au pe ʻikai.\n\n4 Ko ia te u hiki pea fufuuʻi ʻa e ngaahi lekōtí ʻi he kelekelé; pea neongo te u ʻalú ki fē ʻoku tatau ai pē.\n\n5 Vakai, naʻe hiki ʻe heʻeku tamaí ʻa e lekōtí ni, pea kuó ne tohi hono ʻuhinga ʻo ʻene hiki iá. Pea vakai, te u hiki ia foki ʻo kapau naʻá ku maʻu ha konga ʻataʻatā ʻi he ngaahi peletí, ka ʻoku ʻikai te u maʻu; pea ʻoku ʻikai haʻaku ukamea, he ʻoku ou toko taha pē. Kuo tāmateʻi ʻa ʻeku tamaí ʻi he tau, mo hoku kāingá kotoa pē, pea ʻoku ʻikai haku ngaahi kaumeʻa pe potu ke u ʻalu ki ai; pea ʻoku ʻikai te u ʻiloʻi pe ʻe fēfē hono fuoloa ʻo e tuku ʻe he ʻEikí ke u moʻuí.\n\n6 Vakai, kuo ʻosi ʻa e taʻu ʻe fāngeau talu ʻa e hāʻele mai ʻa hotau ʻEikí mo e Fakamoʻuí.\n\n7 Pea vakai, kuo haʻao ʻe he kau Leimaná ʻa hoku kakai, ko e kau Nīfaí, mei he kolo ki he kolo, pea mei he feituʻu ki he feituʻu, kae ʻoua kuo nau mate kotoa pē; pea kuo fuʻu lahi fakaʻulia ʻa ʻenau toó; ʻio, kuo maʻongoʻonga mo fakaofo ʻa e fakaʻauha ʻo hoku kakai, ko e kau Nīfaí.\n\n8 Pea vakai, ko e toʻukupu ʻo e ʻEikí kuó ne fai iá. Pea vakai foki, ʻoku fetauʻaki ʻa e kau Leimaná ʻiate kinautolu; pea ʻoku hokohoko atu ai pē ʻi he funga ʻo e fonuá ni ʻa e fakapoó mo e lilingi totó; pea ʻoku ʻikai ʻiloʻi ʻe ha taha hono ngataʻanga ʻo e taú.\n\n9 Pea ko ʻeni, vakai, ʻoku ʻikai te u toe lea ʻo kau kiate kinautolu, he ʻoku ʻikai ha taha ka ko e kau Leimaná mo e kau kaihaʻá pē ʻoku moʻui ʻi he funga ʻo e fonuá.\n\n10 Pea ʻoku ʻikai ha taha ʻokú ne ʻiloʻi ʻa e ʻOtua moʻoní ka ko e kau ākonga pē ʻa Sīsū, ʻa ia naʻa nau nofo ʻi he fonuá kae ʻoua kuo pehē fau hono lahi ʻo e fai angahala ʻa e kakaí pea ʻikai finangalo ai ʻa e ʻEikí ke tuku ke nau kei nofo mo e kakaí; pea ʻoku ʻikai ʻiloʻi ʻe ha tangata ʻe taha pe ʻoku nau ʻi he funga ʻo e fonuá pe ʻikai.\n\n11 Kae vakai, kuo mamata ʻa ʻeku tamaí mo au kiate kinautolu, pea naʻa nau tauhi ʻa kimaua.\n\n12 Pea ko ia te ne maʻu ʻa e lekōtí ni, pea ʻikai fakaangaʻi ia koeʻuhi ko e ngaahi fehalaaki ʻoku ʻi aí, ʻe ʻiloʻi ʻe ia ʻa e ngaahi fuʻu meʻa lalahi ange ʻi he ngaahi meʻá ni. Vakai, ko au Molonai; pea ka naʻe lava, pehē te u fakahā ʻa e ngaahi meʻa kotoa pē kiate kimoutolu.\n\n13 Vakai, ʻoku ou fakaʻosi ʻeku lea ʻo kau ki he kakai ní. Ko e foha au ʻo Molomona, pea ko ʻeku tamaí ko ha hako ʻo Nīfai.\n\n14 Pea ko au ia ʻokú ne fufuuʻi ʻa e lekōtí ni ki he ʻEikí; ko e ngaahi peleti ʻo iá ʻoku ʻikai hano ʻaonga, koeʻuhi ko e fekau ʻa e ʻEikí. He naʻá ne folofola moʻoni ʻe ʻikai maʻu ia ʻe ha taha ke maʻu koloa ai; ka ko e lekooti ʻoku ʻi aí ʻoku fuʻu mahuʻinga ʻaupito; pea ko ia ia te ne ʻomi ia ki he māmá, ʻe tāpuakiʻi ia ʻe he ʻEikí.\n\n15 He ʻoku ʻikai faʻa maʻu ʻe ha taha ʻa e mālohi ke ʻomi ia ki he māmá ʻo kapau ʻoku ʻikai tuku ia kiate ia ʻe he ʻOtuá; he ʻoku finangalo ʻa e ʻOtuá ke fai ia ʻaki ʻa e mata ʻoku hanga taha pē ki hono fakalāngilangiʻí, pe ko e lelei ʻa e kakai ʻi muʻa mo e kakai ʻo e fuakava ʻo e ʻEikí kuo fakamovetevete fuoloa.\n\n16 Pea ʻe monūʻia ia te ne ʻomi ʻa e meʻá ni ki he māmá; he ʻe ʻomi ia mei he fakapoʻulí ki he māmá, ʻo hangē ko e folofola ʻa e ʻOtuá; ʻio, ʻe ʻo hake ia mei he kelekelé, pea ʻe ulo atu ia mei he fakapoʻulí, pea ʻe maʻu ʻa e ʻilo ki ai ʻe he kakaí; pea ʻe fai ia ʻi he māfimafi ʻo e ʻOtuá.\n\n17 Pea kapau ʻoku ʻi ai ha ngaahi hala, ko e ngaahi hala pē ia ʻa ha tangata. Kae vakai, ʻoku ʻikai te mau ʻiloʻi ha meʻa ʻoku hala; ka neongo iá ʻoku ʻafioʻi ʻe he ʻOtuá ʻa e meʻa kotoa pē; ko ia, ʻilonga ia ʻokú ne fakaangaʻí, tuku ke ne tokanga telia naʻá ne tuʻutāmaki ʻi he afi ʻo helí.\n\n18 Pea ko ia ia ʻokú ne pehē: Fakahā mai kiate au, pe ʻe taaʻi koe—tuku ke ne tokanga telia naʻa kuó ne fekau ha meʻa kuo tapui ʻe he ʻEikí.\n\n19 He vakai, ko ia ia ʻoku fakamāuʻi fakavavevavé, ʻe toe fakamāuʻi fakavavevave ia; he ʻe fakatatau ki heʻene ngaahi ngāué ʻa ʻene totongí; ko ia, ʻilonga ia ʻokú ne taaʻí ʻe toe taaʻi ia, ʻe he ʻEikí.\n\n20 Vakai ki he lau ʻa e folofolá—ʻoua naʻa taaʻi ʻe ha tangata, pea ʻoua te ne fakamaau; he ʻoku ʻaʻaku ʻa e fakamāú, ʻoku folofola ʻe he ʻEikí, pea ʻoku ʻaʻaku ʻa e sāuní foki, pea te u totongi fakafoki.\n\n21 Pea ʻilonga ia ʻe lea ʻita mo e fakafepaki ki he ngāue ʻa e ʻEikí, mo e kakai ʻo e fuakava ʻo e ʻEikí ʻa ia ʻoku ʻo e fale ʻo ʻIsilelí, ʻo ne pehē: Te mau fakaʻauha ʻa e ngāue ʻa e ʻEikí, pea ʻe ʻikai manatuʻi ʻe he ʻEikí ʻa ʻene fuakava kuó ne fai ki he fale ʻo ʻIsilelí—ʻoku tuʻutāmaki ʻa e tokotaha ko iá naʻa tā hifo mo laku ki he afí;\n\n22 He ʻe teka atu maʻu ai pē ʻa e ngaahi taumuʻa taʻengata ʻo e ʻEikí, kae ʻoua ke fakahoko ʻa ʻene ngaahi talaʻofa kotoa pē.\n\n23 Fakatotolo ʻi he ngaahi kikite ʻa ʻĪsaiá. Vakai, ʻoku ʻikai te u faʻa tohi ia. ʻIo, vakai ʻoku ou pehē kiate kimoutolu, ko e kau māʻoniʻoni ʻa ia kuo muʻomuʻa ʻiate aú, ʻa ia kuo nau maʻu ʻa e fonua ní, te nau tangi ki he ʻEikí, ʻio, mei he efú; pea hangē ʻoku moʻui ʻa e ʻEikí kuo pau ke ne manatuʻi ʻa e fuakava kuó ne fai mo kinautolú.\n\n24 Pea ʻokú ne ʻafioʻi ʻa ʻenau ngaahi lotú, pea naʻe fai ia koeʻuhi ko honau kāingá. Pea ʻokú ne ʻafioʻi ʻa ʻenau tuí, pea ʻi hono huafá naʻa nau lava ʻo hiki ʻa e ngaahi moʻungá; pea ʻi hono huafá naʻa nau lava ʻo fekau ke ngalulululu ʻa e māmaní; pea ʻi he mālohi ʻo ʻene folofolá naʻa nau fekau ke holo ʻa e ngaahi fale fakapōpulá ki he kelekelé; ʻio, naʻa mo e afi kakahá naʻe ʻikai lava ke fai ha kovi kiate kinautolu, pe ko e fanga manu fekaí pe fanga ngata koná, koeʻuhi ko e mālohi ʻo ʻene folofolá.\n\n25 Pea vakai, naʻe fai foki ʻenau ngaahi lotú koeʻuhi ko ia ʻa ia ʻe tuku ki ai ʻe he ʻEikí ke ne ʻomi ʻa e ngaahi meʻa ní.\n\n26 Pea ʻoku ʻikai fie maʻu ke pehē ʻe ha taha ʻe ʻikai ʻomi ia, he kuo pau ke ʻomi ia, he kuo folofola ʻaki ia ʻe he ʻEikí; he ʻe ʻo hake ia mei he kelekelé, ʻe he toʻukupu ʻo e ʻEikí, pea ʻe ʻikai faʻa taʻofi ia ʻe ha taha; pea ʻe ʻomi ia ʻi ha ʻaho ʻa ia ʻe pehē ai kuo fakangata ʻa e ngaahi maná; pea ʻe hā mai ia ʻo hangē ko ha taha ʻoku lea mei he maté.\n\n27 Pea ʻe hoko mai ia ʻi he ʻaho ʻa ia ʻe tangi ki he ʻEikí ʻa e toto ʻo e kau māʻoniʻoní, koeʻuhi ko e ngaahi kautaha fufuú mo e ngaahi ngāue ʻo e fakapoʻulí.\n\n28 ʻIo, ʻe hoko mai ia ʻi he ʻaho ʻa ia ʻe fakaʻikaiʻi ai ʻa e māfimafi ʻo e ʻOtuá, pea ʻe ʻuliʻi ai ʻa e ngaahi siasí pea fielahi ʻi he hīkisia ʻa honau lotó; ʻio, ʻi ha ʻaho ʻa ia ʻe tuʻu hake ai ʻa e kau taki ʻo e ngaahi siasí mo e kau akonakí ʻi he hīkisia ʻa honau lotó, ʻo aʻu ki heʻenau meheka kiate kinautolu ʻoku kau ki honau ngaahi siasí.\n\n29 ʻIo, ʻe hoko mai ia ʻi ha ʻaho ʻa ia ʻe fanongo ai ki he ngaahi afí, mo e ngaahi afaá, mo e ngaahi kohu ʻo e afi ʻi he ngaahi fonua mulí;\n\n30 Pea ʻe fanongo ai foki ki ha ngaahi tau, mo e ngaahi ongoongo ʻo e ngaahi tau, mo e ngaahi mofuike ʻi he ngaahi feituʻu kehekehe.\n\n31 ʻIo, ʻe hoko mai ia ʻi ha ʻaho ʻa ia ʻe lahi ai ʻa e ngaahi meʻa fakalieliá ʻi he funga ʻo e māmaní; ʻe ʻi ai ʻa e ngaahi fakapō, mo e kaihaʻa, mo e loi, mo e ngaahi ngāue kākā, mo e ngaahi feʻauaki, pea mo e faʻahinga anga-fakalielia kotoa pē; ʻi he taimi ʻe ʻi ai ʻa e tokolahi te nau pehē, Fai ʻeni, pe fai ʻena, pea ʻoku tatau ai pē, he ʻe fakahaofi ʻa e faʻahinga peheé ʻe he ʻEikí ʻi he ʻaho fakaʻosí. Ka ʻe malaʻia ʻa e faʻahinga peheé, he ʻoku nau moʻua ʻi he ʻahu ʻo e mamahí mo e ngaahi haʻi ʻo e angahalá.\n\n32 ʻIo, ʻe hoko mai ia ʻi ha ʻaho ʻa ia ʻe ʻi ai ʻa e ngaahi siasi ʻoku fokotuʻu hake te nau pehē: Haʻu kiate au, pea koeʻuhi ko hoʻomou paʻangá ʻe fakamolemoleʻi hoʻomou ngaahi angahalá.\n\n33 ʻOiauē ʻa kimoutolu ʻa e kakai fai angahala mo paongataʻa mo kia-kekeva, ko e hā kuo mou fokotuʻu ai ʻa e ngaahi siasi moʻomoutolu ke maʻu ai ha koloá? Ko e hā kuo mou liliu ai ʻa e folofola māʻoniʻoni ʻa e ʻOtuá ke mou ʻomi ai ʻa e malaʻia ki homou laumālié? Vakai, mou sio ki he ngaahi fakahā ʻa e ʻOtuá; he vakai, ʻoku haʻu ʻa e taimi ʻi he ʻaho ko iá ʻa ia kuo pau ke fakahoko ai ʻa e ngaahi meʻá ni kotoa pē.\n\n34 Vakai, kuo fakahā mai ʻe he ʻEikí kiate au ʻa e ngaahi meʻa maʻongoʻonga mo fakaofo ʻo kau ki he meʻa kuo pau ke vavé ni ʻene hokó, ʻi he ʻaho ko ia ʻe hoko mai ai ʻa e ngaahi meʻá ni ʻiate kimoutolú.\n\n35 Vakai, ʻoku ou lea kiate kimoutolu ʻo hangē ʻoku mou ʻi hení, ka ʻoku ʻikai. Kae vakai, kuo fakahā ʻa kimoutolu kiate au ʻe Sīsū Kalaisi, pea ʻoku ou ʻiloʻi hoʻomou ngaahi ngāué.\n\n36 Pea ʻoku ou ʻiloʻi ʻoku mou ʻaʻeva ʻi he hīkisia ʻa homou lotó; pea ʻoku ʻikai ke ʻi ai ha taha, ka ko ha tokosiʻi pē ʻoku ʻikai ke nau hakeakiʻi ʻa kinautolu ʻi he hīkisia ʻa honau lotó, ʻo kofu ʻaki ʻa e kofu ʻoku fuʻu matamatalelei, ʻo tupu ai ʻa e femehekaʻakí mo e ngaahi fekeʻikeʻí, mo e tāufehiʻá, mo e ngaahi fakatangá, mo ngaahi faʻahinga fai hia kotoa pē; pea ko homou ngaahi siasí, ʻio, ʻa e siasi kotoa pē, kuo fakaʻuliʻi koeʻuhi ko e hīkisia ʻa homou lotó.\n\n37 He vakai, ʻoku mou ʻofa ʻi he paʻangá, mo hoʻomou koloá, mo homou ngaahi kofu matamataleleí, mo e fakasanisaniʻi ʻo homou ngaahi fale lotú, ʻo lahi hake ʻi hoʻomou ʻofa ki he masivá mo e paeá, mo e mahakí, mo e faingataʻaʻiá.\n\n38 ʻOiauē ʻa kimoutolu ʻa e kau angaʻulí, ʻa kimoutolu ʻa e kau mālualoi, ʻa kimoutolu ʻa e kau akonaki, ʻa ia ʻoku mou fakatau ʻa kimoutolu ʻaki ʻa e ngaahi meʻa ʻe ʻauhá, ko e hā kuo mou fakaʻuliʻi ai ʻa e siasi māʻoniʻoni ʻo e ʻOtuá? Ko e hā ʻoku mou mā ai ke ʻai kiate kimoutolu ʻa e huafa ʻo Kalaisí? Ko e hā ʻoku ʻikai te mou pehē ai ʻoku lahi hake hono mahuʻinga ʻo e fiefia ʻoku ʻikai ngatá ʻi he mamahi ko ia ʻoku ʻikai toe tukú—koeʻuhi ko e fakamālō ʻa e māmaní?\n\n39 Ko e hā ʻoku mou teuʻi ai ʻa kimoutolu ʻaki ʻa e meʻa ʻoku ʻikai moʻuí, ka ʻoku mou tuku ʻa e fiekaiá, mo e masivá, mo e telefuá, mo e mahakí, mo e faingataʻaʻiá ke ʻalu ʻiate kimoutolu, pea ʻikai tokangaʻi ʻa kinautolú?\n\n40 ʻIo, ko e hā ʻoku mou langa hake ai hoʻomou ngaahi fakalielia fufuú ke maʻu ha koloa, pea fakatupu ʻa e tangi ʻa e kau uitoú ʻi he ʻao ʻo e ʻEikí, kae ʻumaʻā foki ʻa e kau tamai mo faʻē maté ke nau tangi ʻi he ʻao ʻo e ʻEikí, kae ʻumaʻā foki ʻa e toto ʻo ʻenau ngaahi tamaí mo honau ngaahi husepāniti ke tangi ki he ʻEikí mei he kelekelé, ke sāuni ki homou ʻulú?\n\n41 Vakai, ʻoku tuʻunuku mai ʻa e heletā ʻo e sāuni kiate kimoutolu; pea ʻoku vave mai ʻa e taimi te ne sāuni ai kiate kimoutolu ʻa e toto ʻo e kau māʻoniʻoní, he ʻe ʻikai te ne tuku ke nau tangi ai pē.\n\n", "morm 9": "[center][font_size=26]Vahe 9[/font_size][/center]\n\n[i]ʻOku ui ʻa Molonai kiate kinautolu ʻoku ʻikai tui kia Kalaisí ke nau fakatomala—ʻOkú ne malanga ʻaki ha ʻOtua ʻo e ngaahi mana, ʻa ia ʻokú ne fai mai ʻa e ngaahi fakahā pea huaʻi hifo ʻa e ngaahi meʻa-foakí mo e ngaahi fakaʻilongá ki he kakai tui faivelengá—ʻOku ngata ʻa e ngaahi maná koeʻuhi ko e taʻetuí—ʻOku fakahā ʻa e ngaahi fakaʻilongá kiate kinautolu ʻoku tuí—ʻOku naʻinaʻi ki he kakaí ke nau anga-fakapotopoto mo tauhi ʻa e ngaahi fekaú. Taʻu T.S. 401–421 nai.[/i]\n\n1 Pea ko ʻeni, ʻoku ou lea foki ʻo kau kiate kinautolu ʻoku taʻetui kia Kalaisí.\n\n2 Vakai, te mou tui koā ʻi he ʻaho ʻo homou tauteá—vakai, ʻo ka hāʻele mai ʻa e ʻEikí, ʻio, ʻa e fuʻu ʻaho lahi ko ia ʻe takai fakataha ai ʻa e māmaní ʻo hangē ko ha takainga tohí, pea ʻe hoko ʻo vaia ʻa e ngaahi ʻelemēnití ʻi he fuʻu vela lahi, ʻio, ʻi he fuʻu ʻaho lahi ko ia ʻe ʻomi ai ʻa kimoutolu ke tuʻu ʻi he ʻao ʻo e Lami ʻa e ʻOtuá—pea te mou toki pehē koā ʻoku ʻikai ha ʻOtua?\n\n3 Pea te mou kei fakaʻikaiʻi koā ʻa e Kalaisí, pe te mou lava koā ʻo mamata ki he Lami ʻa e ʻOtuá? ʻOku mou mahalo koā te mou faʻa nofo mo ia lolotonga hoʻomou ʻiloʻi ʻa hoʻomou angahalá? ʻOku mou mahalo koā te mou fiefia ke nofo fakataha mo e Tokotaha Māʻoniʻoni ko iá, ka ʻoku lolotonga mamahiʻia homou laumālié ʻi he ʻiloʻi kuo mou maumauʻi maʻu ai pē ʻene ngaahi fonó?\n\n4 Vakai, ʻoku ou pehē kiate kimoutolu te mou mamahi lahi ange ke nofo fakataha mo ha ʻOtua māʻoniʻoni mo faitotonu, lolotonga hoʻomou ʻiloʻi hoʻomou ʻulí ʻi hono ʻaó, ʻi haʻamou nofo fakataha mo e ngaahi laumālie malaʻia ʻi helí.\n\n5 He vakai, ʻo ka ʻomi ʻa kimoutolu ke mou sio ki hoʻomou telefuá ʻi he ʻao ʻo e ʻOtuá, pea mo e nāunau foki ʻo e ʻOtuá, mo e māʻoniʻoni ʻa Sīsū Kalaisí, ʻe tutu ai ha ulo ʻo e afi taʻe-faʻa-mate ʻiate kimoutolu.\n\n6 ʻOiauē ʻa kimoutolu ʻa e kau taʻetui, mou tafoki ki he ʻEikí; tangi fakamātoato ki he Tamaí ʻi he huafa ʻo Sīsuú, naʻa lava ke ʻiloʻi ʻoku mou taʻe-ha-ʻila, haohaoa, fakaʻofoʻofa, mo hinehina, kuo fakamaʻa ʻa kimoutolu ʻaki ʻa e taʻataʻa ʻo e Lamí, ʻi he fuʻu ʻaho lahi mo fakaʻosi ko iá.\n\n7 Pea ʻoku ou toe lea kiate kimoutolu ʻoku fakaʻikaiʻi ʻa e ngaahi fakahā ʻa e ʻOtuá, ʻo pehē kuo ngata iá, pea ʻoku ʻikai ke toe ʻi ai ha ngaahi fakahā, pe ha ngaahi kikite, pe ha ngaahi meʻa-foaki, pe ha fakamoʻui mahaki, pe ha lea ʻi he ngaahi lea kehekehé, mo e fakamatalaʻi ʻo e ngaahi leá;\n\n8 Vakai ʻoku ou pehē kiate kimoutolu, ko ia ia ʻokú ne fakaʻikaiʻi ʻa e ngaahi meʻa ní ʻoku ʻikai te ne ʻiloʻi ʻa e ongoongolelei ʻa Kalaisí; ʻio, kuo ʻikai te ne lau ʻa e ngaahi folofolá; kapau kuó ne fai ia, ʻoku ʻikai mahino ia kiate ia.\n\n9 He ʻoku ʻikai koā ʻoku tau lau ʻoku tatau ʻa e ʻOtuá ʻi he ʻaneafí, ʻaho ní, pea taʻengata, pea ʻoku ʻikai ʻiate ia ha fetoʻoaki pe ha ʻata ʻo e feliliuʻaki?\n\n10 Pea ko ʻeni, kapau kuo mou fokotuʻu moʻomoutolu ʻi hoʻomou fakakaukaú ha ʻOtua ʻoku fetoʻoaki, pea ʻoku ʻiate ia ha ʻata ʻo e feliliuʻaki, pehē kuo mou fokotuʻu moʻomoutolu ʻi hoʻomou fakakaukaú ha ʻotua ʻa ia ʻoku ʻikai ko ha ʻOtua ʻo e ngaahi mana.\n\n11 Kae vakai, te u fakahā kiate kimoutolu ha ʻOtua ʻo e ngaahi mana, ʻa ia ko e ʻOtua ʻo ʻĒpalahamé, mo e ʻOtua ʻo ʻAisaké, mo e ʻOtua ʻo Sēkopé; pea ko e ʻOtua pē ia naʻá ne fakatupu ʻa e ngaahi langí mo e māmaní, pea mo e ngaahi meʻa kotoa pē ʻoku ʻi aí.\n\n12 Vakai, naʻá ne fakatupu ʻa ʻĀtama, pea naʻe fou ʻia ʻĀtama ʻa e hinga ʻa e tangatá. Pea koeʻuhi ko e hinga ʻa e tangatá naʻe ʻaloʻi mai ai ʻa Sīsū Kalaisi, ʻa ia ko e Tamaí mo e ʻAló; pea koeʻuhi ko Sīsū Kalaisi naʻe hoko ai ʻa e huhuʻi ʻo e tangatá.\n\n13 Pea tuʻunga ʻi hono huhuʻi ʻo e tangatá, ʻa ia naʻe fou mai ʻia Sīsū Kalaisí, ʻoku toe ʻomi ai ʻa kinautolu ki he ʻao ʻo e ʻEikí, ʻio, ʻoku huhuʻi ai ʻa e kakai kotoa pē, he ʻoku fakahoko ʻe he pekia ʻa Kalaisí ʻa e toetuʻú, ʻa ia ʻoku fakahoko ai ʻa e huhuʻi mei he mohe taʻetuku, ʻa ia ko e mohe ʻe fafangu mei ai ʻa e kakai fulipē ʻe he māfimafi ʻo e ʻOtuá ʻo ka ifiʻi ʻa e talupité; pea te nau ʻalu atu, ʻa e iiki mo e lalahi fakatouʻosi, pea tuʻu kotoa pē ʻi he ʻao ʻo hono nofoʻanga fakamāú, kuo huhuʻi mo vete ange ʻa kinautolu mei he haʻi taʻengata ko ʻeni ʻo e maté, ʻa ia ko e mate ia ko ha mate fakasino pē.\n\n14 Pea ʻoku hoko mai leva kiate kinautolu ʻa e fakamaau ʻa e Tokotaha Māʻoniʻoní; pea ʻoku toki hoko mai ʻa e taimi, ʻa ia ʻe kei ʻuli ai pē ʻa e tokotaha ʻoku ʻulí; pea ko ia ia ʻoku māʻoniʻoní te ne māʻoniʻoni ai pē; ko ia ia ʻoku fiefiá te ne fiefia ai pē; pea ko ia ia ʻoku mamahí te ne mamahi ai pē.\n\n15 Pea ko ʻeni, ʻA kimoutolu kotoa pē kuo fokotuʻu moʻomoutolu ʻi hoʻomou fakakaukaú ha ʻotua ʻa ia ʻoku ʻikai te ne faʻa fai ha ngaahi maná, ʻoku ou fie fehuʻi kiate kimoutolu, kuo hoko koā ʻa e ngaahi meʻá ni kotoa pē, ʻa ia kuó u lau ki aí? Kuo hokosia koā ʻa e ngataʻangá? Vakai ʻoku ou pehē kiate kimoutolu, ʻIkai; pea kuo teʻeki ai ke tuku ʻe he ʻOtuá ʻa ʻene hoko ko e ʻOtua ʻo e ngaahi maná.\n\n16 Vakai, ʻikai ʻoku fakaofo ʻa e ngaahi meʻa kuo fai ʻe he ʻOtuá ʻi hotau ʻaó? ʻIo, pea ko hai ʻokú ne faʻa ʻiloʻi ʻa e ngaahi ngāue fakaofo ʻa e ʻOtuá?\n\n17 Ko hai te ne pehē naʻe ʻikai ko ha mana ʻa e hoko ʻa e langí mo e māmaní ʻi heʻene folofolá; pea ʻi he mālohi ʻo ʻene folofolá naʻe fakatupu ʻa e tangatá mei he efu ʻo e kelekele; pea ʻi he mālohi ʻo ʻene folofolá kuo fai ai ʻa e ngaahi maná?\n\n18 Pea ko hai te ne pehē naʻe ʻikai ke fai ʻe Sīsū Kalaisi ha ngaahi fuʻu mana lalahi? Pea naʻe ʻi ai mo e ngaahi fuʻu mana lalahi ʻa ia naʻe fai ʻi he nima ʻo e kau ʻaposetoló.\n\n19 Pea kapau naʻe fai ʻa e ngaahi mana ʻi he kuonga ko iá, ko e hā kuo tuku ai ʻe he ʻOtuá ʻa ʻene hoko ko e ʻOtua ʻo e ngaahi maná pea kei hoko pē ko ha Tokotaha ʻoku ʻikai feliliuakí? Pea vakai, ʻoku ou pehē kiate kimoutolu ʻoku ʻikai te ne liliu; ka pehē ʻe ʻikai te ne kei hoko ko e ʻOtua; ka ʻoku ʻikai tuku ʻene hoko ko e ʻOtuá, pea ko e ʻOtua ia ʻo e ngaahi mana.\n\n20 Pea ko e ʻuhinga kuó ne tuku ai ʻene fai ʻa e ngaahi mana ʻi he fānau ʻa e tangatá koeʻuhi ko ʻenau fakaʻauʻauhifo ʻi he taʻetui, mo e hē mei he hala totonú, ʻo ʻikai ʻiloʻi ʻa e ʻOtua ʻoku totonu ke nau falala ki aí.\n\n21 Vakai, ʻoku ou pehē kiate kimoutolu ko ia ia ʻoku tui kia Kalaisi, ʻo ʻikai fakataʻetaʻetui ʻi ha meʻa ʻe tahá, ko e meʻa kotoa pē te ne kole ki he Tamaí ʻi he huafa ʻo Kalaisí ʻe foaki ia kiate ia; pea ko e talaʻofa ʻeni ki he kakai fulipē, ʻio ki he ngaahi ngataʻanga ʻo e māmaní.\n\n22 He vakai, kuo folofola peheni ʻa Sīsū Kalaisi, ko e ʻAlo ʻo e ʻOtuá, ki heʻene kau ākonga ʻa ia ʻe tatalí, ʻio, kae ʻumaʻā foki ki heʻene kau ākongá kotoa, pea fanongo ki ai mo e fuʻu kakaí: Mou ʻalu ki he māmaní kotoa pē, ʻo malanga ʻaki ʻa e ongoongoleleí ki he kakai fulipē;\n\n23 Pea ko ia ia ʻe tui mo papitaisó ʻe moʻui, ka ko ia ia ʻe ʻikai tuí ʻe malaʻia;\n\n24 Pea ko e ngaahi fakaʻilonga ʻeni ʻe hoko kiate kinautolu ʻoku tuí—te nau kapusi ki tuʻa ʻa e kau tēvoló ʻi hoku hingoá; te nau lea ʻaki ʻa e ngaahi lea foʻou; te nau toʻo hake ʻa e fanga ngata kona; pea kapau te nau inu ha meʻa fakamate ʻe ʻikai kovi ia kiate kinautolu; te nau hilifaki honau nimá ki he mahakí pea te nau moʻui;\n\n25 Pea ko ia ia ʻe tui ki hoku hingoá, ʻo ʻikai fakataʻetaʻetui ʻi ha meʻa ʻe taha, te u fakamoʻoni kiate ia ʻa ʻeku ngaahi lea kotoa pē, ʻo aʻu ki he ngaahi ngataʻanga ʻo e māmaní.\n\n26 Pea ko ʻeni, vakai, ko hai ʻokú ne faʻa taʻofi ʻa e ngaahi ngāue ʻa e ʻEikí? Ko hai te ne lava ʻo fakaʻikaiʻi ʻene ngaahi folofolá? Ko hai te ne faʻa tuʻu hake ʻo angatuʻu ki he māfimafi lahi ʻo e ʻEikí? Ko hai te ne fehiʻa ki he ngaahi ngāue ʻa e ʻEikí? Ko hai te ne fehiʻa ki he fānau ʻa Kalaisí? Vakai, ʻa kimoutolu kotoa pē ʻoku fehiʻa ki he ngaahi ngāue ʻa e ʻEikí, te mou ofo pea malaʻia.\n\n27 Ko ia ʻoua ʻe fehiʻa, pea ʻoua ʻe ofo, kae tokanga ki he ngaahi folofola ʻa e ʻEikí, pea kole ki he Tamaí ʻi he huafa ʻo Sīsuú koeʻuhi ko e ngaahi meʻa kotoa pē te mou masiva aí. ʻOua ʻe taʻetui, kae tui pē, pea kamata ʻo hangē ko e fai ʻi he ngaahi ʻaho ʻi muʻá, pea haʻu ki he ʻEikí ʻaki homou lotó kotoa, pea ngāueʻi homou fakamoʻui ʻomoutolu ʻi he manavahē mo e tetetete ʻi hono ʻaó.\n\n28 Fai fakapotopoto ʻi he ngaahi ʻaho ʻo homou ʻahiʻahiʻí; toʻo meiate kimoutolu ʻa e ngaahi meʻa taʻemaʻa kotoa pē; ʻoua naʻa kole, ke mou fakaʻosi ia ʻi hoʻomou ngaahi holí, kae kole ʻi he tui ʻoku ʻikai fakaʻaloʻalongaua, ke ʻoua naʻa mou fakavaivai ki ha ʻahiʻahi, ka ke mou tauhi ki he ʻOtua moʻoni mo moʻuí.\n\n29 Tokanga ke ʻoua naʻa mou papitaiso taʻefeʻunga; tokanga ke ʻoua te mou maʻu ʻa e sākalamēniti ʻoku mou taʻefeʻunga; ka mou tokanga ke fai ʻa e meʻa kotoa pē ʻi he anga ʻoku feʻunga, pea fai ia ʻi he huafa ʻo Sīsū Kalaisi, ko e ʻAlo ʻo e ʻOtua moʻuí; pea kapau te mou fai ʻeni, ʻo kātaki ki he ngataʻangá, ʻe ʻikai teitei kapusi ki tuʻa ʻa kimoutolu.\n\n30 Vakai, ʻoku ou lea kiate kimoutolu ʻo hangē ko ʻeku lea mei he maté; he ʻoku ou ʻiloʻi te mou maʻu ʻeku ngaahi leá.\n\n31 ʻOua ʻe fakahalaʻi au koeʻuhi ko ʻeku ngaahi halá, pe ko ʻeku tamaí, koeʻuhi ko ʻene ngaahi fehalākí, pe ko kinautolu kuo tohi ki muʻa ʻiate iá; ka mou ʻoatu ʻa e fakafetaʻi ki he ʻOtuá koeʻuhi ko ʻene fakahā kiate kimoutolu ʻa ʻemau ngaahi fehalākí, koeʻuhi ke mou ako ai pea mou poto ange ai ʻiate kimautolu.\n\n32 Pea ko ʻeni, vakai, kuo mau tohi ʻa e lekōtí ni ʻo fakatatau ki heʻemau ʻiló, ʻi he ngaahi mataʻitohi ʻoku mau ui ko e lea faka-ʻIsipite foʻou, pea kuo mau tukufakaholo mai mo liliu ʻe kimautolu, ʻo fakatatau mo e anga ʻo ʻemau leá.\n\n33 Pea kapau naʻe feʻunga hono lahi ʻo ʻemau ngaahi peletí, pehē te mau tohi ʻi he lea faka-Hepeluú; ka kuo liliu mo e lea faka-Hepeluú ʻe kimautolu foki; pea ka ne mau lava ʻo tohi ʻi he lea faka-Hepeluú, vakai, kuo ʻikai te mou maʻu ha hala ʻe taha ʻi heʻemau lekōtí.\n\n34 Ka ʻoku ʻafioʻi ʻe he ʻEikí ʻa e ngaahi meʻa kuo mau tohí, pea ko e tahá ʻoku ʻikai foki mo ha kakai kehe ʻoku nau ʻiloʻi ʻemau leá; pea koeʻuhi ʻoku ʻikai mo ha kakai kehe ʻoku nau ʻiloʻi ʻemau leá; ko ia kuó ne teuteuʻi ai ʻa e ngaahi founga ki hono liliu iá.\n\n35 Pea kuo tohi ʻa e ngaahi meʻá ni koeʻuhí ke mau lava ʻo fakamaʻa homau ngaahi kofú mei he toto ʻo homau kāinga, ʻa ia kuo nau fakaʻauʻau hifo ʻi he taʻetuí.\n\n36 Pea vakai, ko e ngaahi meʻá ni ʻa ia kuo mau fakaʻamu ki ai koeʻuhi ko homau kāingá, ʻio, naʻa mo honau toe fakatafoki ki he ʻiloʻi ʻo Kalaisí, ʻoku fakatatau ia mo e ngaahi lotu ʻa e kau māʻoniʻoni kotoa pē kuo nofo ʻi he fonuá.\n\n37 Pea ʻofa ke tuku ʻe he ʻEiki ko Sīsū Kalaisí ke tali ʻenau ngaahi lotú ʻo fakatatau mo ʻenau tuí; pea ʻofa ke manatuʻi ʻe he ʻOtua ko e Tamaí ʻa e fuakava kuó ne fai mo e fale ʻo ʻIsilelí; pea ʻofa ke ne tāpuakiʻi ʻa kinautolu ʻo taʻengata, ʻi he tui ki he huafa ʻo Sīsū Kalaisí. ʻĒmeni.\n\n", "ether 1": "[center][font_size=26]Ko e Tohi ʻa ʻEtá[/font_size][/center]\n\nKo e lekooti ʻo e kau Sēletí, ʻa ia naʻe toʻo mei he ngaahi peleti ʻe uofulu mā fā ʻa ia naʻe ʻiloʻi ʻe he kakai ʻo Limihaí ʻi he ngaahi ʻaho ʻo e tuʻi ko Mōsaiá.\n\n[center][font_size=26]Vahe 1[/font_size][/center]\n\n[i]ʻOku fakanounouʻi ʻe Molonai ʻa e ngaahi tohi ʻa ʻEtá—ʻOku fakahā mai ʻa e tohi hohoko ʻa ʻEtá—ʻOku ʻikai veuveuki ʻa e lea ʻa e kau Sēletí ʻi he Taua ʻo Pēpelí—ʻOku talaʻofa ʻe he ʻEikí te ne tataki kinautolu ki ha fonua lelei pea ngaohi kinautolu ke nau hoko ko ha puleʻanga lahi.[/i]\n\n1 Pea ko ʻeni ko au, Molonai, ʻoku ou hanga ke fai ha fakamatala ʻo e kakai ʻi muʻa ʻa ia naʻe fakaʻauha ʻi he toʻukupu ʻo e ʻEikí ʻi he funga ʻo e fonua tokelaú ni.\n\n2 Pea ʻoku ou toʻo ʻeku fakamatalá mei he ngaahi peleti ʻe uofulu mā fā ʻa ia naʻe ʻiloʻi ʻe he kakai ʻo Limihaí, ʻa ia ʻoku ui ko e Tohi ʻa ʻEtá.\n\n3 Pea ko e meʻa ʻi heʻeku mahalo ko e ʻuluaki konga ʻo e lekōtí ni, ʻa ia ʻoku lau ʻo kau ki he fakatupu ʻo e māmaní, kae ʻumaʻā foki mo ʻĀtama, mo ha fakamatala mei he taimi ko iá ʻo aʻu mai ki he fuʻu taua lahí, pea mo e ngaahi meʻa kotoa pē naʻe hoko ʻi he fānau ʻa e tangatá ʻo aʻu mai ki he taimi ko iá, ʻoku maʻu ia e he kau Siú—\n\n4 Ko ia ʻoku ʻikai te u tohi ʻa e ngaahi meʻa ko ia naʻe hoko mei he ngaahi ʻaho ʻo ʻĀtamá ʻo aʻu mai ki he taimi ko iá; ka ʻoku tuʻu ia ʻi he ngaahi peletí; pea ko ia ia te ne ʻiloʻi iá, ʻe maʻu ʻe ia ʻa e mālohi ke ne lava ʻo maʻu ʻa e fakamatala kakató.\n\n5 Kae vakai, ʻoku ʻikai te u fai ʻa e fakamatala kakató, ka ko ha konga pē ʻo e fakamatala ʻoku ou faí, mei he tauá ʻo aʻu mai ki honau fakaʻauhá.\n\n6 Pea ko hono anga ʻeni ʻo ʻeku fai ʻa e fakamatalá. Ko ia ia naʻá ne hiki ʻa e lekooti ní ko ʻEta, pea ko ha hako ia ʻo Kolianitoa.\n\n7 Ko Kolianitoá ko e foha ia ʻo Moloni.\n\n8 Pea ko Moloní ko e foha ia ʻo ʻEitemi.\n\n9 Pea ko ʻEitemí ko e foha ia ʻo ʻEiha.\n\n10 Pea ko ʻEihá ko e foha ia ʻo Seti.\n\n11 Pea ko Setí ko e foha ia ʻo Sipiloni.\n\n12 Pea ko Sipiloní ko e foha ia ʻo Komu.\n\n13 Pea ko Komú ko e foha ia ʻo Kolianitumu.\n\n14 Pea ko Kolianitumú ko e foha ia ʻo ʻAminikata.\n\n15 Pea ko ʻAminikatá ko e foha ia ʻo ʻĒlone.\n\n16 Pea ko ʻĒloné ko ha hako ia ʻo Heti, ʻa ia ko e foha ʻo Heiatomi.\n\n17 Pea ko Heiatomí ko e foha ia ʻo Lipi.\n\n18 Pea ko Lipí ko e foha ia ʻo Kisi.\n\n19 Pea ko Kisí ko e foha ia ʻo Kolome.\n\n20 Pea ko Kolomé ko e foha ia ʻo Līvai.\n\n21 Pea ko Līvaí ko e foha ia ʻo Kimi.\n\n22 Pea ko Kimí ko e foha ia ʻo Molianitoni.\n\n23 Pea ko Molianitoní ko ha hako ia ʻo Lipileikisi.\n\n24 Pea ko Lipileikisí ko e foha ia ʻo Sesi.\n\n25 Pea ko Sesí ko e foha ia ʻo Heti.\n\n26 Pea ko Hetí ko e foha ia ʻo Komu.\n\n27 Pea ko Komú ko e foha ia ʻo Kolianitumu.\n\n28 Pea ko Kolianitumú ko e foha ia ʻo ʻIma.\n\n29 Pea ko ʻImá ko e foha ʻo ʻOma.\n\n30 Pea ko ʻOmá ko e foha ia ʻo Sulu.\n\n31 Pea ko Sulú ko e foha ia ʻo Kipi.\n\n32 Pea ko Kipí ko e foha ʻo ʻOlaihā, ʻa ia ko e foha ʻo Sēleti.\n\n33 ʻA ia ko e Sēleti naʻe ʻalu atu fakataha mo hono tokouá mo hona fāmilí, mo ha niʻihi kehe mo honau fāmilí, mei he tauá māʻolungá, ʻi he taimi ʻa ia naʻe veuveuki ai ʻe he ʻEikí ʻa e lea ʻa e kakaí, peá ne fuakava ʻi hono houhaú ʻe fakamovetevete holo ʻa kinautolu ʻi he funga ʻo e māmaní kotoa; pea fakatatau ki he folofola ʻa e ʻEikí naʻe fakamoveteveteʻi ʻa e kakaí;\n\n34 Pea ko e tokoua ʻo Sēletí ko ha tangata kaukaua mo lahi, pea ko e tangata naʻe ʻofeina lahi ʻe he ʻEikí, ko ia ko Sēleti, ko hono tokouá, naʻe lea kiate ia: tangi ki he ʻEikí, ke ʻoua te ne veuveuki ʻeta leá koeʻuhi ke ʻoua naʻá ta taʻe-feʻilongaki ʻi heʻeta ngaahi leá.\n\n35 Pea naʻe hoko ʻo pehē naʻe tangi ʻa e tokoua ʻo Sēletí ki he ʻEikí, pea naʻe ʻaloʻofa ʻa e ʻEikí kia Sēleti; naʻe ʻikai te ne veuveuki ʻa e lea ʻa Sēletí; pea ko ia naʻe ʻikai ke veuveuki ʻa e lea ʻa Sēletí mo hono tokouá.\n\n36 Pea naʻe pehē ʻe Sēleti ki hono tokouá: Toe tangi ki he ʻEikí, heiʻilo naʻá ne taʻofi ʻa hono houhaú meiate kinautolu ko hota ngaahi kaumeʻá, ke ʻoua te ne veuveuki ʻa ʻenau leá.\n\n37 Pea naʻe hoko ʻo pehē naʻe tangi ʻa e tokoua ʻo Sēletí ki he ʻEikí, pea naʻe ʻaloʻofa ʻa e ʻEikí ki hona ngaahi kaumeʻá pea mo honau ngaahi fāmilí foki, pea naʻe ʻikai ke veuveuki ʻa ʻenau leá.\n\n38 Pea naʻe hoko ʻo pehē naʻe toe lea ʻa Sēleti ki hono tokuá, ʻo pehē: ʻAlu, ʻo fehuʻi ki he ʻEikí pe te ne kapusi atu ʻa kitautolu mei he fonuá, pea kapau te ne kapusi ʻa kitautolu mei he fonuá, fehuʻi kiate ia pe te tau ʻalú ki fē. Pea heiʻilo naʻa ʻave ʻa kitautolu ʻe he ʻEikí ki ha fonua ʻa ia ʻoku mahuʻinga taha ʻi he māmaní kotoa? Pea kapau ʻe pehē, tuku ke tau faitotonu ki he ʻEikí, koeʻuhi ke tau maʻu ia ko hotau tofiʻa.\n\n39 Pea naʻe hoko ʻo pehē naʻe tangi ʻa e tokoua ʻo Sēletí ki he ʻEikí ʻo fakatatau ki he meʻa kuo lea ʻaki ʻi he ngutu ʻo Sēletí.\n\n40 Pea naʻe hoko ʻo pehē naʻe ʻafio ʻa e ʻEikí ki he tokoua ʻo Sēletí, ʻo ne ʻaloʻofa kiate ia, ʻo ne folofola kiate ia:\n\n41 ʻAlu pea tānaki fakataha hoʻo ngaahi takanga monumanu īkí, ʻa e tangata mo e fefine fakatouʻosi, ʻo e faʻahinga kotoa pē; kae ʻumaʻā foki mo e tengaʻi ʻakau ʻo e fonuá ʻi he faʻahinga kotoa pē; mo ho ngaahi fāmilí; kae ʻumaʻā foki mo Sēleti ko ho tokouá, mo hono fāmilí; pea mo ho ngaahi kaumeʻá foki mo honau ngaahi fāmilí, mo e ngaahi kaumeʻa ʻo Sēletí mo honau ngaahi fāmilí.\n\n42 Pea ʻo ka hili haʻo fai ʻení te ke ʻalu ʻo taki ʻa kinautolu ki he teleʻa ʻa ia ʻoku tuʻu ʻi he fakatokelaú. Pea te u fetaulaki ai mo koe, pea te u muʻomuʻa ʻiate koe ki ha fonua ʻoku mahuʻinga lahi hake ʻi he ngaahi fonua kotoa pē ʻo e māmaní.\n\n43 Pea te u tāpuakiʻi koe ʻi ai mo ho hakó, pea te u fokotuʻu hake kiate au mei ho hakó, mo e hako ʻo ho tokouá, mo kinautolu ʻe ʻalu mo koé, ha fuʻu puleʻanga lahi. Pea ʻe ʻikai ke ʻi ai ha puleʻanga ʻe lahi hake ʻi he puleʻanga te u fakatupu hake kiate au mei ho hako ʻi he funga kotoa ʻo e māmaní. Pea te u fai pehē kiate koe koeʻuhi ko e fuoloa taimi ʻo hoʻo tangi kiate aú.\n\n", "ether 2": "[center][font_size=26]Vahe 2[/font_size][/center]\n\n[i]ʻOku teuteu ʻa e kau Sēletí ki heʻenau fononga ki ha fonua ʻo e talaʻofá—Ko ha fonua mahuʻinga ia ʻa ia kuo pau ʻe tauhi ai ʻa e kakaí kia Kalaisi pe ʻe tafiʻi atu ʻa kinautolu—ʻOku folofola mai ʻa e ʻEikí ki he tokoua ʻo Sēletí ʻi ha houa ʻe tolu—ʻOku foʻu ʻe he kau Sēletí ha ngaahi vaka lafalafa—ʻOku folofola mai ʻa e ʻEikí ki he tokoua ʻo Sēletí ʻo fehuʻi kiate ia ke ne fokotuʻu ange ha founga ʻa ia ʻe fakamāmaʻi ai ʻa e ngaahi vaka lafalafá.[/i]\n\n1 Pea naʻe hoko ʻo pehē naʻe ʻalu hifo ʻa Sēleti mo hono tokouá, mo hona fāmilí, mo e ngaahi kaumeʻa ʻo Sēletí mo hono tokouá mo honau ngaahi fāmilí, ki he teleʻa ʻa ia naʻe tuʻu ʻi he fakatokelaú, (pea ko e hingoa ʻo e teleʻá ko Nimilote, ʻa ia ko e tauhingoa ki he tangata tuli manu mālohi ko iá), mo ʻenau ngaahi takanga monumanu iiki ʻa ia kuo nau tānaki fakatahá, ʻa e tangata mo e fefine, ʻo e faʻahinga kotoa pē.\n\n2 Pea naʻa nau tau foki ʻa e ngaahi tauhele ʻo maʻu ʻa e fanga manupuna ʻo e ʻataá; pea naʻa nau teuteu foki ha vaka, ʻa ia naʻa nau ʻave ai mo kinautolu ʻa e fanga ika ʻo e ngaahi vaí.\n\n3 Pea naʻa nau ʻave foki mo kinautolu ʻa e teseletí, ʻa ia, ko hono ʻuhingá, ko e hone; pea ko ia naʻa nau ʻave mo kinautolu ʻa e ngaahi taunga hone, pea mo e faʻahinga meʻa kotoa pē ʻa ia naʻe ʻi he funga ʻo e fonuá, mo e ngaahi tengaʻi ʻakau ʻo e faʻahinga kotoa pē.\n\n4 Pea naʻe hoko ʻo pehē ʻi heʻenau aʻu hifo ki he teleʻa ko Nimiloté naʻe hāʻele hifo ʻa e ʻEikí ʻo fefolofolai mo e tokoua ʻo Sēletí; pea naʻá ne ʻafio mei ha loto ʻao, pea naʻe ʻikai mamata ʻa e tokoua ʻo Sēletí kiate ia.\n\n5 Pea naʻe hoko ʻo pehē naʻe fekau ʻe he ʻEikí kiate kinautolu ke nau ʻalu atu ki he maomaonganoá, ʻio, ki he potu ko ia kuo teʻeki aʻu ki ai ha tangata. Pea naʻe hoko ʻo pehē naʻe muʻomuʻa ʻa e ʻEikí ʻiate kinautolu, ʻo ne fefolofolai mo kinautolu lolotonga ʻene ʻafio mei ha ʻao, ʻo ne fakahinohinoʻi ʻa e feituʻu ke nau fononga ki aí.\n\n6 Pea naʻe hoko ʻo pehē naʻa nau fononga ʻi he maomaonganoá, ʻo nau foʻu ha ngaahi vaka lafalafa, ʻa ia naʻa nau folau atu ai ʻi he ngaahi vai lahi, pea naʻe fakahinohinoʻi ʻa kinautolu maʻu ai pē ʻe he toʻukupu ʻo e ʻEikí.\n\n7 Pea naʻe ʻikai finangalo ʻa e ʻEikí ke tuku ke nau nofo ʻi he potu ki kō atu mei tahi ʻi he maomaonganoá, kae finangalo ke nau ʻalu atu ʻo aʻu ki he fonua ʻo e talaʻofá, ʻa ia naʻe mahuʻinga lahi hake ʻi he ngaahi fonua kehe kotoa pē, ʻa ia kuo tauhi ʻe he ʻEiki ko e ʻOtuá moʻo ha kakai māʻoniʻoni.\n\n8 Pea kuó ne fuakava ʻi hono houhaú ki he tokoua ʻo Sēletí, ʻilonga ʻa kinautolu ʻe maʻu ʻa e fonua ko ʻeni ʻo e talaʻofá, ʻo fai atu mei he taimi ko iá ʻo taʻengatá, ʻoku totonu ke nau tauhi ia, ʻa ia ko e ʻOtua moʻoni pē tahá, pe ʻe tafiʻi atu ʻa kinautolu, ʻo ka tō kiate kinautolu ʻa hono kakato ʻo hono houhaú.\n\n9 Pea ko ʻeni, te tau lava ʻo vakai ki he ngaahi tuʻutuʻuni ʻa e ʻOtuá ʻo kau ki he fonuá ni, ko ha fonua ia ʻo e talaʻofá; pea ʻilonga ha puleʻanga ʻe maʻu iá kuo pau ke nau tauhi ʻa e ʻOtuá, pe ʻe tafiʻi atu ʻa kinautolu ʻo ka tō mai kiate kinautolu ʻa hono kakato ʻo hono houhaú. Pea ʻe tō kiate kinautolu ʻa hono kakato ʻo hono houhaú ʻo ka kakato ʻenau angahalá.\n\n10 He vakai, ko ha fonua ʻeni ʻoku mahuʻinga lahi hake ʻi he ngaahi fonua kehe kotoa pē; ko ia ko ia ia ʻe maʻu iá kuo pau te ne tauhi ʻa e ʻOtuá pe ʻe tafiʻi atu ia; he ko e tuʻutuʻuni taʻengata ia ʻa e ʻOtuá. Pea ʻo ka toki kakato ʻa e angahalá ʻi he fānau ʻo e fonuá, ʻe toki tafiʻi atu ʻa kinautolu.\n\n11 Pea ʻe hoko ʻeni kiate kimoutolu, ʻE kau Senitaile, koeʻuhi ke mou ʻiloʻi ʻa e ngaahi tuʻutuʻuni ʻa e ʻOtuá—koeʻuhi ke mou fakatomala, kae ʻikai fai atu ʻi hoʻomou ngaahi angahalá kae ʻoua ke kakató, koeʻuhi ke ʻoua naʻa mou ʻohifo hono kakato ʻo e houhau ʻo e ʻOtuá kiate kimoutolu ʻo hangē ko ia kuo fai ʻe he kakai ʻo e fonuá ki muʻá.\n\n12 Vakai, ko ha fonua mahuʻinga ʻeni, pea ko e puleʻanga ke ne maʻu iá ʻe tauʻatāina mei he nofo pōpulá, pea mei he puke pōpulá, pea mei he ngaahi puleʻanga kehe kotoa pē ʻi he lalo langí, ʻo kapau pē te nau tauhi ki he ʻOtua ʻo e fonuá, ʻa ia ko Sīsū Kalaisi, ʻa ia kuo fakahā mai ʻi he ngaahi meʻa kuo mau tohí.\n\n13 Pea ko ʻeni ʻoku ou hoko atu ʻa ʻeku lekōtí; he vakai, naʻe hoko ʻo pehē naʻe ʻomi ʻe he ʻEikí ʻa Sēleti mo hono kāingá ʻo aʻu atu ki he fuʻu tahi lahi ko ia ʻokú ne vahevahe ʻa e ngaahi fonuá. Pea ʻi heʻenau aʻu atu ki he tahí naʻa nau fokotuʻu honau ngaahi fale fehikitakí; pea nau ui ʻa e potú ko iá ko Molianikumea; pea nau nofo ʻi he ngaahi fale fehikitaki, pea nau nofo ʻi he ngaahi fale fehikitaki ʻi he matātahí ʻo feʻunga mo e taʻu ʻe fā.\n\n14 Pea naʻe hoko ʻo pehē ʻi he ʻosi ʻa e taʻu ʻe faá naʻe toe hāʻele hifo ʻa e ʻEikí ki he tokoua ʻo Sēletí, ʻo ʻafio mei ha loto ʻao, ʻo fefolofolai mo ia. Pea naʻe fefolofolai ʻa e ʻEikí mo e tokoua ʻo Sēletí ʻi he houa ʻe tolu, pea valokiʻi ia koeʻuhi ko e ʻikai te ne manatu ke ui ki he huafa ʻo e ʻEikí.\n\n15 Pea naʻe fakatomala ʻa e tokoua ʻo Sēletí mei he kovi kuó ne faí, peá ne ui ki he huafa ʻo e ʻEikí koeʻuhi ko hono kāinga naʻe ʻiate iá. Pea naʻe folofola mai ʻa e ʻEikí kiate ia: Te u fakamolemoleʻi koe mo ho kāingá ʻi heʻenau ngaahi angahalá; kae ʻoua naʻá ke toe fai angahala, he kuo pau ke mou manatuʻi ʻe ʻikai fāinga maʻu ai pē ʻa hoku Laumālié mo e tangatá; ko ia, kapau te mou fai angahala ʻo aʻu ki hono kakato ʻo hoʻomou angahalá, ʻe motuhi ʻa kimoutolu mei he ʻao ʻo e ʻEikí. Pea ko hoku lotó ʻeni ki he fonua te u foaki moʻomoutolu ke hoko ko homou tofiʻá; he ʻe hoko ia ko e fonua ʻoku mahuʻinga lahi hake ʻi he ngaahi fonua kehe kotoa pē.\n\n16 Pea naʻe folofola ʻa e ʻEikí: ʻAlu pea ngāue, pea foʻu, ha ngaahi vaka lafalafa ʻo fakatatau ki he sīpinga ʻo e ngaahi vaka ʻa ia kuo mou faʻu ki muʻa atú. Pea naʻe hoko ʻo pehē naʻe kamata ke ngāue ʻa e tokoua ʻo Sēletí, kae ʻumaʻā hono kāingá, ʻo nau foʻu ha ngaahi vaka lafalafa ʻo fakatatau ki he sīpinga kuo nau faʻuʻakí, ʻo hangē ko e ngaahi fakahinohino ʻa e ʻEikí. Pea naʻa nau iiki mo maʻamaʻa ʻi he fukahi vaí, ʻio, ʻo hangē ko hono maʻamaʻa ʻo ha manupuna ʻi he fukahi vaí.\n\n17 Pea naʻe foʻu ia ʻi ha sīpinga naʻe malu ʻaupito, ʻio ʻo nau lava ke taʻofi ʻa e hū ki ai ha vai ʻo hangē ko ha ipú; pea naʻe malu ʻa hono takelé ʻo hangē ko e malu ha ipú; pea naʻe malu ʻa e ngaahi kaokaó ʻo hangē ko ha ipú; pea naʻe tōtao ʻa e ongo mui vaká; pea naʻe malu hono funga vaká ʻo hangē ko ha ipú; pea ko hono lōloá ko e lōloa ia ʻo ha fuʻu ʻakau; pea ko hono matapaá, ʻo ka tāpuniʻi ia, naʻe malu ia ʻo hangē ko ha ipú.\n\n18 Pea naʻe hoko ʻo pehē naʻe tangi ʻa e tokoua ʻo Sēletí ki he ʻEikí, ʻo ne pehē: ʻE ʻEiki, kuó u fai ʻa e ngāue kuó ke fekau kiate aú, pea kuó u foʻu ʻa e ngaahi vaká lafalafa ʻo fakatatau ki hoʻo ngaahi fakahinohino kiate aú.\n\n19 Pea vakai, ʻE ʻEiki, ʻoku ʻikai ʻi loto ʻiate kinautolu ha maama; te mau fakaʻulí ki fē? Pea ko e tahá te mau mate foki, he ʻoku ʻikai te mau faʻa mānava, he ko e ʻeá pē ia ʻoku ʻi loto aí; ko ia te mau mate.\n\n20 Pea naʻe folofola ʻa e ʻEikí ki he tokoua ʻo Sēletí: Vakai, ke ke ngaohi ha ava ʻi he funga vaká, pea mo e takelé foki; pea ʻo ka mou ka fulutāmakia ke mou fakaava ʻa e avá ʻo maʻu ai ha ʻea. Pea kapau leva ʻe ʻoho mai ʻa e vaí ki loto kiate kimoutolu, vakai, ke mou tāpuniʻi ʻa e avá, ke ʻoua naʻa mou mate ʻi he ʻoho mai ʻa e vaí.\n\n21 Pea naʻe hoko ʻo pehē naʻe fai ia ʻe he tokoua ʻo Sēletí, ʻo hangē ko e fekau ʻa e ʻEikí.\n\n22 Pea naʻá ne toe tangi ki he ʻEikí ʻo pehē: ʻE ʻEiki, vakai, kuó u fai ʻo hangē ko hoʻo fekau kiate aú; peá u teuteu ʻa e ngaahi vaká moʻo hoku kakaí, pea vakai ʻoku ʻikai ha maama ʻi loto ʻiate kinautolu. Vakai, ʻE ʻEiki, te ke tuku koā ke mau folau atu ʻi he fuʻu vai lahí ni ʻi he fakapoʻuli?\n\n23 Pea naʻe folofola ʻa e ʻEikí ki he tokoua ʻo Sēletí: Ko e hā ʻa e meʻa ʻokú ke loto ke u fai ke mou maʻu ai ha maama ʻi homou ngaahi vaká? He vakai, ʻe ʻikai te mou lava ʻo maʻu ʻa e ngaahi kātupa, he ʻe laiki ia ʻo movetevete; pea he ʻikai ke mou ʻave ha afi mo kimoutolu, he ʻe ʻikai ke mou folau ʻi he maama ʻo e afí.\n\n24 He vakai, te mou hangē ko ha tofuaʻa ʻi he loto tahí; he ʻe fasi ʻa e ngaahi fuʻu peau lalahi ʻiate kimoutolu. Ka neongo iá, te u toe ʻohake ʻa kimoutolu mei he ngaahi loloto ʻo e tahí; he kuo ʻalu atu ʻa e ngaahi matangí mei hoku ngutú, pehē foki ki he ngaahi ʻuhá mo e ngaahi fuʻu vaí kuó u fekauʻi.\n\n25 Pea vakai, ʻoku ou teuteuʻi ʻa kimoutolu ki he ngaahi meʻá ni; he ʻe ʻikai te mou faʻa folau atu ʻi he fuʻu moana ko ʻení, kapau ʻe ʻikai te u teuteuʻi ʻa kimoutolu ki he ngaahi peau ʻo e tahí, mo e ngaahi matangi kuo ʻalu atú, pea mo e ngaahi fuʻu vai ʻa ia ʻe ʻoho maí. Ko ia ko e hā ʻokú ke loto ke u teuteu maʻamoutolu ke mou maʻu ai ha maama ki he taimi ʻe folo hifo ai ʻa kimoutolu ʻi he ngaahi loloto ʻo e tahí?\n\n", "ether 3": "[center][font_size=26]Vahe 3[/font_size][/center]\n\n[i]ʻOku mamata ʻa e tokoua ʻo Sēletí ki he louhiʻi toʻukupu ʻo e ʻEikí ʻi heʻene ala ki he ngaahi foʻi maka ʻe hongofulu mā onó—ʻOku fakahā ʻe Sīsū Kalaisi ʻa hono sino fakalaumālié ki he tokoua ʻo Sēletí—Ko kinautolu ʻoku nau maʻu ha ʻilo haohaoá ʻe ʻikai ke taʻofi kinautolu ʻe he veilí—ʻOku foaki mai ha ngaahi meʻa liliu lea ke ʻomi ai ʻa e ngaahi lekooti ʻa e kau Sēletí ki he māmá.[/i]\n\n1 Pea naʻe hoko ʻo pehē naʻe ʻalu atu ʻa e tokoua ʻo Sēletí (ko ʻeni ko e lahi ʻo e ngaahi vaka naʻe teuteú ko e vaka ʻe valu) ki he moʻunga, ʻa ia naʻa nau ui ko e moʻunga ko Seilemi, koeʻuhi ko ʻene fuʻu māʻolunga ʻaupitó, pea naʻá ne tutu ʻo ngaohi mei he maká ha ngaahi foʻi maka iiki ʻe hongofulu mā ono; pea naʻa nau hinehina mo ʻasinisini, ʻio ʻo hangē ko e sioʻata maʻa; pea naʻá ne toʻo ia ʻi hono nimá ki he tumutumu ʻo e moʻungá, ʻo ne toe tangi ki he ʻEikí, ʻo pehē:\n\n2 ʻE ʻEiki, kuó ke folofola kuo pau ke ngalo hifo ʻa kimautolu ʻi he ngaahi vaí. Ko ʻeni vakai, ʻE ʻEiki, pea ʻoua naʻá ke houhau ki hoʻo tamaioʻeikí koeʻuhi ko hono vaivai ʻi ho ʻaó; he ʻoku mau ʻilo ʻokú ke māʻoniʻoni pea ʻokú ke ʻafio ʻi he ngaahi langí, pea ʻoku mau taʻefeʻunga ʻi ho ʻaó; pea koeʻuhí ko e hingá kuo kovi maʻu ai pē ʻa homau ngaahi ʻulungāangá; ka neongo iá, ʻE ʻEiki, kuó ke fai kiate kimautolu ʻa e fekau kuo pau ke mau ui kiate koe, koeʻuhí ke mau maʻu meiate koe ʻo fakatatau mo ʻemau ngaahi fakaʻamú.\n\n3 Vakai, ʻE ʻEiki, kuó ke taaʻi ʻa kimautolu koeʻuhi ko ʻemau angahalá, pea kuó ke kapusi atu ʻa kimautolu, pea kuó ke fekauʻi atu ʻa kimautolu ʻi he ngaahi taʻu lahí ni kuo mau nofo ʻi he maomaonganoá; ka kuó ke ʻaloʻofa mai kiate kimautolu. ʻE ʻEiki, ʻafio mai kiate au ʻi he ʻaloʻofa, ʻo taʻofi ʻa ho houhaú mei ho kakaí ni, pea ʻoua ʻe tuku ke nau folau atu ʻi he moana fakamanavaheé ni ʻi he fakapoʻuli; ka ke ʻafio mai ki he ngaahi meʻá ni, ʻa ia kuó u ngaohi ʻi hono tutu mei he maká.\n\n4 Pea ʻoku ou ʻiloʻi, ʻE ʻEiki, ʻokú ke maʻu ʻa e māfimafi kotoa pē, pea ʻokú ke faʻa fai ʻa e meʻa kotoa pē ʻokú ke finangalo ki aí koeʻuhi ke ʻaonga ki he tangatá; ko ia ke ke ala ki he ngaahi foʻi maká ni, ʻE ʻEiki, ʻaki ho louhiʻi toʻukupú, ʻo teuteu ia ke ulo atu ʻi he fakapoʻulí; pea ʻe ulo atu ia kiate kimautolu ʻi he ngaahi vaka ʻa ia kuo mau teuteú, koeʻuhí ke ʻi ai haʻamau maama lolotonga ʻa ʻemau folau atu ʻi he tahí.\n\n5 Vakai, ʻE ʻEiki, ʻokú ke faʻa fai ʻeni. ʻOku mau ʻiloʻi ʻokú ke faʻa fakahā atu ha fuʻu māfimafi lahi, ʻa ia ʻoku ngali siʻisiʻi ʻi he anga ʻo e fakakaukau ʻa e tangatá.\n\n6 Pea naʻe hoko ʻo pehē ʻi he ʻosi lea ʻaki ʻe he tokoua ʻo Sēletí ʻa e ngaahi lea ní, vakai, naʻe mafao mai ʻe he ʻEikí ʻa hono toʻukupú ʻo ala ki he ngaahi foʻi maká taki taha ʻaki hono louhiʻi toʻukupú. Pea naʻe matoʻo ʻa e veilí mei he ongo mata ʻo e tokoua ʻo Sēletí, ʻo ne mamata ki he louhiʻi toʻukupu ʻo e ʻEikí; pea naʻe hangē ia ko e louhiʻi nima ʻo ha tangata, ʻo hangē ko e kakanó mo e totó; pea naʻe fakatōmapeʻe hifo ʻa e tokoua ʻo Sēletí ʻi he ʻao ʻo e ʻEikí, he naʻe tō kiate ia ʻa e manavahē.\n\n7 Pea naʻe ʻafio ʻa e ʻEikí kuo tō ʻa e tokoua ʻo Sēletí ki he kelekelé; pea folofola ʻa e ʻEikí kiate ia: Tuʻu hake, ko e hā kuó ke tō hifo aí?\n\n8 Pea naʻá ne pehē ange ki he ʻEikí: Naʻá ku mamata ki he louhiʻi toʻukupu ʻo e ʻEikí, peá u manavahē telia naʻá ne taaʻi au; he naʻe ʻikai te u ʻilo kuo maʻu ʻe he ʻEikí ʻa e kakano mo e toto.\n\n9 Pea naʻe folofola ʻa e ʻEikí kiate ia: Ko e meʻa ʻi hoʻo tuí, kuó ke vakai ai te u toʻo kiate au ʻa e kakano mo e toto; pea kuo teʻeki ai hū ha tangata ki hoku ʻaó ʻi he fuʻu tui lahi pehē ʻo hangē ko ia ʻokú ke maʻú; he kapau naʻe ʻikai ke pehē he ʻikai te ke faʻa mamata ki hoku louhiʻi nimá. Naʻá ke mamata koā ki ha toe meʻa kehe?\n\n10 Peá ne tali ange: ʻIkai; ʻEiki, fakahā mai koe kiate au:\n\n11 Pea folofola ʻa e ʻEikí kiate ia: ʻOkú ke tui ki he ngaahi lea ʻa ia te u leaʻakí?\n\n12 Peá ne tali ange: ʻIo, ʻEiki, ʻoku ou ʻilo ʻokú ke folofola ʻaki ʻa e moʻoní, he ko e ʻOtua koe ʻo e moʻoní, pea ʻoku ʻikai te ke loi.\n\n13 Pea ʻi he ʻosi ʻene lea ʻaki ʻa e ngaahi lea ní, vakai, naʻe fakahā ʻe he ʻEikí ia kiate ia, ʻo ne folofola: Koeʻuhí ko hoʻo ʻilo ʻa e ngaahi meʻa ní, ko ia kuo huhuʻi ai koe mei he hingá; ko ia kuo fakafoki mai koe ki hoku ʻaó; ko ia ʻoku ou fakahā ai au kiate koé.\n\n14 Vakai, ko au ia ʻa ia naʻe teuteu talu mei hono ʻai ʻa e tuʻunga ʻo e māmaní ke huhuʻi ʻa hoku kakaí. Vakai, ko au Sīsū Kalaisi. Ko au ko e Tamaí pea mo e ʻAló. ʻE maʻu ʻiate au ʻe he faʻahinga ʻo e tangatá kotoa pē ʻa e moʻuí, pea maʻu ia ʻo taʻengata, ʻio ʻa kinautolu ʻe tui ki hoku hingoá; pea te nau hoko ko hoku ngaahi foha mo hoku ngaahi ʻofefine.\n\n15 Pea kuo teʻeki ai te u fakahā au ki ha tangata ʻa ia kuó u fakatupu, he kuo teʻeki ai tui ha tangata kiate au ʻo hangē ko koé. ʻIkai kuó ke vakai naʻe fakatupu koe ʻi hoku tatau ʻoʻokú? ʻIo, naʻa mo e tangata kotoa pē naʻe fakatupu ʻi he kamataʻangá ʻi hoku tatau ʻoʻokú.\n\n16 Vakai, ko e sinó ni, ʻa ia ʻokú ke mamata ʻeni ki aí, ko e sino ia ʻo hoku laumālié; pea kuó u fakatupu ʻa e tangatá ʻi he tatau ʻo e sino ʻo hoku laumālié; pea hangē ko hono anga ʻo ʻeku hā kiate koe ʻi he laumālié te u hā pehē ki hoku kakaí ʻi he kakanó.\n\n17 Pea ko ʻeni, ko au, Molonai, hangē ko ʻeku pehē, ʻe ʻikai te u faʻa fai ha fakamatala kakato ki he ngaahi meʻá ni ʻa ia kuo tohí, ko ia ʻoku feʻunga kiate au ke u pehē naʻe fakahā ʻe Sīsū ia ki he tangatá ni ʻi he laumālié, ʻio ʻo fakatatau mo e anga pea ʻi he tatau ʻo e sino pē ko iá ʻo hangē ko ʻene fakahā ia ki he kau Nīfaí.\n\n18 Pea naʻá ne tauhi kiate ia ʻo hangē ko ʻene tauhi ki he kau Nīfaí; pea naʻá ne fai ʻeni kotoa, koeʻuhi ke ʻiloʻi ʻe he tangatá ni ko e ʻOtua ia, koeʻuhi ko e ngaahi fuʻu ngāue mahuʻinga lahi ʻa ia kuo fakahā ʻe he ʻEikí kiate iá.\n\n19 Pea koeʻuhi ko e ʻilo ʻa e tangata ní kuo ʻikai taʻofi ia ʻe he veilí; pea naʻá ne mamata ki he louhiʻi toʻukupu ʻo Sīsuú, ʻa ia, naʻá ne mamata ki ai, pea naʻá ne fakatōmapeʻe hifo ʻi he manavahē; he naʻá ne ʻilo ko e louhiʻi toʻukupu ia ʻo e ʻEikí; pea naʻe ʻikai ke toe ʻiate ia ʻa e tuí, he naʻá ne ʻiloʻi, pea ʻikai ke toe ʻi ai ha fakaʻaloʻalongaua.\n\n20 Ko ia, ʻi heʻene maʻu ʻa e ʻilo haohaoá ni ki he ʻOtuá, naʻe ʻikai faʻa taʻofi ia ʻe he veilí; ko ia naʻá ne mamata kia Sīsū; pea naʻá ne tauhi kiate ia.\n\n21 Pea naʻe hoko ʻo pehē naʻe folofola ʻa e ʻEikí ki he tokoua ʻo Sēletí: Vakai, ʻoua naʻá ke tuku ʻa e ngaahi meʻá ni ʻa ia kuó ke mamata mo fanongo ki aí ke mafola atu ki he māmaní, kae ʻoua kuo hokosia ʻa e taimi ʻa ia te u fakaongoongoleleiʻi ai hoku hingoá ʻi he kakanó; ko ia, ke ke mataʻikoloaʻaki ʻa e ngaahi meʻa ʻa ia kuó ke mamata mo fanongo ki aí, pea ʻoua naʻa fakahā ia ki ha taha.\n\n22 Pea vakai, ʻo ka ke ka haʻu kiate au, ke ke tohi mo fakamaʻu ʻa e ngaahi meʻá ni, ke ʻoua naʻa lava ʻe ha taha ʻo liliu ia; he te ke tohi ia ʻi ha lea ʻe ʻikai te nau lava ʻo lau.\n\n23 Pea vakai, te u tuku ʻa e ongo maká ni kiate koe, pea te ke fakamaʻu fakataha foki ia mo e ngaahi meʻa te ke tohí.\n\n24 He vakai, ko e lea ʻa ia te ke tohi ʻaki kuó u veuveuki ia; ko ia te u tuku ʻi he taimi ʻoku ou loto ki aí ke fakamahino ʻe he ongo maká ni ki he mata ʻo e tangatá ʻa e ngaahi meʻá ni ʻa ia te ke tohí.\n\n25 Pea ʻi he hili ʻa e folofola ʻaki ʻe he ʻEikí ʻa e ngaahi folofola ní, naʻá ne fakahā ki he tokoua ʻo Sēletí ʻa e kakai kotoa pē ʻo e māmaní ʻa ia kuo ʻi ai, pea mo kinautolu kotoa pē ʻe ʻi aí; pea naʻe ʻikai te ne taʻofi ʻa kinautolu mei hono fofongá, ʻio ʻo aʻu ki he ngaahi ngataʻanga ʻo e māmaní.\n\n26 He kuo ne folofola ʻaki kiate ia ʻi he ngaahi taimi ʻi muʻá, kapau te ne tui kiate ia te ne lava ʻo fakahā kiate ia ʻa e meʻa kotoa pē—ʻoku totonu ke fakahā ia kiate ia; ko ia naʻe ʻikai faʻa taʻofi ʻe he ʻEikí ha meʻa ʻe taha meiate ia, he naʻá ne ʻiloʻi ʻoku lava ʻe he ʻEikí ʻo fakahā kiate ia ʻa e ngaahi meʻa kotoa pē.\n\n27 Pea naʻe folofola ʻa e ʻEikí kiate ia: Tohi ʻa e ngaahi meʻá ni pea fakamaʻu ia; pea te u fakahā ia ʻi he taimi ʻoku ou loto ki aí ki he fānau ʻa e tangatá.\n\n28 Pea naʻe hoko ʻo pehē naʻe fekau ʻe he ʻEikí kiate ia ke ne fakamaʻu ʻa e ongo maka ʻa ia kuó ne maʻú, pea ʻoua ʻe fakahā ia ki ha taha, kae ʻoua ke fakahā ia ʻe he ʻEikí ki he fānau ʻa e tangatá.\n\n", "ether 4": "[center][font_size=26]Vahe 4[/font_size][/center]\n\n[i]ʻOku fekau kia Molonai ke ne fakamaʻu ʻa e ngaahi meʻa naʻe tohi ʻe he tokoua ʻo Sēletí—ʻE ʻikai fakahā mai ia kae ʻoua kuo maʻu ʻe he kakai kotoa pē ha tui mālohi tatau mo e tokoua ʻo Sēletí—ʻOku fekau ʻe Kalaisi ki he kakai kotoa pē ke nau tui ki heʻene ngaahi leá mo ʻene kau ākongá—ʻOku fekau ki he kakaí ke nau fakatomala, tui ki he ongoongoleleí, pea moʻui.[/i]\n\n1 Pea naʻe fekau ʻe he ʻEikí ki he tokoua ʻo Sēletí ke ne ʻalu hifo mei he moʻungá mei he ʻao ʻo e ʻEikí, pea tohi ʻa e ngaahi meʻa kuó ne mamata ki aí; pea naʻe tapui hono ʻomi ia ki he fānau ʻa e tangatá kae ʻoua ke hili hono hiki hake ia ki he kolosí; pea ko hono ʻuhinga ia naʻe tauhi ai ia ʻe he tuʻi ko Mōsaiá, koeʻuhi ke ʻoua naʻa ʻomi ia ki he māmaní kae ʻoua ke fakahā ʻe Kalaisi ia ki hono kakaí.\n\n2 Pea hili ʻa e fakahā moʻoni ʻe Kalaisi ia ki hono kakaí, naʻá ne fekau ʻoku totonu ke fakahā ia.\n\n3 Pea ko ʻeni, ʻi he hili iá, kuo nau fakaʻauʻau hifo kotoa pē ʻi he taʻetuí; pea ʻoku ʻikai toe ha taha ka ko e kau Leimaná pē, pea kuo nau liʻaki ʻa e ongoongolelei ʻa Kalaisí; ko ia kuo fekauʻi au ke u toe fufuuʻi ia ʻi he kelekelé.\n\n4 Vakai, kuó u tohi ʻi he ngaahi peletí ni ʻa e ngaahi meʻa pē ko ia naʻe mamata ki ai ʻa e tokoua ʻo Sēletí; pea ʻoku teʻeki ai fakahā ha ngaahi meʻa ʻoku maʻongoʻonga ʻi he ngaahi meʻa ʻa ia naʻe fakahā ki he tokoua ʻo Sēletí.\n\n5 Ko ia kuo fekauʻi au ʻe he ʻEikí ke u tohi ia; pea kuó u tohi ia. Pea naʻá ne fekau kiate au ke u fakamaʻu ia; pea kuó ne fekau foki ke u fakamaʻu hono meʻa liliú; ko ia kuó u fakamaʻu ʻa e ongo maka liliu leá, ʻo fakatatau ki he fekau ʻa e ʻEikí.\n\n6 He naʻe folofola mai ʻa e ʻEikí kiate au: ʻE ʻikai ʻalu atu ia ki he kau Senitailé kae ʻoua kuo hokosia ʻa e ʻaho te nau fakatomala ai mei heʻenau angahalá, pea hoko ʻo maʻa ʻi he ʻao ʻo e ʻEikí.\n\n7 Pea ʻi he ʻaho ko iá te nau ngāue ʻaki ʻa e tui kiate au, ʻoku folofola ʻe he ʻEikí, ʻio ʻo hangē ko ia naʻe fai ʻe he tokoua ʻo Sēletí, koeʻuhí ke lava ʻo fakamāʻoniʻoniʻi ʻa kinautolu ʻiate au, pea te u toki fakahā leva kiate kinautolu ʻa e ngaahi meʻa naʻe mamata ki ai ʻa e tokoua ʻo Sēletí, ʻo aʻu ki hono fofola mai kiate kinautolu ʻa ʻeku ngaahi fakahā kotoa pē, ʻoku folofola ʻe Sīsū Kalaisi, ko e ʻAlo ʻo e ʻOtuá, ko e Tamai ʻo e ngaahi langí mo e māmaní, mo e ngaahi meʻa kotoa pē ʻoku ʻi aí.\n\n8 Pea ko ia ia te ne fakafepaki ki he folofola ʻa e ʻEikí, tuku ke malaʻia pē ia; pea ko ia ia te ne fakaʻikaiʻi ʻa e ngaahi meʻa ní, tuku ke malaʻia pē ia; he ʻe ʻikai te u fakahā kiate kinautolu ha meʻa ʻoku maʻongoʻonga angé, ʻoku folofola ʻe Sīsū Kalaisi; he ko au ia ʻoku leá.\n\n9 Pea ʻi heʻeku fekaú ʻoku fakaava ai mo tāpuni ʻa e ngaahi langí; pea ʻi heʻeku leá ʻe ngalulululu ʻa e māmaní; pea ʻi heʻeku fekaú ʻe mole atu ʻa hono kakaí, ʻo hangē ko hano fai ʻi he afí.\n\n10 Pea ko ia ia ʻoku ʻikai te ne tui ki heʻeku ngaahi leá ʻoku ʻikai te ne tui ki heʻeku kau ākongá; pea kapau leva ʻoku ʻikai te u lea, pea mou fakamaau; he te mou ʻilo ko au ia ʻoku lea, ʻi he ʻaho fakaʻosí.\n\n11 Ka ko ia ia ʻokú ne tui ki he ngaahi meʻá ni ʻa ia kuó u leaʻakí, te u ʻaʻahi kiate ia ʻaki ʻa e ngaahi fakahā ʻa hoku Laumālié, pea te ne ʻiloʻi mo fakamoʻoniʻi ia. He koeʻuhi ko hoku Laumālié te ne ʻilo ʻoku moʻoni ʻa e ngaahi meʻá ni; he ʻokú ne fakalotoʻi ʻa e tangatá ke failelei.\n\n12 Pea ʻilonga ha meʻa ʻokú ne fakalotoʻi ʻa e tangatá ke faileleí ʻoku tupu ia meiate au; he ʻoku ʻikai tupu ʻa e leleí mei ha taha ka ko au pē. Ko au ia ʻa ia ʻoku tākiekina ʻa e tangatá ki he meʻa lelei kotoa pē; ʻilonga ia ʻe ʻikai te ne tui ki heʻeku ngaahi leá ʻe ʻikai te ne tui kiate au—ʻoku ou moʻui; pea ko ia ia ʻoku ʻikai tui kiate aú ʻe ʻikai te ne tui ki he Tamaí ʻa ia naʻá ne fekauʻi aú. He vakai, ko au ko e Tamaí, ko au ko e maama, pea mo e moʻui, pea mo e moʻoni ʻo e māmaní.\n\n13 Haʻu kiate au, ʻA kimoutolu ʻe kau Senitaile, pea te u fakahā kiate kimoutolu ʻa e ngaahi meʻa maʻongoʻonga angé, ʻa e ʻilo kuo fufuuʻi koeʻuhi ko e taʻetuí.\n\n14 Haʻu kiate au, ʻA kimoutolu ʻe fale ʻo ʻIsileli, pea ʻe fakahā kiate kimoutolu ʻa hono maʻongoʻonga ʻo e ngaahi meʻa kuo tokonaki ʻe he Tamaí maʻamoutolu, talu mei hono ʻai ʻa e tuʻunga ʻo e māmaní; pea kuo teʻeki ai ke hoko mai ia kiate kimoutolu, koeʻuhi ko e taʻetuí.\n\n15 Vakai, ʻo ka mou ka tatala ʻa e veili ko ia ʻo e taʻetui ʻa ia ʻoku tupunga ai hoʻomou nofo ʻi homou tuʻunga fakaʻulia ʻo e fai angahalá, mo e loto-fefeká, pea mo e fakapoʻuli ʻo e ʻatamaí, pea ko e ngaahi meʻa maʻongoʻonga mo fakaofo ʻa ia kuo fufuuʻi talu mei hono ʻai ʻa e tuʻunga ʻo e māmaní meiate kimoutolú—ʻio, ʻo ka mou ka ui ki he Tamaí ʻi hoku hingoá, ʻi he loto-mafesifesi mo e laumālie fakatomala, te mou toki ʻiloʻi ai kuo manatuʻi ʻe he Tamaí ʻa e fuakava kuó ne fai ki hoʻomou ngaahi tamaí, ʻE fale ʻo ʻIsileli.\n\n16 Pea ko ʻeku ngaahi fakahā kuó u fekau ke hiki ʻe heʻeku tamaioʻeiki ko Sioné ʻe toki fakahā ia ke mamata ki ai ʻa e kakai fulipē. Manatu, ʻo ka mou ka mamata ki he ngaahi meʻá ni, te mou ʻiloʻi ʻoku vave mai ʻa e taimi ʻe fakahoko moʻoni ai iá.\n\n17 Ko ia, ʻi he taimi te mou maʻu ai ʻa e lekōtí ni te mou lava ke ʻilo ai kuo kamata ʻa e ngāue ʻa e Tamaí ʻi he funga hono kotoa ʻo e fonuá.\n\n18 Ko ia, mou fakatomala ʻa kimoutolu kotoa pē ʻa e ngaahi ngataʻanga ʻo e māmaní, pea haʻu kiate au, ʻo tui ki heʻeku ongoongoleleí, pea papitaiso ʻi hoku hingoá; he ko ia ia ʻoku tui mo papitaisó ʻe fakamoʻui ia; ka ko ia ia ʻoku ʻikai tuí ʻe malaʻia ia; pea ʻe hoko ʻa e ngaahi fakaʻilonga kiate kinautolu ʻe tui ki hoku hingoá.\n\n19 Pea ʻoku monūʻia ia ʻa ia ʻe ʻiloʻi ʻokú ne faitotonu ki hoku hingoá ʻi he ʻaho fakaʻosí, he ʻe hiki hake ia ke ne nofo ʻi he puleʻanga kuo teuteu moʻona talu mei hono ʻai ʻa e tuʻunga ʻo e māmaní. Pea vakai ko au ia kuó u lea ʻaki iá. ʻĒmeni.\n\n", "ether 5": "[center][font_size=26]Vahe 5[/font_size][/center]\n\n[i]ʻE tuʻu ha kau fakamoʻoni ʻe toko tolu mo e ngāué ni ko ha fakamoʻoni ki hono moʻoni ʻo e Tohi ʻa Molomoná.[/i]\n\n1 Pea ko ʻeni ko au, Molonai, kuó u hiki ʻa e ngaahi lea naʻe fekau kiate aú, ʻo fakatatau ki heʻeku manatú; pea kuó u fakahā kiate koe ʻa e ngaahi meʻa ʻa ia kuó u fakamaʻú; ko ia ʻoua naʻá ke ala ki ai, koeʻuhi ke ke liliu ia; he kuo tapui ʻa e meʻa ko ia kiate koe, tuku kehe pē ʻo kapau ʻe toki ʻafioʻi ʻe he finangalo poto ʻo e ʻOtuá ʻoku lelei.\n\n2 Pea vakai, mahalo naʻá ke faingamālie ke fakahā ʻa e ngaahi peletí kiate kinautolu te nau tokoni ke fakahoko ʻa e ngāué ni.\n\n3 Pea ʻe fakahā ia ki ha toko tolu ʻi he māfimafi ʻo e ʻOtuá; ko ia te nau ʻilo pau ʻoku moʻoni ʻa e ngaahi meʻá ni.\n\n4 Pea ʻi he ngutu ʻo e kau fakamoʻoni ʻe toko tolu ʻe fakamoʻoniʻi ʻa e ngaahi meʻá ni kotoa pē; pea ko e fakamoʻoni ʻa e toko tolú, mo e tohi ní, ʻa ia ʻe fakahā ai ʻa e māfimafi ʻo e ʻOtuá pea mo ʻene folofolá foki, ʻa ia ʻoku fakamoʻoni ki ai ʻa e Tamaí, mo e ʻAló, pea mo e Laumālie Māʻoniʻoní—pea ko e ngaahi meʻá ni kotoa pē ʻe tuʻu ia ko ha fakamoʻoni ke talatalaakiʻi ʻaki ʻa e māmaní ʻi he ʻaho fakaʻosí.\n\n5 Pea kapau leva te nau fakatomala pea haʻu ki he Tamaí ʻi he huafa ʻo Sīsuú, ʻe tali ʻa kinautolu ʻi he puleʻanga ʻo e ʻOtuá.\n\n6 Pea ko ʻeni, kapau ʻoku ʻikai te u maʻu ha mafai ki he ngaahi meʻá ni, mou fakamaau; he te mou ʻiloʻi ʻoku ou maʻu ʻa e mafai ʻo ka mou ka mamata kiate au, pea te tau tuʻu ʻi he ʻao ʻo e ʻOtuá ʻi he ʻaho fakaʻosí. ʻĒmeni.\n\n", "ether 6": "[center][font_size=26]Vahe 6[/font_size][/center]\n\n[i]ʻOku ʻave ʻa e ngaahi vaka lafalafa ʻo e kau Sēletí ʻe he matangí ki he fonua ʻo e talaʻofá—ʻOku fakafetaʻi ʻa e kakaí ki he ʻEikí koeʻuhi ko ʻene angaleleí—ʻOku fili ʻa ʻOlaihā ko e tuʻi kiate kinautolu—ʻOku pekia ʻa Sēleti mo hono tokouá.[/i]\n\n1 Pea ko ʻeni ko au, Molonai, ʻoku ou hoko atu ke ʻoatu ʻa e lekooti ʻo Sēleti mo hono tokouá.\n\n2 He naʻe hoko ʻo pehē ʻi he hili hono teuteu ʻe he ʻEikí ʻa e ngaahi foʻi maka naʻe ʻalu hake mo e tokoua ʻo Sēletí ki he moʻungá, naʻe ʻalu hifo ʻa e tokoua ʻo Sēletí mei he moʻungá, ʻo ne tuku ʻa e ngaahi foʻi maká ʻi loto ʻi he ngaahi vaka ʻa ia kuo teuteú, ko e foʻi maka ʻe taha ʻi he muiʻi vaka taki taha; pea vakai, naʻa nau fakamaama ʻa e ngaahi vaká.\n\n3 Pea naʻe pehē hono fakaulo ʻe he ʻEikí ʻa e ngaahi maká ʻi he fakapoʻulí ke ulo ki he kakai tangata, mo e kakai fefine, pea mo e fānaú, koeʻuhi ke ʻoua naʻa nau folau atu ʻi he ngaahi vaí ʻi he fakapoʻuli.\n\n4 Pea naʻe hoko ʻo pehē ʻi he hili ʻenau teuteu ʻa e faʻahinga ʻo e meʻakai kotoa pē, koeʻuhi ke nau moʻui ai ʻi he funga vaí, pea mo e meʻakai foki maʻa ʻenau ngaahi takanga monumanu īkí, mo e ngaahi takanga monumanu lalahí, mo e faʻahinga manu veʻe fā kotoa pē pe monumanu pe manupuna ʻa ia te nau ʻave mo kinautolú—pea naʻe hoko ʻo pehē ʻi he hili ʻenau fai ʻa e ngaahi meʻá ni kotoa pē naʻa nau heka leva ki honau ngaahi vaká pe lafalafá, ʻo tuku folau atu ki tahi, ʻo tuku atu ʻa ʻenau moʻuí ki he ʻEiki ko honau ʻOtuá.\n\n5 Pea naʻe hoko ʻo pehē naʻe tuku ʻe he ʻEiki ko e ʻOtuá, ke angi mai ha fuʻu matangi fakamanavahē ʻi he funga ʻo e ngaahi vaí, ki he feituʻu ʻo e fonua ʻo e talaʻofá; ko ia naʻe fetekeʻaki ʻa kinautolu ʻi he ngaahi peau ʻo e tahí ʻe he matangí.\n\n6 Pea naʻe hoko ʻo pehē naʻe tuʻo lahi ʻenau ngalo hifo ʻi he ngaahi loloto ʻo e tahí, koeʻuhi ko e ngaahi fuʻu peau lalahi naʻe lōmakiʻi ʻa kinautolú, pea mo e ngaahi fuʻu afā lalahi mo fakamanavahē ʻa ia naʻe fakatupu ʻe hono fuʻu mālohi ʻo e matangí.\n\n7 Pea naʻe hoko ʻo pehē ʻi heʻenau ngalo hifo ʻi he moaná naʻe ʻikai ha vai ʻe faʻa maumauʻi ʻa kinautolu, he naʻe malu ʻa honau ngaahi vaká ʻo hangē ko ha ipú, pea naʻe malu foki ia ʻo hangē ko e ʻaʻake ʻo Noá; ko ia ʻi he lōmekina ʻa kinautolu ʻe he ngaahi vai lahí naʻa nau tangi ki he ʻEikí, peá ne toe ʻohake ʻa kinautolu ki ʻolunga ʻi he ngaahi vaí.\n\n8 Pea naʻe hoko ʻo pehē naʻe ʻikai tuku ʻa e angi ʻa e matangí ki he feituʻu ʻo e fonua ʻo e talaʻofá lolotonga ʻenau ʻi he funga ʻo e ngaahi vaí; pea naʻe pehē ʻa hono tekeʻi atu ʻa kinautolu ʻe he matangí.\n\n9 Pea naʻa nau hiva ʻaki ʻa e ngaahi fakafetaʻi ki he ʻEikí; ʻio, naʻe hiva ʻa e tokoua ʻo Sēletí ʻaki ʻa e ngaahi fakafetaʻi ki he ʻEikí, peá ne fakamālō mo fakafetaʻi ki he ʻEikí ʻi hono kotoa ʻo e ʻahó; pea ʻi he hokosia ʻa e poʻulí, naʻe ʻikai tuku ʻenau fakafetaʻi ki he ʻEikí.\n\n10 Pea ko ia naʻe pehē hono tekeʻi atu ʻa kinautolú; pea naʻe ʻikai ha fuʻu manu ʻo e tahí te ne faʻa laiki ʻa kinautolu, pe ha tofuaʻa te ne faʻa maumauʻi ʻa kinautolu; pea naʻa nau maʻu ha maama maʻu ai pē, ʻo tatau ai pē pe naʻe ʻi he fukahi vaí pe ʻi he loto vaí.\n\n11 Pea ko ia naʻe tekeʻi atu ʻa kinautolu, ʻi he ʻaho ʻe tolungeau fāngofulu mā fā ʻi he funga vaí.\n\n12 Pea naʻa nau tūʻuta ki he matātahi ʻo e fonua ʻo e talaʻofá. Pea ʻi he tuʻu leva honau vaʻé ki he matātahi ʻo e fonua ʻo e talaʻofá naʻa nau punou hifo ki he funga ʻo e fonuá, ʻo nau fakavaivaiʻi ʻa kinautolu ʻi he ʻao ʻo e ʻEikí, pea nau tangi ʻa loʻimata ʻi heʻenau fiefiá ʻi he ʻao ʻo e ʻEikí, koeʻuhi ko hono lahi ʻo ʻene ngaahi ʻaloʻofa ongongofua kiate kinautolú.\n\n13 Pea naʻe hoko ʻo pehē naʻa nau ʻalu atu ki he funga ʻo e fonuá, ʻo kamata ke ngoueʻi ʻa e kelekelé.\n\n14 Pea naʻe toko fā ʻa e ngaahi foha ʻo Sēletí; pea naʻe ui ʻa kinautolu ko Sēkomi, mo Kilikā, mo Meihā, pea mo ʻOlaihā.\n\n15 Pea naʻe fanauʻi ʻe he tokoua ʻo Sēletí foki ha ngaahi foha mo e ngaahi ʻofefine.\n\n16 Pea ko e ngaahi kaumeʻa ʻo Sēleti mo hono tokouá naʻe toko uofulu mā ua nai; pea naʻa nau fanauʻi foki ʻa e ngaahi foha mo e ngaahi ʻofefine ʻi he teʻeki ai ke nau aʻu ki he fonua ʻo e talaʻofá; pea ko ia naʻa nau fakaʻau ʻo tokolahi.\n\n17 Pea naʻe akonekina ʻa kinautolu ke ʻaʻeva ʻi he loto-fakatōkilalo ʻi he ʻao ʻo e ʻEikí; pea naʻe akonekina foki ʻa kinautolu mei he langí.\n\n18 Pea naʻe hoko ʻo pehē naʻa nau kamata ke mafola atu ʻi he funga ʻo e fonuá, pea fakatokolahi mo ngoueʻi ʻa e kelekelé; pea naʻa nau fakaʻau ʻo mālohi ʻi he fonuá.\n\n19 Pea naʻe fakaʻau ʻo motuʻa ʻa e tokoua ʻo Sēletí, ʻo ne ʻiloʻi kuo pau ke vave ʻene ʻalu hifo ki he faʻitoká; ko ia naʻá ne lea kia Sēleti: Tuku ke ta tānaki fakataha ʻa hota kakaí ke ta lau honau tokolahí, koeʻuhi ke ta ʻilo meiate kinautolu pe ko e hā ʻa e meʻa ʻoku nau fie maʻu meiate kitauá ʻi he teʻeki ai ke ta ʻalu hifo ki hota faʻitoká.\n\n20 Pea ko ia naʻe tānaki fakataha ʻa e kakaí. Ko ʻeni ko e tokolahi ʻo e ngaahi foha mo e ngaahi ʻofefine ʻo e tokoua ʻo Sēletí ko e toko uofulu mā ua; pea ko e tokolahi ʻo e ngaahi foha mo e ngaahi ʻofefine ʻo Sēleti ko e toko hongofulu mā ua, peá ne maʻu ʻa e ngaahi foha ʻe toko fā.\n\n21 Pea naʻe hoko ʻo pehē naʻá na lau ʻa e tokolahi ʻo hona kakaí; pea hili ʻena lau ʻa kinautolú, naʻá na fehuʻi kiate kinautolu pē ko e hā ʻa e ngaahi meʻa ʻoku nau fie maʻu ke na fai ʻi he teʻeki ai ke na ʻalu hifo ki hona faʻitoká.\n\n22 Pea naʻe hoko ʻo pehē naʻe loto ʻa e kakaí ke na pani ha taha ʻi hona ngaahi fohá ke hoko ko ha tuʻi kiate kinautolu.\n\n23 Pea ko ʻeni vakai, naʻe fakamamahi ʻa e meʻá ni kiate kinaua. Pea naʻe pehē ʻe he tokoua ʻo Sēletí kiate kinautolu: Ko e moʻoni ʻe fakatupu ʻe he meʻá ni ʻa e pōpula.\n\n24 Ka naʻe pehē ʻe Sēleti ki hono tokouá: Tuku ke nau maʻu ha tuʻi. Pea ko ia naʻá ne pehē kiate kinautolu: Mou fili mei homa ngaahi fohá ha tuʻi, ʻa e tokotaha te mou loto ki aí.\n\n25 Pea naʻe hoko ʻo pehē naʻa nau fili ʻa e ʻuluaki foha ʻo e tokoua ʻo Sēletí; pea ko hono hingoá ko Peikaki. Pea naʻe hoko ʻo pehē naʻá ne fakafisi, ʻo ʻikai te ne loto ke hoko ko honau tuʻi. Pea naʻe loto ʻa e kakaí ke hanga ʻe heʻene tamaí ʻo fekauʻi fakamālohi kiate ia, ka naʻe ʻikai loto ki ai ʻa ʻene tamaí; ʻo ne fekau kiate kinautolu ke ʻoua te nau fekauʻi fakamālohi ha tangata ʻe taha ke ne hoko ko honau tuʻí.\n\n26 Pea naʻe hoko ʻo pehē naʻa nau fili ʻa e ngaahi tokoua kotoa ʻo Peikakí, kae naʻe ʻikai te nau loto ki ai.\n\n27 Pea naʻe hoko ʻo pehē naʻe ʻikai foki loto ki ai mo e ngaahi foha ʻo Sēletí, naʻa mo kinautolu kotoa pē, tuku kehe pē ʻa e toko taha; pea naʻe pani ʻa ʻOlaihā ko e tuʻi ki he kakaí.\n\n28 Pea naʻá ne kamata ke pule, pea naʻe kamata ke tuʻumālie ʻa e kakaí; ʻo nau fakaʻau ʻo fuʻu koloaʻia ʻaupito.\n\n29 Pea naʻe hoko ʻo pehē naʻe pekia ʻa Sēleti, pea mo hono tokouá foki.\n\n30 Pea naʻe hoko ʻo pehē naʻe ʻaʻeva ʻi he loto-fakatōkilalo ʻa ʻOlaihā ʻi he ʻao ʻo e ʻEikí, ʻo ne manatuʻi ʻa e ngaahi meʻa maʻongoʻonga kuo fai ʻe he ʻEikí maʻa ʻene tamaí, ʻo ne akoʻi foki ki hono kakaí ʻa e ngaahi meʻa maʻongoʻonga kuo fai ʻe he ʻEikí maʻa ʻenau ngaahi tamaí.\n\n", "ether 7": "[center][font_size=26]Vahe 7[/font_size][/center]\n\n[i]ʻOku pule ʻa ʻOlaihā ʻi he māʻoniʻoni—Kae lolotonga ʻa e ngaahi feinga taʻe-fakalao mo e fekeʻikeʻí, ʻoku fokotuʻu ai ʻa e ongo puleʻanga fakafepaki ʻo Sule mo Kohoá—ʻOku valokiʻi ʻe he kau palōfitá ʻa e fai angahalá mo e tauhi tamapua ʻa e kakaí, pea naʻa nau fakatomala.[/i]\n\n1 Pea naʻe hoko ʻo pehē naʻe fai ʻe ʻOlaihā ʻa e fakamāú ʻi he māʻoniʻoni ʻi he fonuá ʻi hono kotoa hono ngaahi ʻahó, pea ko hono ngaahi ʻahó naʻe fuoloa ʻaupito.\n\n2 Pea naʻá ne fanauʻi ʻa e ngaahi foha mo e ngaahi ʻofefine; ʻio, naʻá ne fanauʻi ʻa e toko tolungofulu mā taha, pea naʻe kau ʻiate kinautolu ʻa e ngaahi foha ʻe toko uofulu mā tolu.\n\n3 Pea naʻe hoko ʻo pehē naʻá ne fanauʻi foki mo Kipi ʻi heʻene toulekeleká. Pea naʻe hoko ʻo pehē naʻe pule ʻa Kipi ko hono fetongi; pea naʻe fanauʻi ʻe Kipi ʻa Kolihoa.\n\n4 Pea ʻi he taʻu tolungofulu mā ua ʻa e motuʻa ʻo Kolihoá naʻá ne angatuʻu ki heʻene tamaí, ʻo ne ʻalu atu ʻo nofo ʻi he fonua ko Nēhoá; pea naʻá ne fanauʻi ʻa e ngaahi foha mo e ngaahi ʻofefine, ʻo nau hoko ʻo fuʻu hoihoifua ʻaupito; ko ia naʻe hanga ai ʻe Kolihoa ʻo fusiakiʻi atu ʻa e kakai tokolahi ʻaupito ʻo nau muimui ʻiate ia.\n\n5 Pea ʻi he hili ʻene tānaki fakataha ha kau tau naʻá ne ʻalu hake leva ki he fonua ko Moloní ʻa ia naʻe ʻafio ai ʻa e tuʻí, ʻo ne puke pōpula ia, ʻa ia naʻe fakahoko ai ʻa e lea ʻa e tokoua ʻo Sēleti ʻe ʻomi ai ʻa kinautolu ki he pōpula.\n\n6 Ko ʻeni naʻe ofi ʻa e fonua ko Moloni, ʻa ia naʻe ʻafio ai ʻa e tuʻí, ki he fonua ʻoku ui ko ʻAuha ʻe he kau Nīfaí.\n\n7 Pea naʻe hoko ʻo pehē naʻe ʻafio ʻa Kipi ʻi he pōpula, mo hono kakai kia Kolihoa ko hono fohá, kae ʻoua kuó ne fakaʻau ʻo fuʻu toulekeleka ʻaupito; ka neongo iá naʻe fanauʻi ʻe Kipi ʻa Sule ʻi heʻene toulekeleká, pea lolotonga ʻene nofo pōpulá.\n\n8 Pea naʻe hoko ʻo pehē naʻe tuputāmaki ʻa Sule ki hono tokouá; pea naʻe fakaʻau ʻa Sule ʻo mālohi, pea ivi lahi ʻi he mālohi fakaetangatá; pea naʻa ne fuʻu fakakaukau lelei ʻaupito foki.\n\n9 Ko ia, naʻa ne haʻu ki he moʻunga ko ʻIfalemí, ʻo ne haka ha ngaahi maka mei he moʻungá, ʻo ne ngaohi ha ngaahi heletā mei he ukamea sitila maʻanautolu ʻa ia kuó ne takiakiʻi ke muimui kiate iá; pea hili ʻene fakamahafu ʻa kinautolu ʻaki ʻa e ngaahi heletā, naʻá ne foki atu ki he kolo ko Nēhoá, ʻo ne tauʻi ʻa hono tokoua ko Kolihoá, pea ʻi he founga ko iá naʻá ne maʻu ai ʻa e puleʻangá ʻo ne toe foaki ia ki heʻene tamai ko Kipí.\n\n10 Pea ko ʻeni koeʻuhi ko e meʻa kuo fai ʻe Sulé, naʻe tuku ʻe heʻene tamaí kiate ia ʻa e puleʻangá; ko ia naʻá ne kamata ke pule ko e fetongi ʻene tamaí.\n\n11 Pea naʻe hoko ʻo pehē naʻa ne fai ʻa e fakamāú ʻi he māʻoniʻoni; pea naʻá ne fakamafola atu ʻa hono puleʻangá ki he funga kotoa ʻo e fonuá, he kuo fakaʻau ʻo fuʻu tokolahi ʻaupito ʻa e kakaí.\n\n12 Pea naʻe hoko ʻo pehē naʻe fanauʻi foki ʻe Sule mo e ngaahi foha mo e ngaahi ʻofefine tokolahi.\n\n13 Pea naʻe fakatomala ʻa Kolihoa mei he ngaahi meʻa kovi lahi kuó ne faí; ko ia naʻe tuku kiate ia ʻe Sule ʻa e mafai ʻi hono puleʻangá.\n\n14 Pea naʻe hoko ʻo pehē naʻe maʻu ʻe Kolihoa ʻa e ngaahi foha mo e ngaahi ʻofefine tokolahi. Pea naʻe ʻi ai ʻa e toko taha ʻi he ngaahi foha ʻo Kolihoá pea ko hono hingoa ko Noa.\n\n15 Pea naʻe hoko ʻo pehē naʻe angatuʻu ʻa Noa kia Sule, ko e tuʻí, pea mo ʻene tamai foki ko Kolihoá, ʻo ne fusi atu mo Kohoa ko hono tokoua, pea mo hono ngaahi tokouá kotoa mo e tokolahi ʻo e kakaí.\n\n16 Pea naʻá ne tauʻi ʻa Sule, ko e tuʻí, ʻo ne maʻu ai ʻa e fonua ʻo honau ʻuluaki tofiʻá; peá ne hoko ko ha tuʻi ki he potu ko ia ʻo e fonuá.\n\n17 Pea naʻe hoko ʻo pehē naʻá ne toe tauʻi ʻa Sule, ko e tuʻí; peá ne puke ʻa Sule, ko e tuʻí, ʻo ʻave pōpula ia ki Moloni.\n\n18 Pea naʻe hoko ʻo pehē ʻi he ʻamanaki ke ne tāmateʻi iá, naʻe totolo atu ʻa e ngaahi foha ʻo Sulé ki he fale ʻo Noá ʻi he poʻulí ʻo nau tāmateʻi ia, pea haeʻi ʻa e matapā ʻo e fale fakapōpulá ʻo ʻomi ki tuʻa ʻa ʻenau tamai, ʻo fokotuʻu ia ki hono nofoʻanga fakatuʻí ʻi hono puleʻanga ʻoʻoná.\n\n19 Ko ia, naʻe langa hake ʻe he foha ʻo Noá ʻa hono puleʻangá ko hono fetongi; ka neongo iá naʻe ʻikai te nau toe maʻu ha mālohi kia Sule ko e tuʻí, pea ko e kakai ʻa ia naʻe pule ki ai ʻa Sule ko e tuʻí naʻa nau tuʻumālie ʻaupito pea fakaʻau ʻo fuʻu mālohi.\n\n20 Pea naʻe vaeua ʻa e fonuá; pea naʻe ʻi ai ʻa e puleʻanga ʻe ua, ko e puleʻanga ʻo Sulé pea mo e puleʻanga ʻo Kohoa, ko e foha ʻo Noá.\n\n21 Pea naʻe fekau ʻe Kohoa, ko e foha ʻo Noá, ke tauʻi ʻe hono kakaí ʻa Sule, pea naʻe ikuna ai ʻa kinautolu ʻe Sule ʻo ne tāmateʻi ʻa Kohoa.\n\n22 Pea ko ʻeni naʻe ʻi ai ʻa e foha ʻo Kohoa ʻa ia naʻe ui ko Nimilote; pea naʻe tuku ʻe Nimilote ʻa e puleʻanga ʻo Kohoá kia Sule, pea naʻe ʻofeina ia ʻi he ʻao ʻo Sulé; ko ia naʻe tuku ʻe Sule kiate ia ʻa e ngaahi fuʻu faingamālie lalahi, ʻo ne faʻiteliha ʻi he puleʻanga ʻo Sulé ʻo fakatatau ki hono lotó.\n\n23 Pea ʻi he lolotonga ʻa e pule foki ʻa Sulé naʻe haʻu ʻa e kau palōfita ʻi he kakaí, ʻa ia naʻe fekau mai mei he ʻEikí, ʻo nau kikiteʻi ʻoku hanga ʻe he fai angahalá mo e tauhi tamapua ʻa e kakaí ʻo ʻomi ha malaʻia ki he fonuá, pea ʻe fakaʻauha ʻa kinautolu kapau ʻe ʻikai te nau fakatomala.\n\n24 Pea naʻe hoko ʻo pehē naʻe lea kovi ʻa e kakaí ki he kau palōfitá, ʻo nau manukiʻi ʻa kinautolu. Pea naʻe hoko ʻo pehē naʻe tauteaʻi ʻe he tuʻi ko Sulé ʻa kinautolu kotoa pē naʻe lea kovi ki he kau palōfitá.\n\n25 Pea naʻá ne fokotuʻu ha lao ʻi he fonuá hono kotoa, ʻa ia naʻe tuku ai ʻa e mafai ki he kau palōfitá ke nau ʻalu ki ha feituʻu pē ʻoku nau loto ki aí; pea naʻe tupunga ʻi he meʻá ni hono fakatafoki ʻo e kakaí ki he fakatomalá.\n\n26 Pea koeʻuhi ko e fakatomala ʻa e kakaí mei heʻenau ngaahi angahalá mo e ngaahi tauhi tamapuá ko ia naʻe fakahaofi ai ʻa kinautolu ʻe he ʻEikí, pea naʻa nau kamata ke toe tuʻumālie ʻi he fonuá. Pea naʻe hoko ʻo pehē naʻe fanauʻi ʻe Sule ha ngaahi foha mo e ngaahi ʻofefine ʻi heʻene toulekeleká.\n\n27 Pea naʻe ʻikai ke toe hoko ha ngaahi tau ʻi he ngaahi ʻaho ʻo Sulé; pea naʻá ne manatuʻi ʻa e ngaahi meʻa maʻongoʻonga kuo fai ʻe he ʻEikí maʻa ʻene ngaahi tamaí ʻi hono ʻomi ʻa kinautolu ke folau mai ʻi he fuʻu moana lahí ki he fonua ʻo e talaʻofá; ko ia naʻá ne fakamaau ʻi he māʻoniʻoni ʻi he kotoa hono ngaahi ʻahó.\n\n", "ether 8": "[center][font_size=26]Vahe 8[/font_size][/center]\n\n[i]ʻOku ʻi ai ha fekeʻikeʻi mo e fakakikihi ʻi he puleʻangá—ʻOku fokotuʻu ʻe ʻEikisi ha kautaha fufū ʻa ia ʻoku nau haʻisia ʻi he fuakava ke nau fakapoongi ʻa e tuʻí—ʻOku mei he tēvoló ʻa e ngaahi kautaha fufuú pea ʻoku tupu ai hono fakaʻauha ʻo e ngaahi puleʻangá—ʻOku fakatokanga ki he kau Senitaile ʻo e onopōní ʻo kau ki he kautaha fufū ʻe feinga ke ikunaʻi ʻa e tauʻatāina ʻa e ngaahi fonua, ngaahi kakai, mo e ngaahi fonua kotoa pē.[/i]\n\n1 Pea naʻe hoko ʻo pehē naʻá ne fanauʻi ʻa ʻOmea, pea naʻe pule ʻa ʻOmea ko hono fetongi. Pea naʻe fanauʻi ʻe ʻOmea ʻa Sēleti; pea naʻe fanauʻi ʻe Sēleti ha ngaahi foha mo e ngaahi ʻofefine.\n\n2 Pea naʻe angatuʻu ʻa Sēleti ki heʻene tamaí, peá ne ʻalu ʻo nofo ʻi he fonua ko Hetí. Pea naʻe hoko ʻo pehē naʻá ne fakahekehekeʻi ʻa e kakai tokolahi, koeʻuhi ko ʻene ngaahi lea fakaolooló, kae ʻoua kuó ne maʻu ʻa hono vaeua ʻo e puleʻangá.\n\n3 Pea ʻi he hili ʻene maʻu ʻa hono vaeua ʻo e puleʻangá naʻá ne tauʻi ʻa ʻene tamaí, ʻo ne ʻave ʻa ʻene tamaí ki he pōpula, pea naʻá ne tuʻutuʻuni ke ne tauhi kiate ia ʻi he pōpula;\n\n4 Pea ko ʻeni, ʻi he ngaahi ʻaho ʻo e pule ʻa ʻOmeá, naʻá ne nofo pōpula ʻi hono vaeua ʻo hono ngaahi ʻahó. Pea naʻe hoko ʻo pehē naʻá ne fanauʻi ha ngaahi foha mo e ngaahi ʻofefine, ʻa ia naʻe kau ai ʻa ʻEsilome mo Kolianitomuli.\n\n5 Pea naʻá na fuʻu tuputāmaki ʻaupito koeʻuhi ko e ngaahi ngāue ʻa Sēleti ko honau tokouá, ko ia naʻá na tānaki ha kau tau, ʻo tauʻi ʻa Sēleti. Pea naʻe hoko ʻo pehē naʻá na tauʻi ia ʻi he poʻulí.\n\n6 Pea naʻe hoko ʻo pehē ʻi he hili ʻenau fakaʻauha ʻa e kau tau ʻa Sēletí pea naʻe ʻamanaki ke nau tāmateʻi mo ia foki; pea naʻá ne kole kiate kinautolu ke ʻoua te nau tāmateʻi iá, ka te ne tuku ʻa e puleʻangá ki heʻene tamaí. Pea naʻe hoko ʻo pehē naʻa nau fakamoʻui ia.\n\n7 Pea ko ʻeni naʻe kamata ke fuʻu loto-mamahi lahi ʻa Sēleti, koeʻuhi ko e mole ʻa e puleʻangá, he kuó ne holi ke maʻu ʻa e puleʻangá pea mo e ngaahi fakaʻapaʻapa ʻa e māmaní.\n\n8 Ko ʻeni ko e ʻofefine ʻo Sēletí naʻe fuʻu olopoto lahi, pea ʻi heʻene mamata ki he loto-mamahi ʻa ʻene tamaí, naʻá ne fakakaukau ke filioʻi ha founga ke ne toe maʻu ai ʻa e puleʻangá maʻa ʻene tamaí.\n\n9 Ko ʻeni naʻe fuʻu hoihoifua ʻaupito ʻa e ʻofefine ʻo Sēletí. Pea naʻe hoko ʻo pehē naʻá ne talanoa mo ʻene tamaí, ʻo ne pehē ange kiate ia: Ko e hā ʻa e meʻa ʻoku loto-mamahi lahi ai ʻa ʻeku tamaí? ʻIkai koā kuó ne lau ʻa e lekooti naʻe ʻomi ʻe heʻetau ngaahi tamaí mei he kauvai ʻe taha ʻo e fuʻu moaná? Vakai, ʻikai ʻoku ʻi ai ha fakamatala ʻo kau ki he kakai ʻi muʻá, naʻa nau maʻu ʻi heʻenau ngaahi fakakaukau fufuú ʻa e ngaahi puleʻanga mo e fuʻu fakaʻapaʻapa lahi?\n\n10 Pea ko ʻeni, ko ia tuku ke fekau ʻe heʻeku tamaí ke haʻu ʻa ʻEikisi, ko e foha ʻo Kiminoá; pea vakai, ʻoku ou hoihoifua, pea te u meʻe ʻi hono ʻaó, pea te u fakafiefiaʻi ia, pea te ne fie maʻu ke maʻu au ko hono uaifi; ko ia kapau te ne kole kiate koe ke ke foaki au kiate ia ke hoko ko hono uaifi, ke ke pehē ange leva: Te u foaki ia kiate koe, ʻo kapau te ke ʻomi kiate au ʻa e ʻulu ʻo ʻeku tamai, ko e tuʻí.\n\n11 Pea ko ʻeni, ko ʻOmeá ko e kaumeʻa ʻo ʻEikisi, ko ia ʻi he fekau atu ʻe Sēleti ke haʻu ʻa ʻEikisí, naʻe meʻe ʻi hono ʻaó ʻa e ʻofefine ʻo Sēletí ʻo ne fakafiefiaʻi ia, ko ia naʻá ne fie maʻu ia ke hoko ko hono uaifi. Pea naʻe hoko ʻo pehē naʻá ne pehē ange kia Sēleti: Foaki ia kiate au ke u maʻu ko hoku uaifi.\n\n12 Pea naʻe pehē ange kiate ia ʻe Sēleti: Te u foaki ia kiate koe, ʻo kapau te ke ʻomi kiate au ʻa e ʻulu ʻo ʻeku tamai, ko e tuʻí.\n\n13 Pea naʻe hoko ʻo pehē naʻe tānaki ʻe ʻEikisi ki he fale ʻo Sēleti ʻa hono kāingá kotoa pē, ʻo ne pehē kiate kinautolu: Te mou fuakava kiate au ke mou faivelenga kiate au ʻi he meʻa te u kole kiate kimoutolú?\n\n14 Pea naʻe hoko ʻo pehē naʻa nau fuakava kotoa pē kiate ia ki he ʻOtua ʻo e langí, pea ʻi he ngaahi langí foki pea ʻi he māmaní foki, pea ki honau ʻulú, ʻilonga ha taha ʻe fai kehe mei he tokoni ʻa ia naʻe fie maʻu ʻe ʻEikisí ʻe tuʻusi hono ʻulú; pea ʻilonga ha taha te ne fakahā ʻa e meʻa ʻa ia naʻe fakahā kiate kinautolu ʻe ʻEikisí, ʻe mole ʻa e moʻui ʻa e tokotaha ko iá.\n\n15 Pea naʻe hoko ʻo pehē naʻa nau loto taha mo ʻEikisi. Pea naʻe fakafuakavaʻi ʻa kinautolu ʻe ʻEikisi ʻaki ʻa e ngaahi fuakava naʻe fai ʻe kinautolu ʻi muʻa ʻa ia naʻa nau feinga foki ke maʻu ʻa e mafaí, ʻa ia kuo tukufakaholo mai meia Keini, ʻa ia ko e fakapō talu ʻa e kamataʻangá.\n\n16 Pea naʻe langaki ʻa e ngaahi meʻá ni ʻe he mālohi ʻo e tēvoló ke fakafuakavaʻi ʻaki ʻa e ngaahi fuakavá ni ʻa e kakaí, ke taʻofi ʻa kinautolu ʻi he fakapoʻulí, ke tokoniʻi ʻa e faʻahinga ʻoku kumi ki he mafaí ke maʻu ʻa e mafaí, pea ke fakapō, pea ke vete koloa, pea ke loi, pea ke fai ʻa e ngaahi faʻahinga kotoa pē ʻo e fai angahala mo e ngaahi feʻauakí.\n\n17 Pea ko e ʻofefine ʻo Sēletí ʻa ia naʻá ne fakahū ki hono lotó ke kumi ki he ngaahi meʻa ni mei muʻá; pea naʻe fakahū ia ʻe Sēleti ki he loto ʻo ʻEikisí; ko ia, naʻe fai ia ʻe ʻEikisi ki hono kāingá mo e ngaahi kaumeʻá, ʻo ne kākaaʻi ʻa kinautolu ʻaki ʻa e ngaahi talaʻofa ongo lelei ke nau fai ʻa e meʻa kotoa pē ʻokú ne loto ki aí.\n\n18 Pea naʻe hoko ʻo pehē naʻa nau fokotuʻu ha kautaha fufū, ʻio ʻo tatau mo ia ʻi muʻá; ʻa ia ko e kautaha ʻoku fakalielia mo kovi taha ʻi he ngaahi kautaha kotoa pē, ʻi he ʻao ʻo e ʻOtuá.\n\n19 He ʻoku ʻikai ke ngāue ʻa e ʻEikí ʻi he ngaahi kautaha fufū, pea ʻoku ʻikai foki te ne finangalo ke lilingi ʻe he tangatá ha toto, kā kuó ne tapui ia ʻi he meʻa kotoa pē, talu mei he kamataʻanga ʻo e tangatá.\n\n20 Pea ko ʻeni ko au, Molonai, ʻoku ʻikai te u tohi ʻa e anga ʻo ʻenau ngaahi fuakavá mo e ngaahi kautahá, he kuo fakahā kiate au kuo maʻu ia ʻe he kakai kotoa pē, pea ʻoku maʻu ia ʻe he kau Leimaná.\n\n21 Pea kuo nau fakatupu hono fakaʻauha ʻo e kakaí ni ʻa ia ʻoku ou lolotonga talanoa ki aí, pea mo e fakaʻauha ʻo e kau Nīfaí.\n\n22 Pea ʻilonga ha puleʻanga ʻe poupou ki he ngaahi kautaha fufū peheé, ke maʻu ha mālohi mo e koloa, kae ʻoua kuo nau mafola ʻi he puleʻangá, vakai, ʻe fakaʻauha ʻa kinautolu; koeʻuhi ʻe ʻikai tuku ʻe he ʻEikí ʻa e toto ʻo ʻene kau māʻoniʻoní, ʻa ia ʻe lilingi ʻe kinautolú, ke tangi maʻu ai pē kiate ia mei he kelekelé ke sāuni kiate kinautolu ka ʻoku ʻikai te ne sāuni kiate kinautolu.\n\n23 Ko ia, ʻA kimoutolu ʻe kau Senitaile, ko e finangalo poto ʻo e ʻOtuá ke fakahā ʻa e ngaahi meʻá ni kiate kimoutolu, koeʻuhí ke mou fakatomala ai mei hoʻomou ngaahi angahalá, pea ʻikai tuku ke mālohi ʻa e ngaahi kautaha fakapoó ni kiate kimoutolu, ʻa ia kuo fokotuʻu hake koeʻuhi ke maʻu ha mālohi mo e koloa—pea ko e ngāué, ʻio, ʻa e ngāue ʻo e fakaʻauhá ʻe hoko mai kiate kimoutolú, ʻio, ʻe tō ʻa e heletā ʻo e fakamaau ʻa e ʻOtua Taʻengatá kiate kimoutolu, ke ikunaʻi mo fakaʻauha ʻa kimoutolu ʻo kapau te mou tuku ke hoko ʻa e ngaahi meʻá ni.\n\n24 Ko ia, ʻoku fekau kiate kimoutolu ʻe he ʻEikí, ʻo ka mou ka mamata ki he haʻu ʻa e ngaahi meʻá ni ʻiate kimoutolu ke mou ʻā hake ʻo ʻilo ki hoʻomou tuʻutāmaki fakamanavahē ʻoku tupu mei he kautaha fufū ko ʻeni ʻa ia ʻe ʻiate kimoutolú; pe ʻe hoko ki ai ʻa e malaʻia, koeʻuhi ko e toto ʻo kinautolu ʻa ia kuo tāmateʻí; he ʻoku nau tangi mei he efú ke sāuni ki ai, pea kiate kinautolu foki ʻa ia naʻe langa hake iá.\n\n25 He ʻe hoko ʻo pehē ko ia ia ʻokú ne fokotuʻu iá ʻokú ne feinga ke fakaʻauha ʻa e tauʻatāina ʻa e ngaahi fonua kotoa pē mo e ngaahi kakai, pea mo e ngaahi puleʻanga pea ʻokú fakatupu ʻa e fakaʻauha ʻo e kakai fulipē, he kuo fokotuʻu ia ʻe he tēvoló, ʻa ia ko e tamai ʻa e ngaahi loi kotoa pē; ʻa e tangata loi ko ia naʻe kākaaʻi ʻetau ʻuluaki ongo mātuʻá, ʻio, ʻa e tangata loi pē ko ia ʻa ia kuó ne ueʻi ʻa e tangatá ke fai ʻa e fakapō talu mei he kamataʻangá; ʻa ia kuó ne fakafefeka ʻa e loto ʻo e tangatá ko ia naʻa nau fakapoongi ai ʻa e kau palōfitá, mo tolomakaʻi ʻa kinautolu, mo kapusi ʻa kinautolu ki tuʻa talu mei he kamataʻangá.\n\n26 Ko ia, ko au, Molonai, naʻe fekauʻi au ke hiki ʻa e ngaahi meʻá ni koeʻuhí ke fakangata ʻa e angahalá, koeʻuhi ke hoko mai ʻa e taimi ʻa ia ʻe ʻikai ke maʻu ai ʻe Sētane ha mālohi ki he loto ʻo e fānau ʻa e tangata, kae kehe ke lava ʻo fakalotoʻi ʻa kinautolu ke failelei maʻu ai pē, ke nau haʻu ki he matavai ʻo e māʻoniʻoni kotoa pē pea moʻui.\n\n", "ether 9": "[center][font_size=26]Vahe 9[/font_size][/center]\n\n[i]ʻOku tuku ʻa e pule ki he puleʻangá mei he tokotaha ki he tokotaha ʻi he hako, filioʻi kākā, mo e fakapō—ʻOku mamata ʻa ʻOmea ki he ʻAlo ʻo e Māʻoniʻoní—ʻOku kalanga ʻaki ʻe ha kau palōfita tokolahi ʻa e fakatomalá—ʻOku hanga ʻe ha honge mo e fanga ngata kona ʻo fakamamahiʻi ʻa e kakaí.[/i]\n\n1 Pea ko ʻeni ko au, Molonai, ʻoku ou hoko atu ʻeku lekōtí. Ko ia, vakai, naʻe hoko ʻo pehē koeʻuhi ko e ngaahi kautaha fufū ʻa ʻEikisi mo hono ngaahi kaumeʻá, vakai, naʻa nau ikuna ai ʻa e puleʻanga ʻo ʻOmeá.\n\n2 Ka neongo iá, naʻe ʻaloʻofa ʻa e ʻEikí kia ʻOmea, pea ki hono ngaahi fohá foki mo hono ngaahi ʻofefine ʻa ia naʻe ʻikai te nau feinga ke fakaʻauha iá.\n\n3 Pea naʻe fakatokanga ʻe he ʻEikí kia ʻOmea ʻi ha misi ke ne ʻalu mei he fonuá; ko ia naʻe ʻalu atu ʻa ʻOmea mei he fonuá mo hono fāmilí, ʻo fononga ʻi he ngaahi ʻaho lahi, ʻo haʻu ʻo ofi ki he moʻunga ko Simí, pea ʻalu atu ʻo ofi ki he potu ʻa ia naʻe fakaʻauha ai ʻa e kau Nīfaí, pea mei ai ki he feituʻu fakahahaké, ʻo haʻu ki ha potu naʻe ui ko ʻApelomi, ʻoku ofi ki matātahí; pea naʻá ne fokotuʻu ai ʻa hono fale fehikitakí, kae ʻumaʻā foki hono ngaahi fohá mo hono ngaahi ʻofefiné, mo hono falé kotoa, tuku kehe pē ʻa Sēleti mo hono fāmilí.\n\n4 Pea naʻe hoko ʻo pehē naʻe pani ʻa Sēleti ko e tuʻi ki he kakaí ʻe he nima ʻo e fai angahalá; pea naʻá ne foaki kia ʻEikisi ʻa hono ʻofefiné ke hoko ko hono uaifi.\n\n5 Pea naʻe hoko ʻo pehē naʻe kumi ʻe ʻEikisi ki he moʻui ʻa ʻene tamai ʻi he fonó; pea naʻá ne kole kiate kinautolu kuó ne fakafuakavaʻi ʻi he fuakava ʻo e kakai ʻi muʻá, pea nau ʻomi ʻa e ʻulu ʻo ʻene tamai ʻi he fonó lolotonga ʻene nofo ʻi hono nofoʻanga fakatuʻí ʻo alea mo hono kakaí.\n\n6 He kuo lahi pehē fau ʻa e mafola atu ʻa e kautaha kovi mo fufū ní kuó ne liliu ʻo kovi ʻa e loto ʻo e kakai kotoa pē; ko ia naʻe fakapoongi ʻa Sēleti ʻi hono nofoʻanga fakatuʻí, pea naʻe pule ʻa ʻEikisi, ko hono fetongi.\n\n7 Pea naʻe hoko ʻo pehē naʻe kamata ke meheka ʻa ʻEikisi ʻi hono fohá, ko ia naʻá ne fakahū ia ki he fale fakapōpulá, ʻo ne tauhi ia ʻaki ʻa e kiʻi meʻakai siʻi pe ʻikai ha meʻakai, kae ʻoua kuó ne mate.\n\n8 Pea ko ʻeni, ko e tokoua ʻo e tokotaha naʻe maté (pea ko hono hingoá ko Nimila) naʻe ʻita ki heʻene tamaí, koeʻuhi ko e meʻa ʻa ʻene tamaí kuo fai ki hono tokouá.\n\n9 Pea naʻe hoko ʻo pehē naʻe tānaki fakataha ʻe Nimila ha kau tangata tokosiʻi, ʻo nau hola mei he fonuá, ʻo ʻalu atu ʻo nofo fakataha mo ʻOmea.\n\n10 Pea naʻe hoko ʻo pehē naʻe fanauʻi ʻe ʻEikisi ha ngaahi foha kehe, pea naʻa nau maʻu ʻa e loto ʻo e kakaí, neongo kuo nau fuakava kiate ia ke nau fai ʻa e faʻahinga hia kotoa pē ʻo fakatatau mo e meʻa ʻokú ne loto ki aí.\n\n11 Ko ʻeni naʻe holi ʻa e kakai ʻo ʻEikisí ke maʻu ha koloa, ʻo hangē foki ko e holi ʻa ʻEikisi ke maʻu ʻa e mālohí; ko ia, naʻe foaki ʻe he ngaahi foha ʻo ʻEikisí kiate kinautolu ʻa e paʻanga, ʻa ia ko e founga naʻa nau fusi atu ai ʻa e konga lahi ange ʻo e kakaí ke muimui ʻiate kinautolu.\n\n12 Pea naʻe kamata ke tupu ha tau ʻi he vahaʻa ʻo e ngaahi foha ʻo ʻEikisí mo ʻEikisi, ʻa ia naʻe fai ia ʻi he ngaahi taʻu lahi, ʻio, ʻo fakaʻauha ai ʻa e meimei kotoa ʻa e kakai ʻo e puleʻangá, ʻio, ʻa e kakai kotoa pē, tuku kehe pē ʻa e kakai ʻe toko tolungofulu, pea mo kinautolu naʻa nau hola fakataha mo e fale ʻo ʻOmeá.\n\n13 Ko ia, naʻe toe fakafoki ʻa ʻOmea ki he fonua ʻo hono tofiʻá.\n\n14 Pea naʻe hoko ʻo pehē naʻe fakaʻau ʻo motuʻa ʻa ʻOmea; ka neongo iá, naʻá ne fanauʻi ʻa ʻImeila ʻi heʻene toulekeleká, pea naʻá ne pani ʻa ʻImeila ko e tuʻi ke pule ko hono fetongi.\n\n15 Pea hili ʻene pani ʻa ʻImeila ke ne tuʻí naʻá ne mamata ki he melino ʻi he fonuá ʻi he taʻu ʻe ua, peá ne pekia, kuó ne mamata ki he ngaahi ʻaho lahi, ʻa ia naʻe fonu ʻi he loto-mamahi. Pea naʻe hoko ʻo pehē naʻe pule ʻa ʻImeila ko hono fetongi, pea naʻá ne molomolo-muivaʻe ʻi heʻene tamaí.\n\n16 Pea naʻe toe kamata ke toʻo ʻe he ʻEikí ʻa e malaʻiá mei he fonuá, pea naʻe tuʻumālie ʻaupito ʻa e fale ʻo ʻImeilá ʻi he lolotonga ʻa e pule ʻa ʻImeilá; pea ʻi he vahaʻataimi ʻo e taʻu ʻe onongofulu mā ua naʻa nau fakaʻau ʻo fuʻu mālohi ʻaupito ʻo aʻu ki heʻenau hoko ʻo fuʻu koloaʻia ʻaupito—\n\n17 ʻO nau maʻu ʻa e faʻahinga kotoa pē ʻo e fuaʻi ʻakau, mo e kēleni, mo e ngaahi silika, mo e līneni tuʻovalevale, mo e koula, mo e siliva, pea mo e ngaahi meʻa mahuʻinga;\n\n18 Kae ʻumaʻā foki mo e faʻahinga kotoa pē ʻo e fanga pulu, ʻa e fanga pulu fefine, mo e fanga sipi, mo e fanga puaka, mo e fanga kosi, pea mo e ngaahi faʻahinga kehekehe foki ʻo e fanga monumanu ʻa ia ʻoku ʻaonga ki he kai ʻa e tangatá.\n\n19 Pea nau maʻu foki mo e fanga hoosi, mo e fanga ʻasi, pea naʻe ʻi ai mo e fanga ʻelifānite mo e fanga kulelomi mo e fanga kūmomi; ʻa ia naʻe ʻaonga kotoa pē ki he tangatá, kae tautautefito ki he fanga ʻelifānité mo e fanga kulelomí mo e fanga kūmomí.\n\n20 Pea ko ia naʻe huaʻi hifo ʻe he ʻEikí ʻa ʻene ngaahi tāpuakí ki he fonuá ni, ʻa ia naʻe mahuʻinga lahi hake ʻi he ngaahi fonua kehe kotoa pē; peá ne fekau ke ʻilonga ʻa kinautolu ʻe maʻu ʻa e fonuá, ʻoku totonu ke nau maʻu ia maʻá e ʻEikí, pe ʻe fakaʻauha ʻa kinautolu ʻo ka kakato ʻenau angahalá; he te u huaʻi hifo ki he kakai peheé ʻa hono kotoa ʻo ʻeku ʻitá, ʻoku folofola ʻe he ʻEikí.\n\n21 Pea naʻe fai ʻe ʻImeila ʻa e fakamāú ʻi he māʻoniʻoni ʻi hono ngaahi ʻahó kotoa, peá ne fanauʻi ha ngaahi foha mo e ngaahi ʻofefine tokolahi; peá ne fanauʻi ʻa Kolianitumu, ʻo ne pani ʻa Kolianitumu ke pule ko hono fetongi.\n\n22 Pea hili ʻene pani ʻa Kolianitumu ke pule ko hono fetongí, naʻá ne moʻui ʻi he taʻu ʻe fā, ʻo ne mamata ki he melino ʻi he fonuá; ʻio, pea naʻá ne mamata foki ki he ʻAlo ʻo e Māʻoniʻoní, ʻo ne fiefia mo vīkiviki ʻi hono ʻahó; pea naʻá ne pekia ʻi he melino.\n\n23 Pea naʻe hoko ʻo pehē naʻe molomolo-muivaʻe ʻa Kolianitumu ʻi heʻene tamaí, ʻo ne langa ʻa e ngaahi fuʻu kolo mālohi, peá ne akonaki ʻaki ʻa e meʻa ʻoku lelei ki hono kakaí ʻi hono ngaahi ʻahó kotoa. Pea naʻe hoko ʻo pehē naʻe ʻikai te ne maʻu ha fānau kae ʻoua kuó ne fuʻu toulekeleka ʻaupitó.\n\n24 Pea naʻe hoko ʻo pehē naʻe pekia ʻa hono uaifí, kuó ne taʻu ʻe teau mā ua. Pea naʻe hoko ʻo pehē naʻe mali ʻa Kolianitumu, kuó ne motuʻá, mo ha finemui, ʻo ne fanauʻi ʻa e ngaahi foha mo e ngaahi ʻofefine; ko ia naʻá ne moʻui ʻo aʻu ki hono taʻu teau fāngofulu mā uá.\n\n25 Pea naʻe hoko ʻo pehē naʻá ne fanauʻi ʻa Komu, pea naʻe pule ʻa Komu ko hono fetongi; pea naʻá ne pule ʻi he taʻu ʻe fāngofulu mā hiva, peá ne fanauʻi ʻa Heti; peá ne fanauʻi foki mo e ngaahi foha mo e ngaahi ʻofefine kehe.\n\n26 Pea kuo toe mafola atu ʻa e kakaí ki he funga ʻo e fonuá hono kotoa, pea naʻe toe kamata ke ʻi ai ʻa e fuʻu fai angahala lahi ʻaupito ʻi he funga ʻo e fonuá, pea naʻe kamata ke tali ʻe Heti ʻa e ngaahi fakakaukau fufū ʻo e kuonga muʻá, ke fakaʻauha ʻa ʻene tamaí.\n\n27 Pea naʻe hoko ʻo pehē naʻá ne fakahifo ʻa ʻene tamaí mei he nofoʻanga fakatuʻí, he naʻá ne tāmateʻi ia ʻaki ʻa ʻene heletā ʻaʻaná; peá ne pule ʻo fetongi ia.\n\n28 Pea naʻe toe haʻu ʻa e kau palōfita ʻi he fonuá, ʻo kalanga ʻaki ʻa e fakatomalá kiate kinautolu—kuo pau ke nau teuteu ʻa e hāʻeleʻanga ʻo e ʻEikí pe ʻe hoko ha malaʻia ki he funga ʻo e fonuá; ʻio, ʻe ʻi ai ha fuʻu honge lahi, ʻa ia ʻe fakaʻauha ai ʻa kinautolu ʻo kapau ʻe ʻikai te nau fakatomala.\n\n29 Ka naʻe ʻikai tui ʻa e kakaí ki he ngaahi lea ʻa e kau palōfitá, ka naʻa nau kapusi ʻa kinautolu ki tuʻa; pea naʻe ʻi ai honau niʻihi naʻa nau lī ki ha ngaahi luo ʻo tuku ai ʻa kinautolu ke mate. Pea naʻe hoko ʻo pehē naʻa nau fai ʻa e ngaahi meʻá ni kotoa pē ʻo fakatatau ki he fekau ʻa e tuʻi, ko Hetí.\n\n30 Pea naʻe hoko ʻo pehē naʻe kamata ke ʻi ai ha fuʻu honge lahi ʻi he fonuá, pea naʻe kamata ke ʻauha vave ʻaupito ʻa e kakaí ko e tupu ʻi he honge, he naʻe ʻikai ha ʻuha ʻi he funga ʻo e fonuá.\n\n31 Pea naʻe ō mai ʻa e fanga ngata kona foki ki he funga ʻo e fonuá, ʻo nau fakakonahi ʻa e kakai tokolahi. Pea naʻe hoko ʻo pehē naʻe kamata ke hola ʻa ʻenau fanga monumanu īkí mei he fanga ngata koná ki he fonua ʻi he fakatongá, ʻa ia naʻe ui ʻe he kau Nīfaí ko Seilahemala.\n\n32 Pea naʻe hoko ʻo pehē naʻe ʻi ai hanau tokolahi ʻa ia naʻe mate ʻi he halá; ka neongo iá, naʻe ʻi ai ʻa e niʻihi ʻa ia naʻe hola ki he fonua ʻi he fakatongá.\n\n33 Pea naʻe hoko ʻo pehē naʻe pule ʻe he ʻEikí ke ʻoua ʻe toe tuli ʻa kinautolu ʻe he fanga ngatá, ka ke nau tāpuniʻi ʻa e halá ke ʻoua ʻe lava ʻo laka atu ʻa e kakaí, koeʻuhi ko ia ia te ne feinga ke ʻalu atu aí ʻe tāmateʻi ia ʻe he fanga ngata koná.\n\n34 Pea naʻe hoko ʻo pehē naʻe muimui ʻa e kakaí ʻi he hala ʻo e fanga manú, pea naʻa nau keina ʻa e ʻangaʻanga ʻo kinautolu ʻa ia naʻe mate ʻi he halá, kae ʻoua kuo nau kai ia kotoa pē. Ko ʻeni ʻi he vakai ʻe he kakaí kuo pau ke nau maté, naʻa nau kamata ke fakatomala mei heʻenau ngaahi angahalá, ʻo nau tangi ki he ʻEikí.\n\n35 Pea naʻe hoko ʻo pehē ʻi he hili ʻenau fakavaivaiʻi ʻa kinautolu ʻo feʻunga ʻi he ʻao ʻo e ʻEikí naʻá ne fekau mai ʻa e ʻuha ki he funga ʻo e fonuá; pea naʻe kamata ke toe ake hake ʻa e kakai, pea naʻe kamata ke ʻi ai ʻa e fuaʻi ʻakau ʻi he ngaahi fonua ʻi he tokelaú, pea ʻi he ngaahi fonua takatakai kotoa pē. Pea naʻe fakahā atu ʻe he ʻEikí ʻa hono māfimafí kiate kinautolu ʻi he fakamoʻui ʻa kinautolu mei he hongé.\n\n", "ether 10": "[center][font_size=26]Vahe 10[/font_size][/center]\n\n[i]ʻOku fetongi ʻa e tuʻi ʻe ha tuʻi—ʻOku māʻoniʻoni ha ngaahi tuʻi ʻe niʻihi; kae fai angahala ʻa e niʻihi—Ko e taimi ʻoku ikuna ai ʻa e māʻoniʻoni, ʻoku tāpuekina pea ngaohi ke tuʻumālie ʻa e kakaí ʻe he ʻEikí.[/i]\n\n1 Pea naʻe hoko ʻo pehē, ko Sesi, ʻa ia ko ha hako ʻo Heti—he kuo mate ʻa Heti ʻi he hongé, pea mo e kotoa hono falé tuku kehe pē ʻa Sesi—ko ia, naʻe kamata ʻa Sesi ke toe langa hake ha kakai kuo fakavaivaiʻi.\n\n2 Pea naʻe hoko ʻo pehē naʻe manatuʻi ʻe Sesi ʻa e fakaʻauha ʻo ʻene ngaahi tamaí, pea naʻá ne langa hake ha puleʻanga māʻoniʻoni; he naʻá ne manatuʻi ʻa e meʻa kuo fai ʻe he ʻEikí ʻi hono ʻomi ʻa Sēleti mo hono tokouá ʻo folau mai ʻi he fuʻu moaná; pea naʻá ne ʻaʻeva ʻi he ngaahi hāʻeleʻanga ʻo e ʻEikí; pea naʻá ne fanauʻi ʻa e ngaahi foha mo e ngaahi ʻofefine.\n\n3 Pea ko hono foha lahi tahá, ʻa ia ko hono hingoá ko Sesi, naʻe angatuʻu kiate ia; ka neongo iá, naʻe taaʻi ʻa Sesi ʻi he nima ʻo ha tangata kaihaʻa, koeʻuhi ko e lahi fau ʻene ngaahi koloá, ʻa ia naʻe toe ʻomi ai ʻa e melinó ki heʻene tamaí.\n\n4 Pea naʻe hoko ʻo pehē naʻe hanga ʻe heʻene tamaí ʻo langa hake ʻa e ngaahi kolo lahi ʻi he funga ʻo e fonuá, pea naʻe kamata ke toe mafola atu ʻa e kakaí ki hono kotoa ʻo e funga fonuá. Pea naʻe moʻui ʻa Sesi ʻo aʻu ki heʻene fuʻu taʻu motuʻa ʻaupito; pea naʻá ne fanauʻi ʻa Lipileikisi. Pea naʻá ne pekia, pea naʻe pule ʻa Lipileikisi ko hono fetongi.\n\n5 Pea naʻe hoko ʻo pehē naʻe ʻikai ke fai ʻe Lipileikisi ʻa e meʻa ʻa ia naʻe totonu ʻi he ʻao ʻo e ʻEikí, he naʻá ne maʻu ʻa e ngaahi uaifi pea mo e ngaahi sinifu tokolahi, pea naʻá ne hilifaki ki he uma ʻo e kakaí ʻa ia naʻe faingataʻa hono fuesiá; ʻio, naʻá ne tukuhauʻi ʻa kinautolu ʻaki ʻa e ngaahi tukuhau mamafa; pea naʻá ne langa ʻaki ʻa e ngaahi tukuhaú ʻa e ngaahi fuʻu fale lalahi.\n\n6 Pea naʻá ne langa maʻana ha nofoʻanga fakatuʻi fakaʻofoʻofa ʻaupito; pea naʻá ne langa mo e ngaahi fale fakapōpula lahi, pea ʻilonga ʻa kinautolu naʻe ʻikai te nau fie totongi ʻa e tukuhaú; naʻá ne lī ki he fale fakapōpulá, pea ko kinautolu ʻa ia naʻe ʻikai lava ke totongi ʻa e tukuhaú naʻá ne lī ki he fale fakapōpulá, pea naʻá ne fekau ke nau ngāue taʻetuku ke tauhi ʻa kinautolu; pea ʻilonga ʻa kinautolu naʻe fakafisi ke ngāué naʻá ne fekau ke tāmateʻi.\n\n7 Ko ia, naʻá ne fai ʻa ʻene ngāue fakatufunga fakaʻofoʻofá, ʻio, naʻa mo ʻene koula leleí naʻá ne fekau ke ngaohi ʻi he fale fakapōpulá; pea ko e faʻahinga ngāue fakatufunga lelei kotoa pē naʻá ne fekau ke fai ʻi he fale fakapōpulá. Pea naʻe hoko ʻo pehē naʻá ne fakamamahiʻi ʻa e kakaí ʻaki ʻa ʻene ngaahi feʻauakí mo e ngaahi fakalieliá.\n\n8 Pea ʻi he hili ʻene pule ʻi he taʻu ʻe fāngofulu mā ua naʻe tuʻu hake ʻa e kakaí ʻi he angatuʻu kiate ia; pea naʻe toe kamata ha tau ʻi he fonuá, pea naʻe tāmateʻi ai ʻa Lipileikisi, pea naʻe kapusi ʻa hono hakó mei he fonuá.\n\n9 Pea naʻe hoko ʻo pehē ʻi he hili ʻa e ngaahi taʻu lahi, naʻe tānaki fakataha ʻe Molianitoni (ʻa ia ko ha hako ʻo Lipileikisi) ha kau tau ʻo e kakai kuo kapusí, pea nau ʻalu atu ʻo tauʻi ʻa e kakaí; pea naʻá ne maʻu ʻa e mālohi ki he ngaahi kolo lahi; pea naʻe fakaʻau ʻo fuʻu lahi ʻaupito ʻa e taú, pea naʻe hokohoko atu ia ʻi he ngaahi taʻu lahi; pea naʻá ne ikuna ʻa e fonuá hono kotoa, pea naʻá ne fokotuʻu ia ko e tuʻi ki he fonuá hono kotoa.\n\n10 Pea hili ʻene fokotuʻu ia ko e tuʻí naʻá ne fakamaʻamaʻa ʻa e kavenga ʻa e kakaí, ʻa ia naʻá ne maʻu ai ʻa e loto ʻo e kakaí, pea naʻa nau pani ia ke ne hoko ko honau tuʻi.\n\n11 Pea naʻá ne faitotonu ki he kakaí, kae ʻikai kiate ia, koeʻuhi ko ʻene ngaahi feʻauaki lahí; ko ia naʻe motuhi ai ia mei he ʻao ʻo e ʻEikí.\n\n12 Pea naʻe hoko ʻo pehē naʻe langa hake ʻe Molianitoni ʻa e ngaahi kolo lahi, pea naʻe fakaʻau ʻa e kakaí ʻo fuʻu koloaʻia ʻaupito lolotonga ʻene pulé, fakatouʻosi ʻi he ngaahi fale pea ʻi he koula mo e siliva, pea ʻi hono ngoueʻi ʻa e kēlení mo e ngaahi takanga monumanu īkí, mo e ngaahi takanga monumanu lalahí, mo e ngaahi meʻa kotoa pē ʻa ia kuo fakafoki kiate kinautolú.\n\n13 Pea naʻe moʻui ʻa Molianitoni ʻo aʻu ki heʻene fuʻu motuʻa ʻaupito, pea naʻá ne toki fanauʻi ʻa Kimi; pea naʻe pule ʻa Kimi ko e fetongi ʻo ʻene tamaí; pea naʻá ne pule ʻi he taʻu ʻe valu, pea naʻe pekia ʻa ʻene tamaí. Pea naʻe hoko ʻo pehē naʻe ʻikai ke pule ʻa Kimi ʻi he māʻoniʻoni, ko ia naʻe ʻikai ke ʻofeina ia ʻe he ʻEikí.\n\n14 Pea naʻe tuʻu hake ʻa hono tokouá ʻi he angatuʻu kiate ia, ʻo ne hanga ʻo puke fakapōpula ai ia; pea naʻá ne nofo pōpula ʻi he kotoa hono ngaahi ʻahó; pea naʻá ne fanauʻi ʻa e ngaahi foha mo e ngaahi ʻofefine ʻi he pōpula, pea ʻi hono taʻu motuʻá naʻá ne fanauʻi ʻa Līvai, peá ne pekia.\n\n15 Pea naʻe hoko ʻo pehē naʻe ngāue ʻa Līvai ʻi he pōpula hili ʻa e pekia ʻa ʻene tamaí, ʻi he taʻu ʻe fāngofulu mā ua. Pea naʻá ne tauʻi ʻa e tuʻi ʻo e fonuá, ʻa ia naʻá ne maʻu ai maʻana ʻa e puleʻangá.\n\n16 Pea hili ʻene maʻu maʻana ʻa e puleʻangá, naʻá ne fai ʻa e meʻa naʻe totonu ʻi he ʻao ʻo e ʻEikí; pea naʻe tuʻumālie ʻa e kakaí ʻi he fonuá; pea naʻá ne moʻui ʻo aʻu ki heʻene taʻu motuʻa ʻaupito, pea naʻá ne fanauʻi ʻa e ngaahi foha mo e ngaahi ʻofefine; pea naʻá ne fanauʻi foki mo Kolome, ʻa ia naʻá ne pani ko e tuʻi ʻo fetongi ia.\n\n17 Pea naʻe hoko ʻo pehē naʻe fai ʻe Kolome ʻa ia naʻe lelei ʻi he ʻao ʻo e ʻEikí ʻi he kotoa hono ngaahi ʻahó; pea naʻá ne fanauʻi ʻa e ngaahi foha mo e ngaahi ʻofefine tokolahi; pea hili ʻene mamata ki he ngaahi ʻaho lahi naʻá ne pekia ʻo hangē ko hono toe ʻo e māmaní; pea naʻe pule ʻa Kisi ʻo fetongi ia.\n\n18 Pea naʻe hoko ʻo pehē naʻe pekia foki mo Kisi, pea naʻe pule ʻa Lipi ʻo fetongi ia.\n\n19 Pea naʻe hoko ʻo pehē naʻe fai foki ʻe Lipi mo e meʻa naʻe lelei ʻi he ʻao ʻo e ʻEikí. Pea ʻi he ngaahi ʻaho ʻo Lipí naʻe fakaʻauha ʻa e fanga ngata koná. Ko ia naʻa nau ʻalu atu ki he fonua ʻi he fakatongá, ke kumi ha meʻakai maʻá e kakai ʻo e fonuá, he naʻe ʻufiʻufi ʻa e fonuá ʻe he fanga manu ʻo e vaotaá. Pea naʻe hoko foki ʻa Lipi ko e tangata tuli manu ongoongoa.\n\n20 Pea naʻa nau langa ha fuʻu kolo ʻo ofi ki he kavelemotú, ʻo ofi ki he potu ʻoku vaheʻi ai ʻe he tahí ʻa e fonuá.\n\n21 Pea naʻa nau fakatolonga ʻa e fonua ʻi he fakatongá ke hoko ko e vao, ke maʻu ai ʻa e fanga manu kaivaó. Pea naʻe ʻufiʻufi ʻa e funga kotoa ʻo e fonua ʻi he fakatokelaú ʻe he kakaí.\n\n22 Pea naʻa nau faʻa ngāue ʻaupito, pea nau fakatau mai mo fakatau atu mo fefakatauʻaki ʻiate kinautolu koeʻuhi ke nau maʻu ai ha koloa.\n\n23 Pea naʻa nau ngāue ʻi he faʻahinga kotoa pē ʻo e ukamea, ʻo nau ngaohi ʻa e koula, mo e siliva, mo e ukamea, mo e palasa, pea mo e faʻahinga ʻo e ngaahi ukamea kotoa pē; pea naʻa nau keli ia mei he kelekelé; ko ia, naʻa nau fokotuʻu ai ʻa e ngaahi fuʻu fokotuʻunga kelekele lalahi ke maʻu ʻa e maka ʻoku fiofio, mo e koula, mo e siliva, mo e ukamea, pea mo e kopa. Pea naʻa nau fai ʻa e faʻahinga ngāue fakatufunga lelei kotoa pē.\n\n24 Pea naʻa nau maʻu ʻa e ngaahi silika, mo e līneni tuʻovalevale; pea naʻa nau ngāue ʻi he faʻahinga tupenu kotoa pē, ke nau lava ʻo fakakofuʻi ʻa honau telefuá.\n\n25 Pea naʻa nau ngaohi ʻa e faʻahinga meʻangāue kotoa pē ke ngoueʻi ʻa e kelekelé, ke keli mo tūtuuʻi ʻaki, mo utu mo huo, pea mo hahaʻaki.\n\n26 Pea naʻa nau ngaohi ʻa e faʻahinga meʻangāue kotoa pē, ʻa ia naʻa nau ngāueʻi ai ʻenau fanga monumanú.\n\n27 Pea naʻa nau ngaohi ʻa e faʻahinga mahafu ʻo e tau kotoa pē. Pea naʻa nau ngāue ʻi he ngaahi faʻahinga ngāue fakatufunga naʻe fuʻu faikehe ʻaupito.\n\n28 Pea koloto ke ʻi ai ha kakai ʻe tāpuekina ʻo lahi ange ʻiate kinautolu, pea fakatuʻumālie ʻo lahi hake ʻi he toʻukupu ʻo e ʻEikí. Pea naʻa nau ʻi ha fonua ʻa ia ʻoku mahuʻinga lahi hake ʻi he ngaahi fonua kotoa pē, he kuo folofola ʻaki ia ʻe he ʻEikí.\n\n29 Pea naʻe hoko ʻo pehē naʻe moʻui ʻa Lipi ʻi he ngaahi taʻu lahi, ʻo ne fanauʻi ʻa e ngaahi foha mo e ngaahi ʻofefine; pea naʻá ne fanauʻi foki mo Heiatomi.\n\n30 Pea naʻe hoko ʻo pehē naʻe pule ʻa Heiatomi ko e fetongi ʻo ʻene tamaí. Pea hili ʻa e pule ʻa Heiatomi ʻi he taʻu ʻe uofulu mā fā, vakai naʻe toʻo meiate ia ʻa e puleʻangá. Pea naʻá ne ngāue ʻi he ngaahi taʻu lahi ʻi he pōpula, ʻio, ʻi hono toe ʻo hono ngaahi ʻahó.\n\n31 Pea naʻá ne fanauʻi ʻa Heti, pea naʻe nofo ʻa Heti ʻi he pōpula ʻi hono ngaahi ʻahó. Pea naʻe fanauʻi ʻe Heti ʻa ʻĒlone, pea naʻe nofo ʻa ʻĒlone ʻi he pōpula ʻi he kotoa hono ngaahi ʻahó; pea naʻá ne fanauʻi ʻa ʻAminikata, pea naʻe nofo foki mo ʻAminikata ʻi he pōpula ʻi he kotoa hono ngaahi ʻahó; pea naʻá ne fanauʻi ʻa Kolianitumu, pea naʻe nofo ʻa Kolianitumu ʻi he pōpula ʻi he kotoa hono ngaahi ʻahó; pea naʻá ne fanauʻi ʻa Komu.\n\n32 Pea naʻe hoko ʻo pehē naʻe tohoakiʻi atu ʻe Komu hono vaeua ʻo e puleʻangá. Pea naʻá ne pule ki hono vaeua ʻo e puleʻangá ʻi he taʻu ʻe fāngofulu mā ua; peá ne ʻalu atu ke tauʻi ʻa e tuʻi ko ʻEmikití, pea naʻá na tau ʻi he ngaahi taʻu lahi, pea ʻi he taimi ko iá naʻe ikuna ai ʻe Komu ʻa ʻEmikiti, ʻo ne maʻu ʻa e mālohi ki hono toe ʻo e puleʻangá.\n\n33 Pea ʻi he ngaahi ʻaho ʻo Komú naʻe kamata ke ʻi ai ʻa e kau kaihaʻa ʻi he fonuá; pea naʻa nau ngāue ʻaki ʻa e ngaahi fakakaukau motuʻá, ʻo fai ʻa e ngaahi fuakava ʻo hangē ko e sīpinga ʻo e kakai ʻi muʻá, ʻo toe feinga ke fakaʻauha ʻa e puleʻangá.\n\n34 Pea naʻe lahi hono tauʻi ʻa kinautolu ʻe Komú; ka naʻe ʻikai ke ne ikunaʻi ʻa kinautolu.\n\n", "ether 11": "[center][font_size=26]Vahe 11[/font_size][/center]\n\n[i]ʻOku puleʻi ʻe he ngaahi taú, ngaahi angatuʻú, mo e fai angahalá ʻa e moʻui ʻa e kau Sēletí—ʻOku kikiteʻi ʻe he kau palōfitá hono fakaʻauha ke ʻosiʻosingamālie ʻa e kau Sēletí ʻo kapau ʻe ʻikai te nau fakatomala—ʻOku ʻikai tali ʻe he kakaí ʻa e ngaahi lea ʻa e kau palōfitá.[/i]\n\n1 Pea naʻe haʻu foki ʻi he ngaahi ʻaho ʻo Komú ʻa e kau palōfita tokolahi, ʻo nau kikiteʻi ʻa e fakaʻauha ʻo e fuʻu kakai lahi ko iá ʻo ka ʻikai te nau fakatomala, pea tafoki ki he ʻEikí, ʻo liʻaki ʻa ʻenau ngaahi fakapoó mo e fai angahalá.\n\n2 Pea naʻe hoko ʻo pehē naʻe ʻikai tali ʻa e kau palōfitá ʻe he kakaí, pea naʻa nau hola kia Komu ke maʻu ha maluʻi, he naʻe feinga ʻa e kakaí ke tāmateʻi ʻa kinautolu.\n\n3 Pea naʻa nau kikiteʻi kia Komu ha ngaahi meʻa lahi; pea naʻe tāpuakiʻi ia ʻi he kotoa hono toe ʻo hono ngaahi ʻahó.\n\n4 Pea naʻá ne moʻui ʻo aʻu ki heʻene fuʻu taʻu motuʻa ʻaupito, pea naʻá ne fanauʻi ʻa Sipilomi; pea naʻe pule ʻa Sipilomi ko hono fetongi. Pea naʻe angatuʻu ʻa e tokoua ʻo Sipilomí kiate ia, pea naʻe kamata ke ʻi ai ha fuʻu tau lahi ʻi hono kotoa ʻo e fonuá\n\n5 Pea naʻe hoko ʻo pehē naʻe fekau ʻe he tokoua ʻo Sipilomí ko e kau palōfita kotoa pē ʻa ia naʻa nau kikite ʻo kau ki hono fakaʻauha ʻo e kakaí ʻoku totonu ke tāmateʻi;\n\n6 Pea naʻe ʻi ai ʻa e fuʻu tuʻutāmaki lahi ʻi hono kotoa ʻo e fonuá, he naʻa nau fakamoʻoni ʻe hoko ʻa e fuʻu malaʻia lahi ki he fonuá, pea ki he kakaí foki, pea ʻe ʻi ai ha fuʻu fakaʻauha lahi ʻiate kinautolu, ʻo hangē ko ia kuo teʻeki ai ke hoko hano tatau ʻi he funga ʻo e māmaní, pea ʻe tatau honau ngaahi huí mo e ngaahi fokotuʻunga kelekele ʻi he funga ʻo e fonuá, ʻo ka ʻikai te nau fakatomala mei heʻenau fai angahalá.\n\n7 Pea naʻe ʻikai te nau tokanga ki he leʻo ʻo e ʻEikí, koeʻuhi ko ʻenau ngaahi kautaha koví; ko ia, naʻe kamata ke ʻi ai ʻa e ngaahi tau mo e ngaahi fekeʻikeʻi ʻi he fonuá kotoa, kae ʻumaʻā foki mo e ngaahi honge lahi, mo e ngaahi mahaki fakaʻauha, ʻo aʻu ki he ʻi ai ʻa e fuʻu fakaʻauha lahi, ʻo hangē ko ia kuo teʻeki ai ke hā ʻi he funga ʻo e māmaní; pea naʻe hoko ʻeni hono kotoa ʻi he ngaahi ʻaho ʻo Sipilomí.\n\n8 Pea naʻe kamata ke fakatomala ʻa e kakaí mei heʻenau ngaahi angahalá; pea ʻi heʻenau fai peheé naʻe ʻaloʻofa ʻa e ʻEikí kiate kinautolu.\n\n9 Pea naʻe hoko ʻo pehē naʻe tāmateʻi ʻa Sipilomi, pea naʻe puke ʻa Seti ʻi he pōpula, ʻo ne nofo pōpula ʻi he kotoa hono ngaahi ʻahó.\n\n10 Pea naʻe hoko ʻo pehē, ko ʻEiha, ko hono fohá, naʻá ne maʻu ʻa e puleʻangá; pea naʻá ne pule ki he kakaí ʻi he kotoa hono ngaahi ʻahó. Pea naʻá ne fai ʻa e ngaahi faʻahinga angahala kotoa pē ʻi hono ngaahi ʻahó, ʻa ia naʻá ne fakatupu ai ʻa e fuʻu lilingi toto lahi; pea naʻe fuonounou ʻa hono ngaahi ʻahó.\n\n11 Pea ko ʻEitemi, koeʻuhi ko ha hako ʻo ʻEiha, naʻá ne maʻu ʻa e puleʻangá; pea naʻá ne fai foki ʻa e meʻa ʻoku kovi ʻi hono ngaahi ʻahó.\n\n12 Pea naʻe hoko ʻo pehē ʻi he ngaahi ʻaho ʻo ʻEitemí, naʻe haʻu ha kau palōfita tokolahi, ʻo nau toe kikite ʻi he kakaí; ʻio, naʻa nau kikiteʻi ʻe hanga ʻe he ʻEikí ʻo fakaʻauha ʻaupito ʻa kinautolu mei he funga ʻo e māmaní ʻo ka ʻikai te nau fakatomala mei heʻenau ngaahi angahalá.\n\n13 Pea naʻe hoko ʻo pehē naʻe fakafefeka ʻe he kakaí ʻa honau lotó, pea naʻe ʻikai te nau tokanga ki heʻenau ngaahi leá; pea naʻe mamahi ʻa e kau palōfitá pea nau ʻalu mei he kakaí.\n\n14 Pea naʻe hoko ʻo pehē naʻe fai ʻe ʻEitemi ʻa e fakamaau taʻetotonu ʻi he kotoa hono ngaahi ʻahó; pea ne fanauʻi ʻa Moloni. Pea naʻe hoko ʻo pehē naʻe pule ʻa Moloni ʻo fetongi ia; pea naʻe fai ʻe Moloni ʻa e meʻa ʻoku kovi ʻi he ʻao ʻo e ʻEikí.\n\n15 Pea naʻe hoko ʻo pehē naʻe tupu hake ha angatuʻu ʻi he kakaí, koeʻuhi ko e kautaha fufū ko ia kuo fokotuʻu ke maʻu ʻa e mālohi mo e koloá; pea naʻe tupu hake ha tangata mālohi ʻi he fai hiá ʻiate kinautolu, ʻo ne tauʻi ʻa Moloni, pea naʻá ne ikuna ai ʻa hono vaeua ʻo e puleʻangá; pea naʻá ne tauhi ʻa hono vaeua ʻo e puleʻangá ʻi he ngaahi taʻu lahi.\n\n16 Pea naʻe hoko ʻo pehē naʻe ikunaʻi ia ʻe Moloni, ʻo ne toe maʻu ʻa e puleʻangá.\n\n17 Pea naʻe hoko ʻo pehē naʻe tupu hake ha tangata mālohi ʻe taha; pea ko e hako ia ʻo e tokoua ʻo Sēletí.\n\n18 Pea naʻe hoko ʻo pehē naʻá ne ikunaʻi ʻa Moloni, ʻo ne maʻu ʻa e puleʻangá; ko ia, naʻe nofo ʻa Moloni ʻi he pōpula ʻi he kotoa ʻo hono toe ʻo hono ngaahi ʻahó; pea naʻá ne fanauʻi ʻa Kolianitoa.\n\n19 Pea naʻe hoko ʻo pehē naʻe nofo ʻa Kolianitoa ʻi he pōpula ʻi he kotoa ʻo hono ngaahi ʻahó.\n\n20 Pea ʻi he ngaahi ʻaho ʻo Kolianitoá naʻe haʻu foki ai ʻa e kau palōfita tokolahi, ʻo nau kikiteʻi ʻa e ngaahi fuʻu meʻa maʻongoʻonga mo fakaofo, pea nau kalanga ʻaki ʻa e fakatomalá ki he kakaí, pea ʻo ka ʻikai te nau fakatomala ʻe fai ʻe he ʻEiki ko e ʻOtuá ʻa e tautea kiate kinautolu ʻo aʻu ki honau fakaʻauha ke ʻosiʻosingamālie.\n\n21 Pea ʻe hanga ʻe he ʻEiki ko e ʻOtuá ʻo fekau pe ʻomi ha kakai kehe ke nau maʻu ʻa e fonuá, ʻi hono māfimafí ʻo hangē ko e founga naʻá ne ʻomi ai ʻa ʻenau ngaahi tamaí.\n\n22 Pea naʻa nau liʻaki ʻa e ngaahi lea kotoa pē ʻa e kau palōfitá, koeʻuhi ko ʻenau kautaha fufuú mo e ngaahi meʻa fakalieliá.\n\n23 Pea naʻe hoko ʻo pehē naʻe fanauʻi ʻe Kolianitoa ʻa ʻEta, pea naʻá ne pekia, hili ʻene nofo pōpula ʻi he kotoa hono ngaahi ʻahó.\n\n", "ether 12": "[center][font_size=26]Vahe 12[/font_size][/center]\n\n[i]ʻOku naʻinaʻi ʻa e palōfita ko ʻEtá ki he kakaí ke nau tui ki he ʻOtuá—ʻOku fakamatala ʻa Molonai ki he ngaahi meʻa fakaʻofoʻofa mo e ngaahi meʻa fakaofo kuo fai ʻi he tuí—Naʻe hanga ʻe he tuí ʻo ngaohi ʻa e tokoua ʻo Sēletí ke mamata kia Kalaisi—ʻOku foaki ʻe he ʻEikí ki he tangatá ʻa e vaivaí koeʻuhí ke nau loto-fakatōkilalo ai—Naʻe hiki ʻe he tokoua ʻo Sēletí ʻa e Moʻunga Seiliní ʻi he tui—ʻOku mahuʻinga ʻa e tuí, ʻamanaki leleí, mo e manavaʻofá ki he fakamoʻuí—Naʻe mamata ʻa Molonai ki he fofonga ʻo Sīsuú ko e mata ki he mata.[/i]\n\n1 Pea naʻe hoko ʻo pehē naʻe hoko ʻa e ngaahi ʻaho ʻo ʻEtá ʻi he ngaahi ʻaho ʻo Kolianitomulí; pea naʻe tuʻi ʻa Kolianitomuli ki hono kotoa ʻo e fonuá.\n\n2 Pea ko ʻEtá ko ha palōfita ia ʻa e ʻEikí; ko ia naʻe haʻu ʻa ʻEta ʻi he ngaahi ʻaho ʻo Kolianitomulí, ʻo ne kamata ke kikite ki he kakaí, he naʻe ʻikai faʻa taʻofi ia koeʻuhi ko e Laumālie ʻo e ʻEikí ʻa ia naʻe ʻiate iá.\n\n3 He naʻá ne kalanga mei he pongipongí, ʻo aʻu ki he tō hifo ʻa e laʻaá, ʻo naʻinaʻi ki he kakaí ke nau tui ki he ʻOtuá pea fakatomala telia naʻa fakaʻauha ʻa kinautolu, ʻo ne pehē kiate kinautolu ʻoku fakahoko ʻa e meʻa kotoa pē ʻi he tuí—\n\n4 Ko ia, ʻilonga ia ʻoku tui ki he ʻOtuá kuo pau ke ne faʻa ʻamanaki fakapapau ki ha maama ʻoku lelei ange, ʻio, ki ha nofoʻanga ʻi he toʻukupu toʻomataʻu ʻo e ʻOtuá, pea ko e ʻamanaki lelei ia ʻoku tupu mei he tuí, ʻo hoko ko ha taula ki he laumālie ʻo e tangatá, ʻa ia ʻe ngaohi ai ʻa kinautolu ke nau fai mālohi pea tuʻu maʻu, pea fonu maʻu ai pē ʻi he ngaahi ngāue lelei, ʻo langaki ʻenau fakalāngilangiʻi ʻa e ʻOtuá.\n\n5 Pea naʻe hoko ʻo pehē naʻe kikite ʻaki ʻe ʻEta ʻa e ngaahi meʻa maʻongoʻonga mo fakaofo ki he kakaí, ʻa ia naʻe ʻikai te nau tui ki ai, koeʻuhi naʻe ʻikai te nau mamata ki ai.\n\n6 Pea ko ʻeni, ko au, Molonai, ʻoku ou fie lea siʻi ki he ngaahi meʻá ni; ʻoku ou fie fakahā ki he māmaní ko e tuí ko e ngaahi meʻa ia ʻoku ʻamanaki ki ai kae ʻikai mamata ki ai; ko ia, ʻoua te mou fakakikihiʻi ha meʻa koeʻuhi ko e ʻikai te mou mamata ki ai, he ʻoku ʻikai te mou maʻu ha fakamoʻoni kae ʻoua kuo hili hono ʻahiʻahiʻi ʻo hoʻomou tuí.\n\n7 He ko e meʻa ʻi he tuí naʻe fakahā ai ʻe Kalaisi ia ki heʻetau ngaahi tamaí, ʻi he hili ʻa ʻene toe tuʻu mei he maté; pea naʻe ʻikai te ne fakahā ia kiate kinautolu kae ʻoua kuo nau maʻu ʻa e tui kiate iá; ko ia, kuo pau ke ʻi ai ʻa e niʻihi naʻe tui kiate ia, he naʻe ʻikai te ne fakahā ia ki he māmaní.\n\n8 Ka ko e meʻa ʻi he tui ʻa e tangatá ko ia kuó ne fakahā ai ia ki he māmaní, ʻo fakaongoongoleleiʻi ʻa e huafa ʻo e Tamaí, mo teuteu ʻa e hala ʻa ia ʻe lava ai ha niʻihi kehe ʻo maʻu ʻa e meʻa-foaki fakalangí, koeʻuhí ke nau ʻamanaki ki he ngaahi meʻa ʻoku teʻeki ai te nau mamata ki aí.\n\n9 Ko ia, te mou lava foki ʻo maʻu ʻa e ʻamanakí, pea maʻu ʻa e meʻa-foakí, ʻo kapau te mou maʻu pē ʻa e tuí.\n\n10 Vakai, ko e meʻa ʻi he tuí naʻe ui ai ʻa kinautolu ʻi he kuonga muʻá ʻi he lakanga toputapu ʻo e ʻOtuá.\n\n11 Ko ia, naʻe tupu ʻi he tui hono foaki mai ʻa e fono ʻa Mōsesé. Ka ʻi he foaki mai ʻo hono ʻAló kuo hanga ai ʻe he ʻOtuá ʻo teuteu ʻa e founga lelei ange; pea ko e meʻa ʻi he tuí kuo fakahoko ai ia.\n\n12 He kapau ʻoku ʻikai ha tui ʻi he fānau ʻa e tangatá, ʻoku ʻikai lava ʻe he ʻOtuá ʻo fai ha mana ʻiate kinautolu; ko ia, naʻe ʻikai te ne fakahā ia ka ʻi he hili pē ʻenau tuí.\n\n13 Vakai, ko e tui ʻa ʻAlamā mo ʻAmulekí naʻe ngaohi ai ʻa e fale fakapōpulá ke holo hifo ki he kelekele.\n\n14 Vakai, ko e tui ʻa Nīfai mo Līhaí naʻe fakahoko ai ʻa e liliu ʻi he kau Leimaná, pea naʻe papitaiso ʻa kinautolu ʻaki ʻa e afi mo e Laumālie Māʻoniʻoní.\n\n15 Vakai, ko e tui ʻa ʻĀmoni mo hono kāingá naʻe fakahoko ai ha fuʻu mana lahi pehē ʻi he kau Leimaná.\n\n16 ʻIo, pea ko kinautolu kotoa pē kuo nau fai ha ngaahi maná, naʻa nau fai ia ʻi he tuí, naʻa mo kinautolu naʻe ʻi muʻa ʻia Kalaisí pea mo kinautolu foki ne moʻui ki muí.\n\n17 Pea ko e meʻa ʻi he tuí naʻe maʻu ai ʻe he kau ākonga ʻe toko tolú ʻa e talaʻofa ʻe ʻikai te nau ʻilo ʻa e maté; pea naʻe ʻikai te nau maʻu ʻa e talaʻofá kae ʻi he hili pē ʻenau tuí.\n\n18 Pea kuo teʻeki ai foki ke ʻi ai ha taimi kuo fai ai ʻe he taha ha mana ka ʻi he hili pē ʻenau tuí; ko ia, naʻa nau tomuʻa tui ki he ʻAlo ʻo e ʻOtuá.\n\n19 Pea naʻe ʻi ai ʻa e tokolahi ʻa ia naʻe fuʻu mālohi lahi ʻenau tuí, ki muʻa ʻoku teʻeki hāʻele mai ʻa Kalaisí, naʻe ʻikai faʻa taʻofi ʻa kinautolu ʻi he loto veilí, ka naʻa nau mamata moʻoni ʻaki honau matá ki he ngaahi meʻa ʻa ia kuo nau sio ki ai ʻaki ʻa e mata ʻo e tuí, pea naʻa nau fiefia.\n\n20 Pea vakai, kuo tau vakai ʻi he lekōtí ni, ko e taha ʻi he faʻahinga ko iá ko e tokoua ʻo Sēletí; he naʻe pehē fau hono lahi ʻo ʻene tui ki he ʻOtuá, ko ia ʻi he mafao atu ʻe he ʻOtuá ʻa hono louhiʻi toʻukupú naʻe ʻikai te ne faʻa fufuuʻi ia mei he mata ʻo e tokoua ʻo Sēletí, koeʻuhi ko ʻene folofola kuó ne folofola ʻaki kiate iá, ʻa ia ko e folofola kuó ne maʻu ʻi he tuí.\n\n21 Pea ʻi he hili ʻa e mamata ʻa e tokoua ʻo Sēletí ki he louhiʻi toʻukupu ʻo e ʻEikí, koeʻuhi ko e talaʻofa naʻe maʻu ʻe he tokoua ʻo Sēletí ʻi he tuí, naʻe ʻikai faʻa taʻofi ʻe he ʻEikí ha meʻa mei hono matá, ko ia naʻe fakahā kiate ia ʻa e meʻa kotoa pē, he naʻe ʻikai faʻa taʻofi ia ʻi tuʻa ʻi he veilí.\n\n22 Pea ko e meʻa ʻi he tuí kuo maʻu ai ʻe heʻeku ngaahi tamaí ʻa e talaʻofa ʻe ʻomi ʻa e ngaahi meʻá ni ki honau kāingá ʻo fou mai ʻi he kau Senitailé; ko ia kuo fekauʻi au ʻe he ʻEiki, ʻio, ko Sīsū Kalaisí.\n\n23 Pea naʻá ku pehē kiate ia: ʻE ʻEiki, ʻe manuki ʻa e kau Senitailé ki he ngaahi meʻá ni, koeʻuhi ko homau vaivai ʻi he faitohí: ko ia ʻe ʻEiki he kuó ke ngaohi ʻa kimautolu ke mau mālohi ʻi he lea pea ʻi he tui, ka kuo ʻikai te ke ngaohi ʻa kimautolu ke mau mālohi ʻi he faitohí; he kuó ke ngaohi ʻa e kakaí ni kotoa pē ke nau lava ʻo lea lahi, koeʻuhi ko e Laumālie Māʻoniʻoni ʻa ia kuó ke foaki kiate kinautolú;\n\n24 Pea kuó ke ngaohi ʻa kimautolu ke mau lava ʻo faitohi ʻo siʻisiʻi pē, koeʻuhi ko e vale ʻa homau ngaahi nimá. Vakai, kuo ʻikai te ke fakaiviʻi ʻa kimautolu ʻi he faitohí ʻo hangē ko e tokoua ʻo Sēletí, he naʻá ke fakaiviʻi ia koeʻuhi ko e ngaahi meʻa naʻá tohí ʻo hangē ko koé, ʻo aʻu ki hono fakavaivaiʻi ʻo e tangatá ʻi heʻene lau iá.\n\n25 Kuó ke ngaohi foki ke mālohi mo maʻongoʻonga ʻa ʻemau ngaahi leá, ʻo aʻu ki he ʻikai ai te mau faʻa lava ʻo tohi ia; ko ia, ʻo ka mau ka tohi ʻoku mau ongoʻi homau vaivaí, pea mau puputuʻu ko e meʻa ʻi he fakahokohoko ʻo ʻemau ngaahi leá; pea ʻoku ou manavasiʻi telia naʻa manuki ʻa e kau Senitailé ki heʻemau ngaahi leá.\n\n26 Pea hili ʻeku lea ʻaki ʻení, naʻe folofola mai ʻa e ʻEikí kiate au, ʻo pehē: ʻOku manuki ʻa e kau valé, ka te nau tangi; pea ʻoku feʻunga ʻeku ʻaloʻofa ki he angamaluú, pea ʻe ʻikai te nau fakaangaʻi homou vaivaí;\n\n27 Pea kapau ʻe haʻu kiate au ʻa e tangatá te u fakahā kiate kinautolu ʻa honau vaivaí. ʻOku ou foaki ki he tangatá ʻa e vaivaí koeʻuhi ke nau loto-fakatōkilalo; pea ʻoku feʻunga ʻa ʻeku ʻofá ki he tangata kotoa pē ʻoku nau fakavaivaiʻi ʻa kinautolu ʻi hoku ʻaó, he kapau te nau fakavaivaiʻi ʻa kinautolu ʻi hoku ʻao, pea tui kiate au, te u liliu ʻa e ngaahi meʻa vaivaí ko e mālohi kiate kinautolu.\n\n28 Vakai, te u fakahā ki he kau Senitailé ʻa honau vaivaí, pea te u fakahā kiate kinautolu ʻoku hanga ʻe he tuí, ʻamanaki leleí mo e manavaʻofá ʻo takiakiʻi mai kiate au—ko e matavai ʻo e māʻoniʻoni kotoa pē.\n\n29 Pea ko au, Molonai, hili ʻeku fanongo ki he ngaahi folofola ní, naʻe fakafiemālieʻi au, peá u pehē: ʻE ʻEiki, ke fai pē ho finangalo māʻoniʻoní, he ʻoku ou ʻiloʻi ʻokú ke fai ki he fānau ʻa e tangatá ʻo fakatatau mo ʻenau tuí;\n\n30 He naʻe pehē ʻe he tokoua ʻo Sēletí ki he moʻunga ko Seiliní, Ke hiki—pea naʻe hiki ia. Pea kapau naʻe ʻikai haʻane tui pehē naʻe ʻikai ke hiki ia; ko ia ʻokú ke ngāue ʻi he hili ʻa e maʻu ʻe he tangatá ʻa e tuí.\n\n31 He naʻe pehē ʻa hoʻo fakahā koe ki hoʻo kau ākongá; he naʻe hili ʻenau maʻu ʻa e tuí, mo lea ʻi ho huafá, naʻá ke toki fakahā koe kiate kinautolu ʻi he fuʻu māfimafi lahi.\n\n32 Pea ʻoku ou manatuʻi foki naʻá ke folofola kuó ke teuteu ha fale moʻó e tangatá, ʻio, ʻi he lotolotonga ʻo e ngaahi nofoʻanga ʻo hoʻo Tamaí, ʻa ia ʻe lava ai ʻe he tangatá ʻo maʻu ai ha ʻamanaki ʻoku lelei angé; ko ia kuo pau ke ʻamanaki lelei ʻa e tangatá, pe ʻe ʻikai te ne maʻu ha tofiʻa ʻi he potu kuó ke teuteú.\n\n33 Pea ko e tahá, ʻoku ou manatuʻi naʻá ke folofola kuó ke ʻofa ki māmani, ʻo aʻu ki hoʻo tuku hifo hoʻo moʻuí maʻá e māmaní, koeʻuhí ke ke lava ʻo toe maʻu ia ke teuteu ha potu moʻó e fānau ʻa e tangatá.\n\n34 Pea ko ʻeni ʻoku ou ʻiloʻi ko e ʻofa ʻa ia kuó ke maʻu ki he fānau ʻa e tangatá ko e manavaʻofá ia; ko ia, kapau ʻoku ʻikai maʻu ʻe he tangatá ʻa e manavaʻofá, ʻe ʻikai te nau faʻa maʻu ʻa e potu ʻa ia kuó ke teuteu ʻi he ngaahi nofoʻanga ʻo hoʻo Tamaí.\n\n35 Ko ia, ʻoku ou ʻilo ʻi he meʻá ni ʻa ia kuó ke folofolaʻakí, kapau ʻoku ʻikai maʻu ʻe he kau Senitailé ʻa e manavaʻofá, koeʻuhi ko homau vaivaí, te ke ʻahiʻahiʻi ʻa kinautolu, pea toʻo meiate kinautolu ʻa honau talēnití, ʻio, naʻa mo ia kuo nau maʻú, pea foaki kiate kinautolu ʻa ia te nau maʻu ʻo lahi angé.\n\n36 Pea naʻe hoko ʻo pehē naʻá ku lotu ki he ʻEikí ke ne foaki ki he kau Senitailé ʻa e ʻofá, koeʻuhi ke nau maʻu ʻa e manavaʻofá.\n\n37 Pea naʻe hoko ʻo pehē naʻe folofola mai ʻa e ʻEikí kiate au: Kapau ʻoku ʻikai te nau maʻu ʻa e manavaʻofá ʻoku tatau ai pē kiate koe, kuó ke tui faivelenga; ko ia, ʻe fakamaʻa ho ngaahi kofú. Pea ko e meʻa ʻi hoʻo ʻiloʻi ho vaivaí, ko ia ʻe ngaohi koe ke ke mālohi, ʻo aʻu ki hoʻo nofo hifo ʻi he potu kuó u teuteu ʻi he ngaahi nofoʻanga ʻo ʻeku Tamaí.\n\n38 Pea ko ʻeni ko au, Molonai, ʻoku ou lea māvae ki he kau Senitailé, ʻio, kae ʻumaʻā foki mo hoku kāinga ʻa ia ʻoku ou ʻofa aí, kae ʻoua ke tau feʻiloaki ʻi he ʻao ʻo e fakamaauʻanga ʻo Kalaisí, ʻa ia ʻe ʻilo ai ʻe he kakai fulipē ʻoku ʻikai ʻuliʻi hoku ngaahi kofú ʻi homou totó.\n\n39 Pea te mou toki ʻiloʻi kuó u mamata kia Sīsū, pea kuó ne fefolofolai mo au ko e mata ki he mata, pea naʻá ne folofola mai kiate au ʻi he anga-fakatōkilalo moʻoni, ʻo hangē ʻoku lea ha tangata ki ha taha kehé, ʻi heʻeku lea ʻaʻakú, ʻo kau ki he ngaahi meʻá ni.\n\n40 Pea ko ha ngaahi meʻa siʻi pē kuó u tohí koeʻuhi ko ʻeku vaivai ʻi he faitohí.\n\n41 Pea ko ʻeni, ʻoku ou fie naʻinaʻi kiate kimoutolu ke mou fekumi ki he Sīsū ko ia ʻa ia kuo tohi ki ai ʻa e kau palōfitá mo e kau ʻaposetoló, koeʻuhi ke ʻiate kimoutolu ʻa e ʻofa ʻa e ʻOtua ko e Tamaí, pea mo e ʻEiki ko Sīsū Kalaisí, mo e Laumālie Māʻoniʻoní, ʻa ia ʻoku fakamoʻoni kiate kinaua mo nofoʻia ʻiate kimoutolu ʻo taʻengatá. ʻĒmeni.\n\n", "ether 13": "[center][font_size=26]Vahe 13[/font_size][/center]\n\n[i]ʻOku lea ʻa ʻEta ʻo kau ki ha Selūsalema Foʻou ʻe langa hake ʻi ʻAmelika ʻe he hako ʻo Siosefá—ʻOkú ne kikite, pea ʻoku kapusi ia ki tuʻa, ʻokú ne tohi ʻa e hisitōlia ʻo e kau Sēletí, pea kikiteʻi hono fakaʻauha ʻo e kau Sēletí—ʻOku mafola ʻa e taú ʻi hono kotoa ʻo e fonuá.[/i]\n\n1 Pea ko ʻeni ko au, Molonai, ʻoku ou hoko atu ke fakaʻosi ʻeku lekooti ʻo kau ki he fakaʻauha ʻo e kakai ʻa ia ʻoku tefito ki ai ʻa ʻeku tohí.\n\n2 He vakai, naʻa nau liʻaki ʻa e ngaahi lea kotoa pē ʻa ʻEtá; naʻá ne tala moʻoni kiate kinautolu ʻa e meʻa kotoa pē, talu mei he kamataʻanga ʻo e tangatá; pea ʻi he hili ʻa e matuku atu ʻa e ngaahi vaí mei he funga ʻo e fonua ní naʻe hoko ia ko ha fonua mahuʻinga ange ʻi he ngaahi fonua kehe kotoa pē, ko ha fonua kuo fili ʻe he ʻEikí; ko ia ʻoku finangalo ʻa e ʻEiki ke tauhi kiate ia ʻa e tangata kotoa pē ʻoku nofo ʻi hono funga ʻo iá;\n\n3 Pea ko e potu ia ʻo e Selūsalema Foʻoú, ʻa ia ʻe ʻalu hifo mei langi, pea ko e potu toputapu māʻoniʻoni ʻo e ʻEikí.\n\n4 Vakai, naʻe mamata ʻa ʻEta ki he ngaahi ʻaho ʻo Kalaisí, pea naʻá ne lea ʻo kau ki ha Selūsalema Foʻou ʻi he fonuá ni.\n\n5 Pea naʻá ne lea foki ʻo kau ki he fale ʻo ʻIsilelí, pea mo e Selūsalema ʻa ia ʻe haʻu mei ai ʻa Līhaí—ʻo ka hili hono fakaʻauhá ʻe toe langa hake ia, ko ha kolo māʻoniʻoni ki he ʻEikí; ko ia, ʻe ʻikai lava ke hoko ia ko ha Selūsalema Foʻou, he kuo tuʻu ia ʻi he kuonga muʻá; ka ʻe toe langa hake ia ʻo hoko ko ha kolo māʻoniʻoni ʻo e ʻEikí; pea ʻe langa ia moʻó e fale ʻo ʻIsilelí.\n\n6 Pea ʻe langa foki ha Selūsalema Foʻou ʻi he fonuá ni, moʻó e toenga ʻo e hako ʻo Siosefá, ʻa ia ko ha ngaahi meʻa kuo ʻi ai hano sīpingá.\n\n7 He hangē ko hono ʻomi ʻe Siosefa ʻa ʻene tamaí ki he fonua ko ʻIsipité, pea neongo naʻá ne pekia ʻi ai; ko ia, naʻe ʻomi ʻe he ʻEikí ha toenga ʻo e hako ʻo Siosefá mei he fonua ko Selūsalemá, koeʻuhi ke ne ʻaloʻofa ki he hako ʻo Siosefá ke ʻoua te nau ʻauha, ʻo hangē tofu pē ko ʻene ʻaloʻofa ki he tamai ʻa Siosefá ke ʻoua te ne ʻauhá.\n\n8 Ko ia, ko e toenga ʻo e fale ʻo Siosefá ʻe toe langa hake ʻi he fonuá ni; pea ʻe hoko ia ko e fonua ʻo honau tofiʻá; pea te nau langa hake ha kolo māʻoniʻoni ki he ʻEikí, ʻo tatau mo e Selūsalema ʻi muʻá; pea ʻe ʻikai toe veuveuki ʻa kinautolu, kae ʻoua ke hokosia ʻa e ngataʻangá pea mole atu ʻa e māmaní.\n\n9 Pea ʻe ʻi ai ha langi foʻou mo ha māmani foʻou; pea te na tatau mo e ngaahi meʻa ʻi muʻá kae kehe kuo mole atu ʻa e meʻa ʻi muʻá, pea kuo hoko ʻo foʻou ʻa e meʻa kotoa pē.\n\n10 Pea ʻe toki hoko mai ʻa e Selūsalema Foʻoú; pea ʻoku monūʻia ʻa kinautolu ʻoku nofo aí, he ko kinautolu ia ʻoku hinehina honau ngaahi kofú ʻi he taʻataʻa ʻo e Lamí; pea ko kinautolu ia ʻoku lau fakataha mo e toenga ʻo e hako ʻo Siosefá, ʻa ia naʻe ʻo e fale ʻo ʻIsilelí.\n\n11 Pea ʻe toki hoko mai foki mo e Selūsalema motuʻá; pea ko hono kakaí, ʻoku monūʻia ʻa kinautolu, he kuo fufulu ʻa kinautolu ʻi he taʻataʻa ʻo e Lamí; pea ko kinautolu ia ʻa ia naʻe fakamoveteveteʻi pea tānaki mai mei he ngaahi vahe ʻe fā ʻo e māmaní, pea mei he ngaahi fonua ʻi he tokelaú, pea kuo nau kau ʻi hono fakahoko ʻo e fuakava ʻa ia naʻe fai ʻe he ʻOtuá mo ʻenau tamai, ko ʻĒpalahamé.\n\n12 Pea ʻo ka hoko mai ʻa e ngaahi meʻa ní, ʻe fakahoko ai ʻa e folofolá ʻa ia ʻoku pehē, ko kinautolu naʻe muʻomuʻá, te nau muimui; pea ko kinautolu naʻe muimuí, te nau muʻomuʻa.\n\n13 Pea naʻá ku mei hiki mo ha toe meʻa kehe, ka kuo taʻofi au; ka naʻe maʻongoʻonga mo fakaofo ʻa e ngaahi kikite ʻa ʻEtá; ka naʻa nau lau ia ko e meʻa noa pē, ʻo kapusi ia ki tuʻa; pea naʻá ne toitoi ʻi he ʻana ʻo ha maka ʻi he ʻahó, pea naʻá ne ʻalu atu ʻi he poʻulí ʻo mamata ki he ngaahi meʻa ʻa ia ʻe hoko ki he kakaí.\n\n14 Pea lolotonga ʻene nofo ʻi he ʻana ʻo ha maká naʻá ne hiki hono toe ʻo e lekōtí ni, ʻo mamata ki he ngaahi fakaʻauha ʻa ia naʻe hoko ki he kakaí, ʻi he poʻulí.\n\n15 Pea naʻe hoko ʻo pehē ʻi he taʻu pē ko ia ʻa ia naʻe kapusi ki tuʻa ia mei he kakaí naʻe kamata ke ʻi ai ha fuʻu tau lahi ʻi he kakaí, he naʻe ʻi ai ʻa e tokolahi ʻa ia naʻe angatuʻu, ʻa ia ko ha kau tangata mālohi, ʻo nau feinga ke fakaʻauha ʻa Kolianitomuli ʻaki ʻenau ngaahi fakakaukau fufū ʻo e fai angahala, ʻa ia kuo lau ki aí.\n\n16 Pea ko ʻeni ko Kolianitomuli, kuó ne akoʻi, ia, ʻi he ngaahi faiva ʻo e taú pea mo e olopoto kotoa ʻo e māmaní, ko ia naʻá ne tauʻi ʻa kinautolu naʻe feinga ke fakaʻauha iá.\n\n17 Ka naʻe ʻikai te ne fakatomala, pe ko hono ngaahi foha pe ngaahi ʻofefine hoihoifuá; pe ko e ngaahi foha mo e ngaahi ʻofefine hoihoifua ʻo Kohoá; pe ko e ngaahi foha mo e ngaahi ʻofefine hoihoifua ʻo Kolihoá; pea ko hono fakakātoá, naʻe ʻikai ha taha ʻo e ngaahi foha, mo e ngaahi ʻofefine hoihoifua kotoa pē ʻi he funga ʻo e māmaní kotoa naʻa nau fakatomala mei heʻenau ngaahi angahalá.\n\n18 Ko ia, naʻe hoko ʻo pehē ʻi he ʻuluaki taʻu ʻa ia naʻe nofo ai ʻa ʻEta ʻi he ʻana ʻo ha maká, naʻe ʻi ai ʻa e kakai tokolahi ʻa ia naʻe tāmateʻi ʻi he heletā ʻa e ngaahi kautaha fufū ko iá, ʻa ia naʻe tauʻi ʻa Kolianitomuli ke nau lava ʻo maʻu ʻa e puleʻangá.\n\n19 Pea naʻe hoko ʻo pehē ko e ngaahi foha ʻo Kolianitomulí naʻe lahi ʻenau taú pea mo e mole honau totó.\n\n20 Pea ʻi hono ua ʻo e taʻú naʻe hoko mai ʻa e folofola ʻa e ʻEikí kia ʻEta, ʻoku totonu ke ne ʻalu pea kikite kia Kolianitomuli, kapau te ne fakatomala, pea mo e kotoa ʻo hono falé, ʻe tuku kiate ia ʻe he ʻEikí ʻa hono puleʻangá pea fakamoʻui ʻa hono kakaí.\n\n21 Kapau ʻe ʻikai ʻe fakaʻauha ʻa kinautolu, pea mo hono falé kotoa tuku kehe pē ia. Pea te ne moʻui pē ke mamata ki hono fakamoʻoniʻi ʻo e ngaahi kikite kuo lea ʻaki ʻo kau ki he maʻu ʻe ha kakai kehe ʻa e fonuá ko honau tofiʻa; pea te nau tanu ʻa Kolianitomuli; pea ʻe fakaʻauha ʻa e kakai kotoa pē tuku kehe pē ʻa Kolianitomuli.\n\n22 Pea naʻe hoko ʻo pehē naʻe ʻikai fakatomala ʻa Kolianitomuli, pe ko hono falé, pe ko e kakaí; pea naʻe ʻikai ke tuku ʻa e taú; pea naʻa nau feinga ke tāmateʻi ʻa ʻEta, ka naʻá ne hola meiate kinautolu ʻo ne toe toitoi ʻi he ʻanaʻi maka.\n\n23 Pea naʻe hoko ʻo pehē naʻe hopo hake ʻa Seileti, pea naʻá ne tauʻi foki ʻa Kolianitomuli; pea naʻá ne ikuna ia, ko ia ʻi hono tolu ʻo e taʻú naʻá ne puke pōpula ai ia.\n\n24 Pea naʻe hanga ʻe he ngaahi foha ʻo Kolianitomulí, ʻi hono fā ʻo e taʻú, ʻo ikuna ʻa Seileti, ʻo nau maʻu ʻa e puleʻangá ʻo fakafoki ki heʻenau tamaí.\n\n25 Ko ʻeni naʻe kamata ʻa e tau ʻi he funga kotoa ʻo e fonuá, ko e tangata taki taha mo ʻene faʻahi naʻe tau ke maʻu ʻa e meʻa naʻá ne holi ki aí.\n\n26 Pea naʻe ʻi ai ʻa e kau kaihaʻa, pea ko hono fakakātoá, naʻe ʻi ai ʻa e faʻahinga fai angahala kotoa pē ʻi he funga kotoa ʻo e fonuá.\n\n27 Pea naʻe hoko ʻo pehē naʻe fuʻu ʻita ʻaupito ʻa Kolianitomuli kia Seileti, pea naʻá ne ʻalu atu kiate ia mo ʻene kau taú ke tauʻi ia; pea naʻa nau fepaki ʻi he fuʻu ʻita lahi, pea naʻa nau fetaulaki ʻi he teleʻa ʻo Kilikalí; pea naʻe fakaʻau ʻo fuʻu fakamanavahē lahi ʻa e taú.\n\n28 Pea naʻe hoko ʻo pehē naʻe tauʻi ia ʻe Seileti ʻi he ʻaho ʻe tolu. Pea naʻe hoko ʻo pehē naʻe ikunaʻi ia ʻe Kolianitomuli, ʻo ne tuli ia kae ʻoua kuó ne aʻu atu ki he ngaahi potu tokalelei ʻo Hesiloní.\n\n29 Pea naʻe hoko ʻo pehē naʻe toe tauʻi ia ʻe Seileti ʻi he ngaahi potu tokaleleí; pea vakai, naʻá ne ikunaʻi ʻa Kolianitomuli, ʻo ne tekeʻi fakaholomui ia ki he teleʻa ʻo Kilikalí.\n\n30 Pea naʻe toe tauʻi ʻe Kolianitomuli ʻa Seileti ʻi he teleʻa ʻo Kilikalí, ʻa ia naʻá ne ikunaʻi ai ʻa Seileti ʻo tāmateʻi ia.\n\n31 Pea naʻe hokaʻi ʻe Seileti ʻa Kolianitomuli ʻi hono alangá, ko ia naʻe ʻikai te ne toe ʻalu ai ki he taú ʻi he taʻu ʻe ua, pea ʻi he taimi ko iá ko e kakai kotoa pē ʻi he funga ʻo e fonuá naʻa nau fai ʻa e lilingi toto, pea naʻe ʻikai ha taha ke taʻofi ʻa kinautolu.\n\n", "ether 14": "[center][font_size=26]Vahe 14[/font_size][/center]\n\n[i]Naʻe hanga ʻe he angahala ʻa e kakaí ʻo ʻomi ha fakamalaʻia ki he fonuá—Naʻe tau ʻa Kolianitomuli mo Kiliati, pea hoko kia Lipi, pea toki hoko kia Sise—Naʻe ʻufiʻufi ʻe he totó mo e tāmaté ʻa e fonuá.[/i]\n\n1 Pea ko ʻeni naʻe kamata ke ʻi ai ha fuʻu malaʻia lahi ʻi hono kotoa ʻo e fonuá koeʻuhi ko e fai hia ʻa e kakaí, ʻa ia kapau, ʻe tuku ʻe ha tangata haʻane meʻangāué pe ko ʻene heletaá ki heʻene tukuʻanga meʻá, pe ki he potu ʻokú ne faʻa tauhi ai iá, vakai, ʻi he pongipongí, he ʻikai te ne ʻilo ia, he naʻe hulu pehē ʻa e malaʻiá ʻi he fonuá.\n\n2 Ko ia, naʻe pīkitai ʻa e tangata taki taha ki he meʻa ʻa ia naʻe ʻaʻaná, ʻaki hono nimá, pea naʻe ʻikai te ne fie kole pe ʻoatu ha meʻa; pea naʻe puke maʻu ʻe he tangata kotoa pē ʻa e kau ʻo ʻene heletaá ʻaki hono nima toʻomataʻú, ke maluʻi ʻene koloá mo ʻene moʻui ʻaʻaná mo hono malí mo e fānaú.\n\n3 Pea ko ʻeni, hili ʻa e taʻu ʻe ua, pea hili ʻa e pekia ʻa Sēletí, vakai, naʻe hopo hake ʻa e tokoua ʻo Seiletí ʻo ne tauʻi ʻa Kolianitomuli, pea naʻe ikunaʻi ai ia ʻe Kolianitomuli, peá ne tuli ia ki he maomaonganoa ʻo ʻEikisí.\n\n4 Pea naʻe hoko ʻo pehē naʻe toe tauʻi ʻe he tokoua ʻo Seiletí ia ʻi he maomaonganoa ʻo ʻEikisí; pea naʻe fakaʻau ʻo fuʻu fakamanavahē lahi ʻa e taú, pea naʻe tō ʻa e lau afe ʻi he heletaá.\n\n5 Pea naʻe hoko ʻo pehē naʻe ʻākoloʻi ʻe Kolianitomuli ʻa e maomaonganoa; pea naʻe laka atu ʻa e tokoua ʻo Seiletí mei he maomaonganoá ʻi he poʻulí ʻo ne tāmateʻi ha konga ʻo e kau tau ʻa Kolianitomulí, lolotonga ʻenau konaá.\n\n6 Pea naʻá ne ʻalu atu ki he fonua ko Moloní, ʻo ne fokotuʻu ia ʻi he nofoʻanga fakatuʻi ʻo Kolianitomulí.\n\n7 Pea naʻe hoko ʻo pehē naʻe nofo ʻa Kolianitomuli mo ʻene kau taú ʻi he maomaonganoá ʻi he taʻu ʻe ua, pea naʻá ne maʻu ai ʻa e fuʻu ivi lahi ki heʻene kau taú.\n\n8 Pea ko ʻeni ko e tokoua ʻo Seiletí, ʻa ia ko hono hingoá ko Kiliate, naʻá ne maʻu foki ʻa e fuʻu ivi lahi ki heʻene kau taú, koeʻuhi ko e ngaahi kautaha fufuú.\n\n9 Pea naʻe hoko ʻo pehē naʻe hanga ʻe heʻene taulaʻeiki lahí ʻo fakapoongi ia lolotonga ʻene nofo ʻi hono nofoʻanga fakatuʻí.\n\n10 Pea naʻe hoko ʻo pehē naʻe ʻi ai ha taha ʻo e ngaahi kautaha fufuú naʻá ne fakapoongi ia ʻi ha hala fufū, ʻo ne toʻo maʻana ʻa e puleʻangá; pea ko hono hingoá ko Lipi; pea ko Lipí ko ha tangata sino kaukaua lahi ia, ʻo lahi hake ʻi ha toe tangata kehe ʻi hono kotoa ʻo e kakaí.\n\n11 Pea naʻe hoko ʻo pehē ʻi he ʻuluaki taʻu ʻo Lipí, naʻe ʻalu hake ʻa Kolianitomuli ki he fonua ko Moloní, ʻo ne tauʻi ʻa Lipi.\n\n12 Pea naʻe hoko ʻo pehē naʻá ne tau mo Lipi, pea naʻe taaʻi ʻe Lipi ʻa hono umá ʻo ne lavea ai; ka neongo iá, naʻe ʻoho atu ʻa e kau tau ʻa Kolianitomulí kia Lipi, ʻo ne hola ai ki he ngaahi ngataʻanga fonua ki he matātahí.\n\n13 Pea naʻe hoko ʻo pehē naʻe tuli ia ʻe Kolianitomuli; pea naʻe tauʻi ia ʻe Lipi ʻi he matātahí.\n\n14 Pea naʻe hoko ʻo pehē naʻe tā hifo ʻe Lipi ʻa e kau tau ʻa Kolianitomulí, pea naʻa nau toe hola ai ki he maomaonganoa ʻo ʻEikisí.\n\n15 Pea naʻe hoko ʻo pehē naʻe tuli ia ʻe Lipi kae ʻoua kuó ne aʻu atu ki he ngaahi potu tokalelei ʻo ʻĀkisí. Pea kuo ʻave ʻe Kolianitomuli ʻa e kakai kotoa pē mo ia ʻi heʻene hola meia Lipí ki he potu ko ia ʻo e fonua ʻa ia naʻá ne hola ki aí.\n\n16 Pea ʻi heʻene aʻu atu ki he ngaahi potu tokalelei ʻo ʻĀkisí naʻa ne tauʻi ai ʻa Lipi, pea naʻá ne taaʻi ia kae ʻoua kuó ne mate; ka neongo iá, naʻe ʻoho mai ʻa e tokoua ʻo Lipí kia Kolianitomuli ʻo fetongi ia, pea naʻe fakaʻau ʻo fuʻu fakamanavahē lahi ʻaupito ʻa e taú, pea naʻe toe hola ai ʻa Kolianitomuli mei he kau tau ʻa e tokoua ʻo Lipí.\n\n17 Ko ʻeni ko e hingoa ʻo e tokoua ʻo Lipí ko Sise. Pea naʻe hoko ʻo pehē naʻe tuli ʻe Sise ʻa Kolianitomuli, pea naʻá ne ikunaʻi ʻa e ngaahi kolo lahi, pea naʻá ne tāmateʻi ʻa e kakai fefine pea mo e fānau fakatouʻosi, pea naʻá ne tutu ʻa e ngaahi koló.\n\n18 Pea naʻe mafola ʻa e manavahē kia Sise ʻi he fonuá kotoa; ʻio, naʻe ongo atu ʻa e tangi ʻi hono kotoa ʻo e fonuá—Ko hai te ne faʻa tuʻu hake ki he kau tau ʻa Sisé? Vakai, ʻokú ne tafiʻi ʻa e fonuá ʻi hono ʻaó!\n\n19 Pea naʻe hoko ʻo pehē naʻe kamata ke fakatahataha ʻa e kakaí ki ha ngaahi kau tau, ʻi hono kotoa ʻo e funga ʻo e fonuá.\n\n20 Pea naʻa nau mavahevahe; pea naʻe ʻi ai hanau niʻihi naʻa nau hola ki he kau tau ʻa Sisé, ka ko honau niʻihi naʻa nau hola ki he kau tau ʻa Kolianitomulí.\n\n21 Pea naʻe pehē fau hono lahi mo hono fuoloa ʻo e taú, pea pehē fau mo hono fuoloa ʻo e lilingi totó mo e fakaʻauhá, kuo ʻufiʻufi ai ʻa e funga kotoa ʻo e fonuá ʻe he ngaahi ʻangaʻanga ʻo e kakai maté.\n\n22 Pea naʻe pehē fau hono vave mo e fakatoʻotoʻo ʻo e taú naʻe ʻikai ke toe ʻi ai ha taha ke tanu ʻa e maté, ka naʻa nau laka atu mei he lilingi ʻo e toto ki he lilingi ʻo e toto, kae tuku pē ʻa e ngaahi ʻangaʻanga fakatouʻosi ʻo e kakai tangatá, mo e kakai fefiné, pea mo e fānaú ke movetevete ʻi he funga ʻo e fonuá, ke keina ʻe he ʻuanga ʻo e kakanó.\n\n23 Pea naʻe mafola atu ʻa hono nanamú ʻi he funga ʻo e fonuá, ʻio ʻa hono kotoa ʻo e funga ʻo e fonuá; ko ia naʻe faingataʻaʻia ʻa e kakaí ʻi he ʻaho mo e pō, koeʻuhi ko hono nanamú.\n\n24 Ka neongo iá, naʻe ʻikai tuku ʻe Sise ʻa ʻene tuli ʻa Kolianitomulí; he kuó ne fuakava ke ne sāuni kia Kolianitomuli ʻa e toto ʻo hono tokoua, ʻa ia kuo maté, pea mo e folofola ʻa e ʻEikí ʻa ia kuo hoko mai kia ʻEta ʻe ʻikai ke tō ʻa Kolianitomuli ʻi he heletā.\n\n25 Pea ko ia ʻoku tau vakai naʻe ʻaʻahi ʻa e ʻEikí kiate kinautolu ʻaki ʻa e kakato ʻa hono houhaú, pea kuo hanga ʻe heʻenau fai angahala mo e ngaahi anga-fakalieliá ʻo tofa ha hala ki honau fakaʻauha taʻengatá.\n\n26 Pea naʻe hoko ʻo pehē naʻe tuli ʻe Sise ʻa Kolianitomuli ki he feituʻu fakahahaké, ʻo aʻu ki he ngaahi ngataʻanga ʻo e matātahí, pea naʻá ne tau ai mo Sise ʻi he ʻaho ʻe tolu.\n\n27 Pea naʻe pehē fau hono fakamanavahē ʻo e fakaʻauha ʻi he kau tau ʻa Sisé naʻe kamata ke ʻa e kakaí ke manavahē, ʻo nau kamata ke hola mei he kau tau ʻa Kolianitomulí; pea naʻa nau hola ki he fonua ko Kolihoá, ʻo nau tafiʻi atu ʻa e kakaí ʻo e fonuá ʻi honau ʻaó, ʻa kinautolu kotoa pē naʻe ʻikai ke fie kau mo kinautolú.\n\n28 Pea naʻa nau fokotuʻu honau ngaahi fale fehikitakí ʻi he teleʻa ʻo Kolihoá; pea naʻe fokotuʻu ʻe Kolianitomuli ʻa hono ngaahi fale fehikitakí ʻi he teleʻa ʻo Suá. Ko ʻeni naʻe ofi ʻa e teleʻa ʻo Suá ki he moʻunga ko Kaminoá, ko ia, naʻe tānaki fakataha ʻe Kolianitomuli ʻa ʻene kau taú ki he moʻunga ko Kaminoá, ʻo ne ifi ha talupite ki he kau tau ʻa Sisé ke ui kiate kinautolu ke nau ō mai ke tau.\n\n29 Pea naʻe hoko ʻo pehē naʻa nau ō mai, ka naʻe toe tekeʻi ʻa kinautolu; pea naʻa nau toe ō mai ko hono tuʻo uá, ka naʻe toe tekeʻi ʻa kinautolu ko hono tuʻo ua. Pea naʻe hoko ʻo pehē naʻa nau toe ō mai ko hono tuʻo tolu, pea naʻe fakaʻau ʻa e taú ʻo fuʻu fakamanavahē lahi.\n\n30 Pea naʻe hoko ʻo pehē naʻe taaʻi ʻe Sise ʻa Kolianitomuli ʻo ne hokaʻi ia ʻo tuʻo lahi ʻaki ʻa e ngaahi fuʻu lavea loloto; pea ko Kolianitomuli, koeʻuhi ko e mole lahi ʻo hono totó, naʻá ne pongia, pea naʻe fata atu ia ʻo hangē kuó ne maté.\n\n31 Ko ʻeni naʻe lahi fau ʻa e tō ʻa e kakai tangatá mo e kakai fefiné mo e fānau ʻi he ongo faʻahí fakatouʻosi, naʻe fekau ai ʻe Sise ki hono kakaí ke ʻoua te nau tuli ʻa e kau tau ʻa Kolianitomulí; ko ia, naʻa nau foki ai ki honau ʻapitanga.\n\n", "ether 15": "[center][font_size=26]Vahe 15[/font_size][/center]\n\n[i]ʻOku mate ha lau miliona ʻo e kau Sēletí ʻi he tau—ʻOku hanga ʻe Sise mo Kolianitomuli ʻo tānaki mai hono kotoa ʻo e kakaí ki he tau ki he ʻauha—ʻOku taʻofi ʻe he Laumālie ʻo e ʻEikí ʻene fāinga mo kinautolú—ʻOku fakaʻauha ʻo ʻosiʻosingamālie ʻa e puleʻanga ʻo e kau Sēletí—Ko Kolianitomuli pē naʻe toé.[/i]\n\n1 Pea naʻe hoko ʻo pehē ʻi he toe moʻui ʻa Kolianitomuli mei hono ngaahi laveá, naʻe kamata ke ne manatu ki he ngaahi lea kuo lea ʻaki ʻe ʻEta kiate iá.\n\n2 Naʻá ne vakai kuo ʻosi tō ʻi he heletā ʻa e meimei toko ua miliona nai ʻo hono kakaí, pea naʻe kamata ke mamahi ʻi hono lotó; ʻio, kuo mate ʻa e toko ua miliona ʻo e kau tangata mālohi pea mo honau ngaahi malí mo ʻenau fānaú.\n\n3 Naʻe kamata ke ne fakatomala mei he kovi kuó ne faí; naʻe kamata ke ne manatu ki he ngaahi lea kuo lea ʻaki ʻi he ngutu ʻo e kau palōfita kotoa pē, pea naʻá ne vakai kuo fakamoʻoniʻi kotoa ia ʻo aʻu mai ki ai, ʻi he meʻa kotoa pē; pea naʻe tangi ʻa hono laumālié ʻo ʻikai loto ke fakafiemālieʻi.\n\n4 Pea naʻe hoko ʻo pehē naʻá ne fai ha tohi kia Sise, ʻo kole kiate ia ke ne fakamoʻui ʻa e kakaí, pea te ne tukuange ʻa e puleʻangá koeʻuhi kae moʻui ʻa e kakaí.\n\n5 Pea naʻe hoko ʻo pehē ʻi he maʻu ʻe Sise ʻa ʻene tohí naʻá ne fai ha tohi kia Kolianitomuli, ʻo pehē kapau te ne tukuange ia ke ne tāmateʻi ʻaki ʻene heletā ʻaʻaná, te ne fakamoʻui ʻa e kakaí.\n\n6 Pea naʻe hoko ʻo pehē naʻe ʻikai fakatomala ʻa e kakaí mei heʻenau angahalá; pea ko e kakai ʻo Kolianitomulí naʻe ueʻi hake ke ʻita ki he kakai ʻo Sisé; pea ko e kakai ʻo Sisé naʻe ueʻi hake ke ʻita ki he kakai ʻo Kolianitomulí; ko ia, naʻe tauʻi ʻe he kakai ʻo Sisé ʻa e kakai ʻo Kolianitomulí.\n\n7 Pea ʻi he vakai ʻe Kolianitomuli kuo ofi ke ikunaʻi iá naʻá ne toe hola mei he kakai ʻo Sisé.\n\n8 Pea naʻe hoko ʻo pehē naʻá ne aʻu atu ki he vai ʻo Lipilianikumé, ʻa ia, ko hono ʻuhingá, ko e lahi, pe lahi hake ʻi he meʻa kotoa pē; ko ia, ʻi heʻenau aʻu ki he ngaahi vai ko ʻení, naʻa nau fokotuʻu honau ngaahi fale fehikitakí; pea naʻe fokotuʻu foki ʻe Sise ʻa hono ngaahi fale fehikitakí ʻo ofi kiate kinautolu; pea ko ia ʻi he pongipongi haké naʻa nau ō mai ke tau.\n\n9 Pea naʻe hoko ʻo pehē naʻa nau fai ha fuʻu tau fakamanavahē lahi fakaʻulia, ʻa ia naʻe toe lavea ai ʻa Kolianitomuli, pea naʻá ne pongia koeʻuhi ko e mole ʻa e totó.\n\n10 Pea naʻe hoko ʻo pehē naʻe feʻohofi atu ʻa e kau tau ʻa Kolianitomulí ki he kau tau ʻa Sisé, pea naʻa nau ikuna ʻa kinautolu, ʻo nau ngaohi ʻa kinautolu ke hola meiate kinautolu; pea nau hola ki he feituʻu fakatongá, pea naʻa nau fokotuʻu honau ngaahi fale fehikitakí ʻi ha potu ʻa ia naʻe ui ko ʻOkati.\n\n11 Pea naʻe hoko ʻo pehē naʻe fokotuʻu ʻe he kau tau ʻa Kolianitomulí ʻa honau ngaahi fale fehikitakí ʻi he tafaʻaki ʻo e kiʻi moʻunga ko Leimá; pea ko e moʻunga ia ʻa ia naʻe hanga ʻe heʻeku tamai ko Molomoná ʻo fufuuʻi ai ʻa e ngaahi lekooti ʻa ia ʻoku toputapú ki he ʻEikí.\n\n12 Pea naʻe hoko ʻo pehē naʻa nau tānaki fakataha ʻa e kakai fulipē ʻi he funga kotoa ʻo e fonuá, ʻa ia kuo teʻeki ai ke tāmateʻí, tuku kehe pē ʻa ʻEta.\n\n13 Pea naʻe hoko ʻo pehē naʻe mamata ʻa ʻEta ki he meʻa kotoa pē naʻe fai ʻe he kakaí; pea naʻá ne vakai ko e kakai naʻe loto kia Kolianitomulí naʻa nau fakatahataha hake ki he kau tau ʻa Kolianitomulí; pea ko e kakai naʻe loto kia Sisé naʻa nau fakatahataha hake ki he kau tau ʻa Sisé.\n\n14 Ko ia, naʻe feʻunga mo e taʻu ʻe fā ʻa ʻenau tānaki fakataha mai ʻa e kakaí, koeʻuhi ke nau maʻu ʻa e kakai kotoa pē naʻe ʻi he funga ʻo e fonuá, pea koeʻuhi ke nau maʻu ʻa e tokoni kotoa te nau ala maʻú.\n\n15 Pea naʻe hoko ʻo pehē ʻi he hili ʻenau fakataha kotoa maí, ko e tangata taki taha ki he kau tau ʻa ia naʻá ne loto ki aí, mo honau ngaahi uaifí mo ʻenau fānaú—fakatouʻosi ʻa e kakai tangata, mo e kakai fefine pea mo e fānau kuo fakamahafu ʻaki ʻa e ngaahi mahafu ʻo e tau, ʻo nau maʻu ʻa e ngaahi pā, pea mo e ngaahi sifa-fatafata, mo e ngaahi tatā tau, pea kuo kofu ʻi he founga ʻo e taú—naʻe laka atu ʻa e ongo faʻahí taki taha ke tau, ʻo nau tau ʻi he ʻaho ko iá ʻo ʻosi, pea naʻe ʻikai ha ikuna.\n\n16 Pea naʻe hoko ʻo pehē ʻi heʻene hokosia ʻa e poʻulí naʻa nau helaʻia, ʻo nau foki ki honau ngaahi ʻapitangá; pea hili ʻenau foki ki honau ngaahi ʻapitangá naʻa nau kamata ke ngala mo tangilāulau koeʻuhi ko e mole ʻo e kau tō tau ʻi honau kakaí; pea naʻe lahi pehē fau ʻa ʻenau tangí, mo ʻenau ngalá mo ʻenau ngaahi tangilāulaú, naʻe fuʻu longoaʻaʻia ʻa e ʻataá.\n\n17 Pea naʻe hoko ʻo pehē ʻi he pongipongi haké, naʻa nau toe ʻalu atu ke tau, pea naʻe lahi mo fakamanavahē ʻa e ʻaho ko iá; ka neongo iá, naʻe ʻikai ha ikuna, pea ʻi he toe hokosia ʻa e poʻulí naʻa nau ngaohi ke longoaʻaʻia ʻa e ʻataá ʻi heʻenau ngaahi tangí, mo ʻenau ngalá, mo ʻenau ngaahi tengihia, koeʻuhi ko e mole ʻo e kau tō tau ʻi honau kakaí.\n\n18 Pea naʻe hoko ʻo pehē naʻe toe fai ʻe Kolianitomuli ha tohi kia Sise, ʻo ne kole ke ʻoua te ne toe haʻu ke tau, ka ke ne maʻu ʻa e puleʻangá, pea fakamoʻui ʻa e kakaí.\n\n19 Kae vakai, kuo tuku ʻe he Laumālie ʻo e ʻEikí ʻa ʻene fāinga mo kinautolú, pea naʻe maʻu ʻe Sētane ʻa e mālohi kakato ki he loto ʻo e kakaí; he kuo tuku ʻa kinautolu ki he fefeka ʻo honau lotó, mo e fakapoʻuli ʻo honau ʻatamaí koeʻuhi ke fakaʻauha ʻa kinautolu; ko ia naʻa nau toe ʻalu atu ke tau.\n\n20 Pea naʻe hoko ʻo pehē naʻa nau tau ʻi he ʻaho kotoa ko iá, pea ʻi he hokosia ki he poʻulí, naʻa nau mohe pē mo ʻolunga ki heʻenau ngaahi heletaá.\n\n21 Pea ʻi he pongipongi haké naʻa nau toe tau ʻo aʻu ki he hoko ʻa e poʻulí.\n\n22 Pea ʻi he hokosia ʻa e poʻulí naʻa nau konā ʻi he ʻita, ʻo hangē ko ha tangata ʻoku konā ʻi he uaine; pea naʻa nau toe mohe pē mo ʻolunga ki heʻenau ngaahi heletaá.\n\n23 Pea ʻi he pongipongi haké naʻa nau toe tau; pea ʻi he hoko ʻa e poʻulí kuo nau tō kotoa pē ʻi he heletā tuku kehe pē ʻa e toko nimangofulu mā ua ʻo e kakai ʻo Kolianitomulí, mo e toko onongofulu mā hiva ʻo e kakai ʻo Sisé.\n\n24 Pea naʻe hoko ʻo pehē naʻa nau mohe pē mo ʻolunga ki heʻenau ngaahi heletaá ʻi he pō ko iá, pea ʻi he pongipongi haké naʻa nau toe tau, ʻo nau tau ʻaki honau tūkuingatá ʻaki ʻenau ngaahi heletaá mo ʻenau ngaahi paá, ʻi he ʻaho kotoa ko iá.\n\n25 Pea ʻi he hokosia ʻa e poó, naʻe toko tolungofulu mā ua ʻa e kakai ʻo Sisé, pea toko uofulu mā fitu ʻa e kakai ʻo Kolianitomulí.\n\n26 Pea naʻe hoko ʻo pehē naʻa nau kai mo mohe, mo teuteu ke mate ʻi he pongipongí. Pea ko e kau tangata lalahi mo mālohi ʻa kinautolu ʻi he mālohi fakaetangatá.\n\n27 Pea naʻe hoko ʻo pehē naʻa nau tau ʻi he houa ʻe tolu, pea naʻa nau pongia ʻi he mole ʻa e totó.\n\n28 Pea naʻe hoko ʻo pehē ʻi he hili ʻa e toe maʻu ʻe he kau tangata ʻa Kolianitomulí ha ivi feʻunga ke nau faʻa ʻalú, naʻa nau teu ke hola ke fakahaofi ʻenau moʻuí; kae vakai, naʻe tuʻu hake ʻa Sise, mo ʻene kau tangatá foki, peá ne fuakava ʻi heʻene ʻitá te ne tāmateʻi ʻa Kolianitomuli, pe mate ʻi he heletā.\n\n29 Ko ia, naʻá ne tuli ʻa kinautolu, pea ʻi he pongipongi haké naʻá ne maʻu ʻa kinautolu; pea nau toe tau ʻaki ʻa e heletā. Pea naʻe hoko ʻo pehē ʻi heʻenau tō kotoa ʻi he heletā, tuku kehe pē ʻa Kolianitomuli mo Sise, vakai, naʻe pongia ʻa Sise koeʻuhi ko e mole ʻa e totó.\n\n30 Pea naʻe hoko ʻo pehē ʻi he hili ʻa e falala ʻa Kolianitomuli ʻi heʻene heletaá, naʻá ne mālōlō siʻi, pea naʻá ne tuʻusi ʻa e ʻulu ʻo Sisé.\n\n31 Pea naʻe hoko ʻo pehē ʻi he hili ʻene tuʻusi ʻa e ʻulu ʻo Sisé, naʻe mālanga hake ʻa Sise ʻi hono nimá peá ne tō; pea hili ʻene feinga ke mānavá, naʻá ne mate.\n\n32 Pea naʻe hoko ʻo pehē naʻe tō ʻa Kolianitomuli ki he kelekelé, ʻo ne hoko ʻo hangē kuo ʻikai ha moʻui ʻiate iá.\n\n33 Pea naʻe folofola ʻa e ʻEikí kia ʻEta, ʻo ne pehē kiate ia, ʻAlu atu. Pea naʻá ne ʻalu atu, ʻo ne vakai ko e ngaahi folofola kotoa pē ʻa e ʻEikí kuo fakahoko; pea naʻá ne fakaʻosi ʻene lekōtí; (ko e vahe teau ʻe taha kuo ʻikai te u tohi) pea naʻá ne fufuuʻi ia ʻi he founga naʻe ʻilo ai ia ʻe he kakai ʻo Limihaí.\n\n34 Ko ʻeni ko e ngaahi lea fakaʻosi ʻeni kuo tohi ʻe ʻEtá: Kapau ko e finangalo ʻo e ʻEikí ke u liliu, pe te u kātekina ʻa e finangalo ʻo e ʻEikí ʻi he kakanó, ʻoku tatau ai pē, kae kehe pē ke fakamoʻui au ʻi he puleʻanga ʻo e ʻOtuá. ʻĒmeni.\n\n", "moro 1": "[center][font_size=26]Ko e Tohi ʻa Molonaí[/font_size][/center]\n\n[center][font_size=26]Vahe 1[/font_size][/center]\n\n[i]ʻOku tohi ʻa Molonai ke ʻaonga ki he kau Leimaná—Ko e kau Nīfai ʻe ʻikai te nau fakaʻikaiʻi ʻa Kalaisí ʻoku tāmateʻi ʻa kinautolu. Taʻu T.S. 401–421 nai.[/i]\n\n1 Ko ʻeni ko au, Molonai, hili ʻeku fakaʻosi ʻa e hiki fakanounou ʻo e fakamatala ʻo e kakai ʻo Sēletí, naʻá ku mahalo ʻe ʻikai te u tohi mo ha toe meʻa kehe, ka ʻoku teʻeki ai te u mate; pea ʻoku ʻikai te u fakahā au ki he kau Leimaná telia naʻa nau fakaʻauha au.\n\n2 He vakai, ko ʻenau ngaahi fetauʻakí ʻoku fuʻu fakamanavahē ʻaupito ʻiate kinautolu; pea koeʻuhi ko ʻenau tāufehiʻá ʻoku nau tāmateʻi ai ʻa e Nīfai kotoa pē ʻe ʻikai te ne fakaʻikaiʻi ʻa Kalaisí.\n\n3 Pea ko au, Molonai, ʻe ʻikai te u fakaʻikaiʻi ʻa e Kalaisí; ko ia, ʻoku ou hē hē holo ki ha potu pē ʻoku ou faʻa ʻalu ki aí ke maluʻi ʻa ʻeku moʻui ʻaʻakú.\n\n4 Ko ia, ʻoku ou tohi mo ha ngaahi meʻa siʻi ʻe niʻihi, ʻo kehe mei he meʻa ʻa ia naʻe totonu ke u faí; he naʻá ku ʻamanaki ʻe ʻikai te u tohi mo ha toe meʻa kehe; ka ʻoku ou tohi mo ha ngaahi meʻa siʻi ʻe niʻihi, heiʻilo naʻa ʻaonga ʻapē ia ki hoku kāinga, ko e kau Leimaná, ʻi ha ʻaho ʻamui, ʻo fakatatau mo e finangalo ʻo e ʻEikí.\n\n", "moro 2": "[center][font_size=26]Vahe 2[/font_size][/center]\n\n[i]ʻOku foaki ʻe Sīsū ki he kau ākonga Nīfai ʻe toko hongofulu mā uá ʻa e mālohi ke foaki ʻa e meʻa-foaki ʻo e Laumālie Māʻoniʻoní. Taʻu T.S. 401–421 nai.[/i]\n\n1 Ko e ngaahi folofola ʻa Kalaisi, ʻa ia naʻá ne folofola ʻaki ki heʻene kau ākongá, ʻa e toko hongofulu mā ua ʻa ia naʻá ne filí, ʻi heʻene hilifaki hono toʻukupú kiate kinautolú—\n\n2 Pea naʻá ne ui ʻa kinautolu ʻi honau hingoá, ʻo pehē: Ke mou ui ki he Tamaí ʻi hoku hingoá, ʻi he fuʻu lotu lahi; pea ka hili hoʻomou fai ʻení te mou maʻu ʻa e mālohi koeʻuhi ko ia te mou hilifaki ki ai homou nimá, te mou foaki ki ai ʻa e Laumālie Māʻoniʻoní; pea ʻi hoku hingoá te mou foaki ia, he ʻoku fai pehē ʻe heʻeku kau ʻaposetoló.\n\n3 Ko ʻeni naʻe folofola ʻaki ʻe Kalaisi ʻa e ngaahi folofolá ni kiate kinautolu ʻi heʻene ʻuluaki hā maí; pea naʻe ʻikai fanongo ki ai ʻa e fuʻu kakaí, ka naʻe fanongo ki ai ʻa e kau ākongá; pea ko kinautolu kotoa pē ʻa ia naʻa nau hilifaki ki ai honau ngaahi nimá, naʻe tō ki ai ʻa e Laumālie Māʻoniʻoní.\n\n", "moro 3": "[center][font_size=26]Vahe 3[/font_size][/center]\n\n[i]ʻOku fakanofo ʻe he kaumātuʻá ʻa e kau taulaʻeikí mo e kau akonakí ʻi he hilifaki ʻo e nima. Taʻu T.S. 401–421 nai.[/i]\n\n1 Ko e founga naʻe ngāue ʻaki ʻe he kau ākongá, ʻa ia naʻe ui ko e kaumātuʻa ʻo e Siasí, ke fakanofo ʻa e kau taulaʻeikí mo e kau akonakí—\n\n2 Hili ʻenau lotu ki he Tamaí ʻi he huafa ʻo Kalaisí, naʻa nau hilifaki honau nimá kiate kinautolu, ʻo pehē:\n\n3 ʻI he huafa ʻo Sīsū Kalaisí ʻoku ou fakanofo koe ke ke hoko ko ha taulaʻeiki (pea kapau ko ha akonaki ia, ʻoku ou fakanofo koe ke ke hoko ko ha akonaki) ke malanga ʻaki ʻa e fakatomalá mo e fakamolemole ʻo e ngaahi angahalá ʻia Sīsū Kalaisí, ʻi he kātaki ʻi he tui ki hono huafá ʻo aʻu ki he ngataʻangá. ʻĒmeni.\n\n4 Pea ko e founga ʻeni naʻa nau fakanofo ai ʻa e kau taulaʻeikí mo e kau akonakí, ʻo fakatatau ki he ngaahi meʻa-foaki mo e ngaahi ui ʻa e ʻOtuá ki he tangatá; pea naʻa nau fakanofo ʻa kinautolu ʻi he mālohi ʻo e Laumālie Māʻoniʻoni, ʻa ia naʻe ʻiate kinautolú.\n\n", "moro 4": "[center][font_size=26]Vahe 4[/font_size][/center]\n\n[i]Ko hono fakamatalaʻi ʻa e founga ʻo e tāpuakiʻi ʻe he kaumātuʻá mo e kau taulaʻeikí ʻa e mā ʻo e sākalamēnití. Taʻu T.S. 401–421 nai.[/i]\n\n1 Ko e founga ʻo e hanga ʻe heʻenau kaumātuʻá mo e kau taulaʻeikí ʻo tāpuakiʻi ʻa e sino mo e taʻataʻa ʻo Kalaisí ki he siasí; pea naʻa nau tāpuakiʻi ia ʻo fakatatau ki he ngaahi fekau ʻa Kalaisí; ko ia ʻoku mau ʻilo ʻoku totonu ʻa e foungá; pea naʻe tāpuakiʻi ia ʻe he kaumātuʻá pe taulaʻeikí—\n\n2 Pea naʻa nau tūʻulutui hifo fakataha mo e siasí, ʻo lotu ki he Tamaí ʻi he huafa ʻo Kalaisí, ʻo pehē:\n\n3 ʻE ʻOtua, ko e Tamai Taʻengatá, ʻoku mau kole ki hoʻo ʻafió ʻi he huafa ʻo ho ʻAlo ko Sīsū Kalaisí, ke tāpuakiʻi mo fakatapui ʻa e maá ni ki he ngaahi laumālie ʻo kinautolu kotoa pē ʻe ʻilo aí; ke nau ʻilo ʻi he fakamanatu ki he sino ʻo ho ʻAló, ʻo fakamoʻoniʻi ai ki hoʻo ʻafió, ʻe ʻOtua, ko e Tamai Taʻengatá, ʻoku nau loto-fiemālie ke toʻo kiate kinautolu ʻa e huafa ʻo ho ʻAló, pea manatu maʻu ai pē kiate ia, mo tauhi ʻene ngaahi fekau ʻa ia kuó ne tuku kiate kinautolú, koeʻuhí ke ʻiate kinautolu maʻu ai pē ʻa hono Laumālié. ʻĒmeni.\n\n", "moro 5": "[center][font_size=26]Vahe 5[/font_size][/center]\n\n[i]Ko hono fakamatalaʻi ʻo e founga ʻo e tāpuakiʻi ʻa e uaine ʻo e sākalamēnití. Taʻu T.S. 401–421 nai.[/i]\n\n1 Ko e founga ʻo hono tāpuakiʻi ʻo e uainé—Vakai, naʻa nau toʻo ʻa e ipú, ʻo pehē:\n\n2 ʻE ʻOtua, ko e Tamai Taʻengatá, ʻoku mau kole ki hoʻo ʻafió, ʻi he huafa ʻo ho ʻAlo ko Sīsū Kalaisí, ke tāpuakiʻi mo fakatapui ʻa e uainé ni ki he ngaahi laumālie ʻo kinautolu kotoa pē ʻe inu aí, ke nau fai ia ʻi he fakamanatu ki he taʻataʻa ʻo ho ʻAló, ʻa ia naʻe lilingi koeʻuhi ko kinautolu; ke nau fakamoʻoniʻi ai ki hoʻo ʻafió, ʻe ʻOtua, ko e Tamai Taʻengatá, ʻoku nau manatu maʻu ai pē kiate ia, koeʻuhi ke ʻiate kinautolu ʻa hono Laumālié. ʻĒmeni.\n\n", "moro 6": "[center][font_size=26]Vahe 6[/font_size][/center]\n\n[i]ʻOku papitaiso ʻa e kakai ʻoku fakatomalá pea feohi mo kinautolu—Ko e kāingalotu ʻo e Siasí ʻa ia ʻoku fakatomalá ʻoku fakamolemoleʻi—ʻOku tataki ʻa e ngaahi fakatahá ʻi he mālohi ʻo e Laumālie Māʻoniʻoní. Taʻu T.S. 401–421 nai.[/i]\n\n1 Pea ko ʻeni ʻoku ou lea ʻo kau ki he papitaisó. Vakai, naʻe papitaiso ʻa e kaumātuʻá, kau taulaʻeikí, mo e kau akonakí; pea naʻe ʻikai papitaiso ʻa kinautolu kā ʻi heʻenau fakahā ʻa e fua ʻoku feʻunga ʻa ia ʻoku nau taau ai mo iá.\n\n2 Pea naʻe ʻikai te nau tali ha taha ke papitaiso kā ʻi heʻenau haʻu mo e loto-mafesifesi mo e laumālie fakatomala, ʻo fakamoʻoniʻi ki he siasí kuo nau fakatomala moʻoni mei heʻenau ngaahi angahala kotoa pē.\n\n3 Pea naʻe ʻikai tali ha taha ke papitaiso kā ʻi heʻenau toʻo kiate kinautolu ʻa e huafa ʻo Kalaisí, pea fakapapau ke tauhi kiate ia ʻo aʻu ki he ngataʻangá.\n\n4 Pea ka hili hono tali ʻa kinautolu ki he papitaisó, pea kuo nau maʻu pea ngāue mo fakamaʻa ʻa kinautolu ʻe he mālohi ʻo e Laumālie Māʻoniʻoní, naʻe lau ʻa kinautolu ki he kakai ʻo e siasi ʻo Kalaisí; pea naʻe tohi honau ngaahi hingoá, koeʻuhí ke manatuʻi mo fafanga ʻa kinautolu ʻaki ʻa e folofola lelei ʻa e ʻOtuá, ke tauhi ʻa kinautolu ʻi he hala totonú, mo tokoniʻi ʻa kinautolu ke tokanga maʻu ai pē ki he lotu, ʻo falala taha pē ki he ngaahi lelei ʻa Kalaisi, ʻa ia ko e tupuʻanga mo e fakahaohaoaʻanga ʻo ʻenau tuí.\n\n5 Pea naʻe faʻa fakataha ʻa e siasí, ke ʻaukai mo lotu, pea ke fetalanoaʻaki ʻiate kinautolu ʻo kau ki he lelei ʻo honau laumālié.\n\n6 Pea naʻa nau faʻa fakataha ke maʻu ʻa e maá mo e uainé, ko e fakamanatu ki he ʻEiki ko Sīsuú.\n\n7 Pea naʻa nau fuʻu tokanga lahi ke ʻoua naʻa ʻi ai ha angahala ʻiate kinautolu; pea ʻilonga ʻa kinautolu naʻe ʻiloʻi ʻoku nau angahalá, pea naʻe ʻi ai ha kau fakamoʻoni ʻe toko tolu mei he siasí naʻa nau talatalaakiʻi ʻa kinautolu ʻi he ʻao ʻo e kaumātuʻá, pea kapau naʻe ʻikai te nau fakatomala, mo vete iá, naʻe tāmateʻi honau ngaahi hingoá, pea naʻe ʻikai lau ʻa kinautolu ʻi he kakai ʻo Kalaisí.\n\n8 Ka ʻi heʻenau faʻa fakatomala mo kole ha fakamolemole, ʻi he loto-moʻoní, naʻe fakamolemoleʻi ʻa kinautolu.\n\n9 Pea ko ʻenau ngaahi fakatahá naʻe tataki ia ʻe he siasí ʻo fakatatau ki he anga ʻo e ngaahi fakahinohino ʻa e Laumālié, pea ʻi he mālohi ʻo e Laumālie Māʻoniʻoní; pea ʻi hono fakahinohinoʻi ʻe he mālohi ʻo e Laumālie Māʻoniʻoní ʻa kinautolu ke malanga, pe enginaki, pe lotu, pe tautapa, pe hiva, pe ha meʻa pē naʻe fai ia.\n\n", "moro 7": "[center][font_size=26]Vahe 7[/font_size][/center]\n\n[i]ʻOku fai mai ha fakaafe ke hū ki he mālōlōʻanga ʻo e ʻEikí—Lotu ʻi he loto-moʻoni—ʻOku hanga ʻe he Laumālie ʻo Kalaisí ʻo tokoniʻi ʻa e tangatá ke ne ʻiloʻi ʻa e leleí mei he koví—ʻOku fakalotoʻi ʻe Sētane ʻa e tangatá ke fakaʻikaiʻi ʻa Kalaisi mo faikovi—ʻOku fakahā ʻe he kau palōfitá ʻa e hāʻele mai ʻa Kalaisí—ʻOku makatuʻunga ʻi he tuí, hono fai ʻo e ngaahi maná mo e ngāue mai ʻa e kau ʻāngeló—ʻOku totonu ke ʻamanaki ʻa e tangatá ki he moʻui taʻengatá pea pīkitai ki he manavaʻofá. Taʻu T.S. 401–421 nai.[/i]\n\n1 Pea ko ʻeni, ko au Molonai, ʻoku ou tohi ʻa e niʻihi ʻo e ngaahi lea ʻa ʻeku tamai ko Molomoná, ʻa ia naʻá ne lea ʻaki ʻo kau ki he tuí, ʻamanaki leleí, mo e manavaʻofá; he ko e anga ʻeni ʻo ʻene lea ki he kakaí, ʻi heʻene akonaki kiate kinautolu ʻi he fale lotu lahi ʻa ia kuo nau langa ko e potu ke lotu aí.\n\n2 Pea ko ʻeni ko au, Molomona, ʻoku ou lea kiate kimoutolu, ʻe hoku kāinga ʻofeina; pea ko e meʻa ʻi he ʻaloʻofa ʻa e ʻOtua ko e Tamaí, mo hotau ʻEiki ko Sīsū Kalaisí, mo hono finangalo toputapú, koeʻuhi ko e meʻa-foaki ʻo ʻene ui kiate aú, ko ia ʻoku fakangofua ai au ke u lea kiate kimoutolu ʻi he taimi ko ʻení.\n\n3 Ko ia, ʻoku ou fie lea kiate kimoutolu ʻa ia ʻoku ʻi he siasí, ʻa ia ko e kau muimui anga-fakamelino ʻo Kalaisí, ʻa ia kuo maʻu ha ʻamanaki feʻunga ʻa ia te mou lava ai ʻo hū ki he mālōlōʻanga ʻo e ʻEikí, ʻo fai atu mei he taimí ni kae ʻoua ke mou mālōlō fakataha mo ia ʻi langi.\n\n4 Pea ko ʻeni ʻe hoku kāinga, ʻoku ou pehē ʻoku hanga ʻe he meʻá ni ʻo fakamahinoʻi homou tuʻungá ʻi hoʻomou ʻaʻeva ʻi he melino mo e fānau ʻa e tangatá.\n\n5 He ʻoku ou manatuʻi ʻa e folofola ʻa e ʻOtuá ʻa ia ʻoku pehē te mou ʻilo ʻa kinautolu ʻi heʻenau ngaahi ngāué; he kapau ʻoku lelei ʻenau ngaahi ngāué, ʻoku nau lelei mo kinautolu foki.\n\n6 He vakai, kuo folofola ʻa e ʻOtuá kapau ʻoku angakovi ha tangata ʻe ʻikai te ne faʻa fai ha meʻa ʻoku lelei; he kapau ʻokú ne foaki ha meʻaʻofa, pe lotu ki he ʻOtuá, ka ʻo kapau ʻoku ʻikai te ne fai ia ʻi he loto-moʻoni ʻoku taʻeʻaonga ia kiate ia.\n\n7 He vakai, ʻoku ʻikai lau ia kiate ia ko e māʻoniʻoni.\n\n8 He vakai, kapau ʻoku foaki ʻe ha tangata ʻoku angakovi ha meʻaʻofa, ʻokú ne fai ia ʻi he fakahōhōloto pē; ko ia ʻoku lau ia kiate ia ʻo hangē ko haʻane taʻofi ʻa e meʻaʻofá; ko ia ʻoku lau ia ko e angahala ʻi he ʻao ʻo e ʻOtuá.\n\n9 Pea ʻoku pehē hono lau ia ko e angahala ki ha tangata, ʻo kapau te ne lotu kae ʻikai ʻi he loto-moʻoni; ʻio, pea ʻoku taʻeʻaonga ia kiate ia, he ʻoku ʻikai tali ʻe he ʻOtuá ha taha pehē.\n\n10 Ko ia, ko e tangata ʻoku angakoví ʻoku ʻikai te ne faʻa fai ha meʻa ʻa ia ʻoku lelei; pea ʻe ʻikai foki te ne foaki ha meʻaʻofa ʻoku leleí.\n\n11 He vakai, ʻoku ʻikai faʻa tupu ʻi ha matavai ʻoku koná ʻa e vai ʻoku lelei; pea ʻoku ʻikai foki faʻa tupu ʻi ha matavai ʻoku leleí ʻa e vai ʻoku kona; ko ia, ko e tangata ko ia ʻoku hoko ko e tamaioʻeiki ʻa e tēvoló ʻoku ʻikai lava ia ʻo muimui kia Kalaisi; pea kapau ʻokú ne muimui kia Kalaisi ʻoku ʻikai te ne lava ʻo hoko ko ha tamaioʻeiki ʻa e tēvoló.\n\n12 Ko ia, ko e ngaahi meʻa kotoa pē ʻoku leleí ʻoku tupu ia mei he ʻOtuá; pea ko e meʻa ʻoku koví ʻoku tupu ia mei he tēvoló; he ko e tēvoló ko ha fili ia ki he ʻOtuá, pea ʻokú ne fakafili kiate ia maʻu ai pē, pea ʻokú ne fakaafeʻi mo fakataueleʻi ke fai angahala, pea ke fai ʻa e meʻa ko ia ʻoku koví maʻu pē.\n\n13 Kae vakai, ko e meʻa ko ia ʻoku tupu mei he ʻOtuá ʻoku fakaafeʻi mo poupouʻi ke failelei maʻu ai pē; ko ia, ko e meʻa kotoa pē ʻoku fakaafeʻi mo poupouʻi ke faileleí, mo ʻofa ki he ʻOtuá, pea tauhi kiate iá, ʻoku ueʻi hake ia ʻe he ʻOtuá.\n\n14 Ko ia, mou tokanga, ʻe hoku kāinga ʻofeina, ke ʻoua naʻa mou fakamāuʻi ʻa e meʻa ʻoku koví ko e tupu ia mei he ʻOtuá, pe ko e meʻa ʻoku lelei pea mei he ʻOtuá ʻoku mei he tēvoló ia.\n\n15 He vakai, ʻe hoku kāinga, ʻoku tuku kiate kimoutolu ke mou fakamāuʻi, koeʻuhí ke mou ʻiloʻi ʻa e leleí mei he koví; pea ko e founga ke fakamāuʻí ʻoku mahinongofua, koeʻuhi ke mou ʻilo ai ʻi ha ʻilo haohaoa, ʻo hangē ʻoku faikehekehe ʻa e ʻahó mei he pō fakapoʻulí.\n\n16 He vakai, ʻoku foaki ʻa e Laumālie ʻo Kalaisí ki he tangata kotoa pē, koeʻuhi ke ne ʻiloʻi ʻa e leleí mei he koví; ko ia, ʻoku ou fakahā kiate kimoutolu ʻa e founga ke fakamāú; he ko e meʻa kotoa pē ʻoku fakaafeʻi ke faileleí, pea ʻoku fakalotoʻi ke tui kia Kalaisí, ʻoku ʻomai ia ʻi he mālohi mo e foaki ʻa Kalaisí; ko ia te mou faʻa ʻiloʻi ai ʻi ha ʻilo haohaoa ʻoku tupu ia mei he ʻOtuá.\n\n17 Ka ko e meʻa kotoa pē ʻoku fakalotoʻi ʻa e tangatá ke faikoví, ʻo ʻikai tui kia Kalaisí, pea fakaʻikaiʻi iá, pea ʻikai tauhi ki he ʻOtuá, ʻoku mou faʻa ʻiloʻi ai ʻi ha ʻilo haohaoa ʻoku tupu ia mei he tēvoló; he ko hono anga ʻeni ʻo e ngāue ʻa e tēvoló, he ʻoku ʻikai te ne fakalotoʻi ha tangata ʻe taha ke failelei, ʻikai, ʻoku ʻikai ha taha; pea ʻoku ʻikai foki ke fai pehē mo ʻene kau ʻāngeló; pea ʻoku ʻikai ke fai pehē mo kinautolu ʻoku fakavaivaiʻi ʻa kinautolu kiate iá.\n\n18 Pea ko ʻeni, ʻe hoku kāinga, ko e meʻa ʻi hoʻomou ʻiloʻi ʻa e maama ʻa ia te mou faʻa fakamāuʻi ʻakí, pea ko e maama ko iá ʻa e maama ʻa Kalaisí, tokanga ke ʻoua naʻa mou fakamaau taʻetotonu; he ko e anga ko ia ʻoku mou fakamaau ʻakí ʻe fakamāuʻi ai foki mo kimoutolu.\n\n19 Ko ia, ʻoku ou kole kiate kimoutolu, ʻe kāinga, ke mou kumi faivelenga ʻi he maama ʻa Kalaisí ke mou ʻiloʻi ʻa e leleí mei he koví; pea kapau te mou puke maʻu ʻa e meʻa kotoa pē ʻoku leleí, pea ʻikai fakaangaʻi ia, kuo pau ke mou hoko moʻoni ko ha fānau ʻa Kalaisi.\n\n20 Pea ko ʻeni, ʻe hoku kāinga, ʻoku mou lava fēfē ke puke maʻu ʻa e meʻa kotoa pē ʻoku leleí?\n\n21 Pea ʻoku ou aʻu mai ʻeni ki he tui ko ia, ʻa ia naʻá ku pehē te u lea ki aí; pea te u fakahā kiate kimoutolu ʻa e founga te mou lava ai ʻo puke ʻa e meʻa kotoa pē ʻoku leleí.\n\n22 He vakai, ʻi he ʻafioʻi ʻe he ʻOtuá ʻa e meʻa kotoa pē, mo ʻene ʻi he taʻengatá ki he taʻengatá, vakai, naʻá ne fekau mai ʻa e kau ʻāngelo ke tauhi ki he fānau ʻa e tangatá, ke fakapapauʻi ʻoku nau ʻilo ki he hāʻele mai ʻa Kalaisí; pea ʻe ʻia Kalaisi ʻa e hoko mai ʻa e meʻa kotoa pē ʻoku leleí.\n\n23 Pea naʻe fakahā foki ʻe he ʻOtuá ki he kau palōfitá, mei hono fofongá tonu, ʻe hāʻele mai ʻa Kalaisi.\n\n24 Pea vakai, naʻe ʻi ai ʻa e ngaahi founga kehekehe naʻá ne fakahā ai ʻa e ngaahi meʻa ki he fānau ʻa e tangatá, ʻa ia naʻe lelei; pea ko e ngaahi meʻa kotoa pē ʻoku leleí ʻoku tupu meia Kalaisi; ka ʻikai ʻe kei nofo ʻa e tangatá ʻi he tuʻunga tō ki laló, pea ʻe ʻikai hoko mai ha meʻa ʻoku leleí kiate kinautolu.\n\n25 Ko ia, ko e meʻa ʻi he tauhi mai ʻa e kau ʻāngeló, pea mo e folofola kotoa pē naʻe ʻalu atu ʻi he fofonga ʻo e ʻOtuá, naʻe kamata ʻe he tangatá ke ngāue ʻaki ʻa e tui kia Kalaisí; pea ko ia ʻi he tuí, naʻa nau puke maʻu ʻa e meʻa kotoa pē ʻoku leleí; pea naʻe pehē ia ʻo aʻu ki he hāʻele mai ʻa Kalaisí.\n\n26 Pea hili ʻene hāʻele maí naʻe fakamoʻui foki ʻa e tangatá ʻi he tui ki hono huafá; pea ʻi he tuí, ʻoku nau hoko ko e ngaahi foha ʻo e ʻOtuá. Pea hangē kuo pau ʻoku moʻui ʻa Kalaisí naʻá ne folofola ʻaki ʻa e ngaahi folofola ko ʻení ki heʻetau ngaahi tamaí, ʻo pehē: ʻIlonga ha meʻa te mou kole ki he Tamaí ʻi hoku hingoá, ʻa ia ʻoku leleí, ʻi he tui pea ʻamanaki te mou maʻu iá, vakai, ʻe fai ia kiate kimoutolu.\n\n27 Ko ia, ʻe hoku kāinga ʻofeina, kuo ngata koā ʻa e ngaahi maná koeʻuhi ko e hāʻele hake ʻa Kalaisi ki he langí, peá ne ʻafio hifo ʻi he nima toʻomataʻu ʻo e ʻOtuá, ke ʻekea mei he Tamaí ʻa ʻene ngaahi totonu ki he ʻaloʻofá ʻa ia ʻokú ne maʻu ki he fānau ʻa e tangatá?\n\n28 He kuó ne totongi ʻa e ngaahi tuʻutuʻuni ʻa e fonó, pea ʻokú ne ʻekea ʻa kinautolu kotoa pē ʻoku maʻu ʻa e tui kiate iá; pea ko kinautolu ʻoku maʻu ʻa e tui kiate iá te nau piki ki he meʻa lelei kotoa pē; ko ia ʻokú ne taukapoʻi ai ʻa e fānau ʻa e tangatá; pea ʻokú ne ʻafio ʻo taʻengata ʻi he ngaahi langí.\n\n29 Pea koeʻuhi kuó ne fai ʻení, ʻe hoku kāinga ʻofeina, kuo ngata koā ʻa e ngaahi maná? Vakai ʻoku ou pehē kiate kimoutolu, ʻIkai; pea kuo ʻikai foki ngata ʻa e tauhi mai ʻa e kau ʻāngeló ki he fānau ʻa e tangatá.\n\n30 He vakai, ʻoku nau fakaongoongo kiate ia, ke ngāue ʻo fakatatau ki he folofola ʻo ʻene fekaú, ʻo fakahā ʻa kinautolu ki he faʻahinga ʻoku maʻu ʻa e tui mālohí pea fakapapau honau ʻatamaí ki he anga faka-ʻOtua kotoa pē.\n\n31 Pea ko e lakanga ʻo ʻenau ngāué ke ui ʻa e kakaí ki he fakatomalá, pea fakahoko mo fai ʻa e ngāue ʻo e ngaahi fuakava ʻa e Tamaí, ʻa ia kuó ne fai ki he fānau ʻa e tangatá, ke teuteu ʻa e hala ʻi he fānau ʻa e tangatá, ʻi hono malanga ʻaki ʻa e folofola ʻa Kalaisí kiate kinautolu ʻa ia kuo fili ʻe he ʻEikí, koeʻuhí ke nau fakamoʻoni kiate iá.\n\n32 Pea ʻi heʻene fai peheé, ʻoku teuteuʻi ai ʻe he ʻEiki ko e ʻOtuá ʻa e hala ke lava ai ʻe hono toe ʻo e faʻahinga ʻo e tangatá ʻo maʻu ʻa e tui kia Kalaisi, koeʻuhi ke maʻu ʻe he Laumālie Māʻoniʻoní ha nofoʻanga ʻi honau lotó, ʻo fakatatau mo hono mālohí; pea ʻi he foungá ni ʻoku fakahoko ai ʻe he Tamaí, ʻa e ngaahi fuakava kuó ne fai mo e fānau ʻa e tangatá.\n\n33 Pea kuo folofola ʻa Kalaisi: Kapau te mou tui kiate au te mou maʻu ʻa e mālohi ke fai ʻa e meʻa kotoa pē ʻoku totonu ke fai ʻiate aú.\n\n34 Pea kuó ne folofola: Fakatomala ʻe ngaahi ngataʻanga kotoa pē ʻo e māmaní, pea haʻu kiate au, ʻo papitaiso ʻi hoku hingoá, pea maʻu ʻa e tui kiate aú, koeʻuhí ke fakamoʻui ʻa kimoutolu.\n\n35 Pea ko ʻeni, ʻe hoku kāinga ʻofeina, kapau ʻoku moʻoni ʻa e ngaahi meʻá ni ʻa ia kuó u lea ʻaki kiate kimoutolú, pea ʻe fakahā ia ʻe he ʻOtuá kiate kimoutolu, ʻi he mālohi mo e fuʻu nāunau lahi ʻi he ʻaho fakaʻosí, ʻoku moʻoni ʻa e ngaahi meʻá ni, pea kapau ʻoku moʻoni ia kuo ngata koā ʻa e ʻaho ʻo e ngaahi maná?\n\n36 Pe kuo tuku koā ʻe he kau ʻāngeló ʻa ʻenau hā mai ki he fānau ʻa e tangatá? Pe kuó ne taʻofi koā ʻa e mālohi ʻo e Laumālie Māʻoniʻoní meiate kinautolu? Pe te ne taʻofi ia koā, ʻi he kei laka ʻa e taimí, pe kei tuʻu ʻa e māmaní, pe ʻi he kei ʻi ai ha tangata ʻe toko taha ʻi hono funga ʻoʻoná ke fakamoʻui?\n\n37 Vakai ʻoku ou pehē kiate kimoutolu, ʻIkai; he ʻoku tupu ʻi he tuí hono fai ʻo e ngaahi maná; pea ko e meʻa ʻi he tuí ʻoku hā mai ai ʻa e kau ʻāngeló mo tauhi ki he tangatá; ko ia, kapau kuo ngata ʻa e ngaahi meʻá ni ʻe malaʻia ʻa e fānau ʻa e tangatá, he ʻoku tupu ia ʻi he taʻetuí, pea ʻoku taʻeʻaonga ʻa e meʻa kotoa pē.\n\n38 He ʻoku ʻikai lava ʻo fakamoʻui ha tangata, ʻo fakatatau ki he ngaahi folofola ʻa Kalaisí, kapau ʻoku ʻikai te nau tui ki hono huafá, ko ia, kapau kuo ngata ʻa e ngaahi meʻá ni, pea kuo ngata mo e tuí foki; pea ʻoku fakamanavahē ʻa e tuʻunga ʻoku ʻi ai ʻa e tangatá, he ʻoku nau hangē kuo ʻikai ke fai ha huhuʻí.\n\n39 Kae vakai, ʻe hoku kāinga ʻofeina, ʻoku ou ʻiloʻi ʻoku mou lelei ange ai, he ʻoku ou ʻiloʻi ʻoku mou maʻu ʻa e tui kia Kalaisi koeʻuhi ko hoʻomou angamaluú; he kapau ʻoku ʻikai ke mou maʻu ha tui kiate ia tā ʻoku ʻikai te mou feʻunga ke lau ʻa kimoutolu fakataha mo e kakai ʻo hono siasí.\n\n40 Pea ko e tahá, ʻe hoku kāinga ʻofeina, ʻoku ou fie lea kiate kimoutolu ʻo kau ki he ʻamanaki leleí. ʻE lava fēfē ke mou maʻu ʻa e tuí, kapau ʻoku ʻikai te mou maʻu ʻa e ʻamanaki leleí?\n\n41 Pea ko e hā ʻa e meʻa ke mou ʻamanaki lelei ki aí? Vakai ʻoku ou pehē kiate kimoutolu te mou maʻu ʻa e ʻamanaki leleí ʻi he fakalelei ʻa Kalaisí pea mo e mālohi ʻo ʻene toetuʻú, ke fokotuʻu hake ki he moʻui taʻengatá, pea ʻe fai ʻeni koeʻuhi ko hoʻomou tui kiate ia ʻo fakatatau mo e talaʻofá.\n\n42 Ko ia, kapau ʻoku maʻu ʻe ha tangata ʻa e tuí kuo pau ke ne maʻu mo e ʻamanaki leleí; he kapau ʻoku ʻikai ke ʻi ai ha ʻamanaki ʻe ʻikai lava ke ʻi ai ha tui.\n\n43 Pea ko e tahá, vakai ʻoku ou pehē kiate kimoutolu ʻe ʻikai te ne maʻu ʻa e tuí mo e ʻamanakí, kapau ʻoku ʻikai te ne angamalū mo loto-fakatōkilalo.\n\n44 Ka pehē, ʻoku taʻeʻaonga ʻene tuí mo e ʻamanaki leleí, he ʻoku ʻikai ha taha ʻoku hōifua ki ai ʻa e ʻOtuá, ka ko e angamaluú mo e loto-fakatōkilaló; pea kapau ʻoku angamalū mo loto-fakatōkilalo ha tangata, ʻo ne fakamoʻoniʻi ʻi he mālohi ʻo e Laumālie Māʻoniʻoní ko Sīsū ʻa e Kalaisí, kuo pau ke ne maʻu ʻa e manavaʻofá; he kapau ʻoku ʻikai te ne maʻu ʻa e manavaʻofá ko e meʻa noa pē ia; ko ia kuo pau ke ne maʻu ʻa e manavaʻofá.\n\n45 Pea ʻoku kātaki fuoloa ʻa e manavaʻofá, pea ʻoku ʻofa ia, pea ʻoku ʻikai meheka, pea ʻoku ʻikai fakafuofuolahi, ʻoku ʻikai kumi ʻene meʻa ʻaʻana, ʻoku ʻikai ʻitangofua, ʻoku ʻikai fakakaukau kovi, pea ʻoku ʻikai fiefia ʻi he angahalá ka ʻoku fiefia ʻi he moʻoní, ʻokú ne kātaki ʻi he meʻa kotoa pē, ʻoku tui ki he meʻa kotoa pē, ʻoku ʻamanaki ki he meʻa kotoa pē, ʻoku kātekina ʻa e meʻa kotoa pē.\n\n46 Ko ia, ʻe hoku kāinga ʻofeina, kapau ʻoku ʻikai te mou maʻu ʻa e manavaʻofá, ko e meʻa noa pē ʻa kimoutolu, he ʻoku ʻikai fakaʻau ʻo ngata ʻa e manavaʻofá. Ko ia, mou nofo maʻu ʻi he manavaʻofá, ʻa ia ʻoku mahuʻinga taha ʻi he meʻa kotoa pē, he kuo pau ke ngata ʻa e meʻa kotoa pē—\n\n47 Ka ko e manavaʻofá ʻa e ʻofa haohaoa ʻa Kalaisí, pea ʻoku tolonga ia ʻo taʻengata; pea ko ia ia ʻe ʻiloʻi ʻokú ne maʻu ia ʻi he ʻaho fakaʻosí, ʻe lelei ia kiate ia.\n\n48 Ko ia, ʻe hoku kāinga ʻofeina, lotu ki he Tamaí ʻaki ʻa e ivi kotoa ʻo e lotó, koeʻuhi ke fakafonu ʻa kimoutolu ʻaki ʻa e ʻofá ni, ʻa ia kuó ne foaki kiate kinautolu kotoa pē ʻoku muimui moʻoni ʻi hono ʻAlo ko Sīsū Kalaisí; koeʻuhi ke mou hoko ko e ngaahi foha ʻo e ʻOtuá; koeʻuhi ka hoko ʻa e taimi te ne hā mai aí te tau tatau mo ia, he te tau mamata kiate ia ʻi hono anga totonú; koeʻuhi ke tau maʻu ʻa e ʻamanaki leleí ni; koeʻuhi ke fakahaohaoaʻi ʻa kitautolu ʻo hangē ko ʻene haohaoá. ʻĒmeni.\n\n", "moro 8": "[center][font_size=26]Vahe 8[/font_size][/center]\n\n[i]Ko hono papitaiso ʻo e fānau kei īkí ko ha angahala fakalielia ia—ʻOku moʻui ʻia Kalaisi ʻa e fānau īkí koeʻuhi ko e Fakaleleí—ʻOku tākiekina ʻe he tuí, fakatomalá, angamaluú mo e loto-fakatōkilaló, mo e maʻu ʻo e Laumālie Māʻoniʻoní, mo e kātaki ki he ngataʻangá ki he fakamoʻuí. Taʻu T.S. 401–421 nai.[/i]\n\n1 Ko ha tohi naʻe fai ʻe heʻeku tamai ko Molomoná, kiate au, Molonai; pea naʻe fai mai ia kiate au ʻi he hili siʻi hono ui au ki he ngāue fakafaifekaú. Pea ko e meʻa ʻeni naʻá ne tohi mai kiate aú, ʻo pehē:\n\n2 ʻE hoku foha ʻofeina, ko Molonai, ʻoku ou fuʻu fiefia ʻaupito ʻi he tokangaʻi koe ʻe ho ʻEiki ko Sīsū Kalaisí, pea kuó ne ui koe ki heʻene ngāue fakafaifekaú, pea ki heʻene ngāue toputapú.\n\n3 ʻOku ou manatuʻi koe maʻu ai pē ʻi heʻeku ngaahi lotú, peá u lotu maʻu ai pē ki he ʻOtua ko e Tamaí, ʻi he huafa ʻo hono ʻAlo Toputapu, ko Sīsuú, ke ne tauhi koe, ʻi heʻene angaleleí mo e ʻaloʻofa taʻengatá, ʻi he tui taau maʻu ki hono huafá ʻo aʻu ki he ngataʻangá.\n\n4 Pea ko ʻeni, ʻe hoku foha, ʻoku ou lea kiate koe ʻo kau ki ha meʻa ʻokú ne fuʻu fakamamahiʻi ʻaupito au; he ʻoku mamahi hoku lotó koeʻuhi ko e tupu hake ʻa e ngaahi fakakikihi ʻiate kimoutolú.\n\n5 He kapau, kuó u ʻiloʻi ʻa e moʻoní, kuo ʻi ai ʻa e ngaahi fakakikihi ʻiate kimoutolu ʻo kau ki he papitaiso ʻo hoʻomou fānau īkí.\n\n6 Pea ko ʻeni, ʻe hoku foha, ʻoku ou fakaʻamu ke ke ngāue faivelenga, ke toʻo atu ʻa e fuʻu hala lahí ni meiate kimoutolu; he ko hono ʻuhinga ia ʻo ʻeku fai atu ʻa e tohí ni.\n\n7 He naʻe hili pē ʻeku ʻiloʻi ʻa e ngaahi meʻá ni meiate koé naʻá ku fehuʻi ki he ʻEikí ʻo kau ki he meʻa ko iá. Pea naʻe hoko mai ʻa e folofola ʻa e ʻEikí kiate au ʻi he mālohi ʻo e Laumālie Māʻoniʻoní, ʻo pehē:\n\n8 Fanongo ki he ngaahi folofola ʻa Kalaisi, ko ho Huhuʻí, ko ho ʻEiki mo ho ʻOtuá. Vakai naʻe ʻikai te u haʻu ki he māmaní ke ui ʻa e kau māʻoniʻoní ka ko e kau angahalá ke fakatomala; ʻoku ʻikai fie maʻu ʻe he kakai moʻui leleí ʻa e tangata faitoʻó, ka ko kinautolu ʻoku mahakí; ko ia, ʻoku ʻikai ha angahala ʻa e fānau īkí, he ʻoku ʻikai te nau faʻa lava ʻo fai angahala; ko ia, kuo toʻo ʻa e malaʻia ʻo ʻĀtamá meiate kinautolu ʻiate au, pea ʻoku ʻikai hano mālohi kiate kinautolu, pea ko e fono ʻo e kamú ʻoku fakangata ia ʻiate au.\n\n9 Pea ko e founga ʻeni naʻe fakahā ai ʻe he Laumālie Māʻoniʻoní ʻa e folofola ʻa e ʻOtuá kiate aú; ko ia, ʻe hoku foha ʻofeina, ʻoku ou ʻiloʻi ko e manuki mamafa ʻi he ʻao ʻo e ʻOtuá, ke mou papitaiso ʻa e fānau īkí.\n\n10 Vakai ʻoku ou pehē kiate koe ko e meʻa ʻeni ke ke akoʻi—ko e fakatomalá mo e papitaisó kiate kinautolu ʻoku ala ʻekeʻi meiate kinautolu ʻa e ngaahi ngāue ʻoku nau faí pea ʻoku nau lava ʻo fai ha angahalá; ʻio, ako ki he mātuʻá kuo pau ke nau fakatomala pea papitaiso, pea fakavaivaiʻi ʻa kinautolu ʻo hangē ko ʻenau fānau īkí, pea ʻe fakamoʻui kotoa ʻa kinautolu fakataha mo ʻenau fānau īkí.\n\n11 Pea ʻoku ʻikai fie maʻu ʻe heʻenau fānau īkí ke fakatomala, pe papitaiso. Vakai, ko e papitaisó ki he fakatomalá ʻo fakahoko ai ʻa e fekaú ke fakamolemoleʻi ʻa e ngaahi angahalá.\n\n12 Ka ʻoku moʻui ʻa e fānau īkí ʻia Kalaisi, talu mei he fokotuʻu ʻo e māmaní; pea kapau ʻoku ʻikai pehē, pea ko e ʻOtua taʻetotonu ʻa e ʻOtuá, pea ko e ʻOtua ʻoku feliliuʻaki, pea ʻoku filifilimānako ʻi he kakaí; he ko e toko fiha nai ʻo e fānau iiki kuo mate teʻeki papitaiso!\n\n13 Ko ia, kapau ʻe ʻikai lava ʻo fakamoʻui ʻa e fānau īkí taʻekau ai ʻa e papitaisó, ʻoku pau pē kuo ʻalu ʻa e faʻahingá ni ki ha heli taʻengata.\n\n14 Vakai ʻoku ou pehē kiate koe, ko ia ia ʻokú ne mahalo ʻoku ʻaonga ʻa e papitaisó ki he fānau īkí ʻokú ne moʻua ʻi he ʻahu ʻo e mamahí pea mo e ngaahi haʻi ʻo e angahalá; he ʻoku ʻikai ke ne maʻu ʻa e tuí, ʻamanaki leleí, pe ko e manavaʻofá; ko ia, kapau ʻe motuhi atu ia lolotonga ʻene fakakaukau peheé, kuo pau ke ne ʻalu hifo ki heli.\n\n15 He ʻoku fakamanavahē ʻa e fai angahala ke mahalo ʻoku fakamoʻui ʻe he ʻOtuá ha tamasiʻi siʻi ʻe taha koeʻuhi ko e papitaisó, pea ko e taha kehé kuo pau ke malaʻia koeʻuhi ko e ʻikai te ne papitaisó.\n\n16 ʻE malaʻia ʻa kinautolu ʻe fakakoviʻi ʻa e ngaahi hāʻeleʻanga ʻo e ʻEikí ʻi he founga ko ʻení, he kuo pau ke nau malaʻia ʻo kapau ʻe ʻikai te nau fakatomala. Vakai, ʻoku ou lea ʻi he loto-toʻa, peá u maʻu ʻa e mafai mei he ʻOtuá; pea ʻoku ʻikai te u manavahē ki ha meʻa ʻe fai ʻe he tangatá; he ʻoku hanga ʻe he ʻofa haohaoá ʻo tekeʻi ki tuʻa ʻa e ilifia kotoa pē.\n\n17 Pea ʻoku ou fonu ʻi he manavaʻofá, ʻa ia ko e ʻofa ʻoku lauikuongá; ko ia, ʻoku tatau ʻa e fānau īkí kotoa pē kiate au; ko ia, ʻoku ou ʻofa ʻi he fānau īkí ʻaki ha ʻofa haohaoa; pea ʻoku nau tatau kotoa pē pea nau maʻu ʻa e fakamoʻuí.\n\n18 He ʻoku ou ʻiloʻi ʻoku ʻikai ko ha ʻOtua filifilimānako ʻa e ʻOtuá, pe ko ha tokotaha ʻoku feliliuʻaki; ka ʻokú ne taʻe-faʻa-liliu ia mei he taʻengatá ki he taʻengatá kotoa pē.\n\n19 ʻOku ʻikai lava ʻa e fānau īkí ʻo fakatomala; ko ia, ko e fai angahala fakaʻulia ke taʻofi ʻa e ngaahi ʻaloʻofa haohaoa ʻa e ʻOtuá meiate kinautolu, he ʻoku nau moʻui kotoa pē ʻiate ia koeʻuhi ko ʻene ʻaloʻofá.\n\n20 Pea ko ia ia ʻokú ne pehē ʻoku fie maʻu ʻe he fānau īkí ʻa e papitaisó ʻokú ne fakaʻikaiʻi ʻa e ngaahi ʻaloʻofa ʻa Kalaisí, peá ne fakataʻeʻaongaʻi ʻa ʻene fakaleleí mo e mālohi ʻo ʻene huhuʻí.\n\n21 ʻE malaʻia ʻa e faʻahinga peheé, he ʻoku nau tuʻutāmaki ki he maté, mo heli, mo e fakamamahi taʻengata. ʻOku ou lea ʻaki ia ʻi he loto-toʻa; kuo fekauʻi au ʻe he ʻOtuá. Fanongo ki ai pea tokanga, pe ʻe tuʻu ia ke talatalaakiʻi ʻa kimoutolu ʻi he nofoʻanga fakamaau ʻo Kalaisí.\n\n22 He vakai ʻoku moʻui ʻa e fānau iiki kotoa pē ʻia Kalaisi, kae ʻumaʻā ʻa kinautolu kotoa pē ʻoku ʻikai maʻu ʻa e fonó. He ʻoku hoko mai ʻa e mālohi ʻo e huhuʻí kiate kinautolu kotoa pē ʻoku ʻikai maʻu ha fonó; ko ia, ko ia ia ʻoku ʻikai fakahalaiaʻí, pea ko ia ia ʻoku ʻikai moʻua ki ha fakamāú, ʻoku ʻikai te ne lava ʻo fakatomala; pea ko e faʻahinga peheé ʻoku taʻeʻaonga ki ai ʻa e papitaisó—\n\n23 Ka ko e manuki ia ʻi he ʻao ʻo e ʻOtuá, pea ʻokú ne taʻofi ʻa e ngaahi ʻaloʻofa ʻa Kalaisí, mo e mālohi ʻo hono Laumālie Māʻoniʻoní, pea falala ki he ngaahi ngāue mate.\n\n24 Vakai, ʻe hoku foha, ʻoku ʻikai totonu ke hoko ʻa e meʻá ni; he ko e fakatomalá ʻoku maʻanautolu pē ʻoku moʻua ki he fakamāú mo e fakamalaʻia ʻo e fono kuo maumauʻí.\n\n25 Pea ko e ngaahi ʻuluaki fua ʻo e fakatomalá ko e papitaisó; pea ʻoku tupu ʻa e papitaisó ʻi he tui ki hono fakahoko ʻo e ngaahi fekaú; pea ʻoku hanga ʻe hono fakahoko ʻo e ngaahi fekaú ʻo fakatupu hono fakamolemoleʻi ʻo e ngaahi angahalá.\n\n26 Pea ʻoku hanga ʻe he fakamolemole ʻo e ngaahi angahalá ʻo fakatupu ʻa e angamaluú mo e loto-fakatōkilaló; pea ko e meʻa ʻi he angamaluú mo e loto-fakatōkilaló ʻoku tupunga ai ʻa e ʻaʻahi mai ʻa e Laumālie Māʻoniʻoní, ʻa ia ko e Fakafiemālie ʻokú ne fakafonu ha taha ʻaki ʻa e ʻamanaki leleí mo e ʻofa haohaoá, ʻa ia ko e ʻofa ʻoku tolonga ʻi he faivelenga ʻi he lotu, kae ʻoua ke hokosia ʻa e ngataʻangá, pea nofo ʻa e kau māʻoniʻoni kotoa pē mo e ʻOtuá.\n\n27 Vakai, ʻe hoku foha, te u toe tohi atu kiate koe ʻo kapau ʻe ʻikai ke vave haʻaku ʻalu atu ke tauʻi ʻa e kau Leimaná. Vakai, ko e loto-hīkisia ʻa e puleʻangá ni, pe ko e kakai ʻo e kau Nīfaí, ʻoku tupunga ai honau fakaʻauhá ʻo kapau ʻe ʻikai te nau fakatomala.\n\n28 Lotua ʻa kinautolu, ʻe hoku foha, koeʻuhi ke hoko kiate kinautolu ʻa e fakatomalá. Kae vakai, ʻoku ou manavahē telia naʻa kuo tuku ʻe he Laumālié ʻa ʻene fāinga mo kinautolú; pea ʻi he potu fonuá ni ʻoku nau feinga foki ke taʻofi ʻa e mālohi mo e mafai kotoa pē ʻoku tupu mei he ʻOtuá; pea ʻoku nau fakaʻikaiʻi ʻa e Laumālie Māʻoniʻoní.\n\n29 Pea ʻi he hili ʻenau fakaʻikaiʻi ha fuʻu ʻilo lahi pehē, ʻe hoku foha, kuo pau ke nau ʻauha vave, pea fakamoʻoniʻi ai ʻa e ngaahi kikite naʻe lea ʻaki ʻe he kau palōfitá, kae ʻumaʻā mo e ngaahi folofola ʻa hotau Fakamoʻuí.\n\n30 Nofo ā, ʻe hoku foha, kae ʻoua ke u toe tohi atu kiate koe, pe ko haʻaku toe feʻiloaki mo koe. ʻĒmeni.\n\n", "moro 9": "Ko e tohi hono ua ʻa Molomona ki hono foha ko Molonai.\n\nʻOku kau ki ai ʻa e vahe 9.\n\n[center][font_size=26]Vahe 9[/font_size][/center]\n\n[i]ʻOku anga-fakalielia mo angakovi fakatouʻosi ʻa e kau Nīfaí mo e kau Leimaná—ʻOku nau fefakamamahiʻiʻaki mo fetāmateʻaki ʻiate kinautolu—ʻOku lotua ʻe Molomona ʻa e ʻaloʻofa mo e angalelei ʻa e ʻOtuá ke nofoʻia ʻa Molonai ʻo taʻengata. Taʻu T.S. 401–421 nai.[/i]\n\n1 ʻE hoku foha ʻofeina, ʻoku ou toe tohi atu kiate koe ke ke ʻiloʻi ʻoku ou kei moʻui pē; ka ʻoku ou tohi atu ʻo kau ki ha ngaahi meʻa ʻoku fakamamahi.\n\n2 He vakai, kuó u fai ha fuʻu tau fakamanavahē mo e kau Leimaná, ʻa ia naʻe ʻikai te mau ikuna; pea kuo tō ʻa ʻAlekanetusi ʻi he heletā, pea pehē foki mo Lulame mo ʻImeloni; ʻio, pea kuo mole ʻa e tokolahi ʻo ʻemau kau tangata lelei tahá.\n\n3 Pea ko ʻeni vakai, ʻe hoku foha, ʻoku ou manavahē telia naʻa hanga ʻe he kau Leimaná ʻo fakaʻauha ʻa e kakaí ni; he ʻoku ʻikai te nau fakatomala, pea ʻoku hanga ʻe Sētane ʻo ueʻi ʻa kinautolu maʻu ai pē ke nau feʻiteʻitani ʻiate kinautolu.\n\n4 Vakai, ʻoku ou feinga ke ngāue mo kinautolu maʻu ai pē; pea ʻo kau ka lea mālohi ʻaki ʻa e folofola ʻa e ʻOtuá ʻoku nau teketekelili mo ʻita kiate au; pea ʻo ka ʻikai te u lea māsila kiate kinautolu ʻoku nau fakafefeka honau lotó ki ai; ko ia, ʻoku ou manavahē ai telia naʻa kuo tuku ʻe he Laumālie ʻo e ʻEikí ʻa ʻene fāinga mo kinautolú.\n\n5 He ʻoku pehē fau hono lahi ʻo ʻene ʻitá ʻoku ngalingali kiate au ʻoku ʻikai ke ʻiate kinautolu ha manavahē ki he maté; pea kuo mole meiate kinautolu ʻa ʻenau feʻofaʻaki, ʻiate kinautolú; pea ʻoku nau holi ke lilingi toto mo fai ha sāuni maʻu ai pē.\n\n6 Pea ko ʻeni, ʻe hoku foha ʻofeina, neongo ʻenau loto-fefeká, ʻai ke ta ngāue faivelenga; he kapau te ta tuku ʻa e ngāué; ʻe ʻomi ʻa kitaua ki he fakahalaiá; he ʻoku ʻi ai ha ngāue ke ta fai lolotonga ʻokú ta ʻi he sinó ni ʻo e kelekelé, ke ta ikuna ʻa e fili ʻo e māʻoniʻoni kotoa pē, pea fakafiemālieʻi hota laumālié ʻi he puleʻanga ʻo e ʻOtuá.\n\n7 Pea ko ʻeni ʻoku ou tohi ha meʻa ʻe niʻihi ʻo kau ki he ngaahi mamahi ʻa e kakai ní. He hangē ko e tala kuó u maʻu meia ʻAmoloní, vakai, kuo maʻu ʻe he kau Leimaná ʻa e kau pōpula tokolahi, ʻa ia naʻa nau ʻave mei he taua ʻo Seilaisá; pea naʻe ʻi ai ʻa e kakai tangata, kakai fefine, mo e fānau.\n\n8 Pea ko e ngaahi husepāniti mo e ngaahi tamai ʻo e kakai fefine mo e fānau ko iá kuo nau tāmateʻi; pea kuo nau fafanga ʻa e kakai fefiné ʻaki ʻa e kakano ʻo honau ngaahi husepānití, pea mo e fānaú ʻaki ʻa e kakano ʻo ʻenau ngaahi tamaí; pea ʻoku ʻikai te nau ʻoange ha vai, ka koe kiʻi vai siʻi pē kiate kinautolu.\n\n9 Pea neongo ʻa e fuʻu ngāue fakalieliá ni ʻa e kau Leimaná, ka ʻoku ʻikai ke lahi hake ia ʻi he ngāue ʻa hota kakai ʻi Molianitumú. He vakai, ko e tokolahi ʻo e ngaahi ʻofefine ʻo e kau Leimaná kuo nau puke pōpula; pea kuo nau toʻo meiate kinautolu ʻa e meʻa ʻoku mahuʻinga mo lelei taha ʻi he meʻa kotoa pē, ʻa ia ko e angamaʻá mo e anga-māʻoniʻoní—\n\n10 Pea hili ʻenau fai ʻa e meʻa ní, naʻa nau fakapoongi ʻa kinautolu ʻi ha founga fakamamahi ʻaupito, ʻo nau fakamamahiʻi honau sino ʻo aʻu ki heʻenau mate; pea hili ʻenau fai ʻení, ʻoku nau kai honau kakanó ʻo hangē ko e fanga manu fekai, koeʻuhi ko e fefeka ʻo honau lotó; pea nau fai ia ko ha fakaʻilonga ʻo ʻenau toʻá.\n\n11 ʻOiauē ʻe hoku foha ʻofeina, ʻoku lava fēfē nai ʻe ha kakai hangē ko ʻení, ʻo anga taʻe-fakasivilaise pehē—\n\n12 (Pea ko e hili ange pē ʻeni ʻa e ngaahi taʻu siʻi, ka naʻa nau hoko ko ha kakai angalelei mo fiefia.)\n\n13 Kae ʻoiauē ʻe hoku foha, ʻoku lava fēfē ha kakai hangē ko ʻení, ʻa ia ʻoku nau fiefia ki he fuʻu fakalielia pehē—\n\n14 Te ta lava ʻo ʻamanaki fēfē ʻe taʻofi ʻe he ʻOtuá ʻa hono toʻukupú mei hono tauteaʻi kitautolú?\n\n15 Vakai, ʻoku tangi hoku lotó: Malaʻia ki he kakaí ni. Hāʻele mai ʻi he fakamaau, ʻE ʻOtua, pea fufuuʻi ʻenau ngaahi angahalá, mo e ngaahi fai angahalá, mo e ngaahi anga-fakalieliá mei ho fofongá!\n\n16 Pea ko e tahá, ʻe hoku foha, ʻoku tokolahi ʻa e kau uitou mo honau ngaahi ʻofefine ʻoku kei nofo ʻi Seilaisa; pea ko e konga ʻo e ngaahi meʻakai ʻa ia naʻe ʻikai ke fetuku atu ʻe he kau Leimaná, vakai, kuo ʻave ia ʻe he kau tau ʻa Senefaí, ʻo liʻaki ʻa kinautolu ke nau hē hē holo ki ha potu pē ʻa ia te nau lava ʻo maʻu ai ha meʻakaí; pea ʻoku tokolahi ʻa e kau finemātuʻa ʻoku pongia ʻi he halá ʻo mate.\n\n17 Pea ko e kau tau ʻoku ʻiate aú ʻoku vaivai; pea ko e ngaahi kau tau ʻa e kau Leimaná ʻoku nau ʻi hoku vahaʻa mo Seilaisá; pea ko kinautolu kotoa pē kuo hola ki he kau tau ʻa ʻĒloné, kuo nau moʻua ki heʻenau anga-fītaʻa fakaʻuliá.\n\n18 ʻOiauē ʻa hono fakamasivaʻi ʻa hoku kakaí! ʻOku nau nofo taʻe-māʻopoʻopo pea ʻikai maʻu ha ʻaloʻofa. Vakai, ko ha tangata pē au, pea ʻoku ou maʻu ʻa e ivi pē ʻo ha tangata, pea ʻoku ʻikai te u toe malava ʻo fakamālohiʻi ʻa ʻeku ngaahi fekaú.\n\n19 Pea kuo nau fakaʻau ʻo mālohi ʻi heʻenau ngaahi paongataʻá; pea nau anga-fītaʻa tatau pē, ʻo ʻikai fakamoʻui ha taha, pe ko e motuʻa pe ko e talavou; pea ʻoku nau fiefia ʻi he meʻa kotoa pē tuku kehe pē ʻa e meʻa ʻoku leleí; pea ko e faingataʻaʻia ʻa homau kakai fefiné mo ʻemau fānau ʻi he funga hono kotoa ʻo e fonuá ni ʻoku lahi hake ia ʻi he meʻa kotoa pē; ʻio, ʻoku ʻikai faʻa fakamatala ʻe ha ʻelelo, pea ʻoku ʻikai faʻa tohi ia.\n\n20 Pea ko ʻeni, ʻe hoku foha, ʻoku ʻikai te u toe lea ki he meʻa fakamamahí ni. Vakai, ʻokú ke ʻiloʻi ʻa e fai angahala ʻa e kakai ní; ʻokú ke ʻiloʻi ʻoku ʻikai ke ʻiate kinautolu haʻanau ngaahi tefitoʻi moʻoni, pea ʻoku ʻikai te nau toe maʻu ha ʻofa; pea ʻoku lahi ange ʻenau fai angahalá ʻi he fai angahala ʻa e kau Leimaná.\n\n21 Vakai, ʻe hoku foha, ʻoku ʻikai te u lava ke fakaongoongoleleiʻi ʻa kinautolu ki he ʻOtuá telia naʻá ne taaʻi au.\n\n22 Kae vakai, ʻe hoku foha, ʻoku ou fakaongoongoleleiʻi koe ki he ʻOtuá, pea ʻoku ou falala kia Kalaisi ʻe fakamoʻui koe; pea ʻoku ou kole ki he ʻOtuá ke ne fakahaofi hoʻo moʻuí, ke ke mamata ki he foki ʻa hono kakaí kiate iá, pe ko honau fakaʻauha ʻo ʻosiʻosingamālié; he ʻoku ou ʻilo kuo pau ke nau ʻauha ʻo ka ʻikai te nau fakatomala pea tafoki kiate ia.\n\n23 Pea kapau te nau ʻauha ʻe tatau ia mo e kau Sēletí, ko e tupu mei he paongataʻa ʻa honau lotó, ʻi he feinga ke lilingi toto mo e sāuní.\n\n24 Pea kapau te nau ʻauha, ʻokú ta ʻiloʻi ʻoku ʻi ai hota kāinga tokolahi kuo nau tafoki ki he kau Leimaná, pea ʻe ʻi ai mo e tokolahi kehe ʻe tafoki kiate kinautolu; ko ia, ke ke tohi ha ngaahi meʻa ʻe niʻihi, ʻo kapau te ke moʻui, peá u mate au ʻo ʻikai toe feʻiloaki mo koe; kae ʻofa ke vave ʻeku feʻiloaki mo koé; he ʻoku ʻiate au ʻa e ngaahi lekooti toputapu ʻa ia ʻoku ou fie tuku kiate koe.\n\n25 ʻE hoku foha, tui faivelenga kia Kalaisi; pea ʻofa ke ʻoua naʻa hanga ʻe he ngaahi meʻa kuó u tohí ʻo fakamamahiʻi koe, ke fakamafasiaʻi koe ʻo aʻu ki he mate; kae ʻofa he hiki hake koe ʻe Kalaisi, pea ʻofa ke nofo maʻu ai pē ʻi hoʻo fakakaukaú ʻo taʻengata ʻa ʻene ngaahi mamahí mo e pekiá, pea mo e fakahā ʻo hono sinó ki heʻetau ngaahi tamaí, mo ʻene ʻaloʻofá mo e kātaki fuoloá, pea mo e ʻamanaki lelei ki hono nāunaú mo e moʻui taʻengatá, ʻi homou ʻatamaí.\n\n26 Pea ʻofa ke ʻiate koe ʻa e ʻaloʻofa ʻa e ʻOtua ko e Tamaí, ʻa ia ʻoku māʻolunga ʻa hono ʻafioʻangá ʻi he ngaahi langí, pea mo hotau ʻEiki ko Sīsū Kalaisí, ʻa ia ʻoku ʻafio ʻi he toʻukupu toʻomataʻu ʻo hono māfimafí, kae ʻoua ke moʻulaloa kiate ia ʻa e ngaahi meʻa kotoa pē, pea nofo ʻiate koe ʻo taʻengata. ʻĒmeni.\n\n", "moro 10": "[center][font_size=26]Vahe 10[/font_size][/center]\n\n[i]ʻOku maʻu ha fakamoʻoni ki he Tohi ʻa Molomoná ʻi he mālohi ʻo e Laumālié Māʻoniʻoní—ʻOku foaki ʻa e ngaahi meʻa-foaki ʻo e Laumālié ki he kau tui faivelengá—ʻOku fononga fakataha maʻu pē ʻa e ngaahi meʻa-foaki fakalaumālié mo e tuí—ʻOku lea mai ʻa e ngaahi lea ʻa Molonaí mei he efú—Haʻu kia Kalaisi, pea hoko ʻo haohaoa ʻiate ia, pea fakamāʻoniʻoniʻi homou laumālié. Taʻu T.S. 421 nai.[/i]\n\n1 Pea ko ʻeni ko au, Molonai, ʻoku ou tohi ʻa e meʻa ʻe niʻihi ʻa ia ʻoku ou pehē ʻoku lelei; peá u tohi ki hoku kāinga, ko e kau Leimaná; pea ʻoku ou fakaʻamu ke nau ʻiloʻi kuo ʻosi atu ʻa e taʻu ʻe fāngeau uofulu tupu talu mei he fakahā mai ʻo e fakaʻilonga ʻo e hāʻele mai ʻa Kalaisí.\n\n2 Pea ʻoku ou fakamaʻu ʻa e ngaahi lekōtí ni, hili haʻaku lea ʻaki ha ngaahi lea ʻe niʻihi ʻi he naʻinaʻi kiate kimoutolu.\n\n3 Vakai, ʻoku ou fie naʻinaʻi kiate kimoutolu, ʻo ka mou ka lau ʻa e ngaahi meʻá ni, kapau ko e finangalo poto ʻo e ʻOtuá ʻoku totonu ke mou lau ia, ke mou manatuʻi hono lahi ʻo e ʻaloʻofa ʻa e ʻEikí ki he fānau ʻa e tangatá, talu mei he fakatupu ʻo ʻĀtamá ʻo aʻu mai ki he taimi te mou maʻu ai ʻa e ngaahi meʻa ní, pea mou fakalaulauloto ki ai ʻi homou lotó.\n\n4 Pea ʻi hoʻomou maʻu ʻa e ngaahi meʻa ní, ʻoku ou fie naʻinaʻi kiate kimoutolu ke mou kole ki he ʻOtua, ko e Tamai Taʻengatá, ʻi he huafa ʻo Kalaisí, pe ʻoku ʻikai ke moʻoni ʻa e ngaahi meʻá ni; pea kapau te mou kole ʻi he loto-fakamātoato, mo e loto-moʻoni, ʻo maʻu ʻa tui kia Kalaisi, te ne fakahā ʻa hono moʻoní kiate kimoutolu, ʻi he mālohi ʻo e Laumālie Māʻoniʻoní.\n\n5 Pea ʻi he mālohi ʻo e Laumālie Māʻoniʻoní te mou lava ai ke ʻiloʻi hono moʻoni ʻo e ngaahi meʻa kotoa pē.\n\n6 Pea ʻilonga ha meʻa ʻoku lelei ʻoku totonu mo moʻoni ia; ko ia, ʻoku ʻikai ha meʻa ʻoku lelei ʻe fakaʻikaiʻi ʻa Kalaisi, ka ʻoku fakahā ʻokú ne ʻi ai.\n\n7 Pea te mou lava ke ʻiloʻi ʻokú ne ʻi ai, ʻi he mālohi ʻo e Laumālie Māʻoniʻoní; ko ia ʻoku ou fie naʻinaʻi kiate kimoutolu ke ʻoua naʻa mou fakaʻikaiʻi ʻa e mālohi ʻo e ʻOtuá; he ʻokú ne ngāue ʻi he mālohi, ʻo fakatatau ki he tui ʻa e fānau ʻa e tangatá, ʻo tatau ʻi he ʻahó ni, mo e ʻapongipongí, pea taʻengata.\n\n8 Pea ko e tahá, ʻoku ou naʻinaʻi kiate kimoutolu, ʻe hoku kāinga, ke ʻoua naʻa mou fakaʻikaiʻi ʻa e ngaahi meʻa-foaki ʻa e ʻOtuá, he ʻoku nau lahi; pea ʻoku nau tupu mei he ʻOtua tatau pē. Pea ʻoku ʻi ai ʻa e ngaahi founga kehekehe ʻoku foaki mai ai ʻa e ngaahi meʻa-foakí ni; ka ko e ʻOtua tatau pē ʻokú ne foaki ʻa e ngaahi meʻa-foaki kotoa pē ki he kakai fulipē; pea ʻoku foaki mai ia ʻi he ngaahi fakahā ʻa e Laumālie ʻo e ʻOtuá ki he kakaí, ke ʻaonga kiate kinautolu.\n\n9 He vakai, ʻoku foaki ki he taha ʻi he Laumālie ʻo e ʻOtuá, ke ne akonaki ʻaki ʻa e lea ʻo e potó;\n\n10 Pea ki he taha, ke ne akonaki ʻaki ʻa e lea ʻo e ʻiló ʻi he Laumālie pē ko iá;\n\n11 Pea ki he taha, ʻa e fuʻu tui lahi; pea ki he taha, ʻa e ngaahi meʻa-foaki ʻo e fakamoʻuí ʻi he Laumālie pē ko iá;\n\n12 Pea ko e tahá, ki he taha, ke ne fai ʻa e ngaahi fuʻu mana lalahi;\n\n13 Pea ko e tahá, ki he taha, ke ne kikite ʻo kau ki he ngaahi meʻa kotoa pē;\n\n14 Pea ko e tahá, ki he taha, ke ne mamata ki he kau ʻāngelo, mo e ngaahi laumālie talafekaú;\n\n15 Pea ko e taha, ki he taha, ʻa e ngaahi faʻahinga lea kehekehe kotoa pē;\n\n16 Pea ko e tahá, ki he taha, hono fakamatalaʻi ʻo e ngaahi leá mo e ngaahi faʻahinga lea kehekehé.\n\n17 Pea ʻoku ʻomai ʻa e ngaahi meʻa-foakí ni kotoa ʻi he Laumālie ʻo Kalaisí; pea ʻoku maʻu ʻe he tangata taki taha ha meʻa-foaki kehekehe, ʻo fakatatau ki hono finangaló.\n\n18 Pea ʻoku ou fie naʻinaʻi kiate kimoutolu, ʻe hoku kāinga ʻofeina, ke mou manatuʻi ʻoku tupu meia Kalaisi ʻa e meʻa-foaki lelei kotoa pē;\n\n19 Pea ʻoku ou fie naʻinaʻi kiate kimoutolu, ʻe hoku kāinga ʻofeina, ke mou manatuʻi ʻokú ne tatau ʻi he ʻaneafí, ʻahó ni, pea taʻengatá, pea ko e ngaahi meʻa-foaki kotoa pē kuó u lau ki aí, ʻa ia ʻoku fakalaumālié, ʻe ʻikai ai pe toe ʻave ia, lolotonga ʻa e kei tuʻu ʻa e māmaní, ka ʻe fakatatau pē mo e taʻetui ʻa e fānau ʻa e tangatá.\n\n20 Ko ia, kuo pau ke ʻi ai ʻa e tuí; pea kapau ʻoku pau ke ʻi ai ʻa e tuí ʻoku pau ke ʻi ai foki mo e ʻamanakí; pea kapau ʻoku pau ke ʻi ai ʻa e ʻamanakí ʻoku pau ke ʻi ai foki mo e manavaʻofá.\n\n21 Pea kapau ʻe ʻikai te mou maʻu ʻa e manavaʻofá ʻe ʻikai teitei faʻa fakamoʻui ʻa kimoutolu ʻi he puleʻanga ʻo e ʻOtuá; pea ʻe ʻikai foki faʻa fakamoʻui ʻa kimoutolu ʻi he puleʻanga ʻo e ʻOtuá kapau ʻoku ʻikai te mou maʻu ʻa e tuí; pe ʻoku ʻikai foki ke faʻa fakamoʻui ʻa kimoutolu kapau ʻoku ʻikai te mou maʻu ʻa e ʻamanakí.\n\n22 Pea kapau ʻoku ʻikai te mou maʻu ʻa e ʻamanakí kuo pau ke mou loto-foʻi; pea ʻoku tupu ʻa e loto-foʻí koeʻuhi ko e angahalá.\n\n23 Pea naʻe folofola moʻoni ʻa Kalaisi ki heʻetau ngaahi tamaí: Kapau ʻoku mou maʻu ʻa e tuí te mou lava ʻo fai ʻa e meʻa kotoa pē ʻoku totonu ʻiate aú.\n\n24 Pea ko ʻeni ʻoku ou lea ki he ngaahi ngataʻanga kotoa pē ʻo e māmaní—kapau ʻe hoko ʻa e ʻaho ʻe toʻo atu ai ʻa e mālohi mo e ngaahi meʻa-foaki ʻa e ʻOtuá meiate kimoutolu, ʻe hoko ia koeʻuhi ko e taʻetuí.\n\n25 Pea ʻe malaʻia ʻa e fānau ʻa e tangatá ʻo ka hoko ʻeni; he ʻe ʻikai ke ʻi ai hamou tokotaha ʻoku failelei ʻiate kimoutolu; ʻe ʻikai ha taha. He kapau ʻoku ʻi ai ha taha ʻiate kimoutolu ʻoku failelei, te ne ngāue ʻaki ʻa e mālohi mo e ngaahi meʻa-foaki ʻa e ʻOtuá.\n\n26 Pea ʻe malaʻia ʻa kinautolu te nau liʻaki ʻa e ngaahi meʻá ni pea nau maté, he ʻoku nau mate ʻi heʻenau ngaahi angahalá, pea ʻe ʻikai faʻa fakamoʻui ʻa kinautolu ʻi he puleʻanga ʻo e ʻOtuá; pea ʻoku ou lea ʻaki ia ʻo fakatatau mo e ngaahi folofola ʻa Kalaisí; pea ʻoku ʻikai te u loi.\n\n27 Pea ʻoku ou naʻinaʻi kiate kimoutolu ke mou manatuʻi ʻa e ngaahi meʻá ni; he ʻoku vave mai ʻa e taimi te mou ʻiloʻi ai ʻoku ʻikai te u loi, he te mou mamata kiate au ʻi he nofoʻanga fakamaau ʻo e ʻOtuá; pea ʻe folofola atu ʻa e ʻEiki ko e ʻOtuá kiate kimoutolu: ʻIkai naʻá ku fakahā ʻa ʻeku ngaahi leá kiate kimoutolu, ʻa ia naʻe tohi ʻe he tangata ko ʻení, ʻo hangē ko ha taha ʻoku kalanga mei he maté, ʻio, ʻo hangē ko ha taha ʻoku lea mei he efú?\n\n28 ʻOku ou fakahā ʻa e ngaahi meʻá ni koeʻuhí ke fakamoʻoniʻi ʻa e ngaahi kikité. Pea vakai, ʻe ʻalu atu ia mei he fofonga ʻo e ʻOtua lauikuongá; pea ʻe ʻalu atu ʻi he mālohi ʻa ʻene folofolá mei he toʻu tangata ki he toʻu tangata.\n\n29 Pea ʻe fakahā ʻe he ʻOtuá kiate kimoutolu, ko e meʻa kuó u tohí ʻoku moʻoni ia.\n\n30 Pea ʻoku ou toe fie naʻinaʻi kiate kimoutolu ke mou haʻu kia Kalaisi, pea piki maʻu ki he meʻa-foaki lelei kotoa pē, pea ʻikai ala ki he meʻa-foaki ʻoku koví, pe ko e meʻa ʻoku taʻemaʻá.\n\n31 Pea ʻā hake, pea tuʻu hake mei he efú, ʻE Selūsalema; ʻio, pea ʻai ho ngaahi kofu matamataleleí, ʻE ʻofefine ʻo Saione; pea fakamālohiʻi ho ngaahi tuki poupoú pea fakalahi ho ngaahi ngataʻangá ʻo taʻengata, koeʻuhi ke ʻoua naʻa toe veuveuki koe, pea ko e ngaahi fuakava kuo fai ʻe he Tamai Taʻengatá mo koé, ʻE fale ʻo ʻIsileli, ke fakamoʻoniʻi ia.\n\n32 ʻIo, haʻu kia Kalaisi, pea hoko ʻo haohaoa ʻiate ia, pea fakafisi ʻa kimoutolu mei he anga taʻe-māʻoniʻoni kotoa pē; pea kapau te mou fakafisi ʻa kimoutolu mei he anga taʻe-māʻoniʻoni kotoa pē, pea ʻofa ki he ʻOtuá ʻaki homou iví, ʻatamaí, mo e mālohí kotoa pē, pea ʻe toki feʻunga ʻa ʻene ʻaloʻofá kiate kimoutolu, koeʻuhi ke tupu ʻi heʻene ʻaloʻofá ʻa hoʻomou haohaoa ʻia Kalaisí; pea kapau ʻoku tupu ʻi he ʻaloʻofa ʻa e ʻOtuá ʻa hoʻomou haohaoa ʻia Kalaisí, ʻoku ʻikai te mou teitei lava ke fakaʻikaiʻi ʻa e māfimafi ʻo e ʻOtuá.\n\n33 Pea ko e tahá, kapau ʻoku tupu ʻi he ʻofa ʻa e ʻOtuá ʻa hoʻomou haohaoa ʻia Kalaisí, ʻo ʻikai fakaʻikaiʻi hono mālohi, ʻoku toki fakamāʻoniʻoniʻi ʻa kimoutolu ʻia Kalaisi ʻi he ʻofa ʻa e ʻOtuá, ʻi he lilingi ʻo e taʻataʻa ʻo Kalaisí, ʻa ia ʻoku ʻi he fuakava ʻa e Tamaí ke fakamolemoleʻi hoʻomou ngaahi angahalá, ke mou hoko ʻo māʻoniʻoni, taʻe-ha-ʻila.\n\n34 Pea ko ʻeni, ʻoku ou lea māvae ki he kakai fulipē. ʻOku vave ke u ʻalu ʻo mālōlō ʻi he palataisi ʻo e ʻOtuá, kae ʻoua ke toe fakataha ʻa hoku laumālié mo e sinó, pea ʻomi au kuó u ikuna ʻi he ʻataá, ke fetaulaki mo kimoutolu ʻi he ʻao ʻo e fakamaau lelei ʻo Sihova māfimafi, ko e Fakamaau Taʻengata ʻo e moʻuí mo e maté fakatouʻosi. ʻĒmeni.\n\nKo e Ngataʻangá\n\n"}