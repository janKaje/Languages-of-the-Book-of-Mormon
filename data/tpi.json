{"title-page 0": "[center][font_size=26]Buk Momon[/font_size][/center]\n\nNarapela Witnes Bilong Jisas Krais\n\nSios bilong Jisas Krais bilong ol Seint long Las De bin kamaut\n\nSalt Lake City, Utah, USA\n\nKopirait © 2002 by Intellectual Reserve, Inc.\n\nOlgeta rait bin holim\n\nBuk bin kamaut long United States of America 5/2002\n\n19962002\n\nTranslation of the Book of Mormon\n\nNeomelanesian (Tok Pisin)\n\n", "bofm-title 0": "[center][font_size=26]Buk Momon[/font_size][/center]\n\nWanpela stori momon i bin raitim wantaim Han bilong em yet Long ol plet Ol i bin kisim long ol plet bilong nifai\n\nLong wanem dispela em i sotpela stori i kam long rekot bilong ol pipol bilong Nifai, wantaim ol pipol bilong Leman—Profet i bin raitim long ol lain bilong Leman, em ol wanwan lain long ol haus bilong Israel, na tu long ol lain Juda wantaim ol lain bilong Jentail—Em i bin raitim olsem God bin tok, na tu wantaim spirit bilong profesi na revelesen—Em i bin raitim, pasim na haitim bilong Bikpela, we ol bai i no inap bagarap—Tasol long bihain taim, wantaim presen na pawa bilong God ol i ken tanim tok long en—Pasim wantaim han bilong Moronai, na haitim bilong Bikpela, long kamaut long taim stret em i bin makim long wanpela lain bilong Jentail—Tanim tok bilong em wantaim presen bilong God.\n\nNarapela sotpela stori tu i kam long Buk bilong Ita, em i rekot bilong ol pipol bilong Jaret, Bikpela i bin tromoi nabaut dispela pipol taim em i bin paulim tok ples bilong ol, long taim ol i bin wokim wanpela taua i go long heven—Dispela em long soim ol wanwan lain long haus bilong Israel, wanem bikpela samting tru Bikpela i bin wokim long ol tumbuna papa bilong ol, olsem ol bai save ol promis bilong Bikpela, olsem ol i no inap lus olgeta. Na tu long mekim ol lain Juda wantaim ol lain bilong Jentail long bilip olsem Jisas i Krais, God Oltaim, soim em yet long olgeta nesen—Na nau, sapos, planti rong i kamap, em i rong bilong ol man, olsem na, noken tok bilas long ol samting bilong God, bai yu sanap klin tru long jasmen-sia bilong Krais.\n\nJosep Smit, Nambatu, i bin tanim tok stori long ol plet i go long Inglis long nambawan taim\n\nNambawan Inglis edisen ol i bin kamaut long Palmyra, Niu Yok, USA, long 1830.\n\n", "introduction 0": "[center][font_size=26]Tok Klia[/font_size][/center]\n\nBuk Momon em i holi skripsa wankain olsem Baibel. Em i wanpela rekot long wok bilong God wantaim ol pipol bilong bipo, long olgeta hap long Amerika na em i pulap long olgeta gutnius bilong oltaim oltaim.\n\nPlanti profet bilong bipo taim ol i bin raitim dispela buk wantaim spirit bilong profesi na revelesen. Wanpela profet na man bilong raitim histri, nem bilong em Momon em i bin raitim gen na katim sot ol toktok bilong ol profet bin raitim long ol gol plet. Dispela rekot i autim stori long tupela bikpela nesen. Wanpela i bin kam long Jerusalem long 600 krismas bipo Krais, na bihain bruk i go long tupela nesen, ol i save olsem em ol lain bilong Nifai na ol lain bilong Leman. Narapela ol i bin kam bipo tru, taim Bikpela i bin paulim ol tok ples long Taua bilong Babel. Dispela lain em ol lain bilong Jaret. Bihain long planti tausen krismas i go pinis, ol lain bilong Nifai wantaim ol lain bilong Jaret, ol i bin i dai pinis, tasol ol lain bilong Leman ol i no bin dai, na ol em nambawan tumbuna papa bilong ol lain bilong Amerika Indien.\n\nNambawan samting ol i bin rekotim insait long Buk Momon em ministri bilong Jisas Krais yet long ol lain bilong Nifai bihain long kirap gen bilong em. Buk Momon i tok klia long ol doktrin bilong gutnius, na i autim plen bilong selvesen, na tokim ol man, wanem ol i mas wokim long kisim bel isi long dispela laip na selvesen oltaim long laip bihain.\n\nBihain Momon i pinisim ol raitin bilong em, em i givim stori em i raitim i go long pikinini bilong em Moronai, na em raitim liklik toktok bilong em yet na haitim ol plet insait long liklik maunten Kamora. Long Septemba 21, 1823, dispela Moronai, yet em i bin kamap klinpela tru na em i bin kirap bek gen, na kam long Profet Josep Smit na skulim em long rekot bilong taim bipo na dispela rekot bilong bipo bai em i tanim i go long tok Inglis.\n\nLong taim stret ol i bin makim i kam, em i givim ol plet i go long Josep Smit na em i bin tanim tok wantaim presen na pawa bilong God. Dispela rekot nau ol i kamaut long planti tok ples olsem wanpela niupela narapela witnes olsem Jisas Krais em i pikinini bilong God i stap laip ol taim na olsem olgeta lain husat bai kam long em na bihainim ol lo wantaim odinens bilong gutnius bilong em bai kisim selvesen.\n\nLong dispela rekot Profet Josep Smit i bin tok: “Mi bin tokim ol lain brata olsem Buk Momon i wanpela stretpela buk long olgeta buk long dispela graun, na em i kiston bilong lotu bilong mipela na wanpela man ken kam klostu tru long God sapos em bihainim ol toktok bilong dispela buk we ol narapela buk i no inap mekim olsem.”\n\nJosep Smit wantaim ol narapela wanpela ten wan lain, bikpela i bin wokim rot long ol i mas lukim ol gol plet ol yet na kamap spesel witnes long Buk Momon i tru na em i kam long God. Ol testimoni bilong ol i bin raitim i stap insait olsem: “Testimoni bilong ol Tripela Witnes” na “Testimoni bilong ol Eitpela Witnes.”\n\nMipela invaitim olgeta man long olgeta hap long ritim Buk Momon, long tingting long bel bilong ol toktok em i gat, na bihain askim God, Papa Oltaim long nem bilong Krais sapos dispela buk i tru. Ol lain ol i bihainim dispela rot na askim wantaim bilip bai kisim testimoni olsem Buk Momon i tru na em i kam long God wantaim pawa bilong Holi Spirit (lukim Moronai 10:3–5).\n\nOl lain ol i kisim dispela witnes bilong God wantaim Holi Spirit bai kamap long save tu wantaim wankain pawa olsem Jisas Krais i Sevia bilong graun, olsem Josep Smit i man bilong kisim revelesen bilong em na profet long ol dispela las de na olsem Sios bilong Jisas Krais bilong ol Seint long Las de i kingdom bilong Bikpela em i bin kirapim gen long graun wanpela moa taim, long redim rot long Mesaia long kam long namba tu taim.\n\n\nTestimoni Bilong Ol Tripela Witnes\n\nTok save i go long olgeta nesen, olgeta hauslain, olgeta tok ples na olgeta pipol, long husat dispela wok bai kam: Olsem long grasia bilong God Papa, na Bikpela bilong yumi Jisas Krais, mipela i bin lukim ol plet i gat dispela rekot bilong ol pipol bilong Nifai, wantaim ol pipol bilong Leman, ol lain brata bilong ol, na tu bilong ol pipol bilong Jaret husat bin kam long taua ol i bin tokaut long em. Na mipela tu save olsem ol stori insait long ol plet Joseph Smith i bin tanim tok wantaim presen na pawa bilong God, long wanem, muus bilong em yet i bin autim long mipela, olsem na mipela save tru tru olsem dispela wok i tru. Na tu mipela tokaut olsem mipela bin lukim ol toktok ol i bin katim antap long ol plet, na ol i bin soim long mipela wantaim pawa bilong God, na i no pawa bilong man. Na mipela autim wantaim gutpela toktok, olsem wanpela ensel bilong God i bin kam daun long heven, na karim i kam na soim stret long ai bilong mipela, na mipela bin lukim ol plet, wantaim ol toktok ol i bin katim long raitim long em, na mipela save olsem em i bikos long grasia bilong God Papa wantaim Bikpela bilong mipela Jisas Krais, olsem mipela bin lukim na witnesim olsem ol dispela samting i tru. Na em i naispela long ai bilong mipela. Tasol, maus bilong Bikpela i bin tokim mipela olsem mipela mas witnes long em, olsem na, long bihainim ol lo bilong God, mipela autim testimoni long ol dispela samting. Na mipela save olsem sapos mipela bilip strong long Krais, mipela bai klinim ol klos bilong mipela long blut bilong olgeta man, na sanap klinpela tru long pes bilong jasmen-sia bilong Krais, na bai i stap wantaim em ol taim long heven. Na ona bai go long Papa na long Pikinini, na long Holi Spirit husat em i wanpela God. Amen.\n\nOliva Kauderi\n\nDevit Witima\n\nMatin Haris\n\n\n\n\nTestimoni Bilong Ol Eitpela Witnes\n\nTok save i go long olgeta nesen, olgeta hauslain, olgeta tok ples na olgeta pipol, long olsem dispela wok bai kam: Olsem Josep Smit, Nambatu, em man i bin tanim tok long dispela wok, em i bin soim mipela ol plet ol i tokaut long en, husat i luk wankain olsem gol, na mipela bin holim, wantaim han bilong mipela ol pes wankain Smit i bin tokaut bin tanim tok, na tu mipela bin lukim ol raitin ol i bin katim long em, olgeta luk luk bilong dispela wok em bilong taim bipo na bilong narapela kain han mak. Na dispela mipela witnes wantaim gutpela toktok, olsem dispela Smit i bin tokaut na soim mipela, long wanem mipela bin lukim na tanim ol pes na save tru tru olsem dispela Smit i bin kisim ol plet mipela bin toktok long en. Na mipela bin givim nem bilong mipela long graun, long witnesim long graun olsem mipela bin lukim. Na mipela i no giaman, bikos God em witnes bilong em.\n\nKristen Witima\n\nHiram Pes\n\nJekop Witima\n\nJosep Smit (Nambawan)\n\nPita Witima (Nambatu)\n\nHiram Smit\n\nJon Witima\n\nSamuel H. Smit\n\n\n\n\nTestimoni Bilong Profet Josep Smit\n\nOl toktok Profet Josep Smit em yet bin autim, long Buk Momon i bin kam olsem wanem na em i olsem:\n\n“Long apinun long tupela ten wan de long mun Septemba [1823]…Mi bin beten na toktok long God gat Olgeta pawa.…\n\n“Taim mi redi long singautim God, mi lukim lait i kam long rum bilong mi, na em i kam yet i go inap long lait long rum bilong mi i kamap wankain olsem lait bilong san long belo, na long dispela taim wanpela man i bin kamap long wanpela sait long bet bilong mi kwiktaim, na sanap long ea, long wanem, ol lek bilong em i no sanap long plua.\n\n“Em i bin pasim wanpela lus na naispela waitpela klos tru. Dispela waitpela klos i bin winim olgeta samting bilong graun mi bin lukim bipo, na tu mi no bilip olsem man ken wokim wanpela samting bilong graun long kamap kain waitpela na klinpela tru olsem. Ol han bilong em i stap ples klia na olgeta han bilong em tu, liklik antap long ol sukuru bilong han i no bin karamapim, na wankain olsem long ol sukuru bilong fut bilong em wantaim ol lek bilong em liklik antap long sukuru bilong lek. Het na nek bilong em tu istap ples klia. Mi bin lukim olsem em i no bin pasim narapela klos tasol dispela klos tasol, bikos. Klos i bin op, inap long mi ken lukim insait long bros bilong em.\n\n“I no klos bilong em tasol i waitpela tru, tasol olgeta hap bodi bilong em bin karamapim wantaim glori na tru tumas mi no inap tokaut long en, lukluk bilong em wankain olsem paia lait. Rum bin kamap lait olgeta tasol raun long bodi bilong dispela man lait i no bin strong tumas. Taim mi lukim em long nambawan taim, mi bin poret, tasol i no long taim na poret i bin lusim mi.\n\n“Em i bin singautim nem bilong mi stret, na tokim mi olsem em i wanpela man bilong karim toktok na em i kam long God, na olsem nem bilong em i Moronai, na olsem God bin gat wok long mi long wokim, na olsem olgeta kantri, olgeta hauslain wantaim olgeta tok ples bai yusim nem bilong mi long gutpela na nogut, o olsem olgeta pipol bai toktok long gutpela na nogut long nem bilong mi.\n\n“Em i bin tok wanpela buk ol i bin raitim long gol plet em i stap hait, na em i gat stori bilong ol pipol husat ol i bin i stap bipo long dispela bikpela hap graun Amerika, na long wanen hap ol i bin kamap long em. Em tu bin tok olsem olgeta gutnius bilong oltaim i stap insait long em olsem Sevia i bin givim long ol pipol bilong taim bipo.\n\n“Na tu olsem i gat tupela ston i stap insait long ol silva banara—na ol dispela ston, ol i bin pasin long wanpela brosplet, na i kamap samting ol kolim Yurim na Tumim—ol i bin haitim wantaim ol plet, na long kisim na yusim ol dispela ston i kamap samting ol kolim ol glasman long taim bipo, olsem na God i bin redim ol dispela ston, long tanim tok long dispela buk.\n\n· · · · · · ·\n\n“Gen, em i bin tokim mi, olsem taim mi kisim ol plet em i bin tokaut long em—long wanem, taim bilong kisim ol i no kam yet—na mi no ken soim ol long wanpela man, na tu wankain olsem long brosplet wantaim Yurim na Tumim; tasol long ol lain husat Bikpela bai tokim mi long soim ol; sapos mi soim ol long man em i no bin makim, bagarap bai kam long mi. Taim em i toktok yet wantaim mi long ol plet, visen i bin kam long het bilong mi na mi lukim ples we ol plet i hait long em, na bikos visen bin klia tru na stret, mi bin save long dispela ples taim mi visitim bihain long mi bin lukim visen.\n\n“Bihain long dispela toktok, mi lukim lait insait long rum i stat long bung na raunim dispela man em i bin toktok wantaim mi, na lait bin bung na raunim em yet i go inap long tudak i kamap long rum gen, tasol lait bin i stap raun long em, na kwiktaim mi lukim kain olsem wanpela paip i op i go stret long heven, na em i bin stat go antap yet na i go olgeta, na rum bin kamap tudak gen olsem bipo long dispela lait bilong heven i bin kamap.\n\n“Mi bin slip long bet, na tingting long dispela wanpela samting i bin kamap, na taim mi tingim na kirap nogut tru long wanem dispela narapela kain man bilong karim toktok bin tokim mi, i no long taim namel long tingting bilong mi, mi lukim lait i stat long kamap long rum bilong mi gen, na kwiktaim, wankain man bilong karim toktok bilong heven em i bin sanap long sait long bet bilong mi.\n\n“Em i statim, na autim gen wankain samting stret em i bin toktok long nambawan visit bilong em, dispela toktok olgeta wankain olsem bipo, na bihain long toktok em i bin tokim mi olsem ol bikpela jasmen tru bai kam long graun wantaim bikpela bagarap tru wantaim taim bilong hangre, naip bilong pait na kainkain sik, na jasmen nogut tru bai kam long graun insait long dispela jeneresen. Bihain long autim ol dispela samting, em bin go antap gen olsem em i bin wokim bipo.\n\n“Long dispela taim, ol samting i bin kamap strongpela tru insait long het bilong mi, na mi no bin ai silip moa, na ol samting mi bin lukim na harim i mekim mi tingting plante na kirap nogut taim mi slip long bet. Tasol, mi kirap nogut gen, taim mi lukim dispela man yet bilong karim toktok gen long sait long bet bilong mi, na harim em i autim gen long mi ol wankain samting olsem bipo, na em i tok lukaut long mi olsem Satan bai wok long traim mi, olsem Satan bai mekim mi long kisim ol plet long kamap dispelaman bikos sindaun long famili bilong papa bilong mi i no gutpela. Em i bin tambuim mi long wokim dispela kain pasin na tok olsem mi mas wan bel long kisim ol plet tasol long givim glori long God. Na sapos mi no wan bel na narapela tingting long kisim ol plet em bai nogat, tasol long kamapim kingdom bilong God yet, sapos nogat mi bai no inap kisim ol plet.\n\n“Bihain long dispela namba tri visit, em bin go antap gen long heven olsem bipo, na lusim mi gen long tingting long ol dispela narapela kain samting i bin kamap long mi, na i no long taim bihain long dispela man bilong karim toktok bilong heven lusim mi na go antap long namba tri taim, kakaruk i bin krai, na mi bin save olsem tulait i kam klostu, na i bin luk olsem toktok bilong mi tupela bin kisim olgeta taim bilong nait.\n\n“I no longpela taim mi kirap long bet bilong mi, na, olsem mi save wokim olgeta taim, mi bin go long wok long dispela de, tasol, taim mi traim long wok olsem mi save wokim long narapela taim, mi bin painim olsem olgeta strong bilong mi i pinis na mi bin skin les olgeta long wok. Papa bilong mi, em bin wok wantaim mi, em i bin lukim olsem samting i rong long mi, na em i tokim mi long go long haus. Mi i stat long tingting long go long haus, tasol, taim mi traim long kalap long banis na go ausaitlong gaden we mipela bin wok, mi bin skin idai stret, na pundaun long graun, na mi stap hap idai na mi no tingim wanpela samting long sampela taim i go pas.\n\n“Nambawan samting mi ken tingim em wanpela maus bin toktok long mi, na singautim nem bilong mi. Mi bin lukluk antap na lukim dispela man yet bilong karim toktok sanap antap long het bilong mi, na lait i bin raunim em olsem bipo. Em bin tokim mi gen olgeta samting em bin toktok long asde nait, na tokim mi long go long papa bilong mi na autim long em ol visen na ol lo mi bin kisim.\n\n“Mi harim tok; Na mi bin go bek long papa bilong mi long gaden, na autim, olgeta samting long em. Em i bekim mi olsem ol samting i bin kam long God, na tokim mi long go na wokim olsem man bilong karim toktok i bin tokim mi long wokim. Mi lusim gaden, na go long ples we man bilong karim toktok i bin haitim ol plet long en, na bikos mi bin lukim dispela ples klia tru long visen, taim mi bin kam long dispela hap, mi bin save olsem em dispela ples tasol.\n\n“Klostu long as ples bilong Manchester, Ontario Distrit, Niu Yok, wanpela bikpela na longpela maunten tru i sanap long dispela hap. Long hap bilong wes long dispela maunten klostu long het bilong em, aninit long wanpela bikpela ston, dispela ol plet i stap, ol i bin haitim insait long wanpela ston bokis. Dispela ston i strongpela na raun insait long namel long sait long antap, na em bin kamap liklik long arere, inap long namel bilong ston bin kamap antap long graun long ples klia, tasol olgeta arere bilong em i bin i stap insait long graun.\n\n“Bihain long taim mi rausim graun, mi bin kisim wanpela hap diwai, na hukim aninit long arere long ston na wok long apim em isi na em i kam antap. Mi lukim insait, na tru tumas, mi lukim ol plet, Yurim na Tumim wantaim brosplet olsem man bilong karim toktok i bin tok. Bokis we ol samting i stap ol i bin wokim long ol ston na pas wantaim samting kain olsem simen. Aninit insait tru long bokis i bin gat tupela ston i stap kros long bokis, na ol plet wantaim narapela samting i bin stap antap long dispela tupela ston.\n\n“Mi bin traim long rausim ol, tasol man bilong karim toktok i bin tambuim, na tokim mi gen olsem taim bilong kisim ol samting kamaut long graun i no kam yet, na tu ol samting bai weit inap long fopela krismas, tasol, em i bin tokim mi olsem mi mas kam long wanwan krismas stret long dispela wankain taim long dispela ples yet na mi tupela bai bung long dispela hap yet i go inap long taim bai kam long mi kisim ol dispela plet.\n\n“Olsem, man bilong karim toktok i bin tokim mi, mi bin go long arere long wanwan krismas na bungim dispela man yet bilong karim toktok long wanwan krismas long wankain ples na em i bin skulim mi, na tu mi bin kisim save long em long wanwan toktok bilong mipela, long wanem samting Bikpela bai wokim, na olsem kingdom bilong em bai ron olsem wanem na long wanem rot long las de.\n\n· · · · · · ·\n\n“Longpela taim bihain, taim bin kam long kisim ol plet, Yurim na Tumim wantaim brosplet. Long tupela ten tu de long mun Septemba, wan tausen eit handret na tupela ten seven, mi bin go long dispela hap, ol i haitim ol plet long em olsem mi save wokim wanwan krismas i save pinis, man yet bilong karim toktok bilong heven i bin givim ol i kam long mi wantaim dispela tok: Olsem mi mas lukautim ol gut tru; olsem sapos ol samting bai paul bikos mi pilai wantaim ol, o mi no lukautim ol, em bai bikpela bai rausim mi long ai bilong em, tasol, olsem sapos mi bai yusim olgeta strong bilong mi long lukautim ol, i go inap long em, dispela man bilong karim toktok bai askim long ol, mi mas lukautim ol samting.\n\n“I no longpela taim i go pinis na mi painim aut, bilong wanem as mi bin kisim dispela strongpela toktok long lukautim ol samting gut tru, na bilong wanem as olsem man bilong karim toktok i bin tok olsem, taim mi wokim olgeta wok long han bilong mi pinis, em bai askim long ol. Long wanem, i no longpela taim ol i save olsem mi bin gat ol dispela samting, strongpela pawa ol i bin yusim long kisim ol dispela samting long mi. Ol kainkain plen ol i bin kamapim long kisim ol dispela samting. Pesekiusen i bin kamap nogut tru na winim pesekiusen bilong bipo, na planti lain bin lukaut olgeta taim long kisim ol dispela samting long mi, sapos ol ken. Tasol, ol samting i bin i stap orait long han bilong mi long save bilong God, inap long mi pinisim wanem em i bin laikim long han bilong mi. Long taim em i bin plenim, man bilong karim toktok i bin askim long ol, na mi bin givim ol i go long em, na em lukautim ol i kam inap long dispela de, olsem namba tu de long mun Mei, long wan tausen eit handret na tripela ten eit krismas.”\n\nLong olgeta rekot, lukim Joseph Smith—History [Josep Smith—Histri] insait long Pearl of Great Price [Kina i dia Tumas], na History of The Church of Jesus Christ of Latter-day Saints [Histri bilong Sios bilong Jisas Krais bilong ol Seint long Las De], buk 1, sapta 1 i go long 6.\n\nOlsem na rekot bilong taim bipo, i kamaut long graun olsem maus bilong wanpela pipol toktok i kam long das, na i bin tanim tok i go long nupela tok ples wantaim presen na pawa bilong God olsem God i bin soim na oraitim na i bin kamaut nambawan taim long graun long tok Inglis insait long krismas 1830 olsem The Book of Mormon.\n\n", "three 0": "[center][font_size=26]Buk Momon[/font_size][/center]\n\nTok i go pas na Ol Witnes\n\n\n\n\n\n\nPes Nem\n\n\nPes Nem bilong Buk Momon\n\nLong wanem dispela em i sotpela stori i kam long rekot bilong ol pipol bilong Nifai, wantaim ol pipol bilong Leman—Profet i bin raitim long ol lain bilong Leman, em ol wanwan lain long ol haus bilong Israel, na tu long ol lain Juda wantaim ol lain bilong Jentail—Em i bin raitim olsem God bin tok, na tu wantaim spirit bilong profesi na revelesen—Em i bin raitim, pasim na haitim bilong Bikpela, we ol bai i no inap bagarap—Tasol long bihain taim, wantaim presen na pawa bilong God ol i ken tanim tok long en—Pasim wantaim han bilong Moronai, na haitim bilong Bikpela, long kamaut long taim stret em i bin makim long wanpela lain bilong Jentail—Tanim tok bilong em wantaim presen bilong God.\n\nTok Klia\n\nBuk Momon em i holi skripsa wankain olsem Baibel. Em i wanpela rekot long wok bilong God wantaim ol pipol bilong bipo, long olgeta hap long Amerika na em i pulap long olgeta gutnius bilong oltaim oltaim.\n\nWanpela Liklik Tok Klia Long Buk Momon\n\nBuk Momon i wanpela holi rekot bilong ol pipol bilong Amerika long taim bipo, na ol i bin katim toktok long ol ain-plet. Fopela kain ol ain plet ol i toktok long em insait long buk em yet:\n\nOl Piksa\n\n\n\n1 Nifai\n\n\n\n\n\n\n1 Nifai 1\n\nNifai i stat long raitim rekot bilong pipol bilong en—Lihai lukim long visen paia sanap olsem pos na ritim long wanpela buk bilong profesi—Em i marimari long God, na profesai olsem Mesaia bai kam, na tu profesai long bagarap bilong Jerusalem—Ol lain bilong Juda i pesekiutim em—Klostu 600 krismas bipo Krais.\n\n1 Nifai 2\n\nLihai i kisim famili bilong em i go long ples we nogat man i stap klostu long Retsi—Ol lusim ol samting bilong ol—Lihai i ofaim wanpela ofa i go long Bikpela na lainim ol pikinini man bilong em long bihainim ol lo bilong Bikpela. Leman wantaim Lemuel i tok baksait long papa bilong ol—Nifai i bihainim tok na beten wantaim bilip—Bikpela i toktok long Nifai na makim em long bosim ol lain brata bilong em. Klostu 600 krismas bipo Krais.\n\n1 Nifai 3\n\nOl pikinini man bilong Lihai i go bek long Jerusalem long kisim ol plet bras—Leban i les long givim ol—Nifai i strongim gutpela toktok na strongim ol brata bilong en—Leban i stilim samting bilong ol na traim long kilim ol—Leman wantaim Lemuel i paitim Nifai na wanpela ensel krosim tupela. Klostu 600–592 krismas bipo Krais.\n\n1 Nifai 4\n\nNifai i bihainim tok bilong Bikpela long kilim Leban na bihain kisim ol plet bras wantaim wanpela plen—Joram makim long joinim famili bilong Lihai long ples we nogat man i stap. Klostu 600–592 krismas bipo Krais.\n\n1 Nifai 5\n\nSaraia i koros wantaim Lihai—Tupela i amamas taim ol pikinini man bilong ol kambek—Ol mekim planti ofa—Ol plet bras i gat ol raitin bilong Moses wantaim ol profet—Ol plet soim olsem Lihai i kam long lain bilong Josep—Lihai i profesai long ol tumbuna pikinini bilong em na lukautim bilong ol plet. Klostu 600–592 krismas bipo Krais.\n\n1 Nifai 6\n\nNifai i raitim ol samting bilong God—As tingting bilong Nifai em long kirapim bel bilong ol man long kam long God bilong Abraham na kisim selvesen. Klostu 600–592 krismas bipo Krais.\n\n1 Nifai 7\n\nOl pikinini man bilong Lihai i bin go bek long Jerusalem na askim Ismael wantaim famili bilong em long bung wantaim ol long wokabaut bilong ol—Leman wantaim ol narapela lain i no harim tok—Nifai i strongim gutpela tok long ol brata bilong em long bilip long Bikpela—Ol pasim em wantaim rop na pasim toktok long bagarapim em—Em i kamap fri wantaim pawa bilong bilip—Ol brata bilong em askim em long fogivim ol—Lihai wantaim lain bilong em givim ofa na kukim ofa. Klostu 600–592 krismas bipo Krais.\n\n1 Nifai 8\n\nLihai i lukim visen long diwai bilong laip—Em kaikaim prut bilong em na laikim famili bilong em long wokim wankain—Em i lukim wanpela ain stik, wanpela strongpela na liklik rot tru wantaim klaut bilong tudak save karamapim ol man—Saraia, Nifai na Sem i kaikai prut, tasol Leman wantaim Lemuel i les. Klostu 600–592 krismas bipo Krais.\n\n1 Nifai 9\n\nNifai i wokim tupela kain rekot—Wanwan rekot bin kolim ol plet bilong Nifai—Ol bikpela plet gat histri long ol samting bilong graun, ol liklik plet gat stori long ol holi samting. Klostu 600–592 krismas bipo Krais.\n\n1 Nifai 10\n\nLihai i profesai olsem ol lain bilong Babilon bai kalabusim ol lain bilong Juda—Em i tokaut olsem wanpela Mesaia, wanpela Sevia, wanpela Ridima bai kam namel long ol lain bilong Juda—Lihai i tokaut tu olsem man em bai baptaisim Pikinini Sipsip bilong God bai kam—Lihai i tokaut long i dai na kirap gen bilong Mesaia—Em skelim go nabaut na bung bilong Israel olsem wanpela diwai oliv—Nifai i toktok long Pikinini bilong God, presen bilong Holi Spirit na nid long stretpela pasin. Klostu 600–592 krismas bipo Krais.\n\n1 Nifai 11\n\nNifai i lukim Spirit bilong Bikpela na em i bin soim long visen diwai bilong laip—Em i lukim mama bilong Pikinini man bilong God na i save long daunim bilong God—Em i lukim baptisim, ministri wantaim krusifiksen bilong Pikinini Sipsip bilong God—Em tu i lukim makim na ministri bilong ol Wanpela ten tu Aposel bilong Pikinini Sipsip. Klostu 600–592 krismas bipo Krais.\n\n1 Nifai 12\n\nNifai i lukim long visen graun promis, stretpela pasin, pasin nogut na pundaun bilong ol pipol i stap long graun promis, visit bilong Pikinini Sipsip bilong God namel long ol, ol wanpela ten tu disaipel wantaim ol wanpela ten tu aposel bai jasim Israel, olsem wanem, na les nogut tru na doti laip bilong ol lain ol i bilip paul isi isi i go olgeta. Klostu 600–592 krismas bipo Krais.\n\n1 Nifai 13\n\nNifai i lukim long visen sios bilong tewel kamap namel long ol lain bilong Jentail, painim bilong Amerika na ol pipol kam long sindaun long em, planti klia na dia tumas ol hap tok bilong Baibel bai lus, sindaun bilong ol lain bilong Jentail long taim long apostasi, gutnius bai kam bek gen long graun, skripsa bilong las de bai kam, na kamap bilong Saion. Klostu 600–592 krismas bipo Krais.\n\n1 Nifai 14\n\nWanpela ensel i tokim Nifai long ol blesin na ol kes bai kamap long ol lain bilong Jentail—I gat tupela sios tasol: Sios bilong Pikinini Sipsip bilong God na sios bilong tewel—Bikpela na nogut na giaman sios tru bai pesekiutim ol seint bilong God long olgeta nesen—Aposel Jon bai raitim long wanem samting bai kamap long arere bilong graun. Klostu 600–592 krismas bipo Krais.\n\n1 Nifai 15\n\nTumbuna pikinini bilong Lihai bai kisim gutnius long ol lain bilong Jentail long las de—Bung bilong Israel bai wankain olsem ol han tru tru bilong diwai oliv ol i bin pasim antap gen long diwai oliv—Nifai i autim tok klia bilong visen long diwai bilong laip na toktok long stretpela pasin bilong God em i ken brukim long namel ol nogut lain long ol gutpela lain. Klostu 600–592 krismas bipo Krais.\n\n1 Nifai 16\n\nOl lain nogut i kisim trupela toktok olsem hatpela samting—Ol pikinini man bilong Lihai maritim ol pikinini meri bilong Ismael—Liahona i soim rot bilong ol long ples we nogat man i stap—Ol toktok bilong Bikpela em i bin raitim insait long Liahona long wanwan taim—Ismael i dai, famili bilong em i tok baksait bikos long ol pen. Klostu 600–592 krismas bipo Krais.\n\n1 Nifai 17\n\nBikpela i bin tokim Nifai long wokim wanpela sip—Ol brata bilong em birua long em—Em strongim gutpela toktok long ol long autim gen histri bilong pasin bilong God wantaim Israel—Pawa bilong God i pulumapim Nifai—Ol brata bilong em bin tambu long holim em, nogut ol bai kamap drai olsem wanpela drai gras bilong wara. Klostu 592–591 krismas bipo Krais.\n\n1 Nifai 18\n\nSip i pinis—Karim bilong Jekop na Josep i kamap—Lihai wantaim ol pipol bilong em i stat long go long graun bilong promis—Ol pikinini man bilong Ismael wantaim meri bilong ol bung long amamas na sakim tok—Nifai i bin pasim wantaim rop, na wanpela bikpela solwara nogut tru wantaim win i karim sip i go bek—Nifai i bin kamap fri, na bikpela solwara wantaim win pinis bikos long beten bilong em—Ol pipol kamap long graun bilong promis. Klostu 591–589 krismas bipo Krais.\n\n1 Nifai 19\n\nNifai i wokim ol plet wantaim ston ain na rekotim histri bilong ol pipol bilong em—God bilong Israel bai kam long sikis handret krismas long taim Lihai bin lusim Jerusalem—Nifai i tokaut long ol pen na krusifiksen bilong God bilong Israel—Olgeta pipol bai tok nogut na tromoi nabaut ol lain bilong Juda i go inap long ol las de, we ol bai kam bek gen long Bikpela. Klostu 588–570 krismas bipo Krais.\n\n1 Nifai 20\n\nBikpela i soim plen bilong em yet long Israel—Bikpela i bin makim Israel insait long paia bilong pen na Israel bai i go aut long Babilon—Skelim Aisaia 48. Klostu 588–570 krismas bipo Krais.\n\n1 Nifai 21\n\nMesaia bai kamap lait long ol lain bilong Jentail na bai mekim ol kalabus lain long kamaut—Israel bai bung wantaim pawa long las de—Ol king bai kamap papa bilong ol long lukautim ol. Skelim Aisaia 49. Klostu 588–570 krismas bipo Krais.\n\n1 Nifai 22\n\nIsrael bai go nabaut long olgeta pes bilong graun—Ol lain bilong Jentail bai lukautim na givim kaikai long Israel wantaim gutnius long las de—Bikpela bai bungim na seivim Israel, na ol lain nogut bai paia olsem bun bilong wit—Bikpela bai bagarapim kingdom bilong tewel, na bai pasim Satan. Klostu 588–570 krismas bipo Krais.\n\n2 Nifai\n\n\n\n\n\n\n2 Nifai 1\n\nLihai i profesai long wanpela graun bilong fridom—Bikpela bai rausim ol nabaut na paitim ol tumbuna pikinini bilong Lihai sapos ol i les long Em Wanpela Holi Tasol bilong Israel—Em i strongim gutpela tok long ol pikinini man bilong em long pasim klospait bilong stretpela pasin. Klostu 588–570 krismas bipo Krais.\n\n2 Nifai 2\n\nKisim bek i kam long Holi Mesaia—Fridom long makim (ejensi) i nambawan long ol manmeri long i stap na kamap—Adam i bin pundaun olsem ol man meri bai kamap long laip bilong skin—Ol man meri i fri long makim fridom na laip oltaim oltaim. Klostu 588–570 krismas bipo Krais.\n\n2 Nifai 3\n\nJosep taim em i stap long Isip lukim ol lain bilong Nifai long visen—Em i bin profesai long Josep Smit, glasman bilong las de wantaim Moses, em ol bai seivim Israel, na long taim Buk Momon bai kam. Klostu 588–570 krismas bipo Krais.\n\n2 Nifai 4\n\nLihai i kaunselim na blesim lain pikinini bilong em—Em idai na ol i bin planim—Nifai i amamas long gutpela pasin bilong God—Nifai i putim bilip bilong em long Bikpela, oltaim. Klostu 588–570 krismas bipo Krais.\n\n2 Nifai 5\n\nO lain bilong Nifai bruk long ol lain bilong Leman, bihainim lo bilong Moses, na wokim wanpela tempel—Ol lain bilong Leman i bin lus long pes bilong Bikpela, kisim kes, na kamap wanpela stik bilong mekim save ol lain bilong Nifai bikos ol i no bilip. Klostu 588–559 krismas bipo Krais.\n\n2 Nifai 6\n\nJekop i autim gen histri long ol lain bilong Juda: Kalabus bilong ol long Babilon na go bek gen bilong ol, ministri na krusifiksen bilong Em wanpela Holi Tasol bilong Israel, halivim ol bai kisim long ol lain bilong Jentail, na ol lain bilong Juda bai kam bek gen long graun bilong ol na bai kisim bek gen blesin bilong ol taim ol bilip long Mesaia long las de. Klostu 559–545 krismas bipo Krais.\n\n2 Nifai 7\n\nAisaia i toktok long Mesaia—Mesaia bai kisim tang bilong save man—Em bai givim baksait bilong em long ol lain ol i paitim em—Em bai i no inap sem—Skelim Aisaia 50. Klostu 559–545 krismas bipo Krais.\n\n2 Nifai 8\n\nBikpela bai givim bel isi long Saion na bungim Israel long las de—Ol lain em i bin kisim bek bai kam long Saion wantaim bikpela amamas tru—Skelim Aisaia 51 na 51:1–2. Klostu 559–545 krismas bipo Krais.\n\n2 Nifai 9\n\nBikpela bai bungim kam ol lain bilong Juda long olgeta graun em i bin promisim bilong ol—Atonmen baim bek man long pundaun—Ol bodi bilong ol lain ol i idai bai kamaut long mat mat, na spirit bilong ol long hel na long paradais—Bikpela bai jasim ol—Atonmen i seivim man long idai, hel, tewel na pen i stop oltaim—Ol stretpela lain bai kisim selvesen insait long kingdom bilong God—Ol mekim save bilong sin em i bin autim—Em wanpela Holi Tasol bilong Israel i man bilong lukautim dua. Klostu 559–545 krismas bipo Krais.\n\n2 Nifai 10\n\nOl lain bilong Juda bai krusifaim God bilong—Ol bai go nabaut i go inap long ol bai i stat long bilip long em—Amerika bai kamap wanpela graun bilong fridom we nogat king bai bosim—Yupela yet mas wan bel gen wantaim God na kisim selvesen insait long greis bilong em. Klostu 559–545 krismas bipo Krais.\n\n2 Nifai 11\n\nJekop bin lukim Ridima bilong em—Lo bilong Moses i makim Krais na soim olsem em bai kam. Klostu 559–545 krismas bipo Krais.\n\n2 Nifai 12\n\nAisaia i lukim tempel bilong las de, bung bilong Israel, wantaim jasmen na bel isi long taim long wan tausen krismas—Bikpela bai daunim hambak lain na pasin nogut lain long taim em bai Kam long Nambatu Taim—Skelim Aisaia 2. Klostu 559–545 krismas bipo Krais.\n\n2 Nifai 13\n\nBikpela bai mekim save long Juda wantaim Jerusalem bikos ol les long harim tok bilong em—Bikpela i sanap long nem bilong ol long toktok na jasim ol pipol bilong em—Ol pikinini meri bilong Saion bai kisim kes na pen bikos ol bihainim laik bilong graun—Skelim Aisaia 3. Klostu 559–545 krismas bipo Krais.\n\n2 Nifai 14\n\nSaion wantaim ol pikinini meri bilong em bai Bikpela kisim bek na kamap klin long de bilong wan tausen krismas—Skelim Aisaia 4. Klostu 559–545 krismas bipo Krais.\n\n2 Nifai 15\n\nGaden bilong rop wain long Bikpela (Israel) bai bagarap, na ol pipol bilong em bai go nabaut—Wo bai kamap long ol taim ol bai go nabaut na lusim bilip bilong ol—Bikpela bai litimapim wanpela plak na bungim Israel—Skelim Aisaia 5. Klostu 559–545 krismas bipo Krais.\n\n2 Nifai 16\n\nAisaia i lukim Bikpela—Bikpela i pogivim ol sin bilong Aisaia—Bikpela bin makim em long profesai—Em i profesai olsem ol lain bilong Juda bai ol les long lainim toktok bilong Krais—Ol wanwan lain long ol lain bilong Juda bai kam bek gen long Jerusalem—Skelim Aisaia 6. Klostu 559–545 krismas bipo Krais.\n\n2 Nifai 17\n\nEfraim na Siria kirapim bikpela pait wantaim Juda—Wanpela vegin bai karim Krais—Skelim Aisaia 7. Klostu 559–545 krismas bipo Krais.\n\n2 Nifai 18\n\nKrais bai kamap olsem wanpela ston bilong paitim lek na wanpela ston bilong hatim bel—Painim Bikpela, i no ol trikman ol i save lukluk long hul—Tanim long lo na testimoni long soim rot—Skelim Aisaia 8. Klostu 559–545 krismas bipo Krais.\n\n2 Nifai 19\n\nAisaia toktok long Mesaia—Ol pipol i stap long tudak bai lukim wanpela bikpela lait tru—Long yumi wanpela pikinini i kamap—Em bai kamap Prins bilong Bel isi na bai rul long sia bilong Devit—Skelim Aisaia 9. Klostu 559–545 krismas bipo Krais.\n\n2 Nifai 20\n\nBagarap bilong Asiria i piksa long bagarap bilong ol pasin nogut lain long taim Bikpela bai kam long Nambatu taim—I no planti pipol bai i stap bihain long Bikpela bai kam gen—Ol wanwan lain bilong Jekop bai kam bek gen long dispela de—Skelim Aisaia 10. Klostu 559–545 krismas bipo Krais.\n\n2 Nifai 21\n\nStik bilong Jesi (Krais) bai jas wantaim stretpela pasin—Save long God bai karamapim graun long taim long wan tausen krismas—Bikpela bai sanapim wanpela plek na bungim Israel—Skelim Aisaia 11. Klostu 559–545 krismas bipo Krais.\n\n2 Nifai 22\n\nOlgeta man bai amamasim Bikpela long de long wan tausen krismas—Em bai i stap namel long ol—Skelim Aisaia 12. Klostu 559–545 krismas bipo Krais.\n\n2 Nifai 23\n\nBagarap bilong Babilon i piksa long bagarap bai kamap long taim Jisas Krais kam long Nambatu taim—Em bai de bilong belhat na bekim bek—Babilon (graun) bai pundaun olgeta—Skelim Aisaia 13. Klostu 559–545 krismas bipo Krais.\n\n2 Nifai 24\n\nBikpela bai bungim Israel na bai amamas insait long taim bilong malolo long wan tausen krismas—Lusifa ol i bin tromoi em go aut long heven bikos long sakim tok—Israel bai winim Babilon (graun)–-Skelim Aisaia 14. Klostu 559–545 krismas bipo Krais.\n\n2 Nifai 25\n\nNifai i amamas long pasin tok klia—Ol bai save long ol profesi bilong Aisaia long las de—Ol lain bilong Juda bai kam bek gen aut long Babilon, krusifaim Mesaia, na ol lain bilong Jentail bai nabaut na givim pen long ol—Bikpela bai kisim ol go bek taim ol bilip long Mesaia—Em bai kam long nambawan taim, sikis handret krismas bihain long Lihai lusim Jerusalem—Ol lain bilong Nifai i bihainim lo bilong Moses na bilip long Krais, husat i Em wanpela Holi Tasol bilong Israel. Klostu 559–545 krismas bipo Krais.\n\n2 Nifai 26\n\nKrais bai minista long ol lain bilong Nifai—Nifai i lukim long visen bagarap bilong ol pipol bilong em long bihain taim—Toktok bilong ol bai kam long das—Ol lain bilong Jentail bai kirapim ol giaman Sios na kainkain nogut pasin long hait—Bikpela i tambuim ol man long wokim pasin giaman pris. Klostu 559–545 krismas bipo Krais.\n\n2 Nifai 27\n\nTudak pasin wantaim apostasi bai karamapim graun long las de—Buk Momon bai kamaut long graun—Ol tripela witnes bai witnesim dispela buk—Save man bai tok em i no inap ritim buk ol i bin pasim—Bikpela bai wokim wanpela naispela wok bilong kirap nogut—Skelim Aisaia 29. Klostu 559–545 krismas bipo Krais.\n\n2 Nifai 28\n\nPlanti giaman sios bai kirap long las de—Ol bai lainim giaman, kusai na hambak doktrin—Apostasi bai karamap long olgeta graun bikos long ol giaman tisa—Tewel bai i strong nogut tru long winim bel bilong ol man—Em bai lainim ol kainkain giaman doktrin. Klostu 559–545 krismas bipo Krais.\n\n2 Nifai 29\n\nPlanti lain bilong Jentail bai les long Buk Momon—Ol bai tok, Mipela i no moa nidim narapela Baibel—Bikpela save toktok long planti nesen—Em bai jasim graun wantaim ol buk em i bin raitim. Klostu 559–545 krismas bipo Krais.\n\n2 Nifai 30\n\nOl lain bilong Jentail ol i bin tanim bel bai kaunim ol wantaim ol pipol em i bin promisim—Planti lain bilong Leman na lain bilong Juda bai bilip long toktok bilong Bikpela na kamap naispela pipol tru—Bikpela bai kisim kam bek gen ol lain bilong Israel, na bagarapim ol pasin nogut lain. Klostu 559–545 krismas bipo Krais.\n\n2 Nifai 31\n\nNifai tok klia long wanem as tru na Krais bin baptais—Ol man mas bihainim Krais long kisim baptisim, kisim Holi Spirit na i stap strong i go long arere long kisim selvesen—Tanim bel na baptisim i dua bilong stretpela na liklik rot tru—Ol lain husat kisim baptisim na bihainim ol lo bilong God bai kisim laip oltaim oltaim. Klostu 559–545 krismas bipo Krais.\n\n2 Nifai 32\n\nOl ensel save toktok wantaim pawa bilong Holi Spirit—Ol man mas beten na kisim save long ol yet long Holi Spirit. Klostu 559–545 krismas bipo Krais.\n\n2 Nifai 33\n\nOl toktok bilong Nifai i tru—Ol tokaut long Krais—Ol lain ol i bilip long Krais bai bilip long ol toktok bilong Nifai em bai sanap olsem wanpela witnes long pes bilong jasmen ples. Klostu 559–545 krismas bipo Krais.\n\nJekop\n\n\n\n\n\n\nJekop 1\n\nJekop wantaim Josep traim long kirapim bel long ol man long bilip long Krais na bihainim ol lo bilong em—Nifai idai—Pasin nogut i kamap bikpela namel long ol lain bilong Nifai. Klostu 544–421 krismas bipo Krais.\n\nJekop 2\n\nJekop i tokaut long ol pipol bikos long lav long ol moni samting, hambak pasin na doti pasin—Ol man mas painim ol moni samting long halivim ol narapela man—Jekop i tokaut long ol pipol na pasin bilong maritim planti meri em Bikpela i no oraitim—Bikpela i amamas long ol meri ol i stap klin. Klostu 544–421 krismas bipo Krais.\n\nJekop 3\n\nOl lain gat klinpela bel tru save kisim gutpela toktok tru bilong God—Ol stretpela pasin bilong ol lain bilong Leman winim ol lain bilong Nifai—Jekop i tok lukaut long pasin pamuk, pasin nogut wantaim ol kainkain sin. Klostu 544–421 krismas bipo Krais.\n\nJekop 4\n\nOlgeta profet ol bin lotuim Papa long nem bilong Krais—Ofa bilong Abraham long ofaim Aisek i wankain olsem God bai ofaim Wanpela Pikinini Tasol bilong en—Ol man mas wan bel wantaim God insait long Atonmen—Ol lain bilong Juda bai les long nambawan ston. Klostu 544–421 krismas bipo Krais.\n\nJekop 5\n\nJekop i raitim stori bilong Jinos long parabol bilong diwai oliv long ples na diwai oliv long bus—Diwai oliv long ples na diwai oliv long bus i piksa long ol lain bilong Israel na ol lain bilong Jentail—I go nabaut na bungim wantaim long ol lain bilong Israel ol i bin tokaut bipo—Parabol bilong Jinos i karamapim ol lain bilong Nifai wantaim ol lain bilong Leman na olgeta haus bilong Israel—God bai pasim antap ol lain bilong Jentail long ol lain bilong Israel—God bai kukim wantaim gaden paia ol ropwain long bihain taim tru. Klostu 544–421 krismas bipo Krais.\n\nJekop 6\n\nBikpela bai bungim ol Israel wantaim gen long las de—Paia bai kukim graun—Ol man mas bihainim Krais long abrusim raun wara bilong paia na salfa. Klostu 544–421 krismas bipo Krais.\n\nJekop 7\n\nSerem i tok em i no save long Krais, tok pait wantaim Jekop, askim long wanpela mak, na God i paitim em—Olgeta profet i bin toktok long Krais wantaim atonmen bilong em—Ol lain bilong Nifai i bin i stap olsem ol lain long raun nabaut ol i bin harim ol long taim bilong bikpela pen na ol lain bilong Leman i bin les long ol long olgeta de bilong ol. Klostu 544–421 krismas bipo Krais.\n\nInos\n\nInos i beten wantaim olgeta strong na ol sin bilong em i bin lusim em—Maus bilong Bikpela i bin kam long het bilong em long promisim selvesen long ol lain bilong Leman long sampela de bihain—Ol lain bilong Nifai i bin traim long bringim bek ol lain bilong Leman insait long gut nius—Inos i amamas long Ridima bilong em. Klostu 420 krismas bipo Krais.\n\nJarom\n\nOl lain bilong Nifai i bihainim lo bilong Moses, lukluk het olsem Krais bai kam, na sindaun bilong ol bin kamap gutpela long graun—Planti profet i bin wok long lukautim ol pipol long rot bilong tok tru. Klostu 399–361 krismas bipo Krais.\n\nOmnai\n\nOmnai, Amaron, Kemis, Abinadom na Amalekai, ol wan wan man i bin lukautim ol rekot long taim bilong ol—Mosaia i painim ol pipol bilong Jarahemla, ol i bin kam long Jerusalem long ol de bilong Sedekaia—Mosaia i kamap king bilong ol—Ol tumbuna pikinini bilong Mulek i stap long Jarahemla ol i bin painim Koriantuma, laspela man long ol lain bilong Jaret—King Benjamin i kisim ples bilong Mosaia—Ol man mas ofaim sol bilong ol olsem ofa long Krais. Klostu 323–130 krismas bipo Krais.\n\nOl Toktok bilong Momon\n\nMomon i katim sot ol bikpela plet bilong Nifai—Em i putim ol liklik plet wantaim ol narapela plet—King Benjamin i kirapim bel isi long graun bilong Jarahemla. Klostu 385 krismas bihain long Krais.\n\nMosaia\n\n\n\n\n\n\nMosaia 1\n\nKing Benjamin i lainim ol pikinini man bilong em long tok ples na ol profesi bilong ol tumbuna papa bilong ol—Lotu na sindaun bilong ol i bin lukautim i stap, bikos long ol rekot ol i bin lukautim long ol kainkain plet—Mosaia i kamap king na king Benjamin i bin givim ol rekot wantaim ol narapela samting long em long lukautim. Klostu 130–124 krismas bipo Krais.\n\nMosaia 2\n\nKing Benjamin i toktok long ol pipol bilong em—Em toktok long wankain pasin, stretpela na rul bilong em wantaim spirit—Em kaunselim ol long wok long king long Heven bilong ol—Ol lain ol i sakim tok bilong God bai kisim pen wankain olsem paia i no inap idai. Klostu 124 krismas bipo Krais.\n\nMosaia 3\n\nKing Benjamin i autim yet long toktok bilong em—Bikpela bilong Olgeta Pawa bai minista namel long ol man long skin—Blut bai kam long olgeta hul long skin bilong em taim em aton long sin bilong graun—Selvesen i kam long nem bilong em tasol—Ol man ken lusim pasin bilong man i nogat Holi Spirit na kamap ol Seint insait long Atonmen—Pen bilong pasin nogut lain bai kamap wankain olsem wanpela raunwara bilong paia na salfa. Klostu 124 krismas bipo Krais.\n\nMosaia 4\n\nKing Benjamin i autim yet ol toktok bilong em—Selvesen i kam bikos long Atonmen—Bilip long God long kisim selvesen—I stap strong long bilip bihain em ken rausim sin—Givim ol samting bilong yu long pua lain—Wokim olgeta samting wantaim gutpela tingting na long oda. Klostu 124 krismas bipo Krais.\n\nMosaia 5\n\nOl Seint bai kamap ol pikinini man na pikinini meri bilong Krais taim ol bilip—Ol bai singautim nem bilong Krais—King Benjamin i strongim gutpela toktok long ol long i stap strong na i no inap skin dai long wokim gutpela pasin. Klostu 124 krismas bipo Krais.\n\nMosaia 6\n\nKing Benjamin i rekotim nem bilong ol pipol na makim ol pris long lainim ol—Mosaia i rul olsem wanpela stretpela king. Klostu 124–121 krismas bipo Krais.\n\nMosaia 7\n\nAmon i painim graun bilong Lihai-Nifai, we Limhai i kamap king—Ol pipol bilong Limhai i kamap kalabuslain long ol lain bilong Leman—Limhai i autim histri bilong ol—Wanpela profet (Abinadai) i bin tokaut olsem Krais i God na Papa bilong olgeta samting—Ol lain ol i planim doti pasin bai kamautim raunwin, na ol lain ol i putim bilip bilong ol long Bikpela bai kisim selvesen. Klostu 121 krismas bipo Krais.\n\nMosaia 8\n\nAmon i lainim ol pipol bilong Limhai—Em i kamap long save long ol tupela ten foa plet bilong ol lain bilong Jaret—Ol glasman ken tanim tok long ol rekot bilong taim bipo—Long kamap glasman i nambawan presen long ol narapela presen. Klostu 121 krismas bipo Krais.\n\nMosaia 9\n\nJenif i lidim sampela lain i go aut long Jarahemla long kisim graun bilong Lihai-Nifai—King long ol lain bilong Leman i tok orait long ol long kisim graun long ol yet—Bikpela pait i kamap namel long ol lain bilong Leman na ol pipol bilong Jenif—Klostu 200–187 krismas bipo Krais.\n\nMosaia 10\n\nKing Leman idai—Ol pipol bilong em i kamap wail na nogut tru na bilip long ol giaman pasin—Jenif wantaim ol pipol bilong em i bosim ol. Klostu 187–160 krismas bipo Krais.\n\nMosaia 11\n\nKing Noa i rul wantaim pasin nogut—Em i amamas long laip bilong sin wantaim ol meri na ol narapela lain meri bilong em—Abinadai i profesai olsem ol pipol bai ol i kisim ol i go long kalabus—King Noa i traim long kilim em—Klostu 160–150 krismas bipo Krais.\n\nMosaia 12\n\nAbinadai ol bin kalabusim em bikos em i bin profesai long bagarap bilong ol pipol na idai bilong King Noa—Ol giaman pris i bihainim skripsa na giaman long bihainim lo bilong Moses—Abinadai i stat long lainim Wanpela Ten Lo long ol. Klostu 148 krismas bipo Krais.\n\nMosaia 13\n\nPawa bilong God i pasim Abinadai—Em i lainim ol long Wanpela Ten Lo—Selvesen i no kam long lo bilong Moses tasol—God em yet bai atonim na kisim bek ol pipol bilong em. Klostu 148 krismas bipo Krais.\n\nMosaia 14\n\nAisaia i toktok long Mesaia—Pasin daunim bel na pen bilong Mesaia em i bin autim—Em i givim sol bilong em long ofa long sin na beten long halivim ol lain ol i brukim lo. Skelim Aisaia 53. Klostu 148 krismas bipo Krais.\n\nMosaia 15\n\nKrais i kamap Papa na tu Pikinini olsem wanem—Em bai mekim beten long halivim na karim sin bilong ol pipol bilong em—Ol pipol bilong em wantaim olgeta holi profet ol lain pikinini bilong em—Em i kamapim Kisim Bek—Ol liklik pikinini i gat laip oltaim oltaim. Klostu 148 krismas bipo Krais.\n\nMosaia 16\n\nGod i kisim bek ol man long laip bilong paul na pundaun—Ol lain ol i bihainim laik bilong skin i stap yet olsem kisim bek i no inap kam—Krais i kamapim kirap gen long laip i no gat arere o long laip bilong bagarap. Klostu 148 krismas bipo Krais.\n\nMosaia 17\n\nAlma i bilip long Abinadai na raitim ol toktok bilong em—Abinadai idai long paia—Em i profesai olsem ol man ol i kilim em bai ol i idai long sik na paia. Klostu 148 krismas bipo Krais.\n\nMosaia 18\n\nAlma i hait na autim toktok bilong God—Em i tok klia long promis bilong baptisim na Wokim baptisim long ol wara Momon—Em i kirapim Sios bilong Krais na odenim ol pris—Ol i wok long lukautim ol yet na lainim ol pipol—Alma wantaim ol pipol bilong em i ronawe long King Noa na i go long ples we nogat man i stap. Klostu 147–145 krismas bipo Krais.\n\nMosaia 19\n\nGidion i tingting long kilim King Noa—Ol lain bilong Leman i kamap long graun bilong Nifai—King Noa idai long paia—Limhai i kamap wanpela aninit long narapela king long king long ol lain bilong Leman. Klostu 145–121 krismas bipo Krais.\n\nMosaia 20\n\nOl pris bilong Noa i stilim sampela pikinini meri bilong ol lain bilong Leman—Ol lain bilong Leman i kirapim bikpela pait wantaim Limhai na ol pipol bilong em—Ol pipol bilong Limhai i bin rausim bek planti tru long ol lain bilong Leman na kirapim bel isi. Klostu 145–123 krismas bipo Krais.\n\nMosaia 21\n\nOl lain bilong Leman i paitim na winim ol pipol bilong Limhai—Ol pipol bilong Limhai bin bungim Amon na tanim bel—Ol tokim Amon long tupela ten foa plet long ol lain bilong Jaret. Klostu 122–121 krismas bipo Krais.\n\nMosaia 22\n\nOl plen ol i bin wokim long rausim ol pipol long kalabus long ol lain bilong Leman—Ol lain bilong Limhai i mekim ol lain bilong Leman spak—Ol pipol i ronawe na go bek long Jarahemla long king Mosaia long bosim ol. Klostu 121–120 krismas bipo Krais.\n\nMosaia 23\n\nAlma i tok nogat long kamap king—Em i wok olsem hai pris—Bikpela i mekim save long ol pipol bilong em, na ol lain bilong Leman i winim graun bilong Hilam—Amulon, hetman long ol nogut pris bilong King Noa, i kamap nambatu bosman long king long ol lain bilong Leman long bosim ol pipol bilong Bikpela. Klostu 145–121 krismas bipo Krais.\n\nMosaia 24\n\nAmulon i pesekiutim Alma wantaim ol pipol bilong em—Ol bai kilim ol i idai sapos ol i beten—Bikpela i bin mekim hevi bilong ol luk olsem em i no hevi—Em i rausim ol long kalabus, na ol i go bek long graun bilong Jarahemla. Klostu 145–120 krismas bipo Krais.\n\nMosaia 25\n\nOl tumbuna pikinini bilong Mulek long Jarahemla i kamap ol lain bilong Nifai—Ol i kamap long save long ol pipol bilong Alma na bilong Jenif—Alma i baptaisim Limhai wantaim olgeta pipol bilong em—Mosaia i givim atoroti long Alma long kirapim Sios bilong God. Klostu 120 krismas bipo Krais.\n\nMosaia 26\n\nOl man ol i no bilip long God ol i paulim planti memba long Sios na ol i pandaun long sin—Bikpela i promisim Alma long kisim laip oltaim oltaim—Ol lain husat tanim bel bai baptais long pogiv—Bikpela bai pogivim ol memba long Sios i stap long sin, ol i tanim bel na konpes long Alma na long em, sapos nogat, ol bai i no inap kaunim ol wantaim ol pipol bilong Sios. Klostu 120–100 krismas bipo Krais.\n\nMosaia 27\n\nMosaia i tambuim pesekiusen na tokim ol pipol long ona namel long ol yet—Yangpela Alma wantaim fopela pikinini man bilong Mosaia ol i traim long bagarapim Sios—Wanpela ensel i kam na tokim ol long lusim pasin nogut bilong ol—Alma i kamap maus pas—Olgeta manmeri mas kamap niupela gen long kisim selvesen—Alma wantaim ol pikinini man bilong Mosaia ol i autim gut nius. Klostu 100–92 krismas bipo Krais.\n\nMosaia 28\n\nOl pikinini bilong Mosaia i go long autim toktok bilong God long ol lain bilong Leman—Mosaia, yusim glasman ston long tanim tok ol plet long ol lain bilong Jaret. Klostu 92 krismas bipo Krais.\n\nMosaia 29\n\nMosaia i askim ol pipol long makim ol jas long kisim ples bilong king—Ol nogut king save lidim ol pipol long sin—Maus bilong ol pipol yet ol i makim yangpela Alma long kamap het jas—Em tu i kamap hai pris long Sios—Alma, nambawan wantaim Mosaia idai. Klostu 92–91 krismas bipo Krais.\n\nAlma\n\n\n\n\n\n\nAlma 1\n\nNeho i lainim ol giaman doktrin, na kirapim wanpela sios, i statim giaman pasin pris na kilim Gidion—Neho ol i bin kilim idai long ol rong bilong em—Ol giaman pasin pris na pesekiusen kamap bikpela namel long ol pipol—Ol pris sapotim ol yet, ol pipol lukautim ol pua lain, na Sios i kamap bikpela. Klostu 91–88 krismas bipo Krais.\n\nAlma 2\n\nAmlisai i traim long kamap king na ol pipol i les long maus bilong em—Ol lain bihainim em ol i mekim em kamap king—Ol lain bilong Amlisai pait wantaim ol lain bilong Nifai na lus—Ol lain bilong Leman na ol lain bilong Amlisai i bung wantaim long pait wantaim ol lain bilong Nifai na lus—Alma i kilim Amlisai. Klostu 87 krismas bipo Krais.\n\nAlma 3\n\nOl lain bilong Amlisai i makim ol yet long mekim kamap tru toktok bilong profesi—Bikpela i bin kesim ol lain bilong Leman bikos ol i les long harim tok bilong ol—Ol man bai bringim kes long ol yet—Ol lain bilong Nifai i winim narapela ami bilong ol lain bilong Leman. Klostu 87–86 krismas bipo Krais.\n\nAlma 4\n\nAlma i baptais ol tausen manmeri husat i tanimbel—Pasin nogut i kamap insait long Sios, na Sios i no kamap bikpela—Alma i makim Nephihah long kamap het jas—Alma i olsem hai pris, i givim taim bilong em long ministri. Klostu 86–83 krismas bipo Krais.\n\nAlma 5\n\nOl man mas tanim bel na bihainim ol lo bilong God, mas karim gen, klinim klos bilong ol long blut bilong Krais, mas daunim na rausim ol yet long hambak na pasin mangal, na wokim ol wok bilong stretpela pasin long kisim selvesen—Gutpela Wasman bilong sipsip save singautim ol pipol bilong en—Ol lain i wokim ol pasin nogut i pikinini bilong tewel—Alma i autim trupela toktok long doktrin bilong em na tokim ol man long tanim bel—God bai raitim nem bilong ol stretpela lain long buk bilong laip. Klostu 83 krismas bipo Krais.\n\nAlma 6\n\nSios long Jarahemla i bin klinim na putim long oda—Alma i go long Gidion long autim toktok bilong God. Klostu 83 krismas bipo Krais.\n\nAlma 7\n\nMeri bai karim Krais—Em bai slekim ol rop bilong idai na karim sin bilong ol pipol bilong en—Ol lain ol i tanim bel, baptais na bihainim ol lo bai kisim laip oltaim oltaim—Pasin doti bai i no inap kisim kingdom bilong God—God i laikim daun pasin, bilip, hop na bikpela lav. Klostu 83 krismas bipo Krais.\n\nAlma 8\n\nAlma i autim toktok bilong God na baptais long Melek—Ol pipol long Amonaia ol i les long em na em lusim Amonaia—Wanpela ensel i tokim em long go bek na singautim ol pipol long tanim bel—Amulek i kisim em na tupela autim toktok bilong God long Amonaia. Klostu 82 krismas bipo Krais.\n\nAlma 9\n\nAlma i tokim ol pipol bilong Amonaia long tanim bel—Bikpela bai marimari long ol lain bilong Leman long las de—Sapos ol lain bilong Nifai i les long lait, ol lain bilong Leman bai bagarapim ol—Pikinini man bilong God bai klostu kam—Em bai kisim bek ol lain ol i tanim bel, baptais na bilip long nem bilong em. Klostu 82 krismas bipo Krais.\n\nAlma 10\n\nLihai i tumbuna pikinini man bilong Manase—Amulek i tokim ol pipol olsem wanpela ensel i bin tokim em long lukautim Alma—Beten bilong ol stretpela lain i bin seivim ol pipol—Ol nogut loya na jas i mekim rot long ol pipol long kisim bagarap. Klostu 82 krismas bipo Krais.\n\nAlma 11\n\nMoni long ol lain bilong Nifai i bin soim—Amulek i tok pait wantaim Sisrom—Krais bai i no inap seivim ol pipol long sin bilong ol—Ol lain ol i kisim kingdom long heven tasol bai kisim selvesen—Olgeta man bai kirap gen na kisim laip i no inap idai—Ol pipol bai i no moa idai bihain long kirap gen. Klostu 82 krismas bipo Krais.\n\nAlma 12\n\nAlma i tok pait wantaim Sisrom—God ken soim ol tokhait bilong em long ol stretpela lain tasol—God bai jasim ol manmeri long ol tingting, bilip, toktok na wok bilong ol—Ol lain nogut bai idai long spirit—Dispela laip long skin i taim bilong traim—Plen bilong kisim bek i kamapim kirap gen, na rausim sin olsem long bilip—Ol lain husat i tanim bel i gat rait long marimari insait long Wanpela Pikinini man Tasol. Klostu 82 krismas bipo Krais.\n\nAlma 13\n\nOl man i kamap hai pris bikos long bikpela bilip tru na gutpela wok bilong ol—Ol i mas lainim ol lo—Ol i kamap holi na go insait long malolo bilong Bikpela long stretpela pasin bilong ol—Melkesedek i wanpela long ol—Ol ensel i autim gut nius bilong amamas long olgeta hap long graun—Ol bai soim taim tru Krais bai kam. Klostu 82 krismas bipo Krais.\n\nAlma 14\n\nOl pipol i kalabusim Alma na Amulek—Ol i kukim ol lain ol i bilip na ol skripsa long paia—Bikpela i kisim matas wantaim glori—Ol banis bilong kalabus i bruk nabaut na pundaun—Bikpela i seivim Alma na Amulek, na ol lain ol i pesekiutim ol idai. Klostu 82 krismas bipo Krais.\n\nAlma 15\n\nAlma na Amulek i go long Saidom na kirapim wanpela sios—Alma i hilim Sisrom, em i joinim Sios—Planti ol i bin baptais, na Sios i kamap bikpela—Alma na Amulek i go long Jarahemla. Klostu 81 krismas bipo Krais.\n\nAlma 16\n\nOl lain bilong Leman i bagarapim ol pipol bilong Amonaia—Joram i lidim ol lain bilong Nifai long pait long winim ol lain bilong Leman—Alma, Amulek wantaim planti narapela lain i autim toktok bilong God—Ol i lainim olsem Krais bai kam long ol lain bilong Nifai bihain long kirap gen bilong em. Klostu 81–77 krismas bipo Krais.\n\nAlma 17\n\nOl pikinini man bilong Mosaia i kisim spirit bilong profesi na revelesen—Ol i go long wanwan rot bilong ol long autim toktok bilong God long ol lain bilong Leman—Amon i go long graun bilong Ismael na kamap wokman bilong King Lamonai—Amon i seivim ol sipsip bilong king na kilim ol birua bilong king long wara Sibus. Ves 1–3, klostu 77 krismas bipo Krais, Ves 4, Klostu 91–77 krismas bipo Krais, na Ves 5–39, klostu 91 krismas bipo Krais.\n\nAlma 18\n\nKing Lamonai i ting olsem Amon em i Bikpela Spirit Tru—Amon i lainim king long kriesen, long wanem God i save wokim wantaim ol man, na long kisim bek em i save kam wantaim Krais—Lamonai i bilip na pundaun long graun olsem em idai. Klostu 90 krismas bipo Krais.\n\nAlma 19\n\nLamonai i kisim lait bilong laip oltaim oltaim na lukim Ridima—Olgeta pipol ol i stap long haus bilong king i driman, na planti i bin lukim ol ensel—Mirakel i bin kamap long lukautim Amon—Em i baptaisim planti na kirapim wanpela sios namel long ol. Klostu 90 krismas bipo Krais.\n\nAlma 20\n\nBikpela i salim Amon long go long Midonai long rausim ol brata bilong em long kalabus—Amon wantaim Lamonai ol i bungim papa bilong Lamonai, em i king long olgeta graun—Amon i strongim lapun king long tok orait olsem ol brata bilong em ol i ken rausim ol long kalabus. Klostu 90 krismas bipo Krais.\n\nAlma 21\n\nEron i lainim ol lain bilong Amalekai long Krais wantaim atonmen bilong em—Eron wantaim ol brata bilong em ol i bin kalabus long Midonai—Ol i lainim long ol sinagog bihain long ol i kamaut long kalabus na winim planti pipol long tanim bel. Lamonai i givim fridom long ol pipol long lotu insait long graun bilong Ismael. Klostu 90–77 krismas bipo Krais.\n\nAlma 22\n\nEron i lainim papa bilong Lamonai long Kriesen, pundaun bilong Adam wantaim plen bilong kisim bek insait long Krais—King wantaim olgeta famili i tanim bel—Alma i tok klia bilong wanem graun i bin bruk namel long ol lain bilong Nifai na ol lain bilong Leman. Klostu 90–70 krismas bipo Krais.\n\nAlma 23\n\nKing long ol lain bilong Leman i tok orait long fridom long lotu—Ol lain bilong Leman long sevenpela graun na siti i tanim bel—Ol i kolim ol yet ol Entai-Nifai-Lihai na God i rausim kes long ol—Ol lain bilong Amalekai wantaim ol lain bilong Amulon i les long trupela toktok. Klostu 90–77 krismas bipo Krais.\n\nAlma 24\n\nOl lain bilong Leman ol i kam long pait wantaim ol pipol bilong God—Ol pipol bilong Entai-Nifai-Lihai i amamas long Krais na ol ensel i visitim ol—Ol i makim long idai na les long pait long seivim ol yet—Moa long ol lain bilong Leman ol i tanim bel. Klostu 90–77 krismas bipo Krais.\n\nAlma 25\n\nBelhat pasin long ol lain bilong Leman i kamap bikpela—Ol lain pikinini long ol pris bilong Noa idai olsem Abinadai i bin profesai—Planti lain bilong Leman ol i tanim bel na joinim pipol bilong Entai-Nifai-Lihai—Ol i bilip long Krais na bihainim lo bilong Moses. Klostu 90–77 krismas bipo Krais.\n\nAlma 26\n\nAmon i givim glori long Bikpela—Bikpela i save strongim ol bilip lain na givim save—Ol man ken bringim ol tausen sol long tanim bel wantaim bilip—God i gat olgeta pawa na save olgeta samting. Klostu 90–77 krismas bipo Krais.\n\nAlma 27\n\nBikpela i tokim Amon long kisim ol pipol bilong Entai-Nifai-Lihai go long ples we ol bai i stap orait—Amamas i winim strong bilong em taim Amon i bungim Alma—Ol pipol bilong Nifai i givim graun bilong Jeson long ol pipol bilong Entai-Nifai-Lihai—Ol i bin kolim ol pipol bilong Amon. Klostu 90–77 krismas bipo Krais.\n\nAlma 28\n\nOl lain bilong Nifai i winim ol lain bilong Leman taim traipela pait tru i kamap—Ol ten tausen ol i bin kilim—Ol nogut lain i go long nogut laip tru i nogat arere; ol gutpela lain ol i kisim laip bilong amamas i nogat arere. Klostu 77–76 krismas bipo Krais.\n\nAlma 29\n\nAlma i laikim long singautim tanim bel olsem ensel i save wokim—Bikpela i save givim ol tisa long olgeta nesen—Alma i glori long wok bilong Bikpela na long gutpela wok bilong Amon wantaim ol brata bilong em. Klostu 76 krismas bipo Krais.\n\nAlma 30\n\nKoriho, birua bilong Krais i tok pilai long Krais, Atonmen na spirit bilong profesi—Em i lainim olsem, God i no i stap, olsem man i no inap pundaun, olsem long sin i nogat mekim save na olsem Krais i no istap—Alma i tokaut olsem Krais bai kam na olsem olgeta samting i soim olsem God istap—Koriho i askim long wanpela mak na em i kamap maus pas—Tewel i bin kam long Koriho olsem wanpela ensel na skulim em long wanem em mas tok—Ol lain bilong Joram i kalap na kurungutim Koriho i go daun na idai. Klostu 76–74 krismas bipo Krais.\n\nAlma 31\n\nAlma i lidim wanpela misin long kisim bek ol lain bilong Joram ol i bin apostais—Ol lain bilong Joram ol i tok nogat long Krais, ol i bilip long giaman tingting bilong makim, na lotu wantaim wankain beten—Ol misinari ol i pulap wantaim Holi Spirit—Amamas bilong ol long Krais i winim pen bilong ol. Klostu 74 krismas bipo Krais.\n\nAlma 32\n\nAlma i lainim ol pua lain em pen i bin daunim bel bilong ol—Bilip i hop long samting i tru, tasol i no bin lukim—Alma i tokaut olsem ol ensel i save minista long ol man, ol meri na ol pikinini—Alma i skelim toktok bilong God wankain olsem pikinini diwai—Toktok bilong God mas planim na lukautim—Bihain long em mas kamap bikpela diwai we ol pipol bai kisim prut bilong laip oltaim oltaim. Klostu 74 krismas bipo Krais.\n\nAlma 33\n\nJinos i bin lainim olsem ol man mas beten na lotu long olgeta hap, na olsem God i no save larim ol jasmen long kam bikos long Pikinini man—Jinok i bin lainim olsem God i save marimari bikos long Pikinini man—Moses i bin apim long ples we nogat man i stap wanpela piksa long Pikinini man bilong God. Klostu 74 krismas bipo Krais.\n\nAlma 34\n\nAmulek i tokaut olsem toktok i stap insait long Krais long bringim selvesen—Olgeta manmeri bai idai sapos atonmen i no kamap—Olgeta lo bilong Moses i piksa long ofa bilong Pikinini man bilong God—Oltaim oltaim plen bilong kisim bek i sanap long bilip na tanim bel—Beten long kisim blesin long skin na long spirit—Dispela laip i taim long ol man long redi long bungim God—Wokim wok long kisim selvesen bilong yu wantaim pret long ai bilong God. Klostu 74 krismas bipo Krais.\n\nAlma 35\n\nToktok bilong God i bagarapim pasin pris bilong ol lain bilong Joram—Ol i rausim ol lain ol i tanim bel, ol i joinim ol pipol bilong Amon long Jeson—Alma i sore bikos long ol pasin nogut bilong ol pipol. Klostu 74 krismas bipo Krais.\n\nAlma 36\n\nAlma i tokaut long Hilaman long tanim bel bilong em bihain long em i bin lukim wanpela ensel—Em i bin kisim pen long wanpela sol i bin bagarap, em i bin singaut long nem bilong Jisas, na kamap niupela long God—Switpela amamas i bin pulapim sol bilong em—Em i bin lukim planti ensel i wok long amamasim God—Planti lain ol i bin tanim bel na ol i bin traim na lukim wankain olsem em i bin traim na lukim. Klostu 74 krismas bipo Krais.\n\nAlma 37\n\nOl bras plet wantaim ol narapela skripsa i bin lukautim i stap long bringim ol sol long kisim selvesen—Ol lain bilong Jaret i bin bagarapim bikos long pasin nogut bilong ol—Ol tok hait tok tru antap wantaim ol promis bilong ol mas hait long ol pipol—Toktok long Bikpela long olgeta samting yu wokim—Toktok bilong Krais bai lidim ol man long kisim laip oltaim oltaim wankain olsem Liahona i bin gaitim ol pipol bilong Nifai. Klostu 74 krismas bipo Krais.\n\nAlma 38\n\nSiblon i bin kisim pesekiusen bikos long stretpela pasin—Selvesen i kam long Krais, em i laip na lait bilong graun. Yu mas bosim olgeta laik bilong yu. Klostu 74 krismas bipo Krais.\n\nAlma 39\n\nPasin pamuk i wanpela les sin nogut tru—Ol sin bilong Korienton i bin pasim ol lain bilong Joram long kisim toktok—Kisim bek bilong Krais i seivim ol lain husat i bin bilip bipo long idai bilong em. Klostu 74 krismas bipo Krais.\n\nAlma 40\n\nKrais i kamapim kirap gen bilong olgeta man—Stretpela lain ol i idai i go long paradais na nogut lain i go long tudak ples long ausait long wetim de long kirap gen bilong ol—Olgeta samting bai putim bek gen long trutru na stretpela bodi bilong ol long taim long kirap gen. Klostu 74 krismas bipo Krais.\n\nAlma 41\n\nOl man bai kisim sindaun bilong amamas i nogat arere o pen i nogat arere long taim long kirap gen—Pasin nogut i no inap givim amamas—Ol man long skin i no i stap wantaim God long graun—Wanwan man bai kisim gen ol pasin na lukluk ol i bin kisim long laip long skin long taim long kamap gen. Klostu 74 krismas bipo Krais.\n\nAlma 42\n\nLaip long skin i wanpela taim long traim long manmeri long tanim bel na sevim God—Pundaun bilong Adam i bin bringim idai long skin na idai long spirit long olgeta manmeri—Kisim bek save i kam insait long tanim bel—God em yet i aton long ol sin bilong graun—Marimari bai kam long ol lain ol i tanim bel—Olgeta narapela lain i kam aninit long stretpela pasin bilong God—Marimari i kam bikos long Atonmen—Ol lain ol i tanim bel trutru bai ol i kisim selvesen. Klostu 74 krismas bipo Krais.\n\nAlma 43\n\nAlma na ol pikinini man bilong em ol i autim toktok—Ol lain bilong Joram wantaim ol narapela lain bilong Nifai ol i bruk i go awe na joinim ol lain bilong Leman—Ol lain bilong Leman i kamap long pait wantaim ol lain bilong Nifai—Moronai i pasim ol lain bilong Nifai wantaim ol klos bilong pait—Bikpela i soim long Alma plen bilong ol lain bilong Leman—Ol lain bilong Nifai i pait long ples, fridom, famili na lotu bilong ol—Ol ami bilong Moronai na Lihai ol i raunim ol lain bilong Leman. Klostu 74 krismas bipo Krais.\n\nAlma 44\n\nMoronai i tokim ol lain bilong Leman long wokim wanpela promis bilong bel isi o bai bagarap olgeta—Jerahemna i les long wokim promis bilong bel isi na pait i stat gen—Ol ami bilong Moronai i winim ol lain bilong Leman. Klostu 74–73 krismas bipo Krais.\n\nAlma 45\n\nHilaman i bilip long ol toktok bilong Alma—Alma i profesai long bagarap bilong ol lain bilong Nifai—Em i blesim na kesim graun—Spirit mas kisim Alma i go antap wankain olsem Moses—Pasin brukim nabaut i kamap bikpela insait long Sios. Klostu 73 krismas bipo Krais.\n\nAlma 46\n\nAmalikaia i plen long kamap king—Moronai i apim plak bilong fridom—Em i bungim ol pipol long pait long lotu bilong ol—Ol trupela bilip lain i kolim long nem Kristen—Wanwan tumbuna pikinini bilong Josep bai lukautim i stap yet—Amalikaia wantaim ol lain husat i laikim long bruk i go awe i ronawe go long graun bilong Nifai—Ol lain husat i no sapotim fridom ol i bin kilim idai. Klostu 73–72 krismas bipo Krais.\n\nAlma 47\n\nAmalikaia i yusim pasin giaman, pasin kilim man na tokhait plen long kamap king long ol lain bilong Leman—Pasin nogut na belhat long ol lain bilong Nifai ol i bin bruk i go awe i moa long ol lain bilong Leman. Klostu 72 krismas bipo Krais.\n\nAlma 48\n\nAmalikaia i tanim bel long ol lain bilong Leman long belhat wantaim ol lain bilong Nifai—Moronai i redim ol pipol bilong em long lukautim laik bilong ol Kristen lain—Em i amamas long fri rait na fridom na i kamap strongpela man bilong God. Klostu 72 krismas bipo Krais.\n\nAlma 49\n\nOl lain bilong Leman husat i kam long pait i painim hat long kisim ol siti bilong Amonaia na Noa bin banisim—Amalikaia i kesim God na tok tru antap long dring blut bilong Moronai—Hilaman wantaim lain brata bilong em i wok yet long strongim Sios. Klostu 72 krismas bipo Krais.\n\nAlma 50\n\nMoronai i banisim ol graun long ol lain bilong Nifai—Ol i wokim planti niupela siti—Ol bikpela pait na bagarap i bin kamap long ol lain bilong Nifai taim ol i wokim pasin nogut na les nogut tru pasin—Tiankum i bin winim Morianton na ol lain ol i bin bruk i go awe wantaim em—Nifaia i idai, na Pahoran, pikinini man bilong em i kisim jasmen-sia. Klostu 72–67 krismas bipo Krais.\n\nAlma 51\n\nOl king-man i traim long senisim lo na kirapim wanpela king—Maus bilong ol pipol i bin makim Pahoran na ol friman—Moronai i tok strong long ol king-man long pait long kantri bilong ol o bai idai—Amalikaia wantaim ol lain bilong Leman i kisim planti siti i bin banisim—Tiankum i bin strong long pait wantaim ol lain Leman na kilim Amalikaia insait long haus sel bilong em. Klostu 67–66 krismas bipo Krais.\n\nAlma 52\n\nAmoron i kisim ples long Amalikaia long kamap king long ol lain bilong Leman—Moronai, Tiankum wantaim Lihai i lidim ol lain bilong Nifai long winim pait wantaim ol lain bilong Leman—Siti bilong Mulek i bin kisim bek, na Jekop, wanpela long lain bilong Joram i bin kilim. Klostu 66–64 krismas bipo Krais.\n\nAlma 53\n\nOl lain bilong Leman ol i bin kisim ol kalabus na ol i bin yusim ol long wokim banis bilong siti ol i kolim Planti—Pasin bruknabaut namel long ol lain bilong Nifai i bin mekim ol lain bilong Leman long win—Hilaman i kamap komanda long ol yangpela pikinini man long ol pipol bilong Amon. Klostu 64–63 krismas bipo Krais.\n\nAlma 54\n\nAmoron na Moronai i toktok long senisim ol kalabusman—Moronai i strong long askim ol lain bilong Leman long rausim ol ami bilong ol long graun na no moa pait nating long kilim—Amoron i strong long askim ol lain bilong Nifai long lusim ol samting bilong pait bilong ol na larim ol lain bilong Leman long bosim ol. Klostu 63 krismas bipo Krais.\n\nAlma 55\n\nMoronai i tok nogat long senisim ol kalabus lain—Ol lain bilong Leman i bin trikim na spak, na kalabus lain long ol lain bilong Nifai i bin kamaut fri—Blut i no kapsaitim taim siti bilong Gid i bin kisim bek. Klostu 63–62 krismas bipo Krais.\n\nAlma 56\n\nHilaman i salim wanpela pas long Moronai, na toktok long bikpela pait wantaim ol lain bilong Leman—Antipas wantaim Hilaman i bin winim ol lain bilong Leman nogut tru—Ol tu tausen yangpela pikinini man bilong Hilaman i bin pait wantaim pawa bilong mirakel, na nogat wanpela bilong ol i bin idai—Ves 1, klostu 62 krismas bipo Krais, Ves 2–19, klostu 66 krismas bipo Krais, na Veses 20–57, klostu 65–64 krismas bipo Krais.\n\nAlma 57\n\nHilaman i stori long ol lain bilong Nifai kisim Antipara na tu ol i bin banisim Kumenai bihain long ol lain bilong Leman i bin giv ap—Ol yangpela man long ol pipol bilong Amon bilong em i bin strong nogut tru long pait, olgeta i kisim sua, tasol i no wanpela i bin kilim—Gid i ripot long kilim na ronawe bilong ol lain bilong Leman i bin kalabusim. Klostu 63 krismas bipo Krais.\n\nAlma 58\n\nHilaman, Gid wantaim Tiomna bin plenim na kisim siti bilong Mentai—Ol lain bilong Leman i lusim na go bek—Ol pikinini man long ol pipol bilong Amon bin seivim taim ol i sanap strong long pait long fridom na bilip bilong ol. Klostu 63–62 krismas krismas bipo Krais.\n\nAlma 59\n\nMoronai i askim Pahoran long strongim ol ami bilong Hilaman—Ol lain bilong Leman i kisim siti bilong Nifaia—Moronai i belhat long gavman. Klostu 62 krismas bipo Krais.\n\nAlma 60\n\nMoronai i kotim Pahoran bikos gavman i no lukautim ol ami—Bikpela i save larim ol stretpela lain long idai—Ol lain bilong Nifai mas yusim olgeta pawa na samting bilong ol long seivim ol yet long birua bilong ol—Moronai i tok long pait wantaim gavman sapos gavman i no halivim ol ami bilong em. Klostu 62 krismas bipo Krais.\n\nAlma 61\n\nPahoran i tok save long Moronai long pait na sakim tok bilong ol pipol long gavman—Ol king-man i kisim Jarahemla na poroman wantaim ol lain bilong Leman—Pahoran i askim long ami long halivim long pait wantaim ol lain em ol i sakim tok. Klostu 62 krismas bipo Krais.\n\nAlma 62\n\nMoronai i go long graun bilong Gidion long halivim Pahoran—Ol king-man em ol i les long pait long kantri bilong ol i bin kilim idai—Pahoran wantaim Moronai i kisim bek Nifaia—Planti lain bilong Leman i joinim ol pipol bilong Amon—Tiankum i kilim Amoron na em i bin kilim long bekim bek—Ol lain bilong Leman i bin ronim i go aut long graun, na kirapim bel isi gen—Hilaman i go bek gen long wok long ministri na strongim Sios. Klostu 62–57 krismas bipo Krais.\n\nAlma 63\n\nSiblon na bihain Hilaman i lukautim ol holi rekot—Planti lain bilong Nifai i go long graun long hap long not—Hagot i wokim planti sip, em i sel i go aut long solwara long hap long wes—Moronaia i winim ol lain bilong Leman long bikpela pait. Klostu 56–52 krismas bipo Krais.\n\nHilaman\n\n\n\n\n\n\nHilaman 1\n\nPahoran nambatu i kamap het jas na Kiskumen i kilim em i idai—Pakumenai i kisim jasmen-sia long kamap het jas—Korientuma i lidim ami long ol lain bilong Leman, kisim Jarahemla, na kilim Pakumenai—Moronai i winim ol lain bilong Leman, na kisim bek Jarahemla, na Korientuma i idai. Klostu 52–50 krismas bipo Krais.\n\nHilaman 2\n\nHilaman, pikinini man bilong Hilaman, i kamap het jas—Gadianton i kamap lida long ol lain bilong Kiskumen—Wokman bilong Hilaman i kilim Kiskumen, na ol lain bilong Gadianton i ronawe i go long ples we nogat man i stap. Klostu 50–49 krismas bipo Krais.\n\nHilaman 3\n\nPlanti lain bilong Nifai i bin go long graun long hap long not—Ol i bin wokim haus wantaim simen na kipim planti rekot—Ol ten tausen i bin tanim bel na baptais—Toktok bilong God i lidim ol man i go long kisim selvesen—Nifai pikinini man bilong Hilaman i kisim jasmen-sia. Klostu 49–39 krismas bipo Krais.\n\nHilaman 4\n\nOl lain bilong Nifai ol i bruk i go awe na ol lain bilong Leman i bung wantaim na kisim graun bilong Jarahemla—Ol lain bilong Nifai i lus bikos long pasin nogut bilong ol—Sios i paul isi isi i go olgeta, na ol pipol i skin dai wankain olsem ol lain bilong Leman. Klostu 38–30 krismas bipo Krais.\n\nHilaman 5\n\nNifai wantaim Lihai i wok long autim toktok bilong God—Nem bilong ol i strongim ol long bihainim pasin long ol tumbuna papa bilong ol—Krais i kisim bek ol lain ol i tanim bel—Nifai wantaim Lihai i mekim planti lain long tanim bel, ol i bin kalabusim ol na paia i raunim ol—Wanpela klaut bilong tudak i karamapim tri handret pipol—Graun i guria, na wanpela nek i tokim ol man long tanim bel—Nifai na Lihai i toktok wantaim ol ensel, na paia i raunim planti pipol. Klostu 30 krismas bipo Krais.\n\nHilaman 6\n\nOl stretpela lain bilong Leman i autim toktok long ol nogut lain bilong Nifai—Sindaun long ol pipol bilong Nifai wantaim ol pipol bilong Leman i kamap gutpela tru long dispela taim bilong bel isi na planti—Lusifa, papa bilong sin, i tanim bel bilong ol pasin nogut lain na stil lain bilong Gadianton long wokim pasin kilim man na wokim pasin nogut. Ol stil lain i bosim gavman bilong ol lain bilong Nifai, klostu 29–23 krismas bipo Krais.\n\nHilaman 7\n\nOl pipol long hap long not ol i les long Nifai na em i go bek gen long Jarahemla—Em i beten long taua long gaden bilong em, na bihain singautim ol pipol long tanim bel o idai. Klostu 23–21 krismas bipo Krais.\n\nHilaman 8\n\nOl nogut jas i traim long sikrapim ol pipol long belhat long Nifai—Abraham, Moses, Jinos, Jinok, Esaias, Aisaia, Jeremaia, Lihai wantaim Nifai, olgeta i bin tokaut long Krais—Holi Spirit i kirapim bel bilong Nifai long tok save olsem het jas ol i bin kilim idai. Klostu 23–21 krismas bipo Krais.\n\nHilaman 9\n\nOl man bilong karim toktok ol i painim het jas idai i stap long jasmen-sia—Ol i bin kalabusim na bihain rausim—Spirit i bin soim Nifai long save olsem Siantum i bin kilim het jas—Sampela pipol i bilip olsem Nifai i profet. Klostu 23–21 krismas bipo Krais.\n\nHilaman 10\n\nBikpela i givim pawa bilong pasim long Nifai—Em i kisim pawa long pasim na long slekim long graun na long heven—Em i tokim ol pipol long tanim bel o idai—Spirit i karim em i go raun long ol pipol. Klostu 21–20 krismas bipo Krais.\n\nHilaman 11\n\nNifai i askim Bikpela long givim taim bilong hangre long ples long pait—Planti pipol idai—Ol i tanim bel, na Nifai i askim gut tru long Bikpela long salim ren—Nifai wantaim Lihai i kisim planti revelesen—Ol stil lain bilong Gadianton i kamap bikpela tru insait long graun. Klostu 20–6 krismas bipo Krais.\n\nHilaman 12\n\nOl man i no save sanap strong, hambak na wokim pasin nogut hariap tru—Bikpela i save stretim ol pipol bilong em—Ol man em ol samting nating long pawa bilong God—Ol man bai kisim laip oltaim oltaim o bagarap oltaim oltaim long de bilong jasmen. Klostu 6 krismas bipo Krais.\n\nHilaman 13\n\nSamuel wanpela long ol lain bilong Leman i profesai olsem ol lain bilong Nifai bai kisim bagarap sapos ol i no tanim bel—Ol wantaim moni samting bilong ol em i bin kesim—Ol i les long ol profet na paitim ol wantaim ston, ol masalai i raunim ol, na ol i traim long kisim amamas long wokim pasin nogut. Klostu 6 krismas bipo Krais.\n\nHilaman 14\n\nSamuel i profesai olsem lait bai i stap yet long nait na wanpela niupela sta bai kamap long taim karim bilong Krais i kamap—Krais i ridimim ol man long idai long skin na long spirit—Sampela mak long idai bilong em i olsem, tudak bai kamap long tripela de, ol ston bai bruk long namel nabaut, na bikpela bagarap tru bai kam long olgeta samting long graun. Klostu 6 krismas bipo Krais.\n\nHilaman 15\n\nBikpela i save mekim save long ol lain bilong Nifai bikos em i lavim ol—Ol lain bilong Leman ol i tanim bel i strong na holim pas long bilip—Bikpela bai marimari long ol lain bilong Leman long las de. Klostu 6 krismas bipo Krais.\n\nHilaman 16\n\nNifai i baptaisim ol lain bilong em ol i bilip long Samuel—Ol lain bilong Nifai ol i no tanim bel na ol i bin painim hat long kilim Samuel wantaim ol spia bilong bonara na ston—Sampela lain bilong Nifai ol i bin kamap strong long bel bilong ol, na ol narapela lain ol i bin lukim ol ensel—Ol lain ol i no save bilip ol i tok olsem i nogat as long bilip long Krais na long em bai kam long Jerusalem. Klostu 6–1 krismas bipo Krais.\n\n3 Nifai\n\n\n\n\n\n\n3 Nifai 1\n\nNifai, pikinini man bilong Hilaman, i go aut long graun, na pikinini man bilong em Nifai i lukautim ol rekot—Inap planti mak na kirap nogut samting i kamap, tasol ol pasin nogut lain ol i pasim tok long kilim ol stretpela lain—Nait long karim bilong Krais i kamap—Mak i bin soim, na wanpela niupela sta i kamap—Ol giaman na paul pasin i kamap bikpela, na ol stil lain bilong Gadianton ol i kilim planti pipol. Klostu 1–4 krismas bihain long Krais.\n\n3 Nifai 2\n\nPasin nogut wantaim pasin les nogut tru i kamap bikpela namel long ol pipol—Ol lain bilong Nifai na ol lain bilong Leman i bung wantaim long banisim ol yet long stil lain bilong Gadianton—Ol skin long ol lain bilong Leman ol i bin tanim bel i kamap waitpela na ol i bin kolim ol lain bilong Nifai. Klostu 5–16 krismas bihain long Krais.\n\n3 Nifai 3\n\nGidiani, lida long ol stil lain bilong Gadianton, i strong long askim Lakoneus wantaim ol lain bilong Nifai long givim ol yet na givim graun bilong ol—Lakoneus i makim Gidgidonai long kamap het kepten long ol ami—Ol lain bilong Nifai i bung wantaim long Jarahemla na Planti long pait long banisim ol yet. Klostu 16–18 krismas bihain long Krais.\n\n3 Nifai 4\n\nOl ami long ol lain bilong Nifai i winim ol stil lain bilong Gadianton–Ol i kilim Gidiani, Na Jemnaria, man i kisim ples bilong em ol i bin hangamapim em—Ol lain bilong Nifai ol i amamasim Bikpela long win bilong ol. Klostu 19–22 krismas bihain long Krais.\n\n3 Nifai 5\n\nOl lain bilong Nifai i tanim bel na lusim sin bilong ol—Momon i raitim histri long ol pipol bilong em na autim toktok long ol oltaim oltaim—Israel bai ol i bung wantaim we ol i bin go nabaut long longpela taim. Klostu 22–26 krismas bihain long Krais.\n\n3 Nifai 6\n\nSindaun long ol lain bilong Nifai i kamap gutpela—Hambak pasin, moni samting, na pasin pua na moniman i kamap bikpela—Bruknabaut i kamap insait long Sios—Satan i lidim ol pipol long no ken harim tok long ples klia—Planti profet ol i bin singautim tanim bel na ol i bin kilim ol i idai—Ol man bilong kilim man bilong ol i pasim tok long daunim na kisim gavman. Klostu 26–30 krismas bihain long Krais.\n\n3 Nifai 7\n\nHet jas ol i bin kilim idai, gavman ol i bin bagarapim, na ol pipol i bruk i go long wanwan hauslain—Jekop, wanpela birua bilong Krais i kamap king bilong kainkain pasin tokhait—Nifai i autim toktok long tanim bel na long bilip long Krais—Ol ensel i minista long em wanwan de, na em bin kirapim gen brata bilong em long idai—Planti pipol i tanim bel na kisim baptisim. Klostu 30–33 krismas bihain long Krais.\n\n3 Nifai 8\n\nOl win, guria, paia, raun win wantaim bagarap long graun i witnes long krusifiksen bilong Krais—Planti pipol ol i bin bagarap—Tudak i bin karamapim graun long tripela de—Ol lain ol i stap laip ol i sore long laip bilong ol. Klostu 33–34 krismas bihain long Krais.\n\n3 Nifai 9\n\nNek bilong Krais i tok save long bagarap bilong planti pipol na siti bikos long pasin nogut bilong ol long tudak—Em tu i tok save olsem em i Pikinini man bilong God, na autim olsem lo bilong Moses i bin kamap tru, na invaitim ol man long kam long em na kisim selvesen. Klostu 34 krismas bihain long Krais.\n\n3 Nifai 10\n\nNogat wanpela nois i bin kamap long graun long planti aua—Nek bilong Krais i promis long bungim ol pipol bilong em wankain olsem kakaruk meri i save bungim ol pikinini kakaruk bilong em—Bikpela i bin larim long i stap laip ol pipol ol i moa stret bikos long pasin bilong ol. Klostu 34–35 krismas bihain long Krais.\n\n3 Nifai 11\n\nPapa i tokaut long Pikinini man bilong em Em i save Lavim—Krais i soim em yet na tok save long atonmen bilong em—Ol pipol i pilim ol mak bilong sua long ol han, lek na sait bilong em—Ol i singaut Hosana—Em i soim we na rot long baptisim—Spirit bilong pait na tok pait i kam long tewel—Doktrin bilong Krais em i olsem ol man mas bilip, baptais na kisim Holi Spirit. Klostu 34 krismas bihain long Krais.\n\n3 Nifai 12\n\nJisas i makim na givim pawa long ol Wanpela Ten tu man—Em i autim toktok long ol lain bilong Nifai wankain olsem toktok em i bin autim long Maunten—Em i tok long ol Blesin—Ol toktok bilong em em i lainim ol pipol i abrusim na kamap nambawan long lo bilong Moses—Ol i bin tokim man long kamap stretpela lain wankain olsem Jisas na Papa bilong em i stret—Skelim Matyu 5. Klostu 34 krismas bihain long Krais.\n\n3 Nifai 13\n\nJisas i lainim ol lain bilong Nifai Beten bilong Bikpela—Ol i mas bungim ol moni samting antap long heven—Jisas i bin tokim ol Wanpela Ten tu lain olsem ol noken tingim long ol samting long skin long taim long ministri bilong ol. Skelim Matyu 6. Klostu 34 krismas bihain long Krais.\n\n3 Nifai 14\n\nJisas i givim lo: Noken jasim narapela lain, askim Papa, lukaut long ol giaman profet—Em i promisim selvesen long ol lain ol i bihainim laik bilong Papa—Skelim Matyu 7. Klostu 34 krismas bihain long Krais.\n\n3 Nifai 15\n\nJisas i tok save olsem lo bilong Moses i kamap tru insait long em—Ol lain bilong Nifai em ol i narapela sipsip ol em i bin toktok long Jerusalem—Bikos long pasin nogut, ol pipol bilong Bikpela ol i stap long Jerusalem ol i no save long sipsip bilong Israel ol i bin go nabaut. Klostu 34 krismas bihain long Krais.\n\n3 Nifai 16\n\nJisas bai visitim ol narapela sipsip bilong Israel ol i bin lus—Gutnius bai go long ol lain bilong Jentail pastaim na bihain long haus bilong Israel long las de—Ol pipol bilong Bikpela bai lukim ai tu ai taim em i bringim bek Saion. Klostu 34 krismas bihain long Krais.\n\n3 Nifai 17\n\nJisas i tokim ol pipol long tingting long ol toktok bilong em na long beten long kisim save—Em i hilim ol sik lain bilong ol—Em i beten long nem long ol pipol long kain tok ples i no inap raitim—Ol ensel i minista long ol liklik pikinini bilong ol na paia i raunim ol. Klostu 34 krismas bihain long Krais.\n\n3 Nifai 18\n\nJisas i kirapim sakramen namel long ol lain bilong Nifai—Em i bin tokim ol long beten olgeta taim long nem bilong em—Ol lain ol i no i stap stret na kaikai bodi bilong em na dring blut bilong em bai kisim bagarap—Ol disaipel i bin givim pawa long givim Holi Spirit. Klostu 34 krismas bihain long Krais.\n\n3 Nifai 19\n\nOl wanpela ten tu disaipel i minista long ol pipol na beten long kisim Holi Spirit—Ol disaipel i kisim baptisim, ol i kisim Holi Spirit na ol ensel i minista long ol—Jisas i beten long kain toktok i no inap raitim—Em i tokaut long traipela bilip tru bilong ol dispela lain bilong Nifai. Klostu 34 krismas bihain long Krais.\n\n3 Nifai 20\n\nJisas i wokim mirakel long kisim bret na wain, na gen givim sakramen i go long ol pipol—Wanwan lain bilong Jekop bai kam long save long Bikpela God bilong ol na bai ol i kisim olgeta graun bilong Amerika long ol yet—Jisas i profet wankain olsem Moses, na ol lain bilong Nifai i ol lain pikinini bilong ol profet—Ol narapela pipol bilong Bikpela bai bung long Jerusalem. Klostu 34 krismas bihain long Krais.\n\n3 Nifai 21\n\nIsrael bai ol i bung wantaim taim Buk Momon kam aut—Ol lain bilong Jentail bai kamap wanpela ol fri pipol long Amerika—Ol bai kisim selvesen sapos ol i bilip na bihainim Jisas Krais, nogut ol bai lus na bagarap—Israel bai biltim Niupela Jerusalem, na ol hauslain ol i lus bai kam bek. Klostu 34 krismas bihain long Krais.\n\n3 Nifai 22\n\nSaion wantaim ol stek bilong em bai kirap long ol las de, na Israel bai bung wantaim long marimari na pasin bel isi—Ol bai win—Skelim Aisaia 54. Klostu 34 krismas bihain long Krais.\n\n3 Nifai 23\n\nJisas i orait long ol toktok bilong Aisaia—Em givim lo long ol pipol long painim toktok bilong ol profet—Ol toktok bilong Samuel, em wanpela long ol lain bilong Leman em i toktok long Kirap gen na ol i bin antapim long rekot bilong ol. Klostu 34 krismas bihain long Krais.\n\n3 Nifai 24\n\nWanpela man bilong karim toktok bilong Bikpela bai redim rot long kam long Nambatu taim—Krais bai sindaun long jasim—Bikpela i givim lo long Israel long baim tait na ofa—Wanpela buk bilong tingim ol pipol ol i lukautim—Skelim Malakai 3. Klostu 34 krismas bihain long Krais.\n\n3 Nifai 25\n\nHambak lain wantaim pasin nogut lain bai paia kukim ol olsem gras long taim Jisas i kam long nambatu taim—Elaija bai kam bek bipo long dispela bikpela de nogut tru—Skelim Malakai 4. Klostu 34 krismas bihain long Krais.\n\n3 Nifai 26\n\nJisas i tok klia long olgeta samting long i stat tru i go long arere tru—Ol bebi wantaim liklik pikinini autim ol gutpela samting tru ol i no inap raitim—Ol lain ol i stap insait long Sios bilong Krais i skelim olgeta samting namel long ol. Klostu 34 krismas bihain long Krais.\n\n3 Nifai 27\n\nJisas tokim ol long kolim Sios long nem bilong em—Misin na atoning ofa bilong em i gutnius bilong em—Ol i bin tokim ol man long tanim bel na baptais olsem Holi Spirit bai mekim ol i kamap holi—Ol i mas kamap wankain olsem Jisas. Klostu 34–35 krismas bihain long Krais.\n\n3 Nifai 28\n\nNainpela long ol wanpela ten tu disaipel ol i laikim na em i bin promisim long kisim ples insait long kingdom bilong Krais taim ol i idai—Ol tripela disaipel long ol lain bilong Nifai ol i laikim na bin givim pawa long winim idai inap long ol i stap yet long graun i go inap long Jisas bai kam gen—Ol bodi bilong ol i bin senis na lukim ol samting we i bin tambu long toktok, na ol i nau minista namel long ol man. Klostu 34–35 krismas bihain long Krais.\n\n3 Nifai 29\n\nTaim Buk Momon kam em i wanpela mak olsem Bikpela i stat long bungim wantaim ol Israel na mekim kamap tru ol kontrak bilong em—Ol lain ol i les long las de revelesen na presen bilong em bai kisim kes. Klostu 34–35 krismas bihain long Krais.\n\n3 Nifai 30\n\nOl lain bilong Jentail i bin tok long tanim bel, kam long Krais, na bai kaunim ol wantaim haus bilong Israel. Klostu 34–35 krismas bihain long Krais.\n\n4 Nifai\n\nOlgeta ol lain bilong Nifai wantaim ol lain bilong Leman tanim bel long Bikpela—Ol skelim olgeta samting namel long ol yet, wokim planti mirakel, na sindaun bilong ol kamap gutpela long graun—Bruknabaut, pasin nogut, planti giaman sios na pesekiusen i kirap bihain long tu handret krismas—Ol lain bilong Nifai wantaim ol lain bilong Leman i kamap pasin nogut lain bihain long tri handret krismas—Amaron i haitim ol holi rekot. Klostu 35–321 krismas bihain long Krais.\n\nMomon\n\n\n\n\n\n\nMomon 1\n\nAmaron i tokim Momon long ol holi rekot—Bikpela pait i stat namel long ol lain bilong Nifai na ol lain bilong Leman—Bikpela i kisim go awe ol tripela lain bilong Nifai—Pasin nogut, pasin pegen pasin sanguma na pasin masalai i kamap bikpela. Klostu 321–326 krismas bihain long Krais.\n\nMomon 2\n\nMomon i kamap lida bilong ami long ol lain bilong Nifai—Blut wantaim bagarap i bin klinim graun—Ol lain bilong Nifai ol i bin krai na sore olsem ol lain ol i kisim bagarap save sore—Taim bilong grasia bilong ol i pinis—Momon i kisim ol plet bilong Nifai—Planti bikpela pait i go yet. Klostu 327–350 krismas bihain long Krais.\n\nMomon 3\n\nMomon i singautim tanim bel long ol lain bilong Leman—Ol i winim pait nogut tru na glori long strong bilong ol yet—Momon i les long kamap lida bilong ol, na beten bilong em long ol i nogat pawa bilong bilip—Buk Momon i invaitim ol wanpela ten tu hauslain bilong Israel long bilip long gutnius. Klostu 360–362 krismas bihain long Krais.\n\nMomon 4\n\nBikpela pait na bagarap i go yet—Pasin nogut lain i mekim save long pasin nogut lain—Kain traipela pasin nogut tru i no bin kamap bipo insait long olgeta Israel i kamap—Ol meri na ol pikinini ol i bin ofaim ol long ol god-giaman—Ol lain bilong Leman ol i stat long swipim ol lain bilong Nifai long pes bilong ol. Klostu 363–375 krismas bihain long Krais.\n\nMomon 5\n\nMomon gen lidim ami long ol lain bilong Nifai long pait bilong kapsaitim blut na bagarap—Buk Momon bai kamaut long mekim olgeta lain Israel long bilip olsem Jisas i Krais—Ol lain bilong Leman bai ol i go nabaut bikos long pegen pasin, na Spirit bai; no inap i stap wantaim ol—Ol bai kisim gutnius long ol lain bilong Jentail long las de. Klostu 375–384 krismas bihain long Krais.\n\nMomon 6\n\nOl lain bilong Nifai bung long graun bilong Kamora long ol laspela pait—Momon i haitim ol holi rekot insait long liklik maunten Kamora—Ol lain bilong Leman i win, na nesen bilong ol lain bilong Nifai ol i bin bagarapim olgeta—Ol handret long ol tausen pipol ol i bin kilim ol wantaim naip bilong pait. Klostu 385 krismas bihain long Krais.\n\nMomon 7\n\nMomon i invaitim ol lain bilong Leman bilong las de long bilip long Krais, kisim gutnius bilong em na bai kisim selvesen—Olgeta pipol ol i bilip long Baibel bai bilip long Buk Momon tu. Klostu 385 krismas bihain long Krais.\n\nMomon 8\n\nOl lain bilong Leman painim na bagarapim ol lain bilong Nifai—Buk Momon bai kam aut wantaim pawa bilong God—Ol wo bin tokaut long ol lain ol i tok long belhat na pait long wok bilong Bikpela—Rekot bilong ol lain bilong Nifai bai kam aut long de bilong pasin nogut, pasin giaman na apostasi. Klostu 400–421 krismas bihain long Krais.\n\nMomon 9\n\nMoronai i askim ol lain ol i no bilip long Krais long tanim bel—Em i tok save wanpela God bilong ol mirakel, em i save givim ol revelesen na kapsaitim ol presen na mak long ol bilip lain—Ol mirakel i pinis bikos ol pipol i no bilip long God—Moronai i strongim gutpela toktok long ol man long kamap man bilong bikpela save na bihainim ol lo. Klostu 401–421 krismas bihain long Krais.\n\nIta\n\n\n\n\n\n\nIta 1\n\nMoronai i katim sot ol raitin bilong Ita—Lain famili bilong Ita i bin raitim—Tok ples bilong ol lain bilong Jaret i no bin paul long Taua bilong Babel—Bikpela i promisim ol long kisim ol i go long wanpela nambawan graun tru na mekim ol kamap wanpela nambawan nesen.\n\nIta 2\n\nOl lain bilong Jaret redi long go long graun em i bin promisim—Em i wanpela nambawan graun tru we ol man mas sevim Krais, o ol bai bagarap olgeta—Bikpela i tok long brata bilong Jaret long tripela aua—Ol lain bilong Jaret i wokim ol baj—Bikpela i askim brata bilong Jaret long plenim ol baj bai kisim lait olsem wanem.\n\nIta 3\n\nBrata bilong Jaret i lukim pinga bilong Bikpela taim em i tasim ol wanpela ten sikis ston—Krais i soim spirit bodi bilong em long brata bilong Jaret—Ol lain ol i gat trutru save ken lukluk insait long samting ol i pasim—Ol samting bilong tanim tok i bin redim long bringim rekot bilong ol lain bilong Jaret long ples klia.\n\nIta 4\n\nMoronai i bin tokim long silim ol raitin bilong brata bilong Jaret—Ol bai i no inap soim i go inap long ol man mas gat bilip wankain olsem brata bilong Jaret—Krais i tokim ol man long bilip long ol toktok bilong em wantaim ol disaipel bilong em—Ol man ol i bin tokim ol long tanim bel, bilip long gutnius na kisim selvesen.\n\nIta 5\n\nOl tripela witnes wantaim wok em yet bai sanap olsem testimoni long Buk Momon i trutru.\n\nIta 6\n\nOl win i karim ol baj bilong ol lain bilong Jaret i go long graun bilong promis—Ol pipol i amamasim Bikpela long gutpela pasin bilong em—Oriha ol i bin makim em king long bosim ol—Jaret wantaim brata bilong em idai.\n\nIta 7\n\nOriha i rul wantaim stretpela pasin—Ol tupela birua kingdom bilong Sul na Koho i bin kirap namel na ol i pait na trabel long kisim pawa—Ol profet i kotim pasin nogut na pasin bilong lotuim god-giaman bilong ol pipol, ol i bin tanim bel bipo.\n\nIta 8\n\nTrabel na pait i bin kamap long kisim kingdom—Akis i bin kirapim wanpela lain bilong tok tru antap long wokim kainkain pasin nogut long hait na kilim king—Tewel save kirapim kainkain pasin nogut long hait, na arere bilong em em long bagarapim ol nesen—Ol lain bilong Jentail long nau taim ol i bin givim strongpela tok long kainkain pasin nogut long hait, em bai traim long daunim fridom bilong olgeta graun, nesen na kantri.\n\nIta 9\n\nKingdom ol i givim kamdaun long wanpela king i go long narapela king long wan blut pikinini, tokhait plen na pasin kilim man—Ima bin lukim Pikinini bilong stretpela pasin—Planti profet singautim tanim bel—Wanpela taim bilong hangre wantaim ol poisen snek givim pen long ol pipol.\n\nIta 10\n\nWanpela king i kisim ples bilong narapela king—Sampela king i stretpela, ol narapela king i nogut—Bikpela i blesim na mekim sindaun bilong ol pipol kamap gutpela, taim stretpela pasin i kamap bikpela.\n\nIta 11\n\nOl bikpela pait, bruknabaut, wantaim pasin nogut i ronim laip bilong ol lain bilong Jaret—Ol profet i profesai olsem ol lain bilong Jaret bai bagarap olgeta, sapos ol no tanim bel—Ol pipol i les long toktok bilong ol profet.\n\nIta 12\n\nProfet Ita i strongim gutpela toktok long ol pipol long bilip long God—Moronai i autim gen ol planti kirap nogut i bin wokim wantaim bilip—Bilip i bin mekim brata bilong Jaret long lukim Krais—Bikpela save mekim ol man long kamap malumalum olsem ol bai daunim ol yet—Brata bilong Jaret i bin rausim Maunten Jerin wantaim bilip—Bilip, hop na bikpela lav tru i nambawan long kisim selvesen—Moronai i bin lukim Jisas pes tu pes.\n\nIta 13\n\nIta i tokaut olsem ol tumbuna pikinini bilong Josep bai kirapim Niupela Jerusalem long Amerika—Em profesai, ol i bin tromoi i go ausait, raitim histri bilong ol lain bilong Jaret, na profesai long bagarap bilong ol lain bilong Jaret—Bikpela pait i karamapim olgeta graun.\n\nIta 14\n\nPasin nogut bilong ol pipol i bringim kes long graun—Koriantuma i wok long pait wantaim Gilied, na bihain Lip, na bihain Sis—Blut wantaim bagarap i karamapim graun.\n\nIta 15\n\nOl milen long ol lain bilong Jaret ol i bin kilim ol long bikpela pait—Sis wantaim Koriantuma ol i bin bungim olgeta pipol long pait bilong idai—Spirit bilong Bikpela i bin les long i stap wantaim ol—Nesen bilong ol lain bilong Jaret i bin bagarap olgeta—Koriantuma tasol i bin i stap laip.\n\nMoronai\n\n\n\n\n\n\nMoronai 1\n\nMoronai i raitim long gutpela sindaun long ol lain bilong Leman—Ol lain bilong Nifai ol i no tok nogat long Krais ol i bin kilim ol i idai. Klostu 401–421 krismas bihain long Krais.\n\nMoronai 2\n\nJisas bin givim pawa long ol wanpela ten tu disaipel long givim presen bilong Holi Spirit. Klostu 401–421 krismas bihain long Krais.\n\nMoronai 3\n\nOl Elda putim han bilong ol antap long het long odenim ol pris na tisa. Klostu 401–421 krismas bihain long Krais.\n\nMoronai 4\n\nTok klia long wei ol elda na pris bin givim bret bilong sakramen. Klostu 401–421 krismas bihain long Krais.\n\nMoronai 5\n\nWei long givim wain bilong sakramen i bin soim olsem. Klostu 401–421 krismas bihain long Krais.\n\nMoronai 6\n\nOl lain ol i tanim bel ol i bin baptais na poromanim—Ol memba bilong sios ol i tanim bel em ol i bin pogivim ol—Ol kibung ol i bin holim em wantaim pawa bilong Holi Spirit. Klostu 401–421 krismas bihain long Krais.\n\nMoronai 7\n\nWanpela askim long go insait long hap bilong malolo bilong Bikpela—Beten wantaim olgeta bel—Spirit bilong Krais i save givim ol man long save gutpela long nogut—Satan i save grisim ol man long tok nogat long krais na wokim pasin nogut—Ol profet i soim taim Krais bai kam—Ol i wokim mirakel na ol ensel ken minista wantaim bilip—Ol man mas hop long laip oltaim oltaim na holim pas long bikpela lav. Klostu 401–421 krismas bihain long Krais.\n\nMoronai 8\n\nBaptaisim ol liklik pikinini i wanpela nogut na pasin les nogut tru—Ol liklik pikinini i stap laip long Krais bikos long atonmen—Bilip, tanim bel, pasin bel malumalum na pasin daunim bel, kisim Holi Spirit, na i stap strong i go long arere i lidim i go long selvesen. Klostu 401–421 krismas bihain long Krais.\n\nMoronai 9\n\nTupela ol lain bilong Nifai wantaim ol lain bilong Leman ol i kamap nogut na bagarap olgeta—Ol i givim pen na kilim namel long ol yet—Momon i beten olsem grasia na gutpela pasin bai i stap wantaim Moronai oltaim. Klostu 401–421 krismas bihain long Krais.\n\nMoronai 10\n\nTestimoni bilong Buk Momon i kam long pawa bilong Holi Spirit—Bikpela i save givim presen bilong Spirit long bilip lain—Ol presen bilong spirit i kam wantaim bilip—Ol toktok bilong Moronai i autim kam long das—Kam long Krais, kamap wankain olsem em na mekim sol bilong yupela i kamap holi. Klostu 421 krismas bihain long Krais.\n\nReferens Gait Bilong Buk Momon\n\nBuk Momon nambawan long olgeta samting i witnesim olsem Jisas Krais i kam long God na gat ol doktrin bilong gutnius bilong Jisas Krais. Ol het tok wantaim referens insait long em i givim luksave long ol pipol, ol ples, ol doktrin na ol samting i bin kamap insait long Buk Momon.\n\n", "eight 0": "[center][font_size=26]Buk Momon[/font_size][/center]\n\nTok i go pas na Ol Witnes\n\n\n\n\n\n\nPes Nem\n\n\nPes Nem bilong Buk Momon\n\nLong wanem dispela em i sotpela stori i kam long rekot bilong ol pipol bilong Nifai, wantaim ol pipol bilong Leman—Profet i bin raitim long ol lain bilong Leman, em ol wanwan lain long ol haus bilong Israel, na tu long ol lain Juda wantaim ol lain bilong Jentail—Em i bin raitim olsem God bin tok, na tu wantaim spirit bilong profesi na revelesen—Em i bin raitim, pasim na haitim bilong Bikpela, we ol bai i no inap bagarap—Tasol long bihain taim, wantaim presen na pawa bilong God ol i ken tanim tok long en—Pasim wantaim han bilong Moronai, na haitim bilong Bikpela, long kamaut long taim stret em i bin makim long wanpela lain bilong Jentail—Tanim tok bilong em wantaim presen bilong God.\n\nTok Klia\n\nBuk Momon em i holi skripsa wankain olsem Baibel. Em i wanpela rekot long wok bilong God wantaim ol pipol bilong bipo, long olgeta hap long Amerika na em i pulap long olgeta gutnius bilong oltaim oltaim.\n\nWanpela Liklik Tok Klia Long Buk Momon\n\nBuk Momon i wanpela holi rekot bilong ol pipol bilong Amerika long taim bipo, na ol i bin katim toktok long ol ain-plet. Fopela kain ol ain plet ol i toktok long em insait long buk em yet:\n\nOl Piksa\n\n\n\n1 Nifai\n\n\n\n\n\n\n1 Nifai 1\n\nNifai i stat long raitim rekot bilong pipol bilong en—Lihai lukim long visen paia sanap olsem pos na ritim long wanpela buk bilong profesi—Em i marimari long God, na profesai olsem Mesaia bai kam, na tu profesai long bagarap bilong Jerusalem—Ol lain bilong Juda i pesekiutim em—Klostu 600 krismas bipo Krais.\n\n1 Nifai 2\n\nLihai i kisim famili bilong em i go long ples we nogat man i stap klostu long Retsi—Ol lusim ol samting bilong ol—Lihai i ofaim wanpela ofa i go long Bikpela na lainim ol pikinini man bilong em long bihainim ol lo bilong Bikpela. Leman wantaim Lemuel i tok baksait long papa bilong ol—Nifai i bihainim tok na beten wantaim bilip—Bikpela i toktok long Nifai na makim em long bosim ol lain brata bilong em. Klostu 600 krismas bipo Krais.\n\n1 Nifai 3\n\nOl pikinini man bilong Lihai i go bek long Jerusalem long kisim ol plet bras—Leban i les long givim ol—Nifai i strongim gutpela toktok na strongim ol brata bilong en—Leban i stilim samting bilong ol na traim long kilim ol—Leman wantaim Lemuel i paitim Nifai na wanpela ensel krosim tupela. Klostu 600–592 krismas bipo Krais.\n\n1 Nifai 4\n\nNifai i bihainim tok bilong Bikpela long kilim Leban na bihain kisim ol plet bras wantaim wanpela plen—Joram makim long joinim famili bilong Lihai long ples we nogat man i stap. Klostu 600–592 krismas bipo Krais.\n\n1 Nifai 5\n\nSaraia i koros wantaim Lihai—Tupela i amamas taim ol pikinini man bilong ol kambek—Ol mekim planti ofa—Ol plet bras i gat ol raitin bilong Moses wantaim ol profet—Ol plet soim olsem Lihai i kam long lain bilong Josep—Lihai i profesai long ol tumbuna pikinini bilong em na lukautim bilong ol plet. Klostu 600–592 krismas bipo Krais.\n\n1 Nifai 6\n\nNifai i raitim ol samting bilong God—As tingting bilong Nifai em long kirapim bel bilong ol man long kam long God bilong Abraham na kisim selvesen. Klostu 600–592 krismas bipo Krais.\n\n1 Nifai 7\n\nOl pikinini man bilong Lihai i bin go bek long Jerusalem na askim Ismael wantaim famili bilong em long bung wantaim ol long wokabaut bilong ol—Leman wantaim ol narapela lain i no harim tok—Nifai i strongim gutpela tok long ol brata bilong em long bilip long Bikpela—Ol pasim em wantaim rop na pasim toktok long bagarapim em—Em i kamap fri wantaim pawa bilong bilip—Ol brata bilong em askim em long fogivim ol—Lihai wantaim lain bilong em givim ofa na kukim ofa. Klostu 600–592 krismas bipo Krais.\n\n1 Nifai 8\n\nLihai i lukim visen long diwai bilong laip—Em kaikaim prut bilong em na laikim famili bilong em long wokim wankain—Em i lukim wanpela ain stik, wanpela strongpela na liklik rot tru wantaim klaut bilong tudak save karamapim ol man—Saraia, Nifai na Sem i kaikai prut, tasol Leman wantaim Lemuel i les. Klostu 600–592 krismas bipo Krais.\n\n1 Nifai 9\n\nNifai i wokim tupela kain rekot—Wanwan rekot bin kolim ol plet bilong Nifai—Ol bikpela plet gat histri long ol samting bilong graun, ol liklik plet gat stori long ol holi samting. Klostu 600–592 krismas bipo Krais.\n\n1 Nifai 10\n\nLihai i profesai olsem ol lain bilong Babilon bai kalabusim ol lain bilong Juda—Em i tokaut olsem wanpela Mesaia, wanpela Sevia, wanpela Ridima bai kam namel long ol lain bilong Juda—Lihai i tokaut tu olsem man em bai baptaisim Pikinini Sipsip bilong God bai kam—Lihai i tokaut long i dai na kirap gen bilong Mesaia—Em skelim go nabaut na bung bilong Israel olsem wanpela diwai oliv—Nifai i toktok long Pikinini bilong God, presen bilong Holi Spirit na nid long stretpela pasin. Klostu 600–592 krismas bipo Krais.\n\n1 Nifai 11\n\nNifai i lukim Spirit bilong Bikpela na em i bin soim long visen diwai bilong laip—Em i lukim mama bilong Pikinini man bilong God na i save long daunim bilong God—Em i lukim baptisim, ministri wantaim krusifiksen bilong Pikinini Sipsip bilong God—Em tu i lukim makim na ministri bilong ol Wanpela ten tu Aposel bilong Pikinini Sipsip. Klostu 600–592 krismas bipo Krais.\n\n1 Nifai 12\n\nNifai i lukim long visen graun promis, stretpela pasin, pasin nogut na pundaun bilong ol pipol i stap long graun promis, visit bilong Pikinini Sipsip bilong God namel long ol, ol wanpela ten tu disaipel wantaim ol wanpela ten tu aposel bai jasim Israel, olsem wanem, na les nogut tru na doti laip bilong ol lain ol i bilip paul isi isi i go olgeta. Klostu 600–592 krismas bipo Krais.\n\n1 Nifai 13\n\nNifai i lukim long visen sios bilong tewel kamap namel long ol lain bilong Jentail, painim bilong Amerika na ol pipol kam long sindaun long em, planti klia na dia tumas ol hap tok bilong Baibel bai lus, sindaun bilong ol lain bilong Jentail long taim long apostasi, gutnius bai kam bek gen long graun, skripsa bilong las de bai kam, na kamap bilong Saion. Klostu 600–592 krismas bipo Krais.\n\n1 Nifai 14\n\nWanpela ensel i tokim Nifai long ol blesin na ol kes bai kamap long ol lain bilong Jentail—I gat tupela sios tasol: Sios bilong Pikinini Sipsip bilong God na sios bilong tewel—Bikpela na nogut na giaman sios tru bai pesekiutim ol seint bilong God long olgeta nesen—Aposel Jon bai raitim long wanem samting bai kamap long arere bilong graun. Klostu 600–592 krismas bipo Krais.\n\n1 Nifai 15\n\nTumbuna pikinini bilong Lihai bai kisim gutnius long ol lain bilong Jentail long las de—Bung bilong Israel bai wankain olsem ol han tru tru bilong diwai oliv ol i bin pasim antap gen long diwai oliv—Nifai i autim tok klia bilong visen long diwai bilong laip na toktok long stretpela pasin bilong God em i ken brukim long namel ol nogut lain long ol gutpela lain. Klostu 600–592 krismas bipo Krais.\n\n1 Nifai 16\n\nOl lain nogut i kisim trupela toktok olsem hatpela samting—Ol pikinini man bilong Lihai maritim ol pikinini meri bilong Ismael—Liahona i soim rot bilong ol long ples we nogat man i stap—Ol toktok bilong Bikpela em i bin raitim insait long Liahona long wanwan taim—Ismael i dai, famili bilong em i tok baksait bikos long ol pen. Klostu 600–592 krismas bipo Krais.\n\n1 Nifai 17\n\nBikpela i bin tokim Nifai long wokim wanpela sip—Ol brata bilong em birua long em—Em strongim gutpela toktok long ol long autim gen histri bilong pasin bilong God wantaim Israel—Pawa bilong God i pulumapim Nifai—Ol brata bilong em bin tambu long holim em, nogut ol bai kamap drai olsem wanpela drai gras bilong wara. Klostu 592–591 krismas bipo Krais.\n\n1 Nifai 18\n\nSip i pinis—Karim bilong Jekop na Josep i kamap—Lihai wantaim ol pipol bilong em i stat long go long graun bilong promis—Ol pikinini man bilong Ismael wantaim meri bilong ol bung long amamas na sakim tok—Nifai i bin pasim wantaim rop, na wanpela bikpela solwara nogut tru wantaim win i karim sip i go bek—Nifai i bin kamap fri, na bikpela solwara wantaim win pinis bikos long beten bilong em—Ol pipol kamap long graun bilong promis. Klostu 591–589 krismas bipo Krais.\n\n1 Nifai 19\n\nNifai i wokim ol plet wantaim ston ain na rekotim histri bilong ol pipol bilong em—God bilong Israel bai kam long sikis handret krismas long taim Lihai bin lusim Jerusalem—Nifai i tokaut long ol pen na krusifiksen bilong God bilong Israel—Olgeta pipol bai tok nogut na tromoi nabaut ol lain bilong Juda i go inap long ol las de, we ol bai kam bek gen long Bikpela. Klostu 588–570 krismas bipo Krais.\n\n1 Nifai 20\n\nBikpela i soim plen bilong em yet long Israel—Bikpela i bin makim Israel insait long paia bilong pen na Israel bai i go aut long Babilon—Skelim Aisaia 48. Klostu 588–570 krismas bipo Krais.\n\n1 Nifai 21\n\nMesaia bai kamap lait long ol lain bilong Jentail na bai mekim ol kalabus lain long kamaut—Israel bai bung wantaim pawa long las de—Ol king bai kamap papa bilong ol long lukautim ol. Skelim Aisaia 49. Klostu 588–570 krismas bipo Krais.\n\n1 Nifai 22\n\nIsrael bai go nabaut long olgeta pes bilong graun—Ol lain bilong Jentail bai lukautim na givim kaikai long Israel wantaim gutnius long las de—Bikpela bai bungim na seivim Israel, na ol lain nogut bai paia olsem bun bilong wit—Bikpela bai bagarapim kingdom bilong tewel, na bai pasim Satan. Klostu 588–570 krismas bipo Krais.\n\n2 Nifai\n\n\n\n\n\n\n2 Nifai 1\n\nLihai i profesai long wanpela graun bilong fridom—Bikpela bai rausim ol nabaut na paitim ol tumbuna pikinini bilong Lihai sapos ol i les long Em Wanpela Holi Tasol bilong Israel—Em i strongim gutpela tok long ol pikinini man bilong em long pasim klospait bilong stretpela pasin. Klostu 588–570 krismas bipo Krais.\n\n2 Nifai 2\n\nKisim bek i kam long Holi Mesaia—Fridom long makim (ejensi) i nambawan long ol manmeri long i stap na kamap—Adam i bin pundaun olsem ol man meri bai kamap long laip bilong skin—Ol man meri i fri long makim fridom na laip oltaim oltaim. Klostu 588–570 krismas bipo Krais.\n\n2 Nifai 3\n\nJosep taim em i stap long Isip lukim ol lain bilong Nifai long visen—Em i bin profesai long Josep Smit, glasman bilong las de wantaim Moses, em ol bai seivim Israel, na long taim Buk Momon bai kam. Klostu 588–570 krismas bipo Krais.\n\n2 Nifai 4\n\nLihai i kaunselim na blesim lain pikinini bilong em—Em idai na ol i bin planim—Nifai i amamas long gutpela pasin bilong God—Nifai i putim bilip bilong em long Bikpela, oltaim. Klostu 588–570 krismas bipo Krais.\n\n2 Nifai 5\n\nO lain bilong Nifai bruk long ol lain bilong Leman, bihainim lo bilong Moses, na wokim wanpela tempel—Ol lain bilong Leman i bin lus long pes bilong Bikpela, kisim kes, na kamap wanpela stik bilong mekim save ol lain bilong Nifai bikos ol i no bilip. Klostu 588–559 krismas bipo Krais.\n\n2 Nifai 6\n\nJekop i autim gen histri long ol lain bilong Juda: Kalabus bilong ol long Babilon na go bek gen bilong ol, ministri na krusifiksen bilong Em wanpela Holi Tasol bilong Israel, halivim ol bai kisim long ol lain bilong Jentail, na ol lain bilong Juda bai kam bek gen long graun bilong ol na bai kisim bek gen blesin bilong ol taim ol bilip long Mesaia long las de. Klostu 559–545 krismas bipo Krais.\n\n2 Nifai 7\n\nAisaia i toktok long Mesaia—Mesaia bai kisim tang bilong save man—Em bai givim baksait bilong em long ol lain ol i paitim em—Em bai i no inap sem—Skelim Aisaia 50. Klostu 559–545 krismas bipo Krais.\n\n2 Nifai 8\n\nBikpela bai givim bel isi long Saion na bungim Israel long las de—Ol lain em i bin kisim bek bai kam long Saion wantaim bikpela amamas tru—Skelim Aisaia 51 na 51:1–2. Klostu 559–545 krismas bipo Krais.\n\n2 Nifai 9\n\nBikpela bai bungim kam ol lain bilong Juda long olgeta graun em i bin promisim bilong ol—Atonmen baim bek man long pundaun—Ol bodi bilong ol lain ol i idai bai kamaut long mat mat, na spirit bilong ol long hel na long paradais—Bikpela bai jasim ol—Atonmen i seivim man long idai, hel, tewel na pen i stop oltaim—Ol stretpela lain bai kisim selvesen insait long kingdom bilong God—Ol mekim save bilong sin em i bin autim—Em wanpela Holi Tasol bilong Israel i man bilong lukautim dua. Klostu 559–545 krismas bipo Krais.\n\n2 Nifai 10\n\nOl lain bilong Juda bai krusifaim God bilong—Ol bai go nabaut i go inap long ol bai i stat long bilip long em—Amerika bai kamap wanpela graun bilong fridom we nogat king bai bosim—Yupela yet mas wan bel gen wantaim God na kisim selvesen insait long greis bilong em. Klostu 559–545 krismas bipo Krais.\n\n2 Nifai 11\n\nJekop bin lukim Ridima bilong em—Lo bilong Moses i makim Krais na soim olsem em bai kam. Klostu 559–545 krismas bipo Krais.\n\n2 Nifai 12\n\nAisaia i lukim tempel bilong las de, bung bilong Israel, wantaim jasmen na bel isi long taim long wan tausen krismas—Bikpela bai daunim hambak lain na pasin nogut lain long taim em bai Kam long Nambatu Taim—Skelim Aisaia 2. Klostu 559–545 krismas bipo Krais.\n\n2 Nifai 13\n\nBikpela bai mekim save long Juda wantaim Jerusalem bikos ol les long harim tok bilong em—Bikpela i sanap long nem bilong ol long toktok na jasim ol pipol bilong em—Ol pikinini meri bilong Saion bai kisim kes na pen bikos ol bihainim laik bilong graun—Skelim Aisaia 3. Klostu 559–545 krismas bipo Krais.\n\n2 Nifai 14\n\nSaion wantaim ol pikinini meri bilong em bai Bikpela kisim bek na kamap klin long de bilong wan tausen krismas—Skelim Aisaia 4. Klostu 559–545 krismas bipo Krais.\n\n2 Nifai 15\n\nGaden bilong rop wain long Bikpela (Israel) bai bagarap, na ol pipol bilong em bai go nabaut—Wo bai kamap long ol taim ol bai go nabaut na lusim bilip bilong ol—Bikpela bai litimapim wanpela plak na bungim Israel—Skelim Aisaia 5. Klostu 559–545 krismas bipo Krais.\n\n2 Nifai 16\n\nAisaia i lukim Bikpela—Bikpela i pogivim ol sin bilong Aisaia—Bikpela bin makim em long profesai—Em i profesai olsem ol lain bilong Juda bai ol les long lainim toktok bilong Krais—Ol wanwan lain long ol lain bilong Juda bai kam bek gen long Jerusalem—Skelim Aisaia 6. Klostu 559–545 krismas bipo Krais.\n\n2 Nifai 17\n\nEfraim na Siria kirapim bikpela pait wantaim Juda—Wanpela vegin bai karim Krais—Skelim Aisaia 7. Klostu 559–545 krismas bipo Krais.\n\n2 Nifai 18\n\nKrais bai kamap olsem wanpela ston bilong paitim lek na wanpela ston bilong hatim bel—Painim Bikpela, i no ol trikman ol i save lukluk long hul—Tanim long lo na testimoni long soim rot—Skelim Aisaia 8. Klostu 559–545 krismas bipo Krais.\n\n2 Nifai 19\n\nAisaia toktok long Mesaia—Ol pipol i stap long tudak bai lukim wanpela bikpela lait tru—Long yumi wanpela pikinini i kamap—Em bai kamap Prins bilong Bel isi na bai rul long sia bilong Devit—Skelim Aisaia 9. Klostu 559–545 krismas bipo Krais.\n\n2 Nifai 20\n\nBagarap bilong Asiria i piksa long bagarap bilong ol pasin nogut lain long taim Bikpela bai kam long Nambatu taim—I no planti pipol bai i stap bihain long Bikpela bai kam gen—Ol wanwan lain bilong Jekop bai kam bek gen long dispela de—Skelim Aisaia 10. Klostu 559–545 krismas bipo Krais.\n\n2 Nifai 21\n\nStik bilong Jesi (Krais) bai jas wantaim stretpela pasin—Save long God bai karamapim graun long taim long wan tausen krismas—Bikpela bai sanapim wanpela plek na bungim Israel—Skelim Aisaia 11. Klostu 559–545 krismas bipo Krais.\n\n2 Nifai 22\n\nOlgeta man bai amamasim Bikpela long de long wan tausen krismas—Em bai i stap namel long ol—Skelim Aisaia 12. Klostu 559–545 krismas bipo Krais.\n\n2 Nifai 23\n\nBagarap bilong Babilon i piksa long bagarap bai kamap long taim Jisas Krais kam long Nambatu taim—Em bai de bilong belhat na bekim bek—Babilon (graun) bai pundaun olgeta—Skelim Aisaia 13. Klostu 559–545 krismas bipo Krais.\n\n2 Nifai 24\n\nBikpela bai bungim Israel na bai amamas insait long taim bilong malolo long wan tausen krismas—Lusifa ol i bin tromoi em go aut long heven bikos long sakim tok—Israel bai winim Babilon (graun)–-Skelim Aisaia 14. Klostu 559–545 krismas bipo Krais.\n\n2 Nifai 25\n\nNifai i amamas long pasin tok klia—Ol bai save long ol profesi bilong Aisaia long las de—Ol lain bilong Juda bai kam bek gen aut long Babilon, krusifaim Mesaia, na ol lain bilong Jentail bai nabaut na givim pen long ol—Bikpela bai kisim ol go bek taim ol bilip long Mesaia—Em bai kam long nambawan taim, sikis handret krismas bihain long Lihai lusim Jerusalem—Ol lain bilong Nifai i bihainim lo bilong Moses na bilip long Krais, husat i Em wanpela Holi Tasol bilong Israel. Klostu 559–545 krismas bipo Krais.\n\n2 Nifai 26\n\nKrais bai minista long ol lain bilong Nifai—Nifai i lukim long visen bagarap bilong ol pipol bilong em long bihain taim—Toktok bilong ol bai kam long das—Ol lain bilong Jentail bai kirapim ol giaman Sios na kainkain nogut pasin long hait—Bikpela i tambuim ol man long wokim pasin giaman pris. Klostu 559–545 krismas bipo Krais.\n\n2 Nifai 27\n\nTudak pasin wantaim apostasi bai karamapim graun long las de—Buk Momon bai kamaut long graun—Ol tripela witnes bai witnesim dispela buk—Save man bai tok em i no inap ritim buk ol i bin pasim—Bikpela bai wokim wanpela naispela wok bilong kirap nogut—Skelim Aisaia 29. Klostu 559–545 krismas bipo Krais.\n\n2 Nifai 28\n\nPlanti giaman sios bai kirap long las de—Ol bai lainim giaman, kusai na hambak doktrin—Apostasi bai karamap long olgeta graun bikos long ol giaman tisa—Tewel bai i strong nogut tru long winim bel bilong ol man—Em bai lainim ol kainkain giaman doktrin. Klostu 559–545 krismas bipo Krais.\n\n2 Nifai 29\n\nPlanti lain bilong Jentail bai les long Buk Momon—Ol bai tok, Mipela i no moa nidim narapela Baibel—Bikpela save toktok long planti nesen—Em bai jasim graun wantaim ol buk em i bin raitim. Klostu 559–545 krismas bipo Krais.\n\n2 Nifai 30\n\nOl lain bilong Jentail ol i bin tanim bel bai kaunim ol wantaim ol pipol em i bin promisim—Planti lain bilong Leman na lain bilong Juda bai bilip long toktok bilong Bikpela na kamap naispela pipol tru—Bikpela bai kisim kam bek gen ol lain bilong Israel, na bagarapim ol pasin nogut lain. Klostu 559–545 krismas bipo Krais.\n\n2 Nifai 31\n\nNifai tok klia long wanem as tru na Krais bin baptais—Ol man mas bihainim Krais long kisim baptisim, kisim Holi Spirit na i stap strong i go long arere long kisim selvesen—Tanim bel na baptisim i dua bilong stretpela na liklik rot tru—Ol lain husat kisim baptisim na bihainim ol lo bilong God bai kisim laip oltaim oltaim. Klostu 559–545 krismas bipo Krais.\n\n2 Nifai 32\n\nOl ensel save toktok wantaim pawa bilong Holi Spirit—Ol man mas beten na kisim save long ol yet long Holi Spirit. Klostu 559–545 krismas bipo Krais.\n\n2 Nifai 33\n\nOl toktok bilong Nifai i tru—Ol tokaut long Krais—Ol lain ol i bilip long Krais bai bilip long ol toktok bilong Nifai em bai sanap olsem wanpela witnes long pes bilong jasmen ples. Klostu 559–545 krismas bipo Krais.\n\nJekop\n\n\n\n\n\n\nJekop 1\n\nJekop wantaim Josep traim long kirapim bel long ol man long bilip long Krais na bihainim ol lo bilong em—Nifai idai—Pasin nogut i kamap bikpela namel long ol lain bilong Nifai. Klostu 544–421 krismas bipo Krais.\n\nJekop 2\n\nJekop i tokaut long ol pipol bikos long lav long ol moni samting, hambak pasin na doti pasin—Ol man mas painim ol moni samting long halivim ol narapela man—Jekop i tokaut long ol pipol na pasin bilong maritim planti meri em Bikpela i no oraitim—Bikpela i amamas long ol meri ol i stap klin. Klostu 544–421 krismas bipo Krais.\n\nJekop 3\n\nOl lain gat klinpela bel tru save kisim gutpela toktok tru bilong God—Ol stretpela pasin bilong ol lain bilong Leman winim ol lain bilong Nifai—Jekop i tok lukaut long pasin pamuk, pasin nogut wantaim ol kainkain sin. Klostu 544–421 krismas bipo Krais.\n\nJekop 4\n\nOlgeta profet ol bin lotuim Papa long nem bilong Krais—Ofa bilong Abraham long ofaim Aisek i wankain olsem God bai ofaim Wanpela Pikinini Tasol bilong en—Ol man mas wan bel wantaim God insait long Atonmen—Ol lain bilong Juda bai les long nambawan ston. Klostu 544–421 krismas bipo Krais.\n\nJekop 5\n\nJekop i raitim stori bilong Jinos long parabol bilong diwai oliv long ples na diwai oliv long bus—Diwai oliv long ples na diwai oliv long bus i piksa long ol lain bilong Israel na ol lain bilong Jentail—I go nabaut na bungim wantaim long ol lain bilong Israel ol i bin tokaut bipo—Parabol bilong Jinos i karamapim ol lain bilong Nifai wantaim ol lain bilong Leman na olgeta haus bilong Israel—God bai pasim antap ol lain bilong Jentail long ol lain bilong Israel—God bai kukim wantaim gaden paia ol ropwain long bihain taim tru. Klostu 544–421 krismas bipo Krais.\n\nJekop 6\n\nBikpela bai bungim ol Israel wantaim gen long las de—Paia bai kukim graun—Ol man mas bihainim Krais long abrusim raun wara bilong paia na salfa. Klostu 544–421 krismas bipo Krais.\n\nJekop 7\n\nSerem i tok em i no save long Krais, tok pait wantaim Jekop, askim long wanpela mak, na God i paitim em—Olgeta profet i bin toktok long Krais wantaim atonmen bilong em—Ol lain bilong Nifai i bin i stap olsem ol lain long raun nabaut ol i bin harim ol long taim bilong bikpela pen na ol lain bilong Leman i bin les long ol long olgeta de bilong ol. Klostu 544–421 krismas bipo Krais.\n\nInos\n\nInos i beten wantaim olgeta strong na ol sin bilong em i bin lusim em—Maus bilong Bikpela i bin kam long het bilong em long promisim selvesen long ol lain bilong Leman long sampela de bihain—Ol lain bilong Nifai i bin traim long bringim bek ol lain bilong Leman insait long gut nius—Inos i amamas long Ridima bilong em. Klostu 420 krismas bipo Krais.\n\nJarom\n\nOl lain bilong Nifai i bihainim lo bilong Moses, lukluk het olsem Krais bai kam, na sindaun bilong ol bin kamap gutpela long graun—Planti profet i bin wok long lukautim ol pipol long rot bilong tok tru. Klostu 399–361 krismas bipo Krais.\n\nOmnai\n\nOmnai, Amaron, Kemis, Abinadom na Amalekai, ol wan wan man i bin lukautim ol rekot long taim bilong ol—Mosaia i painim ol pipol bilong Jarahemla, ol i bin kam long Jerusalem long ol de bilong Sedekaia—Mosaia i kamap king bilong ol—Ol tumbuna pikinini bilong Mulek i stap long Jarahemla ol i bin painim Koriantuma, laspela man long ol lain bilong Jaret—King Benjamin i kisim ples bilong Mosaia—Ol man mas ofaim sol bilong ol olsem ofa long Krais. Klostu 323–130 krismas bipo Krais.\n\nOl Toktok bilong Momon\n\nMomon i katim sot ol bikpela plet bilong Nifai—Em i putim ol liklik plet wantaim ol narapela plet—King Benjamin i kirapim bel isi long graun bilong Jarahemla. Klostu 385 krismas bihain long Krais.\n\nMosaia\n\n\n\n\n\n\nMosaia 1\n\nKing Benjamin i lainim ol pikinini man bilong em long tok ples na ol profesi bilong ol tumbuna papa bilong ol—Lotu na sindaun bilong ol i bin lukautim i stap, bikos long ol rekot ol i bin lukautim long ol kainkain plet—Mosaia i kamap king na king Benjamin i bin givim ol rekot wantaim ol narapela samting long em long lukautim. Klostu 130–124 krismas bipo Krais.\n\nMosaia 2\n\nKing Benjamin i toktok long ol pipol bilong em—Em toktok long wankain pasin, stretpela na rul bilong em wantaim spirit—Em kaunselim ol long wok long king long Heven bilong ol—Ol lain ol i sakim tok bilong God bai kisim pen wankain olsem paia i no inap idai. Klostu 124 krismas bipo Krais.\n\nMosaia 3\n\nKing Benjamin i autim yet long toktok bilong em—Bikpela bilong Olgeta Pawa bai minista namel long ol man long skin—Blut bai kam long olgeta hul long skin bilong em taim em aton long sin bilong graun—Selvesen i kam long nem bilong em tasol—Ol man ken lusim pasin bilong man i nogat Holi Spirit na kamap ol Seint insait long Atonmen—Pen bilong pasin nogut lain bai kamap wankain olsem wanpela raunwara bilong paia na salfa. Klostu 124 krismas bipo Krais.\n\nMosaia 4\n\nKing Benjamin i autim yet ol toktok bilong em—Selvesen i kam bikos long Atonmen—Bilip long God long kisim selvesen—I stap strong long bilip bihain em ken rausim sin—Givim ol samting bilong yu long pua lain—Wokim olgeta samting wantaim gutpela tingting na long oda. Klostu 124 krismas bipo Krais.\n\nMosaia 5\n\nOl Seint bai kamap ol pikinini man na pikinini meri bilong Krais taim ol bilip—Ol bai singautim nem bilong Krais—King Benjamin i strongim gutpela toktok long ol long i stap strong na i no inap skin dai long wokim gutpela pasin. Klostu 124 krismas bipo Krais.\n\nMosaia 6\n\nKing Benjamin i rekotim nem bilong ol pipol na makim ol pris long lainim ol—Mosaia i rul olsem wanpela stretpela king. Klostu 124–121 krismas bipo Krais.\n\nMosaia 7\n\nAmon i painim graun bilong Lihai-Nifai, we Limhai i kamap king—Ol pipol bilong Limhai i kamap kalabuslain long ol lain bilong Leman—Limhai i autim histri bilong ol—Wanpela profet (Abinadai) i bin tokaut olsem Krais i God na Papa bilong olgeta samting—Ol lain ol i planim doti pasin bai kamautim raunwin, na ol lain ol i putim bilip bilong ol long Bikpela bai kisim selvesen. Klostu 121 krismas bipo Krais.\n\nMosaia 8\n\nAmon i lainim ol pipol bilong Limhai—Em i kamap long save long ol tupela ten foa plet bilong ol lain bilong Jaret—Ol glasman ken tanim tok long ol rekot bilong taim bipo—Long kamap glasman i nambawan presen long ol narapela presen. Klostu 121 krismas bipo Krais.\n\nMosaia 9\n\nJenif i lidim sampela lain i go aut long Jarahemla long kisim graun bilong Lihai-Nifai—King long ol lain bilong Leman i tok orait long ol long kisim graun long ol yet—Bikpela pait i kamap namel long ol lain bilong Leman na ol pipol bilong Jenif—Klostu 200–187 krismas bipo Krais.\n\nMosaia 10\n\nKing Leman idai—Ol pipol bilong em i kamap wail na nogut tru na bilip long ol giaman pasin—Jenif wantaim ol pipol bilong em i bosim ol. Klostu 187–160 krismas bipo Krais.\n\nMosaia 11\n\nKing Noa i rul wantaim pasin nogut—Em i amamas long laip bilong sin wantaim ol meri na ol narapela lain meri bilong em—Abinadai i profesai olsem ol pipol bai ol i kisim ol i go long kalabus—King Noa i traim long kilim em—Klostu 160–150 krismas bipo Krais.\n\nMosaia 12\n\nAbinadai ol bin kalabusim em bikos em i bin profesai long bagarap bilong ol pipol na idai bilong King Noa—Ol giaman pris i bihainim skripsa na giaman long bihainim lo bilong Moses—Abinadai i stat long lainim Wanpela Ten Lo long ol. Klostu 148 krismas bipo Krais.\n\nMosaia 13\n\nPawa bilong God i pasim Abinadai—Em i lainim ol long Wanpela Ten Lo—Selvesen i no kam long lo bilong Moses tasol—God em yet bai atonim na kisim bek ol pipol bilong em. Klostu 148 krismas bipo Krais.\n\nMosaia 14\n\nAisaia i toktok long Mesaia—Pasin daunim bel na pen bilong Mesaia em i bin autim—Em i givim sol bilong em long ofa long sin na beten long halivim ol lain ol i brukim lo. Skelim Aisaia 53. Klostu 148 krismas bipo Krais.\n\nMosaia 15\n\nKrais i kamap Papa na tu Pikinini olsem wanem—Em bai mekim beten long halivim na karim sin bilong ol pipol bilong em—Ol pipol bilong em wantaim olgeta holi profet ol lain pikinini bilong em—Em i kamapim Kisim Bek—Ol liklik pikinini i gat laip oltaim oltaim. Klostu 148 krismas bipo Krais.\n\nMosaia 16\n\nGod i kisim bek ol man long laip bilong paul na pundaun—Ol lain ol i bihainim laik bilong skin i stap yet olsem kisim bek i no inap kam—Krais i kamapim kirap gen long laip i no gat arere o long laip bilong bagarap. Klostu 148 krismas bipo Krais.\n\nMosaia 17\n\nAlma i bilip long Abinadai na raitim ol toktok bilong em—Abinadai idai long paia—Em i profesai olsem ol man ol i kilim em bai ol i idai long sik na paia. Klostu 148 krismas bipo Krais.\n\nMosaia 18\n\nAlma i hait na autim toktok bilong God—Em i tok klia long promis bilong baptisim na Wokim baptisim long ol wara Momon—Em i kirapim Sios bilong Krais na odenim ol pris—Ol i wok long lukautim ol yet na lainim ol pipol—Alma wantaim ol pipol bilong em i ronawe long King Noa na i go long ples we nogat man i stap. Klostu 147–145 krismas bipo Krais.\n\nMosaia 19\n\nGidion i tingting long kilim King Noa—Ol lain bilong Leman i kamap long graun bilong Nifai—King Noa idai long paia—Limhai i kamap wanpela aninit long narapela king long king long ol lain bilong Leman. Klostu 145–121 krismas bipo Krais.\n\nMosaia 20\n\nOl pris bilong Noa i stilim sampela pikinini meri bilong ol lain bilong Leman—Ol lain bilong Leman i kirapim bikpela pait wantaim Limhai na ol pipol bilong em—Ol pipol bilong Limhai i bin rausim bek planti tru long ol lain bilong Leman na kirapim bel isi. Klostu 145–123 krismas bipo Krais.\n\nMosaia 21\n\nOl lain bilong Leman i paitim na winim ol pipol bilong Limhai—Ol pipol bilong Limhai bin bungim Amon na tanim bel—Ol tokim Amon long tupela ten foa plet long ol lain bilong Jaret. Klostu 122–121 krismas bipo Krais.\n\nMosaia 22\n\nOl plen ol i bin wokim long rausim ol pipol long kalabus long ol lain bilong Leman—Ol lain bilong Limhai i mekim ol lain bilong Leman spak—Ol pipol i ronawe na go bek long Jarahemla long king Mosaia long bosim ol. Klostu 121–120 krismas bipo Krais.\n\nMosaia 23\n\nAlma i tok nogat long kamap king—Em i wok olsem hai pris—Bikpela i mekim save long ol pipol bilong em, na ol lain bilong Leman i winim graun bilong Hilam—Amulon, hetman long ol nogut pris bilong King Noa, i kamap nambatu bosman long king long ol lain bilong Leman long bosim ol pipol bilong Bikpela. Klostu 145–121 krismas bipo Krais.\n\nMosaia 24\n\nAmulon i pesekiutim Alma wantaim ol pipol bilong em—Ol bai kilim ol i idai sapos ol i beten—Bikpela i bin mekim hevi bilong ol luk olsem em i no hevi—Em i rausim ol long kalabus, na ol i go bek long graun bilong Jarahemla. Klostu 145–120 krismas bipo Krais.\n\nMosaia 25\n\nOl tumbuna pikinini bilong Mulek long Jarahemla i kamap ol lain bilong Nifai—Ol i kamap long save long ol pipol bilong Alma na bilong Jenif—Alma i baptaisim Limhai wantaim olgeta pipol bilong em—Mosaia i givim atoroti long Alma long kirapim Sios bilong God. Klostu 120 krismas bipo Krais.\n\nMosaia 26\n\nOl man ol i no bilip long God ol i paulim planti memba long Sios na ol i pandaun long sin—Bikpela i promisim Alma long kisim laip oltaim oltaim—Ol lain husat tanim bel bai baptais long pogiv—Bikpela bai pogivim ol memba long Sios i stap long sin, ol i tanim bel na konpes long Alma na long em, sapos nogat, ol bai i no inap kaunim ol wantaim ol pipol bilong Sios. Klostu 120–100 krismas bipo Krais.\n\nMosaia 27\n\nMosaia i tambuim pesekiusen na tokim ol pipol long ona namel long ol yet—Yangpela Alma wantaim fopela pikinini man bilong Mosaia ol i traim long bagarapim Sios—Wanpela ensel i kam na tokim ol long lusim pasin nogut bilong ol—Alma i kamap maus pas—Olgeta manmeri mas kamap niupela gen long kisim selvesen—Alma wantaim ol pikinini man bilong Mosaia ol i autim gut nius. Klostu 100–92 krismas bipo Krais.\n\nMosaia 28\n\nOl pikinini bilong Mosaia i go long autim toktok bilong God long ol lain bilong Leman—Mosaia, yusim glasman ston long tanim tok ol plet long ol lain bilong Jaret. Klostu 92 krismas bipo Krais.\n\nMosaia 29\n\nMosaia i askim ol pipol long makim ol jas long kisim ples bilong king—Ol nogut king save lidim ol pipol long sin—Maus bilong ol pipol yet ol i makim yangpela Alma long kamap het jas—Em tu i kamap hai pris long Sios—Alma, nambawan wantaim Mosaia idai. Klostu 92–91 krismas bipo Krais.\n\nAlma\n\n\n\n\n\n\nAlma 1\n\nNeho i lainim ol giaman doktrin, na kirapim wanpela sios, i statim giaman pasin pris na kilim Gidion—Neho ol i bin kilim idai long ol rong bilong em—Ol giaman pasin pris na pesekiusen kamap bikpela namel long ol pipol—Ol pris sapotim ol yet, ol pipol lukautim ol pua lain, na Sios i kamap bikpela. Klostu 91–88 krismas bipo Krais.\n\nAlma 2\n\nAmlisai i traim long kamap king na ol pipol i les long maus bilong em—Ol lain bihainim em ol i mekim em kamap king—Ol lain bilong Amlisai pait wantaim ol lain bilong Nifai na lus—Ol lain bilong Leman na ol lain bilong Amlisai i bung wantaim long pait wantaim ol lain bilong Nifai na lus—Alma i kilim Amlisai. Klostu 87 krismas bipo Krais.\n\nAlma 3\n\nOl lain bilong Amlisai i makim ol yet long mekim kamap tru toktok bilong profesi—Bikpela i bin kesim ol lain bilong Leman bikos ol i les long harim tok bilong ol—Ol man bai bringim kes long ol yet—Ol lain bilong Nifai i winim narapela ami bilong ol lain bilong Leman. Klostu 87–86 krismas bipo Krais.\n\nAlma 4\n\nAlma i baptais ol tausen manmeri husat i tanimbel—Pasin nogut i kamap insait long Sios, na Sios i no kamap bikpela—Alma i makim Nephihah long kamap het jas—Alma i olsem hai pris, i givim taim bilong em long ministri. Klostu 86–83 krismas bipo Krais.\n\nAlma 5\n\nOl man mas tanim bel na bihainim ol lo bilong God, mas karim gen, klinim klos bilong ol long blut bilong Krais, mas daunim na rausim ol yet long hambak na pasin mangal, na wokim ol wok bilong stretpela pasin long kisim selvesen—Gutpela Wasman bilong sipsip save singautim ol pipol bilong en—Ol lain i wokim ol pasin nogut i pikinini bilong tewel—Alma i autim trupela toktok long doktrin bilong em na tokim ol man long tanim bel—God bai raitim nem bilong ol stretpela lain long buk bilong laip. Klostu 83 krismas bipo Krais.\n\nAlma 6\n\nSios long Jarahemla i bin klinim na putim long oda—Alma i go long Gidion long autim toktok bilong God. Klostu 83 krismas bipo Krais.\n\nAlma 7\n\nMeri bai karim Krais—Em bai slekim ol rop bilong idai na karim sin bilong ol pipol bilong en—Ol lain ol i tanim bel, baptais na bihainim ol lo bai kisim laip oltaim oltaim—Pasin doti bai i no inap kisim kingdom bilong God—God i laikim daun pasin, bilip, hop na bikpela lav. Klostu 83 krismas bipo Krais.\n\nAlma 8\n\nAlma i autim toktok bilong God na baptais long Melek—Ol pipol long Amonaia ol i les long em na em lusim Amonaia—Wanpela ensel i tokim em long go bek na singautim ol pipol long tanim bel—Amulek i kisim em na tupela autim toktok bilong God long Amonaia. Klostu 82 krismas bipo Krais.\n\nAlma 9\n\nAlma i tokim ol pipol bilong Amonaia long tanim bel—Bikpela bai marimari long ol lain bilong Leman long las de—Sapos ol lain bilong Nifai i les long lait, ol lain bilong Leman bai bagarapim ol—Pikinini man bilong God bai klostu kam—Em bai kisim bek ol lain ol i tanim bel, baptais na bilip long nem bilong em. Klostu 82 krismas bipo Krais.\n\nAlma 10\n\nLihai i tumbuna pikinini man bilong Manase—Amulek i tokim ol pipol olsem wanpela ensel i bin tokim em long lukautim Alma—Beten bilong ol stretpela lain i bin seivim ol pipol—Ol nogut loya na jas i mekim rot long ol pipol long kisim bagarap. Klostu 82 krismas bipo Krais.\n\nAlma 11\n\nMoni long ol lain bilong Nifai i bin soim—Amulek i tok pait wantaim Sisrom—Krais bai i no inap seivim ol pipol long sin bilong ol—Ol lain ol i kisim kingdom long heven tasol bai kisim selvesen—Olgeta man bai kirap gen na kisim laip i no inap idai—Ol pipol bai i no moa idai bihain long kirap gen. Klostu 82 krismas bipo Krais.\n\nAlma 12\n\nAlma i tok pait wantaim Sisrom—God ken soim ol tokhait bilong em long ol stretpela lain tasol—God bai jasim ol manmeri long ol tingting, bilip, toktok na wok bilong ol—Ol lain nogut bai idai long spirit—Dispela laip long skin i taim bilong traim—Plen bilong kisim bek i kamapim kirap gen, na rausim sin olsem long bilip—Ol lain husat i tanim bel i gat rait long marimari insait long Wanpela Pikinini man Tasol. Klostu 82 krismas bipo Krais.\n\nAlma 13\n\nOl man i kamap hai pris bikos long bikpela bilip tru na gutpela wok bilong ol—Ol i mas lainim ol lo—Ol i kamap holi na go insait long malolo bilong Bikpela long stretpela pasin bilong ol—Melkesedek i wanpela long ol—Ol ensel i autim gut nius bilong amamas long olgeta hap long graun—Ol bai soim taim tru Krais bai kam. Klostu 82 krismas bipo Krais.\n\nAlma 14\n\nOl pipol i kalabusim Alma na Amulek—Ol i kukim ol lain ol i bilip na ol skripsa long paia—Bikpela i kisim matas wantaim glori—Ol banis bilong kalabus i bruk nabaut na pundaun—Bikpela i seivim Alma na Amulek, na ol lain ol i pesekiutim ol idai. Klostu 82 krismas bipo Krais.\n\nAlma 15\n\nAlma na Amulek i go long Saidom na kirapim wanpela sios—Alma i hilim Sisrom, em i joinim Sios—Planti ol i bin baptais, na Sios i kamap bikpela—Alma na Amulek i go long Jarahemla. Klostu 81 krismas bipo Krais.\n\nAlma 16\n\nOl lain bilong Leman i bagarapim ol pipol bilong Amonaia—Joram i lidim ol lain bilong Nifai long pait long winim ol lain bilong Leman—Alma, Amulek wantaim planti narapela lain i autim toktok bilong God—Ol i lainim olsem Krais bai kam long ol lain bilong Nifai bihain long kirap gen bilong em. Klostu 81–77 krismas bipo Krais.\n\nAlma 17\n\nOl pikinini man bilong Mosaia i kisim spirit bilong profesi na revelesen—Ol i go long wanwan rot bilong ol long autim toktok bilong God long ol lain bilong Leman—Amon i go long graun bilong Ismael na kamap wokman bilong King Lamonai—Amon i seivim ol sipsip bilong king na kilim ol birua bilong king long wara Sibus. Ves 1–3, klostu 77 krismas bipo Krais, Ves 4, Klostu 91–77 krismas bipo Krais, na Ves 5–39, klostu 91 krismas bipo Krais.\n\nAlma 18\n\nKing Lamonai i ting olsem Amon em i Bikpela Spirit Tru—Amon i lainim king long kriesen, long wanem God i save wokim wantaim ol man, na long kisim bek em i save kam wantaim Krais—Lamonai i bilip na pundaun long graun olsem em idai. Klostu 90 krismas bipo Krais.\n\nAlma 19\n\nLamonai i kisim lait bilong laip oltaim oltaim na lukim Ridima—Olgeta pipol ol i stap long haus bilong king i driman, na planti i bin lukim ol ensel—Mirakel i bin kamap long lukautim Amon—Em i baptaisim planti na kirapim wanpela sios namel long ol. Klostu 90 krismas bipo Krais.\n\nAlma 20\n\nBikpela i salim Amon long go long Midonai long rausim ol brata bilong em long kalabus—Amon wantaim Lamonai ol i bungim papa bilong Lamonai, em i king long olgeta graun—Amon i strongim lapun king long tok orait olsem ol brata bilong em ol i ken rausim ol long kalabus. Klostu 90 krismas bipo Krais.\n\nAlma 21\n\nEron i lainim ol lain bilong Amalekai long Krais wantaim atonmen bilong em—Eron wantaim ol brata bilong em ol i bin kalabus long Midonai—Ol i lainim long ol sinagog bihain long ol i kamaut long kalabus na winim planti pipol long tanim bel. Lamonai i givim fridom long ol pipol long lotu insait long graun bilong Ismael. Klostu 90–77 krismas bipo Krais.\n\nAlma 22\n\nEron i lainim papa bilong Lamonai long Kriesen, pundaun bilong Adam wantaim plen bilong kisim bek insait long Krais—King wantaim olgeta famili i tanim bel—Alma i tok klia bilong wanem graun i bin bruk namel long ol lain bilong Nifai na ol lain bilong Leman. Klostu 90–70 krismas bipo Krais.\n\nAlma 23\n\nKing long ol lain bilong Leman i tok orait long fridom long lotu—Ol lain bilong Leman long sevenpela graun na siti i tanim bel—Ol i kolim ol yet ol Entai-Nifai-Lihai na God i rausim kes long ol—Ol lain bilong Amalekai wantaim ol lain bilong Amulon i les long trupela toktok. Klostu 90–77 krismas bipo Krais.\n\nAlma 24\n\nOl lain bilong Leman ol i kam long pait wantaim ol pipol bilong God—Ol pipol bilong Entai-Nifai-Lihai i amamas long Krais na ol ensel i visitim ol—Ol i makim long idai na les long pait long seivim ol yet—Moa long ol lain bilong Leman ol i tanim bel. Klostu 90–77 krismas bipo Krais.\n\nAlma 25\n\nBelhat pasin long ol lain bilong Leman i kamap bikpela—Ol lain pikinini long ol pris bilong Noa idai olsem Abinadai i bin profesai—Planti lain bilong Leman ol i tanim bel na joinim pipol bilong Entai-Nifai-Lihai—Ol i bilip long Krais na bihainim lo bilong Moses. Klostu 90–77 krismas bipo Krais.\n\nAlma 26\n\nAmon i givim glori long Bikpela—Bikpela i save strongim ol bilip lain na givim save—Ol man ken bringim ol tausen sol long tanim bel wantaim bilip—God i gat olgeta pawa na save olgeta samting. Klostu 90–77 krismas bipo Krais.\n\nAlma 27\n\nBikpela i tokim Amon long kisim ol pipol bilong Entai-Nifai-Lihai go long ples we ol bai i stap orait—Amamas i winim strong bilong em taim Amon i bungim Alma—Ol pipol bilong Nifai i givim graun bilong Jeson long ol pipol bilong Entai-Nifai-Lihai—Ol i bin kolim ol pipol bilong Amon. Klostu 90–77 krismas bipo Krais.\n\nAlma 28\n\nOl lain bilong Nifai i winim ol lain bilong Leman taim traipela pait tru i kamap—Ol ten tausen ol i bin kilim—Ol nogut lain i go long nogut laip tru i nogat arere; ol gutpela lain ol i kisim laip bilong amamas i nogat arere. Klostu 77–76 krismas bipo Krais.\n\nAlma 29\n\nAlma i laikim long singautim tanim bel olsem ensel i save wokim—Bikpela i save givim ol tisa long olgeta nesen—Alma i glori long wok bilong Bikpela na long gutpela wok bilong Amon wantaim ol brata bilong em. Klostu 76 krismas bipo Krais.\n\nAlma 30\n\nKoriho, birua bilong Krais i tok pilai long Krais, Atonmen na spirit bilong profesi—Em i lainim olsem, God i no i stap, olsem man i no inap pundaun, olsem long sin i nogat mekim save na olsem Krais i no istap—Alma i tokaut olsem Krais bai kam na olsem olgeta samting i soim olsem God istap—Koriho i askim long wanpela mak na em i kamap maus pas—Tewel i bin kam long Koriho olsem wanpela ensel na skulim em long wanem em mas tok—Ol lain bilong Joram i kalap na kurungutim Koriho i go daun na idai. Klostu 76–74 krismas bipo Krais.\n\nAlma 31\n\nAlma i lidim wanpela misin long kisim bek ol lain bilong Joram ol i bin apostais—Ol lain bilong Joram ol i tok nogat long Krais, ol i bilip long giaman tingting bilong makim, na lotu wantaim wankain beten—Ol misinari ol i pulap wantaim Holi Spirit—Amamas bilong ol long Krais i winim pen bilong ol. Klostu 74 krismas bipo Krais.\n\nAlma 32\n\nAlma i lainim ol pua lain em pen i bin daunim bel bilong ol—Bilip i hop long samting i tru, tasol i no bin lukim—Alma i tokaut olsem ol ensel i save minista long ol man, ol meri na ol pikinini—Alma i skelim toktok bilong God wankain olsem pikinini diwai—Toktok bilong God mas planim na lukautim—Bihain long em mas kamap bikpela diwai we ol pipol bai kisim prut bilong laip oltaim oltaim. Klostu 74 krismas bipo Krais.\n\nAlma 33\n\nJinos i bin lainim olsem ol man mas beten na lotu long olgeta hap, na olsem God i no save larim ol jasmen long kam bikos long Pikinini man—Jinok i bin lainim olsem God i save marimari bikos long Pikinini man—Moses i bin apim long ples we nogat man i stap wanpela piksa long Pikinini man bilong God. Klostu 74 krismas bipo Krais.\n\nAlma 34\n\nAmulek i tokaut olsem toktok i stap insait long Krais long bringim selvesen—Olgeta manmeri bai idai sapos atonmen i no kamap—Olgeta lo bilong Moses i piksa long ofa bilong Pikinini man bilong God—Oltaim oltaim plen bilong kisim bek i sanap long bilip na tanim bel—Beten long kisim blesin long skin na long spirit—Dispela laip i taim long ol man long redi long bungim God—Wokim wok long kisim selvesen bilong yu wantaim pret long ai bilong God. Klostu 74 krismas bipo Krais.\n\nAlma 35\n\nToktok bilong God i bagarapim pasin pris bilong ol lain bilong Joram—Ol i rausim ol lain ol i tanim bel, ol i joinim ol pipol bilong Amon long Jeson—Alma i sore bikos long ol pasin nogut bilong ol pipol. Klostu 74 krismas bipo Krais.\n\nAlma 36\n\nAlma i tokaut long Hilaman long tanim bel bilong em bihain long em i bin lukim wanpela ensel—Em i bin kisim pen long wanpela sol i bin bagarap, em i bin singaut long nem bilong Jisas, na kamap niupela long God—Switpela amamas i bin pulapim sol bilong em—Em i bin lukim planti ensel i wok long amamasim God—Planti lain ol i bin tanim bel na ol i bin traim na lukim wankain olsem em i bin traim na lukim. Klostu 74 krismas bipo Krais.\n\nAlma 37\n\nOl bras plet wantaim ol narapela skripsa i bin lukautim i stap long bringim ol sol long kisim selvesen—Ol lain bilong Jaret i bin bagarapim bikos long pasin nogut bilong ol—Ol tok hait tok tru antap wantaim ol promis bilong ol mas hait long ol pipol—Toktok long Bikpela long olgeta samting yu wokim—Toktok bilong Krais bai lidim ol man long kisim laip oltaim oltaim wankain olsem Liahona i bin gaitim ol pipol bilong Nifai. Klostu 74 krismas bipo Krais.\n\nAlma 38\n\nSiblon i bin kisim pesekiusen bikos long stretpela pasin—Selvesen i kam long Krais, em i laip na lait bilong graun. Yu mas bosim olgeta laik bilong yu. Klostu 74 krismas bipo Krais.\n\nAlma 39\n\nPasin pamuk i wanpela les sin nogut tru—Ol sin bilong Korienton i bin pasim ol lain bilong Joram long kisim toktok—Kisim bek bilong Krais i seivim ol lain husat i bin bilip bipo long idai bilong em. Klostu 74 krismas bipo Krais.\n\nAlma 40\n\nKrais i kamapim kirap gen bilong olgeta man—Stretpela lain ol i idai i go long paradais na nogut lain i go long tudak ples long ausait long wetim de long kirap gen bilong ol—Olgeta samting bai putim bek gen long trutru na stretpela bodi bilong ol long taim long kirap gen. Klostu 74 krismas bipo Krais.\n\nAlma 41\n\nOl man bai kisim sindaun bilong amamas i nogat arere o pen i nogat arere long taim long kirap gen—Pasin nogut i no inap givim amamas—Ol man long skin i no i stap wantaim God long graun—Wanwan man bai kisim gen ol pasin na lukluk ol i bin kisim long laip long skin long taim long kamap gen. Klostu 74 krismas bipo Krais.\n\nAlma 42\n\nLaip long skin i wanpela taim long traim long manmeri long tanim bel na sevim God—Pundaun bilong Adam i bin bringim idai long skin na idai long spirit long olgeta manmeri—Kisim bek save i kam insait long tanim bel—God em yet i aton long ol sin bilong graun—Marimari bai kam long ol lain ol i tanim bel—Olgeta narapela lain i kam aninit long stretpela pasin bilong God—Marimari i kam bikos long Atonmen—Ol lain ol i tanim bel trutru bai ol i kisim selvesen. Klostu 74 krismas bipo Krais.\n\nAlma 43\n\nAlma na ol pikinini man bilong em ol i autim toktok—Ol lain bilong Joram wantaim ol narapela lain bilong Nifai ol i bruk i go awe na joinim ol lain bilong Leman—Ol lain bilong Leman i kamap long pait wantaim ol lain bilong Nifai—Moronai i pasim ol lain bilong Nifai wantaim ol klos bilong pait—Bikpela i soim long Alma plen bilong ol lain bilong Leman—Ol lain bilong Nifai i pait long ples, fridom, famili na lotu bilong ol—Ol ami bilong Moronai na Lihai ol i raunim ol lain bilong Leman. Klostu 74 krismas bipo Krais.\n\nAlma 44\n\nMoronai i tokim ol lain bilong Leman long wokim wanpela promis bilong bel isi o bai bagarap olgeta—Jerahemna i les long wokim promis bilong bel isi na pait i stat gen—Ol ami bilong Moronai i winim ol lain bilong Leman. Klostu 74–73 krismas bipo Krais.\n\nAlma 45\n\nHilaman i bilip long ol toktok bilong Alma—Alma i profesai long bagarap bilong ol lain bilong Nifai—Em i blesim na kesim graun—Spirit mas kisim Alma i go antap wankain olsem Moses—Pasin brukim nabaut i kamap bikpela insait long Sios. Klostu 73 krismas bipo Krais.\n\nAlma 46\n\nAmalikaia i plen long kamap king—Moronai i apim plak bilong fridom—Em i bungim ol pipol long pait long lotu bilong ol—Ol trupela bilip lain i kolim long nem Kristen—Wanwan tumbuna pikinini bilong Josep bai lukautim i stap yet—Amalikaia wantaim ol lain husat i laikim long bruk i go awe i ronawe go long graun bilong Nifai—Ol lain husat i no sapotim fridom ol i bin kilim idai. Klostu 73–72 krismas bipo Krais.\n\nAlma 47\n\nAmalikaia i yusim pasin giaman, pasin kilim man na tokhait plen long kamap king long ol lain bilong Leman—Pasin nogut na belhat long ol lain bilong Nifai ol i bin bruk i go awe i moa long ol lain bilong Leman. Klostu 72 krismas bipo Krais.\n\nAlma 48\n\nAmalikaia i tanim bel long ol lain bilong Leman long belhat wantaim ol lain bilong Nifai—Moronai i redim ol pipol bilong em long lukautim laik bilong ol Kristen lain—Em i amamas long fri rait na fridom na i kamap strongpela man bilong God. Klostu 72 krismas bipo Krais.\n\nAlma 49\n\nOl lain bilong Leman husat i kam long pait i painim hat long kisim ol siti bilong Amonaia na Noa bin banisim—Amalikaia i kesim God na tok tru antap long dring blut bilong Moronai—Hilaman wantaim lain brata bilong em i wok yet long strongim Sios. Klostu 72 krismas bipo Krais.\n\nAlma 50\n\nMoronai i banisim ol graun long ol lain bilong Nifai—Ol i wokim planti niupela siti—Ol bikpela pait na bagarap i bin kamap long ol lain bilong Nifai taim ol i wokim pasin nogut na les nogut tru pasin—Tiankum i bin winim Morianton na ol lain ol i bin bruk i go awe wantaim em—Nifaia i idai, na Pahoran, pikinini man bilong em i kisim jasmen-sia. Klostu 72–67 krismas bipo Krais.\n\nAlma 51\n\nOl king-man i traim long senisim lo na kirapim wanpela king—Maus bilong ol pipol i bin makim Pahoran na ol friman—Moronai i tok strong long ol king-man long pait long kantri bilong ol o bai idai—Amalikaia wantaim ol lain bilong Leman i kisim planti siti i bin banisim—Tiankum i bin strong long pait wantaim ol lain Leman na kilim Amalikaia insait long haus sel bilong em. Klostu 67–66 krismas bipo Krais.\n\nAlma 52\n\nAmoron i kisim ples long Amalikaia long kamap king long ol lain bilong Leman—Moronai, Tiankum wantaim Lihai i lidim ol lain bilong Nifai long winim pait wantaim ol lain bilong Leman—Siti bilong Mulek i bin kisim bek, na Jekop, wanpela long lain bilong Joram i bin kilim. Klostu 66–64 krismas bipo Krais.\n\nAlma 53\n\nOl lain bilong Leman ol i bin kisim ol kalabus na ol i bin yusim ol long wokim banis bilong siti ol i kolim Planti—Pasin bruknabaut namel long ol lain bilong Nifai i bin mekim ol lain bilong Leman long win—Hilaman i kamap komanda long ol yangpela pikinini man long ol pipol bilong Amon. Klostu 64–63 krismas bipo Krais.\n\nAlma 54\n\nAmoron na Moronai i toktok long senisim ol kalabusman—Moronai i strong long askim ol lain bilong Leman long rausim ol ami bilong ol long graun na no moa pait nating long kilim—Amoron i strong long askim ol lain bilong Nifai long lusim ol samting bilong pait bilong ol na larim ol lain bilong Leman long bosim ol. Klostu 63 krismas bipo Krais.\n\nAlma 55\n\nMoronai i tok nogat long senisim ol kalabus lain—Ol lain bilong Leman i bin trikim na spak, na kalabus lain long ol lain bilong Nifai i bin kamaut fri—Blut i no kapsaitim taim siti bilong Gid i bin kisim bek. Klostu 63–62 krismas bipo Krais.\n\nAlma 56\n\nHilaman i salim wanpela pas long Moronai, na toktok long bikpela pait wantaim ol lain bilong Leman—Antipas wantaim Hilaman i bin winim ol lain bilong Leman nogut tru—Ol tu tausen yangpela pikinini man bilong Hilaman i bin pait wantaim pawa bilong mirakel, na nogat wanpela bilong ol i bin idai—Ves 1, klostu 62 krismas bipo Krais, Ves 2–19, klostu 66 krismas bipo Krais, na Veses 20–57, klostu 65–64 krismas bipo Krais.\n\nAlma 57\n\nHilaman i stori long ol lain bilong Nifai kisim Antipara na tu ol i bin banisim Kumenai bihain long ol lain bilong Leman i bin giv ap—Ol yangpela man long ol pipol bilong Amon bilong em i bin strong nogut tru long pait, olgeta i kisim sua, tasol i no wanpela i bin kilim—Gid i ripot long kilim na ronawe bilong ol lain bilong Leman i bin kalabusim. Klostu 63 krismas bipo Krais.\n\nAlma 58\n\nHilaman, Gid wantaim Tiomna bin plenim na kisim siti bilong Mentai—Ol lain bilong Leman i lusim na go bek—Ol pikinini man long ol pipol bilong Amon bin seivim taim ol i sanap strong long pait long fridom na bilip bilong ol. Klostu 63–62 krismas krismas bipo Krais.\n\nAlma 59\n\nMoronai i askim Pahoran long strongim ol ami bilong Hilaman—Ol lain bilong Leman i kisim siti bilong Nifaia—Moronai i belhat long gavman. Klostu 62 krismas bipo Krais.\n\nAlma 60\n\nMoronai i kotim Pahoran bikos gavman i no lukautim ol ami—Bikpela i save larim ol stretpela lain long idai—Ol lain bilong Nifai mas yusim olgeta pawa na samting bilong ol long seivim ol yet long birua bilong ol—Moronai i tok long pait wantaim gavman sapos gavman i no halivim ol ami bilong em. Klostu 62 krismas bipo Krais.\n\nAlma 61\n\nPahoran i tok save long Moronai long pait na sakim tok bilong ol pipol long gavman—Ol king-man i kisim Jarahemla na poroman wantaim ol lain bilong Leman—Pahoran i askim long ami long halivim long pait wantaim ol lain em ol i sakim tok. Klostu 62 krismas bipo Krais.\n\nAlma 62\n\nMoronai i go long graun bilong Gidion long halivim Pahoran—Ol king-man em ol i les long pait long kantri bilong ol i bin kilim idai—Pahoran wantaim Moronai i kisim bek Nifaia—Planti lain bilong Leman i joinim ol pipol bilong Amon—Tiankum i kilim Amoron na em i bin kilim long bekim bek—Ol lain bilong Leman i bin ronim i go aut long graun, na kirapim bel isi gen—Hilaman i go bek gen long wok long ministri na strongim Sios. Klostu 62–57 krismas bipo Krais.\n\nAlma 63\n\nSiblon na bihain Hilaman i lukautim ol holi rekot—Planti lain bilong Nifai i go long graun long hap long not—Hagot i wokim planti sip, em i sel i go aut long solwara long hap long wes—Moronaia i winim ol lain bilong Leman long bikpela pait. Klostu 56–52 krismas bipo Krais.\n\nHilaman\n\n\n\n\n\n\nHilaman 1\n\nPahoran nambatu i kamap het jas na Kiskumen i kilim em i idai—Pakumenai i kisim jasmen-sia long kamap het jas—Korientuma i lidim ami long ol lain bilong Leman, kisim Jarahemla, na kilim Pakumenai—Moronai i winim ol lain bilong Leman, na kisim bek Jarahemla, na Korientuma i idai. Klostu 52–50 krismas bipo Krais.\n\nHilaman 2\n\nHilaman, pikinini man bilong Hilaman, i kamap het jas—Gadianton i kamap lida long ol lain bilong Kiskumen—Wokman bilong Hilaman i kilim Kiskumen, na ol lain bilong Gadianton i ronawe i go long ples we nogat man i stap. Klostu 50–49 krismas bipo Krais.\n\nHilaman 3\n\nPlanti lain bilong Nifai i bin go long graun long hap long not—Ol i bin wokim haus wantaim simen na kipim planti rekot—Ol ten tausen i bin tanim bel na baptais—Toktok bilong God i lidim ol man i go long kisim selvesen—Nifai pikinini man bilong Hilaman i kisim jasmen-sia. Klostu 49–39 krismas bipo Krais.\n\nHilaman 4\n\nOl lain bilong Nifai ol i bruk i go awe na ol lain bilong Leman i bung wantaim na kisim graun bilong Jarahemla—Ol lain bilong Nifai i lus bikos long pasin nogut bilong ol—Sios i paul isi isi i go olgeta, na ol pipol i skin dai wankain olsem ol lain bilong Leman. Klostu 38–30 krismas bipo Krais.\n\nHilaman 5\n\nNifai wantaim Lihai i wok long autim toktok bilong God—Nem bilong ol i strongim ol long bihainim pasin long ol tumbuna papa bilong ol—Krais i kisim bek ol lain ol i tanim bel—Nifai wantaim Lihai i mekim planti lain long tanim bel, ol i bin kalabusim ol na paia i raunim ol—Wanpela klaut bilong tudak i karamapim tri handret pipol—Graun i guria, na wanpela nek i tokim ol man long tanim bel—Nifai na Lihai i toktok wantaim ol ensel, na paia i raunim planti pipol. Klostu 30 krismas bipo Krais.\n\nHilaman 6\n\nOl stretpela lain bilong Leman i autim toktok long ol nogut lain bilong Nifai—Sindaun long ol pipol bilong Nifai wantaim ol pipol bilong Leman i kamap gutpela tru long dispela taim bilong bel isi na planti—Lusifa, papa bilong sin, i tanim bel bilong ol pasin nogut lain na stil lain bilong Gadianton long wokim pasin kilim man na wokim pasin nogut. Ol stil lain i bosim gavman bilong ol lain bilong Nifai, klostu 29–23 krismas bipo Krais.\n\nHilaman 7\n\nOl pipol long hap long not ol i les long Nifai na em i go bek gen long Jarahemla—Em i beten long taua long gaden bilong em, na bihain singautim ol pipol long tanim bel o idai. Klostu 23–21 krismas bipo Krais.\n\nHilaman 8\n\nOl nogut jas i traim long sikrapim ol pipol long belhat long Nifai—Abraham, Moses, Jinos, Jinok, Esaias, Aisaia, Jeremaia, Lihai wantaim Nifai, olgeta i bin tokaut long Krais—Holi Spirit i kirapim bel bilong Nifai long tok save olsem het jas ol i bin kilim idai. Klostu 23–21 krismas bipo Krais.\n\nHilaman 9\n\nOl man bilong karim toktok ol i painim het jas idai i stap long jasmen-sia—Ol i bin kalabusim na bihain rausim—Spirit i bin soim Nifai long save olsem Siantum i bin kilim het jas—Sampela pipol i bilip olsem Nifai i profet. Klostu 23–21 krismas bipo Krais.\n\nHilaman 10\n\nBikpela i givim pawa bilong pasim long Nifai—Em i kisim pawa long pasim na long slekim long graun na long heven—Em i tokim ol pipol long tanim bel o idai—Spirit i karim em i go raun long ol pipol. Klostu 21–20 krismas bipo Krais.\n\nHilaman 11\n\nNifai i askim Bikpela long givim taim bilong hangre long ples long pait—Planti pipol idai—Ol i tanim bel, na Nifai i askim gut tru long Bikpela long salim ren—Nifai wantaim Lihai i kisim planti revelesen—Ol stil lain bilong Gadianton i kamap bikpela tru insait long graun. Klostu 20–6 krismas bipo Krais.\n\nHilaman 12\n\nOl man i no save sanap strong, hambak na wokim pasin nogut hariap tru—Bikpela i save stretim ol pipol bilong em—Ol man em ol samting nating long pawa bilong God—Ol man bai kisim laip oltaim oltaim o bagarap oltaim oltaim long de bilong jasmen. Klostu 6 krismas bipo Krais.\n\nHilaman 13\n\nSamuel wanpela long ol lain bilong Leman i profesai olsem ol lain bilong Nifai bai kisim bagarap sapos ol i no tanim bel—Ol wantaim moni samting bilong ol em i bin kesim—Ol i les long ol profet na paitim ol wantaim ston, ol masalai i raunim ol, na ol i traim long kisim amamas long wokim pasin nogut. Klostu 6 krismas bipo Krais.\n\nHilaman 14\n\nSamuel i profesai olsem lait bai i stap yet long nait na wanpela niupela sta bai kamap long taim karim bilong Krais i kamap—Krais i ridimim ol man long idai long skin na long spirit—Sampela mak long idai bilong em i olsem, tudak bai kamap long tripela de, ol ston bai bruk long namel nabaut, na bikpela bagarap tru bai kam long olgeta samting long graun. Klostu 6 krismas bipo Krais.\n\nHilaman 15\n\nBikpela i save mekim save long ol lain bilong Nifai bikos em i lavim ol—Ol lain bilong Leman ol i tanim bel i strong na holim pas long bilip—Bikpela bai marimari long ol lain bilong Leman long las de. Klostu 6 krismas bipo Krais.\n\nHilaman 16\n\nNifai i baptaisim ol lain bilong em ol i bilip long Samuel—Ol lain bilong Nifai ol i no tanim bel na ol i bin painim hat long kilim Samuel wantaim ol spia bilong bonara na ston—Sampela lain bilong Nifai ol i bin kamap strong long bel bilong ol, na ol narapela lain ol i bin lukim ol ensel—Ol lain ol i no save bilip ol i tok olsem i nogat as long bilip long Krais na long em bai kam long Jerusalem. Klostu 6–1 krismas bipo Krais.\n\n3 Nifai\n\n\n\n\n\n\n3 Nifai 1\n\nNifai, pikinini man bilong Hilaman, i go aut long graun, na pikinini man bilong em Nifai i lukautim ol rekot—Inap planti mak na kirap nogut samting i kamap, tasol ol pasin nogut lain ol i pasim tok long kilim ol stretpela lain—Nait long karim bilong Krais i kamap—Mak i bin soim, na wanpela niupela sta i kamap—Ol giaman na paul pasin i kamap bikpela, na ol stil lain bilong Gadianton ol i kilim planti pipol. Klostu 1–4 krismas bihain long Krais.\n\n3 Nifai 2\n\nPasin nogut wantaim pasin les nogut tru i kamap bikpela namel long ol pipol—Ol lain bilong Nifai na ol lain bilong Leman i bung wantaim long banisim ol yet long stil lain bilong Gadianton—Ol skin long ol lain bilong Leman ol i bin tanim bel i kamap waitpela na ol i bin kolim ol lain bilong Nifai. Klostu 5–16 krismas bihain long Krais.\n\n3 Nifai 3\n\nGidiani, lida long ol stil lain bilong Gadianton, i strong long askim Lakoneus wantaim ol lain bilong Nifai long givim ol yet na givim graun bilong ol—Lakoneus i makim Gidgidonai long kamap het kepten long ol ami—Ol lain bilong Nifai i bung wantaim long Jarahemla na Planti long pait long banisim ol yet. Klostu 16–18 krismas bihain long Krais.\n\n3 Nifai 4\n\nOl ami long ol lain bilong Nifai i winim ol stil lain bilong Gadianton–Ol i kilim Gidiani, Na Jemnaria, man i kisim ples bilong em ol i bin hangamapim em—Ol lain bilong Nifai ol i amamasim Bikpela long win bilong ol. Klostu 19–22 krismas bihain long Krais.\n\n3 Nifai 5\n\nOl lain bilong Nifai i tanim bel na lusim sin bilong ol—Momon i raitim histri long ol pipol bilong em na autim toktok long ol oltaim oltaim—Israel bai ol i bung wantaim we ol i bin go nabaut long longpela taim. Klostu 22–26 krismas bihain long Krais.\n\n3 Nifai 6\n\nSindaun long ol lain bilong Nifai i kamap gutpela—Hambak pasin, moni samting, na pasin pua na moniman i kamap bikpela—Bruknabaut i kamap insait long Sios—Satan i lidim ol pipol long no ken harim tok long ples klia—Planti profet ol i bin singautim tanim bel na ol i bin kilim ol i idai—Ol man bilong kilim man bilong ol i pasim tok long daunim na kisim gavman. Klostu 26–30 krismas bihain long Krais.\n\n3 Nifai 7\n\nHet jas ol i bin kilim idai, gavman ol i bin bagarapim, na ol pipol i bruk i go long wanwan hauslain—Jekop, wanpela birua bilong Krais i kamap king bilong kainkain pasin tokhait—Nifai i autim toktok long tanim bel na long bilip long Krais—Ol ensel i minista long em wanwan de, na em bin kirapim gen brata bilong em long idai—Planti pipol i tanim bel na kisim baptisim. Klostu 30–33 krismas bihain long Krais.\n\n3 Nifai 8\n\nOl win, guria, paia, raun win wantaim bagarap long graun i witnes long krusifiksen bilong Krais—Planti pipol ol i bin bagarap—Tudak i bin karamapim graun long tripela de—Ol lain ol i stap laip ol i sore long laip bilong ol. Klostu 33–34 krismas bihain long Krais.\n\n3 Nifai 9\n\nNek bilong Krais i tok save long bagarap bilong planti pipol na siti bikos long pasin nogut bilong ol long tudak—Em tu i tok save olsem em i Pikinini man bilong God, na autim olsem lo bilong Moses i bin kamap tru, na invaitim ol man long kam long em na kisim selvesen. Klostu 34 krismas bihain long Krais.\n\n3 Nifai 10\n\nNogat wanpela nois i bin kamap long graun long planti aua—Nek bilong Krais i promis long bungim ol pipol bilong em wankain olsem kakaruk meri i save bungim ol pikinini kakaruk bilong em—Bikpela i bin larim long i stap laip ol pipol ol i moa stret bikos long pasin bilong ol. Klostu 34–35 krismas bihain long Krais.\n\n3 Nifai 11\n\nPapa i tokaut long Pikinini man bilong em Em i save Lavim—Krais i soim em yet na tok save long atonmen bilong em—Ol pipol i pilim ol mak bilong sua long ol han, lek na sait bilong em—Ol i singaut Hosana—Em i soim we na rot long baptisim—Spirit bilong pait na tok pait i kam long tewel—Doktrin bilong Krais em i olsem ol man mas bilip, baptais na kisim Holi Spirit. Klostu 34 krismas bihain long Krais.\n\n3 Nifai 12\n\nJisas i makim na givim pawa long ol Wanpela Ten tu man—Em i autim toktok long ol lain bilong Nifai wankain olsem toktok em i bin autim long Maunten—Em i tok long ol Blesin—Ol toktok bilong em em i lainim ol pipol i abrusim na kamap nambawan long lo bilong Moses—Ol i bin tokim man long kamap stretpela lain wankain olsem Jisas na Papa bilong em i stret—Skelim Matyu 5. Klostu 34 krismas bihain long Krais.\n\n3 Nifai 13\n\nJisas i lainim ol lain bilong Nifai Beten bilong Bikpela—Ol i mas bungim ol moni samting antap long heven—Jisas i bin tokim ol Wanpela Ten tu lain olsem ol noken tingim long ol samting long skin long taim long ministri bilong ol. Skelim Matyu 6. Klostu 34 krismas bihain long Krais.\n\n3 Nifai 14\n\nJisas i givim lo: Noken jasim narapela lain, askim Papa, lukaut long ol giaman profet—Em i promisim selvesen long ol lain ol i bihainim laik bilong Papa—Skelim Matyu 7. Klostu 34 krismas bihain long Krais.\n\n3 Nifai 15\n\nJisas i tok save olsem lo bilong Moses i kamap tru insait long em—Ol lain bilong Nifai em ol i narapela sipsip ol em i bin toktok long Jerusalem—Bikos long pasin nogut, ol pipol bilong Bikpela ol i stap long Jerusalem ol i no save long sipsip bilong Israel ol i bin go nabaut. Klostu 34 krismas bihain long Krais.\n\n3 Nifai 16\n\nJisas bai visitim ol narapela sipsip bilong Israel ol i bin lus—Gutnius bai go long ol lain bilong Jentail pastaim na bihain long haus bilong Israel long las de—Ol pipol bilong Bikpela bai lukim ai tu ai taim em i bringim bek Saion. Klostu 34 krismas bihain long Krais.\n\n3 Nifai 17\n\nJisas i tokim ol pipol long tingting long ol toktok bilong em na long beten long kisim save—Em i hilim ol sik lain bilong ol—Em i beten long nem long ol pipol long kain tok ples i no inap raitim—Ol ensel i minista long ol liklik pikinini bilong ol na paia i raunim ol. Klostu 34 krismas bihain long Krais.\n\n3 Nifai 18\n\nJisas i kirapim sakramen namel long ol lain bilong Nifai—Em i bin tokim ol long beten olgeta taim long nem bilong em—Ol lain ol i no i stap stret na kaikai bodi bilong em na dring blut bilong em bai kisim bagarap—Ol disaipel i bin givim pawa long givim Holi Spirit. Klostu 34 krismas bihain long Krais.\n\n3 Nifai 19\n\nOl wanpela ten tu disaipel i minista long ol pipol na beten long kisim Holi Spirit—Ol disaipel i kisim baptisim, ol i kisim Holi Spirit na ol ensel i minista long ol—Jisas i beten long kain toktok i no inap raitim—Em i tokaut long traipela bilip tru bilong ol dispela lain bilong Nifai. Klostu 34 krismas bihain long Krais.\n\n3 Nifai 20\n\nJisas i wokim mirakel long kisim bret na wain, na gen givim sakramen i go long ol pipol—Wanwan lain bilong Jekop bai kam long save long Bikpela God bilong ol na bai ol i kisim olgeta graun bilong Amerika long ol yet—Jisas i profet wankain olsem Moses, na ol lain bilong Nifai i ol lain pikinini bilong ol profet—Ol narapela pipol bilong Bikpela bai bung long Jerusalem. Klostu 34 krismas bihain long Krais.\n\n3 Nifai 21\n\nIsrael bai ol i bung wantaim taim Buk Momon kam aut—Ol lain bilong Jentail bai kamap wanpela ol fri pipol long Amerika—Ol bai kisim selvesen sapos ol i bilip na bihainim Jisas Krais, nogut ol bai lus na bagarap—Israel bai biltim Niupela Jerusalem, na ol hauslain ol i lus bai kam bek. Klostu 34 krismas bihain long Krais.\n\n3 Nifai 22\n\nSaion wantaim ol stek bilong em bai kirap long ol las de, na Israel bai bung wantaim long marimari na pasin bel isi—Ol bai win—Skelim Aisaia 54. Klostu 34 krismas bihain long Krais.\n\n3 Nifai 23\n\nJisas i orait long ol toktok bilong Aisaia—Em givim lo long ol pipol long painim toktok bilong ol profet—Ol toktok bilong Samuel, em wanpela long ol lain bilong Leman em i toktok long Kirap gen na ol i bin antapim long rekot bilong ol. Klostu 34 krismas bihain long Krais.\n\n3 Nifai 24\n\nWanpela man bilong karim toktok bilong Bikpela bai redim rot long kam long Nambatu taim—Krais bai sindaun long jasim—Bikpela i givim lo long Israel long baim tait na ofa—Wanpela buk bilong tingim ol pipol ol i lukautim—Skelim Malakai 3. Klostu 34 krismas bihain long Krais.\n\n3 Nifai 25\n\nHambak lain wantaim pasin nogut lain bai paia kukim ol olsem gras long taim Jisas i kam long nambatu taim—Elaija bai kam bek bipo long dispela bikpela de nogut tru—Skelim Malakai 4. Klostu 34 krismas bihain long Krais.\n\n3 Nifai 26\n\nJisas i tok klia long olgeta samting long i stat tru i go long arere tru—Ol bebi wantaim liklik pikinini autim ol gutpela samting tru ol i no inap raitim—Ol lain ol i stap insait long Sios bilong Krais i skelim olgeta samting namel long ol. Klostu 34 krismas bihain long Krais.\n\n3 Nifai 27\n\nJisas tokim ol long kolim Sios long nem bilong em—Misin na atoning ofa bilong em i gutnius bilong em—Ol i bin tokim ol man long tanim bel na baptais olsem Holi Spirit bai mekim ol i kamap holi—Ol i mas kamap wankain olsem Jisas. Klostu 34–35 krismas bihain long Krais.\n\n3 Nifai 28\n\nNainpela long ol wanpela ten tu disaipel ol i laikim na em i bin promisim long kisim ples insait long kingdom bilong Krais taim ol i idai—Ol tripela disaipel long ol lain bilong Nifai ol i laikim na bin givim pawa long winim idai inap long ol i stap yet long graun i go inap long Jisas bai kam gen—Ol bodi bilong ol i bin senis na lukim ol samting we i bin tambu long toktok, na ol i nau minista namel long ol man. Klostu 34–35 krismas bihain long Krais.\n\n3 Nifai 29\n\nTaim Buk Momon kam em i wanpela mak olsem Bikpela i stat long bungim wantaim ol Israel na mekim kamap tru ol kontrak bilong em—Ol lain ol i les long las de revelesen na presen bilong em bai kisim kes. Klostu 34–35 krismas bihain long Krais.\n\n3 Nifai 30\n\nOl lain bilong Jentail i bin tok long tanim bel, kam long Krais, na bai kaunim ol wantaim haus bilong Israel. Klostu 34–35 krismas bihain long Krais.\n\n4 Nifai\n\nOlgeta ol lain bilong Nifai wantaim ol lain bilong Leman tanim bel long Bikpela—Ol skelim olgeta samting namel long ol yet, wokim planti mirakel, na sindaun bilong ol kamap gutpela long graun—Bruknabaut, pasin nogut, planti giaman sios na pesekiusen i kirap bihain long tu handret krismas—Ol lain bilong Nifai wantaim ol lain bilong Leman i kamap pasin nogut lain bihain long tri handret krismas—Amaron i haitim ol holi rekot. Klostu 35–321 krismas bihain long Krais.\n\nMomon\n\n\n\n\n\n\nMomon 1\n\nAmaron i tokim Momon long ol holi rekot—Bikpela pait i stat namel long ol lain bilong Nifai na ol lain bilong Leman—Bikpela i kisim go awe ol tripela lain bilong Nifai—Pasin nogut, pasin pegen pasin sanguma na pasin masalai i kamap bikpela. Klostu 321–326 krismas bihain long Krais.\n\nMomon 2\n\nMomon i kamap lida bilong ami long ol lain bilong Nifai—Blut wantaim bagarap i bin klinim graun—Ol lain bilong Nifai ol i bin krai na sore olsem ol lain ol i kisim bagarap save sore—Taim bilong grasia bilong ol i pinis—Momon i kisim ol plet bilong Nifai—Planti bikpela pait i go yet. Klostu 327–350 krismas bihain long Krais.\n\nMomon 3\n\nMomon i singautim tanim bel long ol lain bilong Leman—Ol i winim pait nogut tru na glori long strong bilong ol yet—Momon i les long kamap lida bilong ol, na beten bilong em long ol i nogat pawa bilong bilip—Buk Momon i invaitim ol wanpela ten tu hauslain bilong Israel long bilip long gutnius. Klostu 360–362 krismas bihain long Krais.\n\nMomon 4\n\nBikpela pait na bagarap i go yet—Pasin nogut lain i mekim save long pasin nogut lain—Kain traipela pasin nogut tru i no bin kamap bipo insait long olgeta Israel i kamap—Ol meri na ol pikinini ol i bin ofaim ol long ol god-giaman—Ol lain bilong Leman ol i stat long swipim ol lain bilong Nifai long pes bilong ol. Klostu 363–375 krismas bihain long Krais.\n\nMomon 5\n\nMomon gen lidim ami long ol lain bilong Nifai long pait bilong kapsaitim blut na bagarap—Buk Momon bai kamaut long mekim olgeta lain Israel long bilip olsem Jisas i Krais—Ol lain bilong Leman bai ol i go nabaut bikos long pegen pasin, na Spirit bai; no inap i stap wantaim ol—Ol bai kisim gutnius long ol lain bilong Jentail long las de. Klostu 375–384 krismas bihain long Krais.\n\nMomon 6\n\nOl lain bilong Nifai bung long graun bilong Kamora long ol laspela pait—Momon i haitim ol holi rekot insait long liklik maunten Kamora—Ol lain bilong Leman i win, na nesen bilong ol lain bilong Nifai ol i bin bagarapim olgeta—Ol handret long ol tausen pipol ol i bin kilim ol wantaim naip bilong pait. Klostu 385 krismas bihain long Krais.\n\nMomon 7\n\nMomon i invaitim ol lain bilong Leman bilong las de long bilip long Krais, kisim gutnius bilong em na bai kisim selvesen—Olgeta pipol ol i bilip long Baibel bai bilip long Buk Momon tu. Klostu 385 krismas bihain long Krais.\n\nMomon 8\n\nOl lain bilong Leman painim na bagarapim ol lain bilong Nifai—Buk Momon bai kam aut wantaim pawa bilong God—Ol wo bin tokaut long ol lain ol i tok long belhat na pait long wok bilong Bikpela—Rekot bilong ol lain bilong Nifai bai kam aut long de bilong pasin nogut, pasin giaman na apostasi. Klostu 400–421 krismas bihain long Krais.\n\nMomon 9\n\nMoronai i askim ol lain ol i no bilip long Krais long tanim bel—Em i tok save wanpela God bilong ol mirakel, em i save givim ol revelesen na kapsaitim ol presen na mak long ol bilip lain—Ol mirakel i pinis bikos ol pipol i no bilip long God—Moronai i strongim gutpela toktok long ol man long kamap man bilong bikpela save na bihainim ol lo. Klostu 401–421 krismas bihain long Krais.\n\nIta\n\n\n\n\n\n\nIta 1\n\nMoronai i katim sot ol raitin bilong Ita—Lain famili bilong Ita i bin raitim—Tok ples bilong ol lain bilong Jaret i no bin paul long Taua bilong Babel—Bikpela i promisim ol long kisim ol i go long wanpela nambawan graun tru na mekim ol kamap wanpela nambawan nesen.\n\nIta 2\n\nOl lain bilong Jaret redi long go long graun em i bin promisim—Em i wanpela nambawan graun tru we ol man mas sevim Krais, o ol bai bagarap olgeta—Bikpela i tok long brata bilong Jaret long tripela aua—Ol lain bilong Jaret i wokim ol baj—Bikpela i askim brata bilong Jaret long plenim ol baj bai kisim lait olsem wanem.\n\nIta 3\n\nBrata bilong Jaret i lukim pinga bilong Bikpela taim em i tasim ol wanpela ten sikis ston—Krais i soim spirit bodi bilong em long brata bilong Jaret—Ol lain ol i gat trutru save ken lukluk insait long samting ol i pasim—Ol samting bilong tanim tok i bin redim long bringim rekot bilong ol lain bilong Jaret long ples klia.\n\nIta 4\n\nMoronai i bin tokim long silim ol raitin bilong brata bilong Jaret—Ol bai i no inap soim i go inap long ol man mas gat bilip wankain olsem brata bilong Jaret—Krais i tokim ol man long bilip long ol toktok bilong em wantaim ol disaipel bilong em—Ol man ol i bin tokim ol long tanim bel, bilip long gutnius na kisim selvesen.\n\nIta 5\n\nOl tripela witnes wantaim wok em yet bai sanap olsem testimoni long Buk Momon i trutru.\n\nIta 6\n\nOl win i karim ol baj bilong ol lain bilong Jaret i go long graun bilong promis—Ol pipol i amamasim Bikpela long gutpela pasin bilong em—Oriha ol i bin makim em king long bosim ol—Jaret wantaim brata bilong em idai.\n\nIta 7\n\nOriha i rul wantaim stretpela pasin—Ol tupela birua kingdom bilong Sul na Koho i bin kirap namel na ol i pait na trabel long kisim pawa—Ol profet i kotim pasin nogut na pasin bilong lotuim god-giaman bilong ol pipol, ol i bin tanim bel bipo.\n\nIta 8\n\nTrabel na pait i bin kamap long kisim kingdom—Akis i bin kirapim wanpela lain bilong tok tru antap long wokim kainkain pasin nogut long hait na kilim king—Tewel save kirapim kainkain pasin nogut long hait, na arere bilong em em long bagarapim ol nesen—Ol lain bilong Jentail long nau taim ol i bin givim strongpela tok long kainkain pasin nogut long hait, em bai traim long daunim fridom bilong olgeta graun, nesen na kantri.\n\nIta 9\n\nKingdom ol i givim kamdaun long wanpela king i go long narapela king long wan blut pikinini, tokhait plen na pasin kilim man—Ima bin lukim Pikinini bilong stretpela pasin—Planti profet singautim tanim bel—Wanpela taim bilong hangre wantaim ol poisen snek givim pen long ol pipol.\n\nIta 10\n\nWanpela king i kisim ples bilong narapela king—Sampela king i stretpela, ol narapela king i nogut—Bikpela i blesim na mekim sindaun bilong ol pipol kamap gutpela, taim stretpela pasin i kamap bikpela.\n\nIta 11\n\nOl bikpela pait, bruknabaut, wantaim pasin nogut i ronim laip bilong ol lain bilong Jaret—Ol profet i profesai olsem ol lain bilong Jaret bai bagarap olgeta, sapos ol no tanim bel—Ol pipol i les long toktok bilong ol profet.\n\nIta 12\n\nProfet Ita i strongim gutpela toktok long ol pipol long bilip long God—Moronai i autim gen ol planti kirap nogut i bin wokim wantaim bilip—Bilip i bin mekim brata bilong Jaret long lukim Krais—Bikpela save mekim ol man long kamap malumalum olsem ol bai daunim ol yet—Brata bilong Jaret i bin rausim Maunten Jerin wantaim bilip—Bilip, hop na bikpela lav tru i nambawan long kisim selvesen—Moronai i bin lukim Jisas pes tu pes.\n\nIta 13\n\nIta i tokaut olsem ol tumbuna pikinini bilong Josep bai kirapim Niupela Jerusalem long Amerika—Em profesai, ol i bin tromoi i go ausait, raitim histri bilong ol lain bilong Jaret, na profesai long bagarap bilong ol lain bilong Jaret—Bikpela pait i karamapim olgeta graun.\n\nIta 14\n\nPasin nogut bilong ol pipol i bringim kes long graun—Koriantuma i wok long pait wantaim Gilied, na bihain Lip, na bihain Sis—Blut wantaim bagarap i karamapim graun.\n\nIta 15\n\nOl milen long ol lain bilong Jaret ol i bin kilim ol long bikpela pait—Sis wantaim Koriantuma ol i bin bungim olgeta pipol long pait bilong idai—Spirit bilong Bikpela i bin les long i stap wantaim ol—Nesen bilong ol lain bilong Jaret i bin bagarap olgeta—Koriantuma tasol i bin i stap laip.\n\nMoronai\n\n\n\n\n\n\nMoronai 1\n\nMoronai i raitim long gutpela sindaun long ol lain bilong Leman—Ol lain bilong Nifai ol i no tok nogat long Krais ol i bin kilim ol i idai. Klostu 401–421 krismas bihain long Krais.\n\nMoronai 2\n\nJisas bin givim pawa long ol wanpela ten tu disaipel long givim presen bilong Holi Spirit. Klostu 401–421 krismas bihain long Krais.\n\nMoronai 3\n\nOl Elda putim han bilong ol antap long het long odenim ol pris na tisa. Klostu 401–421 krismas bihain long Krais.\n\nMoronai 4\n\nTok klia long wei ol elda na pris bin givim bret bilong sakramen. Klostu 401–421 krismas bihain long Krais.\n\nMoronai 5\n\nWei long givim wain bilong sakramen i bin soim olsem. Klostu 401–421 krismas bihain long Krais.\n\nMoronai 6\n\nOl lain ol i tanim bel ol i bin baptais na poromanim—Ol memba bilong sios ol i tanim bel em ol i bin pogivim ol—Ol kibung ol i bin holim em wantaim pawa bilong Holi Spirit. Klostu 401–421 krismas bihain long Krais.\n\nMoronai 7\n\nWanpela askim long go insait long hap bilong malolo bilong Bikpela—Beten wantaim olgeta bel—Spirit bilong Krais i save givim ol man long save gutpela long nogut—Satan i save grisim ol man long tok nogat long krais na wokim pasin nogut—Ol profet i soim taim Krais bai kam—Ol i wokim mirakel na ol ensel ken minista wantaim bilip—Ol man mas hop long laip oltaim oltaim na holim pas long bikpela lav. Klostu 401–421 krismas bihain long Krais.\n\nMoronai 8\n\nBaptaisim ol liklik pikinini i wanpela nogut na pasin les nogut tru—Ol liklik pikinini i stap laip long Krais bikos long atonmen—Bilip, tanim bel, pasin bel malumalum na pasin daunim bel, kisim Holi Spirit, na i stap strong i go long arere i lidim i go long selvesen. Klostu 401–421 krismas bihain long Krais.\n\nMoronai 9\n\nTupela ol lain bilong Nifai wantaim ol lain bilong Leman ol i kamap nogut na bagarap olgeta—Ol i givim pen na kilim namel long ol yet—Momon i beten olsem grasia na gutpela pasin bai i stap wantaim Moronai oltaim. Klostu 401–421 krismas bihain long Krais.\n\nMoronai 10\n\nTestimoni bilong Buk Momon i kam long pawa bilong Holi Spirit—Bikpela i save givim presen bilong Spirit long bilip lain—Ol presen bilong spirit i kam wantaim bilip—Ol toktok bilong Moronai i autim kam long das—Kam long Krais, kamap wankain olsem em na mekim sol bilong yupela i kamap holi. Klostu 421 krismas bihain long Krais.\n\nReferens Gait Bilong Buk Momon\n\nBuk Momon nambawan long olgeta samting i witnesim olsem Jisas Krais i kam long God na gat ol doktrin bilong gutnius bilong Jisas Krais. Ol het tok wantaim referens insait long em i givim luksave long ol pipol, ol ples, ol doktrin na ol samting i bin kamap insait long Buk Momon.\n\n", "js 0": "[center][font_size=26]Buk Momon[/font_size][/center]\n\nTok i go pas na Ol Witnes\n\n\n\n\n\n\nPes Nem\n\n\nPes Nem bilong Buk Momon\n\nLong wanem dispela em i sotpela stori i kam long rekot bilong ol pipol bilong Nifai, wantaim ol pipol bilong Leman—Profet i bin raitim long ol lain bilong Leman, em ol wanwan lain long ol haus bilong Israel, na tu long ol lain Juda wantaim ol lain bilong Jentail—Em i bin raitim olsem God bin tok, na tu wantaim spirit bilong profesi na revelesen—Em i bin raitim, pasim na haitim bilong Bikpela, we ol bai i no inap bagarap—Tasol long bihain taim, wantaim presen na pawa bilong God ol i ken tanim tok long en—Pasim wantaim han bilong Moronai, na haitim bilong Bikpela, long kamaut long taim stret em i bin makim long wanpela lain bilong Jentail—Tanim tok bilong em wantaim presen bilong God.\n\nTok Klia\n\nBuk Momon em i holi skripsa wankain olsem Baibel. Em i wanpela rekot long wok bilong God wantaim ol pipol bilong bipo, long olgeta hap long Amerika na em i pulap long olgeta gutnius bilong oltaim oltaim.\n\nWanpela Liklik Tok Klia Long Buk Momon\n\nBuk Momon i wanpela holi rekot bilong ol pipol bilong Amerika long taim bipo, na ol i bin katim toktok long ol ain-plet. Fopela kain ol ain plet ol i toktok long em insait long buk em yet:\n\nOl Piksa\n\n\n\n1 Nifai\n\n\n\n\n\n\n1 Nifai 1\n\nNifai i stat long raitim rekot bilong pipol bilong en—Lihai lukim long visen paia sanap olsem pos na ritim long wanpela buk bilong profesi—Em i marimari long God, na profesai olsem Mesaia bai kam, na tu profesai long bagarap bilong Jerusalem—Ol lain bilong Juda i pesekiutim em—Klostu 600 krismas bipo Krais.\n\n1 Nifai 2\n\nLihai i kisim famili bilong em i go long ples we nogat man i stap klostu long Retsi—Ol lusim ol samting bilong ol—Lihai i ofaim wanpela ofa i go long Bikpela na lainim ol pikinini man bilong em long bihainim ol lo bilong Bikpela. Leman wantaim Lemuel i tok baksait long papa bilong ol—Nifai i bihainim tok na beten wantaim bilip—Bikpela i toktok long Nifai na makim em long bosim ol lain brata bilong em. Klostu 600 krismas bipo Krais.\n\n1 Nifai 3\n\nOl pikinini man bilong Lihai i go bek long Jerusalem long kisim ol plet bras—Leban i les long givim ol—Nifai i strongim gutpela toktok na strongim ol brata bilong en—Leban i stilim samting bilong ol na traim long kilim ol—Leman wantaim Lemuel i paitim Nifai na wanpela ensel krosim tupela. Klostu 600–592 krismas bipo Krais.\n\n1 Nifai 4\n\nNifai i bihainim tok bilong Bikpela long kilim Leban na bihain kisim ol plet bras wantaim wanpela plen—Joram makim long joinim famili bilong Lihai long ples we nogat man i stap. Klostu 600–592 krismas bipo Krais.\n\n1 Nifai 5\n\nSaraia i koros wantaim Lihai—Tupela i amamas taim ol pikinini man bilong ol kambek—Ol mekim planti ofa—Ol plet bras i gat ol raitin bilong Moses wantaim ol profet—Ol plet soim olsem Lihai i kam long lain bilong Josep—Lihai i profesai long ol tumbuna pikinini bilong em na lukautim bilong ol plet. Klostu 600–592 krismas bipo Krais.\n\n1 Nifai 6\n\nNifai i raitim ol samting bilong God—As tingting bilong Nifai em long kirapim bel bilong ol man long kam long God bilong Abraham na kisim selvesen. Klostu 600–592 krismas bipo Krais.\n\n1 Nifai 7\n\nOl pikinini man bilong Lihai i bin go bek long Jerusalem na askim Ismael wantaim famili bilong em long bung wantaim ol long wokabaut bilong ol—Leman wantaim ol narapela lain i no harim tok—Nifai i strongim gutpela tok long ol brata bilong em long bilip long Bikpela—Ol pasim em wantaim rop na pasim toktok long bagarapim em—Em i kamap fri wantaim pawa bilong bilip—Ol brata bilong em askim em long fogivim ol—Lihai wantaim lain bilong em givim ofa na kukim ofa. Klostu 600–592 krismas bipo Krais.\n\n1 Nifai 8\n\nLihai i lukim visen long diwai bilong laip—Em kaikaim prut bilong em na laikim famili bilong em long wokim wankain—Em i lukim wanpela ain stik, wanpela strongpela na liklik rot tru wantaim klaut bilong tudak save karamapim ol man—Saraia, Nifai na Sem i kaikai prut, tasol Leman wantaim Lemuel i les. Klostu 600–592 krismas bipo Krais.\n\n1 Nifai 9\n\nNifai i wokim tupela kain rekot—Wanwan rekot bin kolim ol plet bilong Nifai—Ol bikpela plet gat histri long ol samting bilong graun, ol liklik plet gat stori long ol holi samting. Klostu 600–592 krismas bipo Krais.\n\n1 Nifai 10\n\nLihai i profesai olsem ol lain bilong Babilon bai kalabusim ol lain bilong Juda—Em i tokaut olsem wanpela Mesaia, wanpela Sevia, wanpela Ridima bai kam namel long ol lain bilong Juda—Lihai i tokaut tu olsem man em bai baptaisim Pikinini Sipsip bilong God bai kam—Lihai i tokaut long i dai na kirap gen bilong Mesaia—Em skelim go nabaut na bung bilong Israel olsem wanpela diwai oliv—Nifai i toktok long Pikinini bilong God, presen bilong Holi Spirit na nid long stretpela pasin. Klostu 600–592 krismas bipo Krais.\n\n1 Nifai 11\n\nNifai i lukim Spirit bilong Bikpela na em i bin soim long visen diwai bilong laip—Em i lukim mama bilong Pikinini man bilong God na i save long daunim bilong God—Em i lukim baptisim, ministri wantaim krusifiksen bilong Pikinini Sipsip bilong God—Em tu i lukim makim na ministri bilong ol Wanpela ten tu Aposel bilong Pikinini Sipsip. Klostu 600–592 krismas bipo Krais.\n\n1 Nifai 12\n\nNifai i lukim long visen graun promis, stretpela pasin, pasin nogut na pundaun bilong ol pipol i stap long graun promis, visit bilong Pikinini Sipsip bilong God namel long ol, ol wanpela ten tu disaipel wantaim ol wanpela ten tu aposel bai jasim Israel, olsem wanem, na les nogut tru na doti laip bilong ol lain ol i bilip paul isi isi i go olgeta. Klostu 600–592 krismas bipo Krais.\n\n1 Nifai 13\n\nNifai i lukim long visen sios bilong tewel kamap namel long ol lain bilong Jentail, painim bilong Amerika na ol pipol kam long sindaun long em, planti klia na dia tumas ol hap tok bilong Baibel bai lus, sindaun bilong ol lain bilong Jentail long taim long apostasi, gutnius bai kam bek gen long graun, skripsa bilong las de bai kam, na kamap bilong Saion. Klostu 600–592 krismas bipo Krais.\n\n1 Nifai 14\n\nWanpela ensel i tokim Nifai long ol blesin na ol kes bai kamap long ol lain bilong Jentail—I gat tupela sios tasol: Sios bilong Pikinini Sipsip bilong God na sios bilong tewel—Bikpela na nogut na giaman sios tru bai pesekiutim ol seint bilong God long olgeta nesen—Aposel Jon bai raitim long wanem samting bai kamap long arere bilong graun. Klostu 600–592 krismas bipo Krais.\n\n1 Nifai 15\n\nTumbuna pikinini bilong Lihai bai kisim gutnius long ol lain bilong Jentail long las de—Bung bilong Israel bai wankain olsem ol han tru tru bilong diwai oliv ol i bin pasim antap gen long diwai oliv—Nifai i autim tok klia bilong visen long diwai bilong laip na toktok long stretpela pasin bilong God em i ken brukim long namel ol nogut lain long ol gutpela lain. Klostu 600–592 krismas bipo Krais.\n\n1 Nifai 16\n\nOl lain nogut i kisim trupela toktok olsem hatpela samting—Ol pikinini man bilong Lihai maritim ol pikinini meri bilong Ismael—Liahona i soim rot bilong ol long ples we nogat man i stap—Ol toktok bilong Bikpela em i bin raitim insait long Liahona long wanwan taim—Ismael i dai, famili bilong em i tok baksait bikos long ol pen. Klostu 600–592 krismas bipo Krais.\n\n1 Nifai 17\n\nBikpela i bin tokim Nifai long wokim wanpela sip—Ol brata bilong em birua long em—Em strongim gutpela toktok long ol long autim gen histri bilong pasin bilong God wantaim Israel—Pawa bilong God i pulumapim Nifai—Ol brata bilong em bin tambu long holim em, nogut ol bai kamap drai olsem wanpela drai gras bilong wara. Klostu 592–591 krismas bipo Krais.\n\n1 Nifai 18\n\nSip i pinis—Karim bilong Jekop na Josep i kamap—Lihai wantaim ol pipol bilong em i stat long go long graun bilong promis—Ol pikinini man bilong Ismael wantaim meri bilong ol bung long amamas na sakim tok—Nifai i bin pasim wantaim rop, na wanpela bikpela solwara nogut tru wantaim win i karim sip i go bek—Nifai i bin kamap fri, na bikpela solwara wantaim win pinis bikos long beten bilong em—Ol pipol kamap long graun bilong promis. Klostu 591–589 krismas bipo Krais.\n\n1 Nifai 19\n\nNifai i wokim ol plet wantaim ston ain na rekotim histri bilong ol pipol bilong em—God bilong Israel bai kam long sikis handret krismas long taim Lihai bin lusim Jerusalem—Nifai i tokaut long ol pen na krusifiksen bilong God bilong Israel—Olgeta pipol bai tok nogut na tromoi nabaut ol lain bilong Juda i go inap long ol las de, we ol bai kam bek gen long Bikpela. Klostu 588–570 krismas bipo Krais.\n\n1 Nifai 20\n\nBikpela i soim plen bilong em yet long Israel—Bikpela i bin makim Israel insait long paia bilong pen na Israel bai i go aut long Babilon—Skelim Aisaia 48. Klostu 588–570 krismas bipo Krais.\n\n1 Nifai 21\n\nMesaia bai kamap lait long ol lain bilong Jentail na bai mekim ol kalabus lain long kamaut—Israel bai bung wantaim pawa long las de—Ol king bai kamap papa bilong ol long lukautim ol. Skelim Aisaia 49. Klostu 588–570 krismas bipo Krais.\n\n1 Nifai 22\n\nIsrael bai go nabaut long olgeta pes bilong graun—Ol lain bilong Jentail bai lukautim na givim kaikai long Israel wantaim gutnius long las de—Bikpela bai bungim na seivim Israel, na ol lain nogut bai paia olsem bun bilong wit—Bikpela bai bagarapim kingdom bilong tewel, na bai pasim Satan. Klostu 588–570 krismas bipo Krais.\n\n2 Nifai\n\n\n\n\n\n\n2 Nifai 1\n\nLihai i profesai long wanpela graun bilong fridom—Bikpela bai rausim ol nabaut na paitim ol tumbuna pikinini bilong Lihai sapos ol i les long Em Wanpela Holi Tasol bilong Israel—Em i strongim gutpela tok long ol pikinini man bilong em long pasim klospait bilong stretpela pasin. Klostu 588–570 krismas bipo Krais.\n\n2 Nifai 2\n\nKisim bek i kam long Holi Mesaia—Fridom long makim (ejensi) i nambawan long ol manmeri long i stap na kamap—Adam i bin pundaun olsem ol man meri bai kamap long laip bilong skin—Ol man meri i fri long makim fridom na laip oltaim oltaim. Klostu 588–570 krismas bipo Krais.\n\n2 Nifai 3\n\nJosep taim em i stap long Isip lukim ol lain bilong Nifai long visen—Em i bin profesai long Josep Smit, glasman bilong las de wantaim Moses, em ol bai seivim Israel, na long taim Buk Momon bai kam. Klostu 588–570 krismas bipo Krais.\n\n2 Nifai 4\n\nLihai i kaunselim na blesim lain pikinini bilong em—Em idai na ol i bin planim—Nifai i amamas long gutpela pasin bilong God—Nifai i putim bilip bilong em long Bikpela, oltaim. Klostu 588–570 krismas bipo Krais.\n\n2 Nifai 5\n\nO lain bilong Nifai bruk long ol lain bilong Leman, bihainim lo bilong Moses, na wokim wanpela tempel—Ol lain bilong Leman i bin lus long pes bilong Bikpela, kisim kes, na kamap wanpela stik bilong mekim save ol lain bilong Nifai bikos ol i no bilip. Klostu 588–559 krismas bipo Krais.\n\n2 Nifai 6\n\nJekop i autim gen histri long ol lain bilong Juda: Kalabus bilong ol long Babilon na go bek gen bilong ol, ministri na krusifiksen bilong Em wanpela Holi Tasol bilong Israel, halivim ol bai kisim long ol lain bilong Jentail, na ol lain bilong Juda bai kam bek gen long graun bilong ol na bai kisim bek gen blesin bilong ol taim ol bilip long Mesaia long las de. Klostu 559–545 krismas bipo Krais.\n\n2 Nifai 7\n\nAisaia i toktok long Mesaia—Mesaia bai kisim tang bilong save man—Em bai givim baksait bilong em long ol lain ol i paitim em—Em bai i no inap sem—Skelim Aisaia 50. Klostu 559–545 krismas bipo Krais.\n\n2 Nifai 8\n\nBikpela bai givim bel isi long Saion na bungim Israel long las de—Ol lain em i bin kisim bek bai kam long Saion wantaim bikpela amamas tru—Skelim Aisaia 51 na 51:1–2. Klostu 559–545 krismas bipo Krais.\n\n2 Nifai 9\n\nBikpela bai bungim kam ol lain bilong Juda long olgeta graun em i bin promisim bilong ol—Atonmen baim bek man long pundaun—Ol bodi bilong ol lain ol i idai bai kamaut long mat mat, na spirit bilong ol long hel na long paradais—Bikpela bai jasim ol—Atonmen i seivim man long idai, hel, tewel na pen i stop oltaim—Ol stretpela lain bai kisim selvesen insait long kingdom bilong God—Ol mekim save bilong sin em i bin autim—Em wanpela Holi Tasol bilong Israel i man bilong lukautim dua. Klostu 559–545 krismas bipo Krais.\n\n2 Nifai 10\n\nOl lain bilong Juda bai krusifaim God bilong—Ol bai go nabaut i go inap long ol bai i stat long bilip long em—Amerika bai kamap wanpela graun bilong fridom we nogat king bai bosim—Yupela yet mas wan bel gen wantaim God na kisim selvesen insait long greis bilong em. Klostu 559–545 krismas bipo Krais.\n\n2 Nifai 11\n\nJekop bin lukim Ridima bilong em—Lo bilong Moses i makim Krais na soim olsem em bai kam. Klostu 559–545 krismas bipo Krais.\n\n2 Nifai 12\n\nAisaia i lukim tempel bilong las de, bung bilong Israel, wantaim jasmen na bel isi long taim long wan tausen krismas—Bikpela bai daunim hambak lain na pasin nogut lain long taim em bai Kam long Nambatu Taim—Skelim Aisaia 2. Klostu 559–545 krismas bipo Krais.\n\n2 Nifai 13\n\nBikpela bai mekim save long Juda wantaim Jerusalem bikos ol les long harim tok bilong em—Bikpela i sanap long nem bilong ol long toktok na jasim ol pipol bilong em—Ol pikinini meri bilong Saion bai kisim kes na pen bikos ol bihainim laik bilong graun—Skelim Aisaia 3. Klostu 559–545 krismas bipo Krais.\n\n2 Nifai 14\n\nSaion wantaim ol pikinini meri bilong em bai Bikpela kisim bek na kamap klin long de bilong wan tausen krismas—Skelim Aisaia 4. Klostu 559–545 krismas bipo Krais.\n\n2 Nifai 15\n\nGaden bilong rop wain long Bikpela (Israel) bai bagarap, na ol pipol bilong em bai go nabaut—Wo bai kamap long ol taim ol bai go nabaut na lusim bilip bilong ol—Bikpela bai litimapim wanpela plak na bungim Israel—Skelim Aisaia 5. Klostu 559–545 krismas bipo Krais.\n\n2 Nifai 16\n\nAisaia i lukim Bikpela—Bikpela i pogivim ol sin bilong Aisaia—Bikpela bin makim em long profesai—Em i profesai olsem ol lain bilong Juda bai ol les long lainim toktok bilong Krais—Ol wanwan lain long ol lain bilong Juda bai kam bek gen long Jerusalem—Skelim Aisaia 6. Klostu 559–545 krismas bipo Krais.\n\n2 Nifai 17\n\nEfraim na Siria kirapim bikpela pait wantaim Juda—Wanpela vegin bai karim Krais—Skelim Aisaia 7. Klostu 559–545 krismas bipo Krais.\n\n2 Nifai 18\n\nKrais bai kamap olsem wanpela ston bilong paitim lek na wanpela ston bilong hatim bel—Painim Bikpela, i no ol trikman ol i save lukluk long hul—Tanim long lo na testimoni long soim rot—Skelim Aisaia 8. Klostu 559–545 krismas bipo Krais.\n\n2 Nifai 19\n\nAisaia toktok long Mesaia—Ol pipol i stap long tudak bai lukim wanpela bikpela lait tru—Long yumi wanpela pikinini i kamap—Em bai kamap Prins bilong Bel isi na bai rul long sia bilong Devit—Skelim Aisaia 9. Klostu 559–545 krismas bipo Krais.\n\n2 Nifai 20\n\nBagarap bilong Asiria i piksa long bagarap bilong ol pasin nogut lain long taim Bikpela bai kam long Nambatu taim—I no planti pipol bai i stap bihain long Bikpela bai kam gen—Ol wanwan lain bilong Jekop bai kam bek gen long dispela de—Skelim Aisaia 10. Klostu 559–545 krismas bipo Krais.\n\n2 Nifai 21\n\nStik bilong Jesi (Krais) bai jas wantaim stretpela pasin—Save long God bai karamapim graun long taim long wan tausen krismas—Bikpela bai sanapim wanpela plek na bungim Israel—Skelim Aisaia 11. Klostu 559–545 krismas bipo Krais.\n\n2 Nifai 22\n\nOlgeta man bai amamasim Bikpela long de long wan tausen krismas—Em bai i stap namel long ol—Skelim Aisaia 12. Klostu 559–545 krismas bipo Krais.\n\n2 Nifai 23\n\nBagarap bilong Babilon i piksa long bagarap bai kamap long taim Jisas Krais kam long Nambatu taim—Em bai de bilong belhat na bekim bek—Babilon (graun) bai pundaun olgeta—Skelim Aisaia 13. Klostu 559–545 krismas bipo Krais.\n\n2 Nifai 24\n\nBikpela bai bungim Israel na bai amamas insait long taim bilong malolo long wan tausen krismas—Lusifa ol i bin tromoi em go aut long heven bikos long sakim tok—Israel bai winim Babilon (graun)–-Skelim Aisaia 14. Klostu 559–545 krismas bipo Krais.\n\n2 Nifai 25\n\nNifai i amamas long pasin tok klia—Ol bai save long ol profesi bilong Aisaia long las de—Ol lain bilong Juda bai kam bek gen aut long Babilon, krusifaim Mesaia, na ol lain bilong Jentail bai nabaut na givim pen long ol—Bikpela bai kisim ol go bek taim ol bilip long Mesaia—Em bai kam long nambawan taim, sikis handret krismas bihain long Lihai lusim Jerusalem—Ol lain bilong Nifai i bihainim lo bilong Moses na bilip long Krais, husat i Em wanpela Holi Tasol bilong Israel. Klostu 559–545 krismas bipo Krais.\n\n2 Nifai 26\n\nKrais bai minista long ol lain bilong Nifai—Nifai i lukim long visen bagarap bilong ol pipol bilong em long bihain taim—Toktok bilong ol bai kam long das—Ol lain bilong Jentail bai kirapim ol giaman Sios na kainkain nogut pasin long hait—Bikpela i tambuim ol man long wokim pasin giaman pris. Klostu 559–545 krismas bipo Krais.\n\n2 Nifai 27\n\nTudak pasin wantaim apostasi bai karamapim graun long las de—Buk Momon bai kamaut long graun—Ol tripela witnes bai witnesim dispela buk—Save man bai tok em i no inap ritim buk ol i bin pasim—Bikpela bai wokim wanpela naispela wok bilong kirap nogut—Skelim Aisaia 29. Klostu 559–545 krismas bipo Krais.\n\n2 Nifai 28\n\nPlanti giaman sios bai kirap long las de—Ol bai lainim giaman, kusai na hambak doktrin—Apostasi bai karamap long olgeta graun bikos long ol giaman tisa—Tewel bai i strong nogut tru long winim bel bilong ol man—Em bai lainim ol kainkain giaman doktrin. Klostu 559–545 krismas bipo Krais.\n\n2 Nifai 29\n\nPlanti lain bilong Jentail bai les long Buk Momon—Ol bai tok, Mipela i no moa nidim narapela Baibel—Bikpela save toktok long planti nesen—Em bai jasim graun wantaim ol buk em i bin raitim. Klostu 559–545 krismas bipo Krais.\n\n2 Nifai 30\n\nOl lain bilong Jentail ol i bin tanim bel bai kaunim ol wantaim ol pipol em i bin promisim—Planti lain bilong Leman na lain bilong Juda bai bilip long toktok bilong Bikpela na kamap naispela pipol tru—Bikpela bai kisim kam bek gen ol lain bilong Israel, na bagarapim ol pasin nogut lain. Klostu 559–545 krismas bipo Krais.\n\n2 Nifai 31\n\nNifai tok klia long wanem as tru na Krais bin baptais—Ol man mas bihainim Krais long kisim baptisim, kisim Holi Spirit na i stap strong i go long arere long kisim selvesen—Tanim bel na baptisim i dua bilong stretpela na liklik rot tru—Ol lain husat kisim baptisim na bihainim ol lo bilong God bai kisim laip oltaim oltaim. Klostu 559–545 krismas bipo Krais.\n\n2 Nifai 32\n\nOl ensel save toktok wantaim pawa bilong Holi Spirit—Ol man mas beten na kisim save long ol yet long Holi Spirit. Klostu 559–545 krismas bipo Krais.\n\n2 Nifai 33\n\nOl toktok bilong Nifai i tru—Ol tokaut long Krais—Ol lain ol i bilip long Krais bai bilip long ol toktok bilong Nifai em bai sanap olsem wanpela witnes long pes bilong jasmen ples. Klostu 559–545 krismas bipo Krais.\n\nJekop\n\n\n\n\n\n\nJekop 1\n\nJekop wantaim Josep traim long kirapim bel long ol man long bilip long Krais na bihainim ol lo bilong em—Nifai idai—Pasin nogut i kamap bikpela namel long ol lain bilong Nifai. Klostu 544–421 krismas bipo Krais.\n\nJekop 2\n\nJekop i tokaut long ol pipol bikos long lav long ol moni samting, hambak pasin na doti pasin—Ol man mas painim ol moni samting long halivim ol narapela man—Jekop i tokaut long ol pipol na pasin bilong maritim planti meri em Bikpela i no oraitim—Bikpela i amamas long ol meri ol i stap klin. Klostu 544–421 krismas bipo Krais.\n\nJekop 3\n\nOl lain gat klinpela bel tru save kisim gutpela toktok tru bilong God—Ol stretpela pasin bilong ol lain bilong Leman winim ol lain bilong Nifai—Jekop i tok lukaut long pasin pamuk, pasin nogut wantaim ol kainkain sin. Klostu 544–421 krismas bipo Krais.\n\nJekop 4\n\nOlgeta profet ol bin lotuim Papa long nem bilong Krais—Ofa bilong Abraham long ofaim Aisek i wankain olsem God bai ofaim Wanpela Pikinini Tasol bilong en—Ol man mas wan bel wantaim God insait long Atonmen—Ol lain bilong Juda bai les long nambawan ston. Klostu 544–421 krismas bipo Krais.\n\nJekop 5\n\nJekop i raitim stori bilong Jinos long parabol bilong diwai oliv long ples na diwai oliv long bus—Diwai oliv long ples na diwai oliv long bus i piksa long ol lain bilong Israel na ol lain bilong Jentail—I go nabaut na bungim wantaim long ol lain bilong Israel ol i bin tokaut bipo—Parabol bilong Jinos i karamapim ol lain bilong Nifai wantaim ol lain bilong Leman na olgeta haus bilong Israel—God bai pasim antap ol lain bilong Jentail long ol lain bilong Israel—God bai kukim wantaim gaden paia ol ropwain long bihain taim tru. Klostu 544–421 krismas bipo Krais.\n\nJekop 6\n\nBikpela bai bungim ol Israel wantaim gen long las de—Paia bai kukim graun—Ol man mas bihainim Krais long abrusim raun wara bilong paia na salfa. Klostu 544–421 krismas bipo Krais.\n\nJekop 7\n\nSerem i tok em i no save long Krais, tok pait wantaim Jekop, askim long wanpela mak, na God i paitim em—Olgeta profet i bin toktok long Krais wantaim atonmen bilong em—Ol lain bilong Nifai i bin i stap olsem ol lain long raun nabaut ol i bin harim ol long taim bilong bikpela pen na ol lain bilong Leman i bin les long ol long olgeta de bilong ol. Klostu 544–421 krismas bipo Krais.\n\nInos\n\nInos i beten wantaim olgeta strong na ol sin bilong em i bin lusim em—Maus bilong Bikpela i bin kam long het bilong em long promisim selvesen long ol lain bilong Leman long sampela de bihain—Ol lain bilong Nifai i bin traim long bringim bek ol lain bilong Leman insait long gut nius—Inos i amamas long Ridima bilong em. Klostu 420 krismas bipo Krais.\n\nJarom\n\nOl lain bilong Nifai i bihainim lo bilong Moses, lukluk het olsem Krais bai kam, na sindaun bilong ol bin kamap gutpela long graun—Planti profet i bin wok long lukautim ol pipol long rot bilong tok tru. Klostu 399–361 krismas bipo Krais.\n\nOmnai\n\nOmnai, Amaron, Kemis, Abinadom na Amalekai, ol wan wan man i bin lukautim ol rekot long taim bilong ol—Mosaia i painim ol pipol bilong Jarahemla, ol i bin kam long Jerusalem long ol de bilong Sedekaia—Mosaia i kamap king bilong ol—Ol tumbuna pikinini bilong Mulek i stap long Jarahemla ol i bin painim Koriantuma, laspela man long ol lain bilong Jaret—King Benjamin i kisim ples bilong Mosaia—Ol man mas ofaim sol bilong ol olsem ofa long Krais. Klostu 323–130 krismas bipo Krais.\n\nOl Toktok bilong Momon\n\nMomon i katim sot ol bikpela plet bilong Nifai—Em i putim ol liklik plet wantaim ol narapela plet—King Benjamin i kirapim bel isi long graun bilong Jarahemla. Klostu 385 krismas bihain long Krais.\n\nMosaia\n\n\n\n\n\n\nMosaia 1\n\nKing Benjamin i lainim ol pikinini man bilong em long tok ples na ol profesi bilong ol tumbuna papa bilong ol—Lotu na sindaun bilong ol i bin lukautim i stap, bikos long ol rekot ol i bin lukautim long ol kainkain plet—Mosaia i kamap king na king Benjamin i bin givim ol rekot wantaim ol narapela samting long em long lukautim. Klostu 130–124 krismas bipo Krais.\n\nMosaia 2\n\nKing Benjamin i toktok long ol pipol bilong em—Em toktok long wankain pasin, stretpela na rul bilong em wantaim spirit—Em kaunselim ol long wok long king long Heven bilong ol—Ol lain ol i sakim tok bilong God bai kisim pen wankain olsem paia i no inap idai. Klostu 124 krismas bipo Krais.\n\nMosaia 3\n\nKing Benjamin i autim yet long toktok bilong em—Bikpela bilong Olgeta Pawa bai minista namel long ol man long skin—Blut bai kam long olgeta hul long skin bilong em taim em aton long sin bilong graun—Selvesen i kam long nem bilong em tasol—Ol man ken lusim pasin bilong man i nogat Holi Spirit na kamap ol Seint insait long Atonmen—Pen bilong pasin nogut lain bai kamap wankain olsem wanpela raunwara bilong paia na salfa. Klostu 124 krismas bipo Krais.\n\nMosaia 4\n\nKing Benjamin i autim yet ol toktok bilong em—Selvesen i kam bikos long Atonmen—Bilip long God long kisim selvesen—I stap strong long bilip bihain em ken rausim sin—Givim ol samting bilong yu long pua lain—Wokim olgeta samting wantaim gutpela tingting na long oda. Klostu 124 krismas bipo Krais.\n\nMosaia 5\n\nOl Seint bai kamap ol pikinini man na pikinini meri bilong Krais taim ol bilip—Ol bai singautim nem bilong Krais—King Benjamin i strongim gutpela toktok long ol long i stap strong na i no inap skin dai long wokim gutpela pasin. Klostu 124 krismas bipo Krais.\n\nMosaia 6\n\nKing Benjamin i rekotim nem bilong ol pipol na makim ol pris long lainim ol—Mosaia i rul olsem wanpela stretpela king. Klostu 124–121 krismas bipo Krais.\n\nMosaia 7\n\nAmon i painim graun bilong Lihai-Nifai, we Limhai i kamap king—Ol pipol bilong Limhai i kamap kalabuslain long ol lain bilong Leman—Limhai i autim histri bilong ol—Wanpela profet (Abinadai) i bin tokaut olsem Krais i God na Papa bilong olgeta samting—Ol lain ol i planim doti pasin bai kamautim raunwin, na ol lain ol i putim bilip bilong ol long Bikpela bai kisim selvesen. Klostu 121 krismas bipo Krais.\n\nMosaia 8\n\nAmon i lainim ol pipol bilong Limhai—Em i kamap long save long ol tupela ten foa plet bilong ol lain bilong Jaret—Ol glasman ken tanim tok long ol rekot bilong taim bipo—Long kamap glasman i nambawan presen long ol narapela presen. Klostu 121 krismas bipo Krais.\n\nMosaia 9\n\nJenif i lidim sampela lain i go aut long Jarahemla long kisim graun bilong Lihai-Nifai—King long ol lain bilong Leman i tok orait long ol long kisim graun long ol yet—Bikpela pait i kamap namel long ol lain bilong Leman na ol pipol bilong Jenif—Klostu 200–187 krismas bipo Krais.\n\nMosaia 10\n\nKing Leman idai—Ol pipol bilong em i kamap wail na nogut tru na bilip long ol giaman pasin—Jenif wantaim ol pipol bilong em i bosim ol. Klostu 187–160 krismas bipo Krais.\n\nMosaia 11\n\nKing Noa i rul wantaim pasin nogut—Em i amamas long laip bilong sin wantaim ol meri na ol narapela lain meri bilong em—Abinadai i profesai olsem ol pipol bai ol i kisim ol i go long kalabus—King Noa i traim long kilim em—Klostu 160–150 krismas bipo Krais.\n\nMosaia 12\n\nAbinadai ol bin kalabusim em bikos em i bin profesai long bagarap bilong ol pipol na idai bilong King Noa—Ol giaman pris i bihainim skripsa na giaman long bihainim lo bilong Moses—Abinadai i stat long lainim Wanpela Ten Lo long ol. Klostu 148 krismas bipo Krais.\n\nMosaia 13\n\nPawa bilong God i pasim Abinadai—Em i lainim ol long Wanpela Ten Lo—Selvesen i no kam long lo bilong Moses tasol—God em yet bai atonim na kisim bek ol pipol bilong em. Klostu 148 krismas bipo Krais.\n\nMosaia 14\n\nAisaia i toktok long Mesaia—Pasin daunim bel na pen bilong Mesaia em i bin autim—Em i givim sol bilong em long ofa long sin na beten long halivim ol lain ol i brukim lo. Skelim Aisaia 53. Klostu 148 krismas bipo Krais.\n\nMosaia 15\n\nKrais i kamap Papa na tu Pikinini olsem wanem—Em bai mekim beten long halivim na karim sin bilong ol pipol bilong em—Ol pipol bilong em wantaim olgeta holi profet ol lain pikinini bilong em—Em i kamapim Kisim Bek—Ol liklik pikinini i gat laip oltaim oltaim. Klostu 148 krismas bipo Krais.\n\nMosaia 16\n\nGod i kisim bek ol man long laip bilong paul na pundaun—Ol lain ol i bihainim laik bilong skin i stap yet olsem kisim bek i no inap kam—Krais i kamapim kirap gen long laip i no gat arere o long laip bilong bagarap. Klostu 148 krismas bipo Krais.\n\nMosaia 17\n\nAlma i bilip long Abinadai na raitim ol toktok bilong em—Abinadai idai long paia—Em i profesai olsem ol man ol i kilim em bai ol i idai long sik na paia. Klostu 148 krismas bipo Krais.\n\nMosaia 18\n\nAlma i hait na autim toktok bilong God—Em i tok klia long promis bilong baptisim na Wokim baptisim long ol wara Momon—Em i kirapim Sios bilong Krais na odenim ol pris—Ol i wok long lukautim ol yet na lainim ol pipol—Alma wantaim ol pipol bilong em i ronawe long King Noa na i go long ples we nogat man i stap. Klostu 147–145 krismas bipo Krais.\n\nMosaia 19\n\nGidion i tingting long kilim King Noa—Ol lain bilong Leman i kamap long graun bilong Nifai—King Noa idai long paia—Limhai i kamap wanpela aninit long narapela king long king long ol lain bilong Leman. Klostu 145–121 krismas bipo Krais.\n\nMosaia 20\n\nOl pris bilong Noa i stilim sampela pikinini meri bilong ol lain bilong Leman—Ol lain bilong Leman i kirapim bikpela pait wantaim Limhai na ol pipol bilong em—Ol pipol bilong Limhai i bin rausim bek planti tru long ol lain bilong Leman na kirapim bel isi. Klostu 145–123 krismas bipo Krais.\n\nMosaia 21\n\nOl lain bilong Leman i paitim na winim ol pipol bilong Limhai—Ol pipol bilong Limhai bin bungim Amon na tanim bel—Ol tokim Amon long tupela ten foa plet long ol lain bilong Jaret. Klostu 122–121 krismas bipo Krais.\n\nMosaia 22\n\nOl plen ol i bin wokim long rausim ol pipol long kalabus long ol lain bilong Leman—Ol lain bilong Limhai i mekim ol lain bilong Leman spak—Ol pipol i ronawe na go bek long Jarahemla long king Mosaia long bosim ol. Klostu 121–120 krismas bipo Krais.\n\nMosaia 23\n\nAlma i tok nogat long kamap king—Em i wok olsem hai pris—Bikpela i mekim save long ol pipol bilong em, na ol lain bilong Leman i winim graun bilong Hilam—Amulon, hetman long ol nogut pris bilong King Noa, i kamap nambatu bosman long king long ol lain bilong Leman long bosim ol pipol bilong Bikpela. Klostu 145–121 krismas bipo Krais.\n\nMosaia 24\n\nAmulon i pesekiutim Alma wantaim ol pipol bilong em—Ol bai kilim ol i idai sapos ol i beten—Bikpela i bin mekim hevi bilong ol luk olsem em i no hevi—Em i rausim ol long kalabus, na ol i go bek long graun bilong Jarahemla. Klostu 145–120 krismas bipo Krais.\n\nMosaia 25\n\nOl tumbuna pikinini bilong Mulek long Jarahemla i kamap ol lain bilong Nifai—Ol i kamap long save long ol pipol bilong Alma na bilong Jenif—Alma i baptaisim Limhai wantaim olgeta pipol bilong em—Mosaia i givim atoroti long Alma long kirapim Sios bilong God. Klostu 120 krismas bipo Krais.\n\nMosaia 26\n\nOl man ol i no bilip long God ol i paulim planti memba long Sios na ol i pandaun long sin—Bikpela i promisim Alma long kisim laip oltaim oltaim—Ol lain husat tanim bel bai baptais long pogiv—Bikpela bai pogivim ol memba long Sios i stap long sin, ol i tanim bel na konpes long Alma na long em, sapos nogat, ol bai i no inap kaunim ol wantaim ol pipol bilong Sios. Klostu 120–100 krismas bipo Krais.\n\nMosaia 27\n\nMosaia i tambuim pesekiusen na tokim ol pipol long ona namel long ol yet—Yangpela Alma wantaim fopela pikinini man bilong Mosaia ol i traim long bagarapim Sios—Wanpela ensel i kam na tokim ol long lusim pasin nogut bilong ol—Alma i kamap maus pas—Olgeta manmeri mas kamap niupela gen long kisim selvesen—Alma wantaim ol pikinini man bilong Mosaia ol i autim gut nius. Klostu 100–92 krismas bipo Krais.\n\nMosaia 28\n\nOl pikinini bilong Mosaia i go long autim toktok bilong God long ol lain bilong Leman—Mosaia, yusim glasman ston long tanim tok ol plet long ol lain bilong Jaret. Klostu 92 krismas bipo Krais.\n\nMosaia 29\n\nMosaia i askim ol pipol long makim ol jas long kisim ples bilong king—Ol nogut king save lidim ol pipol long sin—Maus bilong ol pipol yet ol i makim yangpela Alma long kamap het jas—Em tu i kamap hai pris long Sios—Alma, nambawan wantaim Mosaia idai. Klostu 92–91 krismas bipo Krais.\n\nAlma\n\n\n\n\n\n\nAlma 1\n\nNeho i lainim ol giaman doktrin, na kirapim wanpela sios, i statim giaman pasin pris na kilim Gidion—Neho ol i bin kilim idai long ol rong bilong em—Ol giaman pasin pris na pesekiusen kamap bikpela namel long ol pipol—Ol pris sapotim ol yet, ol pipol lukautim ol pua lain, na Sios i kamap bikpela. Klostu 91–88 krismas bipo Krais.\n\nAlma 2\n\nAmlisai i traim long kamap king na ol pipol i les long maus bilong em—Ol lain bihainim em ol i mekim em kamap king—Ol lain bilong Amlisai pait wantaim ol lain bilong Nifai na lus—Ol lain bilong Leman na ol lain bilong Amlisai i bung wantaim long pait wantaim ol lain bilong Nifai na lus—Alma i kilim Amlisai. Klostu 87 krismas bipo Krais.\n\nAlma 3\n\nOl lain bilong Amlisai i makim ol yet long mekim kamap tru toktok bilong profesi—Bikpela i bin kesim ol lain bilong Leman bikos ol i les long harim tok bilong ol—Ol man bai bringim kes long ol yet—Ol lain bilong Nifai i winim narapela ami bilong ol lain bilong Leman. Klostu 87–86 krismas bipo Krais.\n\nAlma 4\n\nAlma i baptais ol tausen manmeri husat i tanimbel—Pasin nogut i kamap insait long Sios, na Sios i no kamap bikpela—Alma i makim Nephihah long kamap het jas—Alma i olsem hai pris, i givim taim bilong em long ministri. Klostu 86–83 krismas bipo Krais.\n\nAlma 5\n\nOl man mas tanim bel na bihainim ol lo bilong God, mas karim gen, klinim klos bilong ol long blut bilong Krais, mas daunim na rausim ol yet long hambak na pasin mangal, na wokim ol wok bilong stretpela pasin long kisim selvesen—Gutpela Wasman bilong sipsip save singautim ol pipol bilong en—Ol lain i wokim ol pasin nogut i pikinini bilong tewel—Alma i autim trupela toktok long doktrin bilong em na tokim ol man long tanim bel—God bai raitim nem bilong ol stretpela lain long buk bilong laip. Klostu 83 krismas bipo Krais.\n\nAlma 6\n\nSios long Jarahemla i bin klinim na putim long oda—Alma i go long Gidion long autim toktok bilong God. Klostu 83 krismas bipo Krais.\n\nAlma 7\n\nMeri bai karim Krais—Em bai slekim ol rop bilong idai na karim sin bilong ol pipol bilong en—Ol lain ol i tanim bel, baptais na bihainim ol lo bai kisim laip oltaim oltaim—Pasin doti bai i no inap kisim kingdom bilong God—God i laikim daun pasin, bilip, hop na bikpela lav. Klostu 83 krismas bipo Krais.\n\nAlma 8\n\nAlma i autim toktok bilong God na baptais long Melek—Ol pipol long Amonaia ol i les long em na em lusim Amonaia—Wanpela ensel i tokim em long go bek na singautim ol pipol long tanim bel—Amulek i kisim em na tupela autim toktok bilong God long Amonaia. Klostu 82 krismas bipo Krais.\n\nAlma 9\n\nAlma i tokim ol pipol bilong Amonaia long tanim bel—Bikpela bai marimari long ol lain bilong Leman long las de—Sapos ol lain bilong Nifai i les long lait, ol lain bilong Leman bai bagarapim ol—Pikinini man bilong God bai klostu kam—Em bai kisim bek ol lain ol i tanim bel, baptais na bilip long nem bilong em. Klostu 82 krismas bipo Krais.\n\nAlma 10\n\nLihai i tumbuna pikinini man bilong Manase—Amulek i tokim ol pipol olsem wanpela ensel i bin tokim em long lukautim Alma—Beten bilong ol stretpela lain i bin seivim ol pipol—Ol nogut loya na jas i mekim rot long ol pipol long kisim bagarap. Klostu 82 krismas bipo Krais.\n\nAlma 11\n\nMoni long ol lain bilong Nifai i bin soim—Amulek i tok pait wantaim Sisrom—Krais bai i no inap seivim ol pipol long sin bilong ol—Ol lain ol i kisim kingdom long heven tasol bai kisim selvesen—Olgeta man bai kirap gen na kisim laip i no inap idai—Ol pipol bai i no moa idai bihain long kirap gen. Klostu 82 krismas bipo Krais.\n\nAlma 12\n\nAlma i tok pait wantaim Sisrom—God ken soim ol tokhait bilong em long ol stretpela lain tasol—God bai jasim ol manmeri long ol tingting, bilip, toktok na wok bilong ol—Ol lain nogut bai idai long spirit—Dispela laip long skin i taim bilong traim—Plen bilong kisim bek i kamapim kirap gen, na rausim sin olsem long bilip—Ol lain husat i tanim bel i gat rait long marimari insait long Wanpela Pikinini man Tasol. Klostu 82 krismas bipo Krais.\n\nAlma 13\n\nOl man i kamap hai pris bikos long bikpela bilip tru na gutpela wok bilong ol—Ol i mas lainim ol lo—Ol i kamap holi na go insait long malolo bilong Bikpela long stretpela pasin bilong ol—Melkesedek i wanpela long ol—Ol ensel i autim gut nius bilong amamas long olgeta hap long graun—Ol bai soim taim tru Krais bai kam. Klostu 82 krismas bipo Krais.\n\nAlma 14\n\nOl pipol i kalabusim Alma na Amulek—Ol i kukim ol lain ol i bilip na ol skripsa long paia—Bikpela i kisim matas wantaim glori—Ol banis bilong kalabus i bruk nabaut na pundaun—Bikpela i seivim Alma na Amulek, na ol lain ol i pesekiutim ol idai. Klostu 82 krismas bipo Krais.\n\nAlma 15\n\nAlma na Amulek i go long Saidom na kirapim wanpela sios—Alma i hilim Sisrom, em i joinim Sios—Planti ol i bin baptais, na Sios i kamap bikpela—Alma na Amulek i go long Jarahemla. Klostu 81 krismas bipo Krais.\n\nAlma 16\n\nOl lain bilong Leman i bagarapim ol pipol bilong Amonaia—Joram i lidim ol lain bilong Nifai long pait long winim ol lain bilong Leman—Alma, Amulek wantaim planti narapela lain i autim toktok bilong God—Ol i lainim olsem Krais bai kam long ol lain bilong Nifai bihain long kirap gen bilong em. Klostu 81–77 krismas bipo Krais.\n\nAlma 17\n\nOl pikinini man bilong Mosaia i kisim spirit bilong profesi na revelesen—Ol i go long wanwan rot bilong ol long autim toktok bilong God long ol lain bilong Leman—Amon i go long graun bilong Ismael na kamap wokman bilong King Lamonai—Amon i seivim ol sipsip bilong king na kilim ol birua bilong king long wara Sibus. Ves 1–3, klostu 77 krismas bipo Krais, Ves 4, Klostu 91–77 krismas bipo Krais, na Ves 5–39, klostu 91 krismas bipo Krais.\n\nAlma 18\n\nKing Lamonai i ting olsem Amon em i Bikpela Spirit Tru—Amon i lainim king long kriesen, long wanem God i save wokim wantaim ol man, na long kisim bek em i save kam wantaim Krais—Lamonai i bilip na pundaun long graun olsem em idai. Klostu 90 krismas bipo Krais.\n\nAlma 19\n\nLamonai i kisim lait bilong laip oltaim oltaim na lukim Ridima—Olgeta pipol ol i stap long haus bilong king i driman, na planti i bin lukim ol ensel—Mirakel i bin kamap long lukautim Amon—Em i baptaisim planti na kirapim wanpela sios namel long ol. Klostu 90 krismas bipo Krais.\n\nAlma 20\n\nBikpela i salim Amon long go long Midonai long rausim ol brata bilong em long kalabus—Amon wantaim Lamonai ol i bungim papa bilong Lamonai, em i king long olgeta graun—Amon i strongim lapun king long tok orait olsem ol brata bilong em ol i ken rausim ol long kalabus. Klostu 90 krismas bipo Krais.\n\nAlma 21\n\nEron i lainim ol lain bilong Amalekai long Krais wantaim atonmen bilong em—Eron wantaim ol brata bilong em ol i bin kalabus long Midonai—Ol i lainim long ol sinagog bihain long ol i kamaut long kalabus na winim planti pipol long tanim bel. Lamonai i givim fridom long ol pipol long lotu insait long graun bilong Ismael. Klostu 90–77 krismas bipo Krais.\n\nAlma 22\n\nEron i lainim papa bilong Lamonai long Kriesen, pundaun bilong Adam wantaim plen bilong kisim bek insait long Krais—King wantaim olgeta famili i tanim bel—Alma i tok klia bilong wanem graun i bin bruk namel long ol lain bilong Nifai na ol lain bilong Leman. Klostu 90–70 krismas bipo Krais.\n\nAlma 23\n\nKing long ol lain bilong Leman i tok orait long fridom long lotu—Ol lain bilong Leman long sevenpela graun na siti i tanim bel—Ol i kolim ol yet ol Entai-Nifai-Lihai na God i rausim kes long ol—Ol lain bilong Amalekai wantaim ol lain bilong Amulon i les long trupela toktok. Klostu 90–77 krismas bipo Krais.\n\nAlma 24\n\nOl lain bilong Leman ol i kam long pait wantaim ol pipol bilong God—Ol pipol bilong Entai-Nifai-Lihai i amamas long Krais na ol ensel i visitim ol—Ol i makim long idai na les long pait long seivim ol yet—Moa long ol lain bilong Leman ol i tanim bel. Klostu 90–77 krismas bipo Krais.\n\nAlma 25\n\nBelhat pasin long ol lain bilong Leman i kamap bikpela—Ol lain pikinini long ol pris bilong Noa idai olsem Abinadai i bin profesai—Planti lain bilong Leman ol i tanim bel na joinim pipol bilong Entai-Nifai-Lihai—Ol i bilip long Krais na bihainim lo bilong Moses. Klostu 90–77 krismas bipo Krais.\n\nAlma 26\n\nAmon i givim glori long Bikpela—Bikpela i save strongim ol bilip lain na givim save—Ol man ken bringim ol tausen sol long tanim bel wantaim bilip—God i gat olgeta pawa na save olgeta samting. Klostu 90–77 krismas bipo Krais.\n\nAlma 27\n\nBikpela i tokim Amon long kisim ol pipol bilong Entai-Nifai-Lihai go long ples we ol bai i stap orait—Amamas i winim strong bilong em taim Amon i bungim Alma—Ol pipol bilong Nifai i givim graun bilong Jeson long ol pipol bilong Entai-Nifai-Lihai—Ol i bin kolim ol pipol bilong Amon. Klostu 90–77 krismas bipo Krais.\n\nAlma 28\n\nOl lain bilong Nifai i winim ol lain bilong Leman taim traipela pait tru i kamap—Ol ten tausen ol i bin kilim—Ol nogut lain i go long nogut laip tru i nogat arere; ol gutpela lain ol i kisim laip bilong amamas i nogat arere. Klostu 77–76 krismas bipo Krais.\n\nAlma 29\n\nAlma i laikim long singautim tanim bel olsem ensel i save wokim—Bikpela i save givim ol tisa long olgeta nesen—Alma i glori long wok bilong Bikpela na long gutpela wok bilong Amon wantaim ol brata bilong em. Klostu 76 krismas bipo Krais.\n\nAlma 30\n\nKoriho, birua bilong Krais i tok pilai long Krais, Atonmen na spirit bilong profesi—Em i lainim olsem, God i no i stap, olsem man i no inap pundaun, olsem long sin i nogat mekim save na olsem Krais i no istap—Alma i tokaut olsem Krais bai kam na olsem olgeta samting i soim olsem God istap—Koriho i askim long wanpela mak na em i kamap maus pas—Tewel i bin kam long Koriho olsem wanpela ensel na skulim em long wanem em mas tok—Ol lain bilong Joram i kalap na kurungutim Koriho i go daun na idai. Klostu 76–74 krismas bipo Krais.\n\nAlma 31\n\nAlma i lidim wanpela misin long kisim bek ol lain bilong Joram ol i bin apostais—Ol lain bilong Joram ol i tok nogat long Krais, ol i bilip long giaman tingting bilong makim, na lotu wantaim wankain beten—Ol misinari ol i pulap wantaim Holi Spirit—Amamas bilong ol long Krais i winim pen bilong ol. Klostu 74 krismas bipo Krais.\n\nAlma 32\n\nAlma i lainim ol pua lain em pen i bin daunim bel bilong ol—Bilip i hop long samting i tru, tasol i no bin lukim—Alma i tokaut olsem ol ensel i save minista long ol man, ol meri na ol pikinini—Alma i skelim toktok bilong God wankain olsem pikinini diwai—Toktok bilong God mas planim na lukautim—Bihain long em mas kamap bikpela diwai we ol pipol bai kisim prut bilong laip oltaim oltaim. Klostu 74 krismas bipo Krais.\n\nAlma 33\n\nJinos i bin lainim olsem ol man mas beten na lotu long olgeta hap, na olsem God i no save larim ol jasmen long kam bikos long Pikinini man—Jinok i bin lainim olsem God i save marimari bikos long Pikinini man—Moses i bin apim long ples we nogat man i stap wanpela piksa long Pikinini man bilong God. Klostu 74 krismas bipo Krais.\n\nAlma 34\n\nAmulek i tokaut olsem toktok i stap insait long Krais long bringim selvesen—Olgeta manmeri bai idai sapos atonmen i no kamap—Olgeta lo bilong Moses i piksa long ofa bilong Pikinini man bilong God—Oltaim oltaim plen bilong kisim bek i sanap long bilip na tanim bel—Beten long kisim blesin long skin na long spirit—Dispela laip i taim long ol man long redi long bungim God—Wokim wok long kisim selvesen bilong yu wantaim pret long ai bilong God. Klostu 74 krismas bipo Krais.\n\nAlma 35\n\nToktok bilong God i bagarapim pasin pris bilong ol lain bilong Joram—Ol i rausim ol lain ol i tanim bel, ol i joinim ol pipol bilong Amon long Jeson—Alma i sore bikos long ol pasin nogut bilong ol pipol. Klostu 74 krismas bipo Krais.\n\nAlma 36\n\nAlma i tokaut long Hilaman long tanim bel bilong em bihain long em i bin lukim wanpela ensel—Em i bin kisim pen long wanpela sol i bin bagarap, em i bin singaut long nem bilong Jisas, na kamap niupela long God—Switpela amamas i bin pulapim sol bilong em—Em i bin lukim planti ensel i wok long amamasim God—Planti lain ol i bin tanim bel na ol i bin traim na lukim wankain olsem em i bin traim na lukim. Klostu 74 krismas bipo Krais.\n\nAlma 37\n\nOl bras plet wantaim ol narapela skripsa i bin lukautim i stap long bringim ol sol long kisim selvesen—Ol lain bilong Jaret i bin bagarapim bikos long pasin nogut bilong ol—Ol tok hait tok tru antap wantaim ol promis bilong ol mas hait long ol pipol—Toktok long Bikpela long olgeta samting yu wokim—Toktok bilong Krais bai lidim ol man long kisim laip oltaim oltaim wankain olsem Liahona i bin gaitim ol pipol bilong Nifai. Klostu 74 krismas bipo Krais.\n\nAlma 38\n\nSiblon i bin kisim pesekiusen bikos long stretpela pasin—Selvesen i kam long Krais, em i laip na lait bilong graun. Yu mas bosim olgeta laik bilong yu. Klostu 74 krismas bipo Krais.\n\nAlma 39\n\nPasin pamuk i wanpela les sin nogut tru—Ol sin bilong Korienton i bin pasim ol lain bilong Joram long kisim toktok—Kisim bek bilong Krais i seivim ol lain husat i bin bilip bipo long idai bilong em. Klostu 74 krismas bipo Krais.\n\nAlma 40\n\nKrais i kamapim kirap gen bilong olgeta man—Stretpela lain ol i idai i go long paradais na nogut lain i go long tudak ples long ausait long wetim de long kirap gen bilong ol—Olgeta samting bai putim bek gen long trutru na stretpela bodi bilong ol long taim long kirap gen. Klostu 74 krismas bipo Krais.\n\nAlma 41\n\nOl man bai kisim sindaun bilong amamas i nogat arere o pen i nogat arere long taim long kirap gen—Pasin nogut i no inap givim amamas—Ol man long skin i no i stap wantaim God long graun—Wanwan man bai kisim gen ol pasin na lukluk ol i bin kisim long laip long skin long taim long kamap gen. Klostu 74 krismas bipo Krais.\n\nAlma 42\n\nLaip long skin i wanpela taim long traim long manmeri long tanim bel na sevim God—Pundaun bilong Adam i bin bringim idai long skin na idai long spirit long olgeta manmeri—Kisim bek save i kam insait long tanim bel—God em yet i aton long ol sin bilong graun—Marimari bai kam long ol lain ol i tanim bel—Olgeta narapela lain i kam aninit long stretpela pasin bilong God—Marimari i kam bikos long Atonmen—Ol lain ol i tanim bel trutru bai ol i kisim selvesen. Klostu 74 krismas bipo Krais.\n\nAlma 43\n\nAlma na ol pikinini man bilong em ol i autim toktok—Ol lain bilong Joram wantaim ol narapela lain bilong Nifai ol i bruk i go awe na joinim ol lain bilong Leman—Ol lain bilong Leman i kamap long pait wantaim ol lain bilong Nifai—Moronai i pasim ol lain bilong Nifai wantaim ol klos bilong pait—Bikpela i soim long Alma plen bilong ol lain bilong Leman—Ol lain bilong Nifai i pait long ples, fridom, famili na lotu bilong ol—Ol ami bilong Moronai na Lihai ol i raunim ol lain bilong Leman. Klostu 74 krismas bipo Krais.\n\nAlma 44\n\nMoronai i tokim ol lain bilong Leman long wokim wanpela promis bilong bel isi o bai bagarap olgeta—Jerahemna i les long wokim promis bilong bel isi na pait i stat gen—Ol ami bilong Moronai i winim ol lain bilong Leman. Klostu 74–73 krismas bipo Krais.\n\nAlma 45\n\nHilaman i bilip long ol toktok bilong Alma—Alma i profesai long bagarap bilong ol lain bilong Nifai—Em i blesim na kesim graun—Spirit mas kisim Alma i go antap wankain olsem Moses—Pasin brukim nabaut i kamap bikpela insait long Sios. Klostu 73 krismas bipo Krais.\n\nAlma 46\n\nAmalikaia i plen long kamap king—Moronai i apim plak bilong fridom—Em i bungim ol pipol long pait long lotu bilong ol—Ol trupela bilip lain i kolim long nem Kristen—Wanwan tumbuna pikinini bilong Josep bai lukautim i stap yet—Amalikaia wantaim ol lain husat i laikim long bruk i go awe i ronawe go long graun bilong Nifai—Ol lain husat i no sapotim fridom ol i bin kilim idai. Klostu 73–72 krismas bipo Krais.\n\nAlma 47\n\nAmalikaia i yusim pasin giaman, pasin kilim man na tokhait plen long kamap king long ol lain bilong Leman—Pasin nogut na belhat long ol lain bilong Nifai ol i bin bruk i go awe i moa long ol lain bilong Leman. Klostu 72 krismas bipo Krais.\n\nAlma 48\n\nAmalikaia i tanim bel long ol lain bilong Leman long belhat wantaim ol lain bilong Nifai—Moronai i redim ol pipol bilong em long lukautim laik bilong ol Kristen lain—Em i amamas long fri rait na fridom na i kamap strongpela man bilong God. Klostu 72 krismas bipo Krais.\n\nAlma 49\n\nOl lain bilong Leman husat i kam long pait i painim hat long kisim ol siti bilong Amonaia na Noa bin banisim—Amalikaia i kesim God na tok tru antap long dring blut bilong Moronai—Hilaman wantaim lain brata bilong em i wok yet long strongim Sios. Klostu 72 krismas bipo Krais.\n\nAlma 50\n\nMoronai i banisim ol graun long ol lain bilong Nifai—Ol i wokim planti niupela siti—Ol bikpela pait na bagarap i bin kamap long ol lain bilong Nifai taim ol i wokim pasin nogut na les nogut tru pasin—Tiankum i bin winim Morianton na ol lain ol i bin bruk i go awe wantaim em—Nifaia i idai, na Pahoran, pikinini man bilong em i kisim jasmen-sia. Klostu 72–67 krismas bipo Krais.\n\nAlma 51\n\nOl king-man i traim long senisim lo na kirapim wanpela king—Maus bilong ol pipol i bin makim Pahoran na ol friman—Moronai i tok strong long ol king-man long pait long kantri bilong ol o bai idai—Amalikaia wantaim ol lain bilong Leman i kisim planti siti i bin banisim—Tiankum i bin strong long pait wantaim ol lain Leman na kilim Amalikaia insait long haus sel bilong em. Klostu 67–66 krismas bipo Krais.\n\nAlma 52\n\nAmoron i kisim ples long Amalikaia long kamap king long ol lain bilong Leman—Moronai, Tiankum wantaim Lihai i lidim ol lain bilong Nifai long winim pait wantaim ol lain bilong Leman—Siti bilong Mulek i bin kisim bek, na Jekop, wanpela long lain bilong Joram i bin kilim. Klostu 66–64 krismas bipo Krais.\n\nAlma 53\n\nOl lain bilong Leman ol i bin kisim ol kalabus na ol i bin yusim ol long wokim banis bilong siti ol i kolim Planti—Pasin bruknabaut namel long ol lain bilong Nifai i bin mekim ol lain bilong Leman long win—Hilaman i kamap komanda long ol yangpela pikinini man long ol pipol bilong Amon. Klostu 64–63 krismas bipo Krais.\n\nAlma 54\n\nAmoron na Moronai i toktok long senisim ol kalabusman—Moronai i strong long askim ol lain bilong Leman long rausim ol ami bilong ol long graun na no moa pait nating long kilim—Amoron i strong long askim ol lain bilong Nifai long lusim ol samting bilong pait bilong ol na larim ol lain bilong Leman long bosim ol. Klostu 63 krismas bipo Krais.\n\nAlma 55\n\nMoronai i tok nogat long senisim ol kalabus lain—Ol lain bilong Leman i bin trikim na spak, na kalabus lain long ol lain bilong Nifai i bin kamaut fri—Blut i no kapsaitim taim siti bilong Gid i bin kisim bek. Klostu 63–62 krismas bipo Krais.\n\nAlma 56\n\nHilaman i salim wanpela pas long Moronai, na toktok long bikpela pait wantaim ol lain bilong Leman—Antipas wantaim Hilaman i bin winim ol lain bilong Leman nogut tru—Ol tu tausen yangpela pikinini man bilong Hilaman i bin pait wantaim pawa bilong mirakel, na nogat wanpela bilong ol i bin idai—Ves 1, klostu 62 krismas bipo Krais, Ves 2–19, klostu 66 krismas bipo Krais, na Veses 20–57, klostu 65–64 krismas bipo Krais.\n\nAlma 57\n\nHilaman i stori long ol lain bilong Nifai kisim Antipara na tu ol i bin banisim Kumenai bihain long ol lain bilong Leman i bin giv ap—Ol yangpela man long ol pipol bilong Amon bilong em i bin strong nogut tru long pait, olgeta i kisim sua, tasol i no wanpela i bin kilim—Gid i ripot long kilim na ronawe bilong ol lain bilong Leman i bin kalabusim. Klostu 63 krismas bipo Krais.\n\nAlma 58\n\nHilaman, Gid wantaim Tiomna bin plenim na kisim siti bilong Mentai—Ol lain bilong Leman i lusim na go bek—Ol pikinini man long ol pipol bilong Amon bin seivim taim ol i sanap strong long pait long fridom na bilip bilong ol. Klostu 63–62 krismas krismas bipo Krais.\n\nAlma 59\n\nMoronai i askim Pahoran long strongim ol ami bilong Hilaman—Ol lain bilong Leman i kisim siti bilong Nifaia—Moronai i belhat long gavman. Klostu 62 krismas bipo Krais.\n\nAlma 60\n\nMoronai i kotim Pahoran bikos gavman i no lukautim ol ami—Bikpela i save larim ol stretpela lain long idai—Ol lain bilong Nifai mas yusim olgeta pawa na samting bilong ol long seivim ol yet long birua bilong ol—Moronai i tok long pait wantaim gavman sapos gavman i no halivim ol ami bilong em. Klostu 62 krismas bipo Krais.\n\nAlma 61\n\nPahoran i tok save long Moronai long pait na sakim tok bilong ol pipol long gavman—Ol king-man i kisim Jarahemla na poroman wantaim ol lain bilong Leman—Pahoran i askim long ami long halivim long pait wantaim ol lain em ol i sakim tok. Klostu 62 krismas bipo Krais.\n\nAlma 62\n\nMoronai i go long graun bilong Gidion long halivim Pahoran—Ol king-man em ol i les long pait long kantri bilong ol i bin kilim idai—Pahoran wantaim Moronai i kisim bek Nifaia—Planti lain bilong Leman i joinim ol pipol bilong Amon—Tiankum i kilim Amoron na em i bin kilim long bekim bek—Ol lain bilong Leman i bin ronim i go aut long graun, na kirapim bel isi gen—Hilaman i go bek gen long wok long ministri na strongim Sios. Klostu 62–57 krismas bipo Krais.\n\nAlma 63\n\nSiblon na bihain Hilaman i lukautim ol holi rekot—Planti lain bilong Nifai i go long graun long hap long not—Hagot i wokim planti sip, em i sel i go aut long solwara long hap long wes—Moronaia i winim ol lain bilong Leman long bikpela pait. Klostu 56–52 krismas bipo Krais.\n\nHilaman\n\n\n\n\n\n\nHilaman 1\n\nPahoran nambatu i kamap het jas na Kiskumen i kilim em i idai—Pakumenai i kisim jasmen-sia long kamap het jas—Korientuma i lidim ami long ol lain bilong Leman, kisim Jarahemla, na kilim Pakumenai—Moronai i winim ol lain bilong Leman, na kisim bek Jarahemla, na Korientuma i idai. Klostu 52–50 krismas bipo Krais.\n\nHilaman 2\n\nHilaman, pikinini man bilong Hilaman, i kamap het jas—Gadianton i kamap lida long ol lain bilong Kiskumen—Wokman bilong Hilaman i kilim Kiskumen, na ol lain bilong Gadianton i ronawe i go long ples we nogat man i stap. Klostu 50–49 krismas bipo Krais.\n\nHilaman 3\n\nPlanti lain bilong Nifai i bin go long graun long hap long not—Ol i bin wokim haus wantaim simen na kipim planti rekot—Ol ten tausen i bin tanim bel na baptais—Toktok bilong God i lidim ol man i go long kisim selvesen—Nifai pikinini man bilong Hilaman i kisim jasmen-sia. Klostu 49–39 krismas bipo Krais.\n\nHilaman 4\n\nOl lain bilong Nifai ol i bruk i go awe na ol lain bilong Leman i bung wantaim na kisim graun bilong Jarahemla—Ol lain bilong Nifai i lus bikos long pasin nogut bilong ol—Sios i paul isi isi i go olgeta, na ol pipol i skin dai wankain olsem ol lain bilong Leman. Klostu 38–30 krismas bipo Krais.\n\nHilaman 5\n\nNifai wantaim Lihai i wok long autim toktok bilong God—Nem bilong ol i strongim ol long bihainim pasin long ol tumbuna papa bilong ol—Krais i kisim bek ol lain ol i tanim bel—Nifai wantaim Lihai i mekim planti lain long tanim bel, ol i bin kalabusim ol na paia i raunim ol—Wanpela klaut bilong tudak i karamapim tri handret pipol—Graun i guria, na wanpela nek i tokim ol man long tanim bel—Nifai na Lihai i toktok wantaim ol ensel, na paia i raunim planti pipol. Klostu 30 krismas bipo Krais.\n\nHilaman 6\n\nOl stretpela lain bilong Leman i autim toktok long ol nogut lain bilong Nifai—Sindaun long ol pipol bilong Nifai wantaim ol pipol bilong Leman i kamap gutpela tru long dispela taim bilong bel isi na planti—Lusifa, papa bilong sin, i tanim bel bilong ol pasin nogut lain na stil lain bilong Gadianton long wokim pasin kilim man na wokim pasin nogut. Ol stil lain i bosim gavman bilong ol lain bilong Nifai, klostu 29–23 krismas bipo Krais.\n\nHilaman 7\n\nOl pipol long hap long not ol i les long Nifai na em i go bek gen long Jarahemla—Em i beten long taua long gaden bilong em, na bihain singautim ol pipol long tanim bel o idai. Klostu 23–21 krismas bipo Krais.\n\nHilaman 8\n\nOl nogut jas i traim long sikrapim ol pipol long belhat long Nifai—Abraham, Moses, Jinos, Jinok, Esaias, Aisaia, Jeremaia, Lihai wantaim Nifai, olgeta i bin tokaut long Krais—Holi Spirit i kirapim bel bilong Nifai long tok save olsem het jas ol i bin kilim idai. Klostu 23–21 krismas bipo Krais.\n\nHilaman 9\n\nOl man bilong karim toktok ol i painim het jas idai i stap long jasmen-sia—Ol i bin kalabusim na bihain rausim—Spirit i bin soim Nifai long save olsem Siantum i bin kilim het jas—Sampela pipol i bilip olsem Nifai i profet. Klostu 23–21 krismas bipo Krais.\n\nHilaman 10\n\nBikpela i givim pawa bilong pasim long Nifai—Em i kisim pawa long pasim na long slekim long graun na long heven—Em i tokim ol pipol long tanim bel o idai—Spirit i karim em i go raun long ol pipol. Klostu 21–20 krismas bipo Krais.\n\nHilaman 11\n\nNifai i askim Bikpela long givim taim bilong hangre long ples long pait—Planti pipol idai—Ol i tanim bel, na Nifai i askim gut tru long Bikpela long salim ren—Nifai wantaim Lihai i kisim planti revelesen—Ol stil lain bilong Gadianton i kamap bikpela tru insait long graun. Klostu 20–6 krismas bipo Krais.\n\nHilaman 12\n\nOl man i no save sanap strong, hambak na wokim pasin nogut hariap tru—Bikpela i save stretim ol pipol bilong em—Ol man em ol samting nating long pawa bilong God—Ol man bai kisim laip oltaim oltaim o bagarap oltaim oltaim long de bilong jasmen. Klostu 6 krismas bipo Krais.\n\nHilaman 13\n\nSamuel wanpela long ol lain bilong Leman i profesai olsem ol lain bilong Nifai bai kisim bagarap sapos ol i no tanim bel—Ol wantaim moni samting bilong ol em i bin kesim—Ol i les long ol profet na paitim ol wantaim ston, ol masalai i raunim ol, na ol i traim long kisim amamas long wokim pasin nogut. Klostu 6 krismas bipo Krais.\n\nHilaman 14\n\nSamuel i profesai olsem lait bai i stap yet long nait na wanpela niupela sta bai kamap long taim karim bilong Krais i kamap—Krais i ridimim ol man long idai long skin na long spirit—Sampela mak long idai bilong em i olsem, tudak bai kamap long tripela de, ol ston bai bruk long namel nabaut, na bikpela bagarap tru bai kam long olgeta samting long graun. Klostu 6 krismas bipo Krais.\n\nHilaman 15\n\nBikpela i save mekim save long ol lain bilong Nifai bikos em i lavim ol—Ol lain bilong Leman ol i tanim bel i strong na holim pas long bilip—Bikpela bai marimari long ol lain bilong Leman long las de. Klostu 6 krismas bipo Krais.\n\nHilaman 16\n\nNifai i baptaisim ol lain bilong em ol i bilip long Samuel—Ol lain bilong Nifai ol i no tanim bel na ol i bin painim hat long kilim Samuel wantaim ol spia bilong bonara na ston—Sampela lain bilong Nifai ol i bin kamap strong long bel bilong ol, na ol narapela lain ol i bin lukim ol ensel—Ol lain ol i no save bilip ol i tok olsem i nogat as long bilip long Krais na long em bai kam long Jerusalem. Klostu 6–1 krismas bipo Krais.\n\n3 Nifai\n\n\n\n\n\n\n3 Nifai 1\n\nNifai, pikinini man bilong Hilaman, i go aut long graun, na pikinini man bilong em Nifai i lukautim ol rekot—Inap planti mak na kirap nogut samting i kamap, tasol ol pasin nogut lain ol i pasim tok long kilim ol stretpela lain—Nait long karim bilong Krais i kamap—Mak i bin soim, na wanpela niupela sta i kamap—Ol giaman na paul pasin i kamap bikpela, na ol stil lain bilong Gadianton ol i kilim planti pipol. Klostu 1–4 krismas bihain long Krais.\n\n3 Nifai 2\n\nPasin nogut wantaim pasin les nogut tru i kamap bikpela namel long ol pipol—Ol lain bilong Nifai na ol lain bilong Leman i bung wantaim long banisim ol yet long stil lain bilong Gadianton—Ol skin long ol lain bilong Leman ol i bin tanim bel i kamap waitpela na ol i bin kolim ol lain bilong Nifai. Klostu 5–16 krismas bihain long Krais.\n\n3 Nifai 3\n\nGidiani, lida long ol stil lain bilong Gadianton, i strong long askim Lakoneus wantaim ol lain bilong Nifai long givim ol yet na givim graun bilong ol—Lakoneus i makim Gidgidonai long kamap het kepten long ol ami—Ol lain bilong Nifai i bung wantaim long Jarahemla na Planti long pait long banisim ol yet. Klostu 16–18 krismas bihain long Krais.\n\n3 Nifai 4\n\nOl ami long ol lain bilong Nifai i winim ol stil lain bilong Gadianton–Ol i kilim Gidiani, Na Jemnaria, man i kisim ples bilong em ol i bin hangamapim em—Ol lain bilong Nifai ol i amamasim Bikpela long win bilong ol. Klostu 19–22 krismas bihain long Krais.\n\n3 Nifai 5\n\nOl lain bilong Nifai i tanim bel na lusim sin bilong ol—Momon i raitim histri long ol pipol bilong em na autim toktok long ol oltaim oltaim—Israel bai ol i bung wantaim we ol i bin go nabaut long longpela taim. Klostu 22–26 krismas bihain long Krais.\n\n3 Nifai 6\n\nSindaun long ol lain bilong Nifai i kamap gutpela—Hambak pasin, moni samting, na pasin pua na moniman i kamap bikpela—Bruknabaut i kamap insait long Sios—Satan i lidim ol pipol long no ken harim tok long ples klia—Planti profet ol i bin singautim tanim bel na ol i bin kilim ol i idai—Ol man bilong kilim man bilong ol i pasim tok long daunim na kisim gavman. Klostu 26–30 krismas bihain long Krais.\n\n3 Nifai 7\n\nHet jas ol i bin kilim idai, gavman ol i bin bagarapim, na ol pipol i bruk i go long wanwan hauslain—Jekop, wanpela birua bilong Krais i kamap king bilong kainkain pasin tokhait—Nifai i autim toktok long tanim bel na long bilip long Krais—Ol ensel i minista long em wanwan de, na em bin kirapim gen brata bilong em long idai—Planti pipol i tanim bel na kisim baptisim. Klostu 30–33 krismas bihain long Krais.\n\n3 Nifai 8\n\nOl win, guria, paia, raun win wantaim bagarap long graun i witnes long krusifiksen bilong Krais—Planti pipol ol i bin bagarap—Tudak i bin karamapim graun long tripela de—Ol lain ol i stap laip ol i sore long laip bilong ol. Klostu 33–34 krismas bihain long Krais.\n\n3 Nifai 9\n\nNek bilong Krais i tok save long bagarap bilong planti pipol na siti bikos long pasin nogut bilong ol long tudak—Em tu i tok save olsem em i Pikinini man bilong God, na autim olsem lo bilong Moses i bin kamap tru, na invaitim ol man long kam long em na kisim selvesen. Klostu 34 krismas bihain long Krais.\n\n3 Nifai 10\n\nNogat wanpela nois i bin kamap long graun long planti aua—Nek bilong Krais i promis long bungim ol pipol bilong em wankain olsem kakaruk meri i save bungim ol pikinini kakaruk bilong em—Bikpela i bin larim long i stap laip ol pipol ol i moa stret bikos long pasin bilong ol. Klostu 34–35 krismas bihain long Krais.\n\n3 Nifai 11\n\nPapa i tokaut long Pikinini man bilong em Em i save Lavim—Krais i soim em yet na tok save long atonmen bilong em—Ol pipol i pilim ol mak bilong sua long ol han, lek na sait bilong em—Ol i singaut Hosana—Em i soim we na rot long baptisim—Spirit bilong pait na tok pait i kam long tewel—Doktrin bilong Krais em i olsem ol man mas bilip, baptais na kisim Holi Spirit. Klostu 34 krismas bihain long Krais.\n\n3 Nifai 12\n\nJisas i makim na givim pawa long ol Wanpela Ten tu man—Em i autim toktok long ol lain bilong Nifai wankain olsem toktok em i bin autim long Maunten—Em i tok long ol Blesin—Ol toktok bilong em em i lainim ol pipol i abrusim na kamap nambawan long lo bilong Moses—Ol i bin tokim man long kamap stretpela lain wankain olsem Jisas na Papa bilong em i stret—Skelim Matyu 5. Klostu 34 krismas bihain long Krais.\n\n3 Nifai 13\n\nJisas i lainim ol lain bilong Nifai Beten bilong Bikpela—Ol i mas bungim ol moni samting antap long heven—Jisas i bin tokim ol Wanpela Ten tu lain olsem ol noken tingim long ol samting long skin long taim long ministri bilong ol. Skelim Matyu 6. Klostu 34 krismas bihain long Krais.\n\n3 Nifai 14\n\nJisas i givim lo: Noken jasim narapela lain, askim Papa, lukaut long ol giaman profet—Em i promisim selvesen long ol lain ol i bihainim laik bilong Papa—Skelim Matyu 7. Klostu 34 krismas bihain long Krais.\n\n3 Nifai 15\n\nJisas i tok save olsem lo bilong Moses i kamap tru insait long em—Ol lain bilong Nifai em ol i narapela sipsip ol em i bin toktok long Jerusalem—Bikos long pasin nogut, ol pipol bilong Bikpela ol i stap long Jerusalem ol i no save long sipsip bilong Israel ol i bin go nabaut. Klostu 34 krismas bihain long Krais.\n\n3 Nifai 16\n\nJisas bai visitim ol narapela sipsip bilong Israel ol i bin lus—Gutnius bai go long ol lain bilong Jentail pastaim na bihain long haus bilong Israel long las de—Ol pipol bilong Bikpela bai lukim ai tu ai taim em i bringim bek Saion. Klostu 34 krismas bihain long Krais.\n\n3 Nifai 17\n\nJisas i tokim ol pipol long tingting long ol toktok bilong em na long beten long kisim save—Em i hilim ol sik lain bilong ol—Em i beten long nem long ol pipol long kain tok ples i no inap raitim—Ol ensel i minista long ol liklik pikinini bilong ol na paia i raunim ol. Klostu 34 krismas bihain long Krais.\n\n3 Nifai 18\n\nJisas i kirapim sakramen namel long ol lain bilong Nifai—Em i bin tokim ol long beten olgeta taim long nem bilong em—Ol lain ol i no i stap stret na kaikai bodi bilong em na dring blut bilong em bai kisim bagarap—Ol disaipel i bin givim pawa long givim Holi Spirit. Klostu 34 krismas bihain long Krais.\n\n3 Nifai 19\n\nOl wanpela ten tu disaipel i minista long ol pipol na beten long kisim Holi Spirit—Ol disaipel i kisim baptisim, ol i kisim Holi Spirit na ol ensel i minista long ol—Jisas i beten long kain toktok i no inap raitim—Em i tokaut long traipela bilip tru bilong ol dispela lain bilong Nifai. Klostu 34 krismas bihain long Krais.\n\n3 Nifai 20\n\nJisas i wokim mirakel long kisim bret na wain, na gen givim sakramen i go long ol pipol—Wanwan lain bilong Jekop bai kam long save long Bikpela God bilong ol na bai ol i kisim olgeta graun bilong Amerika long ol yet—Jisas i profet wankain olsem Moses, na ol lain bilong Nifai i ol lain pikinini bilong ol profet—Ol narapela pipol bilong Bikpela bai bung long Jerusalem. Klostu 34 krismas bihain long Krais.\n\n3 Nifai 21\n\nIsrael bai ol i bung wantaim taim Buk Momon kam aut—Ol lain bilong Jentail bai kamap wanpela ol fri pipol long Amerika—Ol bai kisim selvesen sapos ol i bilip na bihainim Jisas Krais, nogut ol bai lus na bagarap—Israel bai biltim Niupela Jerusalem, na ol hauslain ol i lus bai kam bek. Klostu 34 krismas bihain long Krais.\n\n3 Nifai 22\n\nSaion wantaim ol stek bilong em bai kirap long ol las de, na Israel bai bung wantaim long marimari na pasin bel isi—Ol bai win—Skelim Aisaia 54. Klostu 34 krismas bihain long Krais.\n\n3 Nifai 23\n\nJisas i orait long ol toktok bilong Aisaia—Em givim lo long ol pipol long painim toktok bilong ol profet—Ol toktok bilong Samuel, em wanpela long ol lain bilong Leman em i toktok long Kirap gen na ol i bin antapim long rekot bilong ol. Klostu 34 krismas bihain long Krais.\n\n3 Nifai 24\n\nWanpela man bilong karim toktok bilong Bikpela bai redim rot long kam long Nambatu taim—Krais bai sindaun long jasim—Bikpela i givim lo long Israel long baim tait na ofa—Wanpela buk bilong tingim ol pipol ol i lukautim—Skelim Malakai 3. Klostu 34 krismas bihain long Krais.\n\n3 Nifai 25\n\nHambak lain wantaim pasin nogut lain bai paia kukim ol olsem gras long taim Jisas i kam long nambatu taim—Elaija bai kam bek bipo long dispela bikpela de nogut tru—Skelim Malakai 4. Klostu 34 krismas bihain long Krais.\n\n3 Nifai 26\n\nJisas i tok klia long olgeta samting long i stat tru i go long arere tru—Ol bebi wantaim liklik pikinini autim ol gutpela samting tru ol i no inap raitim—Ol lain ol i stap insait long Sios bilong Krais i skelim olgeta samting namel long ol. Klostu 34 krismas bihain long Krais.\n\n3 Nifai 27\n\nJisas tokim ol long kolim Sios long nem bilong em—Misin na atoning ofa bilong em i gutnius bilong em—Ol i bin tokim ol man long tanim bel na baptais olsem Holi Spirit bai mekim ol i kamap holi—Ol i mas kamap wankain olsem Jisas. Klostu 34–35 krismas bihain long Krais.\n\n3 Nifai 28\n\nNainpela long ol wanpela ten tu disaipel ol i laikim na em i bin promisim long kisim ples insait long kingdom bilong Krais taim ol i idai—Ol tripela disaipel long ol lain bilong Nifai ol i laikim na bin givim pawa long winim idai inap long ol i stap yet long graun i go inap long Jisas bai kam gen—Ol bodi bilong ol i bin senis na lukim ol samting we i bin tambu long toktok, na ol i nau minista namel long ol man. Klostu 34–35 krismas bihain long Krais.\n\n3 Nifai 29\n\nTaim Buk Momon kam em i wanpela mak olsem Bikpela i stat long bungim wantaim ol Israel na mekim kamap tru ol kontrak bilong em—Ol lain ol i les long las de revelesen na presen bilong em bai kisim kes. Klostu 34–35 krismas bihain long Krais.\n\n3 Nifai 30\n\nOl lain bilong Jentail i bin tok long tanim bel, kam long Krais, na bai kaunim ol wantaim haus bilong Israel. Klostu 34–35 krismas bihain long Krais.\n\n4 Nifai\n\nOlgeta ol lain bilong Nifai wantaim ol lain bilong Leman tanim bel long Bikpela—Ol skelim olgeta samting namel long ol yet, wokim planti mirakel, na sindaun bilong ol kamap gutpela long graun—Bruknabaut, pasin nogut, planti giaman sios na pesekiusen i kirap bihain long tu handret krismas—Ol lain bilong Nifai wantaim ol lain bilong Leman i kamap pasin nogut lain bihain long tri handret krismas—Amaron i haitim ol holi rekot. Klostu 35–321 krismas bihain long Krais.\n\nMomon\n\n\n\n\n\n\nMomon 1\n\nAmaron i tokim Momon long ol holi rekot—Bikpela pait i stat namel long ol lain bilong Nifai na ol lain bilong Leman—Bikpela i kisim go awe ol tripela lain bilong Nifai—Pasin nogut, pasin pegen pasin sanguma na pasin masalai i kamap bikpela. Klostu 321–326 krismas bihain long Krais.\n\nMomon 2\n\nMomon i kamap lida bilong ami long ol lain bilong Nifai—Blut wantaim bagarap i bin klinim graun—Ol lain bilong Nifai ol i bin krai na sore olsem ol lain ol i kisim bagarap save sore—Taim bilong grasia bilong ol i pinis—Momon i kisim ol plet bilong Nifai—Planti bikpela pait i go yet. Klostu 327–350 krismas bihain long Krais.\n\nMomon 3\n\nMomon i singautim tanim bel long ol lain bilong Leman—Ol i winim pait nogut tru na glori long strong bilong ol yet—Momon i les long kamap lida bilong ol, na beten bilong em long ol i nogat pawa bilong bilip—Buk Momon i invaitim ol wanpela ten tu hauslain bilong Israel long bilip long gutnius. Klostu 360–362 krismas bihain long Krais.\n\nMomon 4\n\nBikpela pait na bagarap i go yet—Pasin nogut lain i mekim save long pasin nogut lain—Kain traipela pasin nogut tru i no bin kamap bipo insait long olgeta Israel i kamap—Ol meri na ol pikinini ol i bin ofaim ol long ol god-giaman—Ol lain bilong Leman ol i stat long swipim ol lain bilong Nifai long pes bilong ol. Klostu 363–375 krismas bihain long Krais.\n\nMomon 5\n\nMomon gen lidim ami long ol lain bilong Nifai long pait bilong kapsaitim blut na bagarap—Buk Momon bai kamaut long mekim olgeta lain Israel long bilip olsem Jisas i Krais—Ol lain bilong Leman bai ol i go nabaut bikos long pegen pasin, na Spirit bai; no inap i stap wantaim ol—Ol bai kisim gutnius long ol lain bilong Jentail long las de. Klostu 375–384 krismas bihain long Krais.\n\nMomon 6\n\nOl lain bilong Nifai bung long graun bilong Kamora long ol laspela pait—Momon i haitim ol holi rekot insait long liklik maunten Kamora—Ol lain bilong Leman i win, na nesen bilong ol lain bilong Nifai ol i bin bagarapim olgeta—Ol handret long ol tausen pipol ol i bin kilim ol wantaim naip bilong pait. Klostu 385 krismas bihain long Krais.\n\nMomon 7\n\nMomon i invaitim ol lain bilong Leman bilong las de long bilip long Krais, kisim gutnius bilong em na bai kisim selvesen—Olgeta pipol ol i bilip long Baibel bai bilip long Buk Momon tu. Klostu 385 krismas bihain long Krais.\n\nMomon 8\n\nOl lain bilong Leman painim na bagarapim ol lain bilong Nifai—Buk Momon bai kam aut wantaim pawa bilong God—Ol wo bin tokaut long ol lain ol i tok long belhat na pait long wok bilong Bikpela—Rekot bilong ol lain bilong Nifai bai kam aut long de bilong pasin nogut, pasin giaman na apostasi. Klostu 400–421 krismas bihain long Krais.\n\nMomon 9\n\nMoronai i askim ol lain ol i no bilip long Krais long tanim bel—Em i tok save wanpela God bilong ol mirakel, em i save givim ol revelesen na kapsaitim ol presen na mak long ol bilip lain—Ol mirakel i pinis bikos ol pipol i no bilip long God—Moronai i strongim gutpela toktok long ol man long kamap man bilong bikpela save na bihainim ol lo. Klostu 401–421 krismas bihain long Krais.\n\nIta\n\n\n\n\n\n\nIta 1\n\nMoronai i katim sot ol raitin bilong Ita—Lain famili bilong Ita i bin raitim—Tok ples bilong ol lain bilong Jaret i no bin paul long Taua bilong Babel—Bikpela i promisim ol long kisim ol i go long wanpela nambawan graun tru na mekim ol kamap wanpela nambawan nesen.\n\nIta 2\n\nOl lain bilong Jaret redi long go long graun em i bin promisim—Em i wanpela nambawan graun tru we ol man mas sevim Krais, o ol bai bagarap olgeta—Bikpela i tok long brata bilong Jaret long tripela aua—Ol lain bilong Jaret i wokim ol baj—Bikpela i askim brata bilong Jaret long plenim ol baj bai kisim lait olsem wanem.\n\nIta 3\n\nBrata bilong Jaret i lukim pinga bilong Bikpela taim em i tasim ol wanpela ten sikis ston—Krais i soim spirit bodi bilong em long brata bilong Jaret—Ol lain ol i gat trutru save ken lukluk insait long samting ol i pasim—Ol samting bilong tanim tok i bin redim long bringim rekot bilong ol lain bilong Jaret long ples klia.\n\nIta 4\n\nMoronai i bin tokim long silim ol raitin bilong brata bilong Jaret—Ol bai i no inap soim i go inap long ol man mas gat bilip wankain olsem brata bilong Jaret—Krais i tokim ol man long bilip long ol toktok bilong em wantaim ol disaipel bilong em—Ol man ol i bin tokim ol long tanim bel, bilip long gutnius na kisim selvesen.\n\nIta 5\n\nOl tripela witnes wantaim wok em yet bai sanap olsem testimoni long Buk Momon i trutru.\n\nIta 6\n\nOl win i karim ol baj bilong ol lain bilong Jaret i go long graun bilong promis—Ol pipol i amamasim Bikpela long gutpela pasin bilong em—Oriha ol i bin makim em king long bosim ol—Jaret wantaim brata bilong em idai.\n\nIta 7\n\nOriha i rul wantaim stretpela pasin—Ol tupela birua kingdom bilong Sul na Koho i bin kirap namel na ol i pait na trabel long kisim pawa—Ol profet i kotim pasin nogut na pasin bilong lotuim god-giaman bilong ol pipol, ol i bin tanim bel bipo.\n\nIta 8\n\nTrabel na pait i bin kamap long kisim kingdom—Akis i bin kirapim wanpela lain bilong tok tru antap long wokim kainkain pasin nogut long hait na kilim king—Tewel save kirapim kainkain pasin nogut long hait, na arere bilong em em long bagarapim ol nesen—Ol lain bilong Jentail long nau taim ol i bin givim strongpela tok long kainkain pasin nogut long hait, em bai traim long daunim fridom bilong olgeta graun, nesen na kantri.\n\nIta 9\n\nKingdom ol i givim kamdaun long wanpela king i go long narapela king long wan blut pikinini, tokhait plen na pasin kilim man—Ima bin lukim Pikinini bilong stretpela pasin—Planti profet singautim tanim bel—Wanpela taim bilong hangre wantaim ol poisen snek givim pen long ol pipol.\n\nIta 10\n\nWanpela king i kisim ples bilong narapela king—Sampela king i stretpela, ol narapela king i nogut—Bikpela i blesim na mekim sindaun bilong ol pipol kamap gutpela, taim stretpela pasin i kamap bikpela.\n\nIta 11\n\nOl bikpela pait, bruknabaut, wantaim pasin nogut i ronim laip bilong ol lain bilong Jaret—Ol profet i profesai olsem ol lain bilong Jaret bai bagarap olgeta, sapos ol no tanim bel—Ol pipol i les long toktok bilong ol profet.\n\nIta 12\n\nProfet Ita i strongim gutpela toktok long ol pipol long bilip long God—Moronai i autim gen ol planti kirap nogut i bin wokim wantaim bilip—Bilip i bin mekim brata bilong Jaret long lukim Krais—Bikpela save mekim ol man long kamap malumalum olsem ol bai daunim ol yet—Brata bilong Jaret i bin rausim Maunten Jerin wantaim bilip—Bilip, hop na bikpela lav tru i nambawan long kisim selvesen—Moronai i bin lukim Jisas pes tu pes.\n\nIta 13\n\nIta i tokaut olsem ol tumbuna pikinini bilong Josep bai kirapim Niupela Jerusalem long Amerika—Em profesai, ol i bin tromoi i go ausait, raitim histri bilong ol lain bilong Jaret, na profesai long bagarap bilong ol lain bilong Jaret—Bikpela pait i karamapim olgeta graun.\n\nIta 14\n\nPasin nogut bilong ol pipol i bringim kes long graun—Koriantuma i wok long pait wantaim Gilied, na bihain Lip, na bihain Sis—Blut wantaim bagarap i karamapim graun.\n\nIta 15\n\nOl milen long ol lain bilong Jaret ol i bin kilim ol long bikpela pait—Sis wantaim Koriantuma ol i bin bungim olgeta pipol long pait bilong idai—Spirit bilong Bikpela i bin les long i stap wantaim ol—Nesen bilong ol lain bilong Jaret i bin bagarap olgeta—Koriantuma tasol i bin i stap laip.\n\nMoronai\n\n\n\n\n\n\nMoronai 1\n\nMoronai i raitim long gutpela sindaun long ol lain bilong Leman—Ol lain bilong Nifai ol i no tok nogat long Krais ol i bin kilim ol i idai. Klostu 401–421 krismas bihain long Krais.\n\nMoronai 2\n\nJisas bin givim pawa long ol wanpela ten tu disaipel long givim presen bilong Holi Spirit. Klostu 401–421 krismas bihain long Krais.\n\nMoronai 3\n\nOl Elda putim han bilong ol antap long het long odenim ol pris na tisa. Klostu 401–421 krismas bihain long Krais.\n\nMoronai 4\n\nTok klia long wei ol elda na pris bin givim bret bilong sakramen. Klostu 401–421 krismas bihain long Krais.\n\nMoronai 5\n\nWei long givim wain bilong sakramen i bin soim olsem. Klostu 401–421 krismas bihain long Krais.\n\nMoronai 6\n\nOl lain ol i tanim bel ol i bin baptais na poromanim—Ol memba bilong sios ol i tanim bel em ol i bin pogivim ol—Ol kibung ol i bin holim em wantaim pawa bilong Holi Spirit. Klostu 401–421 krismas bihain long Krais.\n\nMoronai 7\n\nWanpela askim long go insait long hap bilong malolo bilong Bikpela—Beten wantaim olgeta bel—Spirit bilong Krais i save givim ol man long save gutpela long nogut—Satan i save grisim ol man long tok nogat long krais na wokim pasin nogut—Ol profet i soim taim Krais bai kam—Ol i wokim mirakel na ol ensel ken minista wantaim bilip—Ol man mas hop long laip oltaim oltaim na holim pas long bikpela lav. Klostu 401–421 krismas bihain long Krais.\n\nMoronai 8\n\nBaptaisim ol liklik pikinini i wanpela nogut na pasin les nogut tru—Ol liklik pikinini i stap laip long Krais bikos long atonmen—Bilip, tanim bel, pasin bel malumalum na pasin daunim bel, kisim Holi Spirit, na i stap strong i go long arere i lidim i go long selvesen. Klostu 401–421 krismas bihain long Krais.\n\nMoronai 9\n\nTupela ol lain bilong Nifai wantaim ol lain bilong Leman ol i kamap nogut na bagarap olgeta—Ol i givim pen na kilim namel long ol yet—Momon i beten olsem grasia na gutpela pasin bai i stap wantaim Moronai oltaim. Klostu 401–421 krismas bihain long Krais.\n\nMoronai 10\n\nTestimoni bilong Buk Momon i kam long pawa bilong Holi Spirit—Bikpela i save givim presen bilong Spirit long bilip lain—Ol presen bilong spirit i kam wantaim bilip—Ol toktok bilong Moronai i autim kam long das—Kam long Krais, kamap wankain olsem em na mekim sol bilong yupela i kamap holi. Klostu 421 krismas bihain long Krais.\n\nReferens Gait Bilong Buk Momon\n\nBuk Momon nambawan long olgeta samting i witnesim olsem Jisas Krais i kam long God na gat ol doktrin bilong gutnius bilong Jisas Krais. Ol het tok wantaim referens insait long em i givim luksave long ol pipol, ol ples, ol doktrin na ol samting i bin kamap insait long Buk Momon.\n\n", "explanation 0": "[center][font_size=26]Wanpela Liklik Tok Klia Long Buk Momon[/font_size][/center]\n\nBuk Momon i wanpela holi rekot bilong ol pipol bilong Amerika long taim bipo, na ol i bin katim toktok long ol ain-plet. Fopela kain ol ain plet ol i toktok long em insait long buk em yet:\n\nOl Plet bilong Nifai, i tupela kain: Ol Liklik Plet wantaim ol Bikpela Plet. Ol Liklik Plet bilong bipo i gat stori long ol samting bilong spirit wantaim ministri, na ol toktok lainim bilong ol profet, tasol ol Bikpela Plet i gat moa long histri bilong graun na histri long ol pipol bin tokaut (1 Nifai 9:2–4). Long taim bilong Mosaia, ol bikpela plet i bin gat stori long ol bikpela samting bilong spirit tu.\n\nOl Plet bilong Momon, gat rekot Momon i bin katim sot long ol Bikpela Plet bilong Nifai wantaim planti toktok bilong em yet. Dispela ol plet tu i gat planti histri yet Momon i bin raitim, na bihain pikinini bilong em, Moronai, bin raitim sampela moa toktok long em.\n\nOl Plet bilong Ita, givim histri long ol pipol bilong Jaret. Moronai bin katim sot dispela rekot, na em i bin raitim planti toktok bilong em insait long dispela rekot na bungim dispela rekot wantaim olgeta histri aninit long nem “Buk bilong Ita.”\n\nOl Bras Plet, ol pipol bilong Lihai bin kisim kam long Jerusalem long 600 krismas bipo Krais. Dispela ol bras plet gat “faipela buk bilong Moses, …Wantaim rekot bilong ol lain bilong Juda long i stat tru, … i kam daun long i stat long rul bilong Sedekaia, king bilong Juda, na tu ol profesi bilong ol holi profet” (1 Nifai 5:11–13). Planti ol hap toktok kam long ol dispela plet i stap long Buk Momon, i kam long Aisaia wantaim narapela profet bilong Baibel na ol profet i no bilong Baibel.\n\nBuk Momon i gat wanpela ten faiv haptok o divisen, na ol i save kolim olgeta tasol wanpela olsem ol buk, na wanwan buk i gat nem bilong man husat i bin raitim. Nambawan divisen (ol sikispela buk pinis long Omnai) ol buk ol i bin tanim tok long ol Liklik Plet bilong Nifai. Namel long ol buk bilong Omnai na Mosaia i gat wanpela haptok ol i kolim Ol Toktok bilong Momon.  Dispela haptok i joinim rekot ol i bin katim long raitim long ol Liklik Plet wantaim rekot Momon i bin katim sot long ol Bikpela Plet.\n\nLongpela divisen tru, long Mosaia i go long Momon, sapta 7 wantaim, em i rekot Momon i bin katim sot na i bin tanim tok long Bikpela Plet bilong Nifai. Laspela divisen, long Momon, sapta 8, i go long pinisim olgeta, Moronai pikinini bilong Momon i bin katim long raitim, na bihain long em i pinisim ol rekot long laip bilong papa bilong em, em i bin katim sot rekot bilong ol lain bilong Jaret (olsem Buk bilong Ita) na bihain em i raitim sampela haptok ol save olsem em Buk bilong Moronai.\n\nInsait o klostu long 421 krismas Bihain long Krais, Moronai, laspela profet na man bilong raitim histri bilong ol lain bilong Nifai, i bin pasim dispela holi rekot na haitim bilong Bikpela, long kamautim i kam long las de, olsem maus bilong God i bin profesai long ol profet bilong em long taim bipo. Long 1823 krismas bihain long Krais, dispela wankain Moronai yet, i bin kirap gen pinis, bin visitim Profet Josep Smit pastaim, na bihain givim long em ol plet ol i bin katim long raitim toktok long em.\n\n", "1-ne 1": "[center][font_size=26]Nambawan Buk Bilong Nifai[/font_size][/center]\n\nTaim Bilong Bosim Na Ministri Bilong Em\n\nStori bilong Lihai wantaim meri bilong em Saraia, na fopela pikinini man bilong em, nem bilong ol (stat wantaim namba wan pikinini) Leman, Lemuel, Sem na Nifai. Bikpela i tok lukaut long Lihai long lusim graun bilong Jerusalem, bikos em i bin profesai long ol pipol long pasin nogut bilong ol, olsem na ol bai traim long bagarapim laip bilong em. Em i wokabaut long tripela de wantaim famili bilong em long ples we nogat man i stap. Nifai kisim ol brata bilong em na ol go bek long graun long Jerusalem long kisim rekot bilong ol lain bilong Juda. Stori long pen na bagarap bilong ol. Ol i kisim ol pikinini meri bilong Ismael long marit. Ol i kisim ol famili bilong ol na wokabaut long ples we nogat man i stap. Hevi na pen bilong ol long ples we nogat man i stap. Rot long wokabaut bilong ol. Ol kamap long ol solwara. Lain brata bilong Nifai sakim tok bilong em. Em i daunim ol na wokim wanpela sip. Ol kolim dispela ples Planti. Ol brukim ol solwara i go kamap long graun bilong promis, na sampela moa samting. Dispela stori i stap insait long stori bilong Nifai, o olsem, mi Nifai yet i raitim dispela rekot.\n\n[center][font_size=26]Sapta 1[/font_size][/center]\n\n[i]Nifai i stat long raitim rekot bilong pipol bilong en—Lihai lukim long visen paia sanap olsem pos na ritim long wanpela buk bilong profesi—Em i marimari long God, na profesai olsem Mesaia bai kam, na tu profesai long bagarap bilong Jerusalem—Ol lain bilong Juda i pesekiutim em—Klostu 600 krismas bipo Krais.[/i]\n\n1 Mi, Nifai mi bin kamap long gutpela papa mama olsem na mi bin lainim liklik long olgeta save long papa bilong mi, na mi bin lukim planti pen long laip bilong mi, tasol, Bikpela bin laikim mi tumas long olgeta de bilong mi, ye, mi bin gat bikpela save bilong gutpela pasin na ol tok hait bilong God, long dispela as mi mekim rekot long olgeta samting long taim bilong mi.\n\n2 Ye, mi mekim rekot long tok ples bilong papa bilong mi, na em i bin lainim tok ples bilong ol lain bilong Juda na tok ples bilong ol lain bilong Isip.\n\n3 Na mi save olsem dispela rekot mi mekim i tru, na mi mekim wantaim han bilong mi yet, na mi mekim long save bilong mi.\n\n4 Long wanem em i kamap we long stat long namba wan krismas long rul bilong Sedekaia, king bilong Juda (papa bilong mi, Lihai, bin stap long Jerusalem long olgeta de bilong em), na insait long dispela seim krismas yet planti profet i bin kam na profesai long ol pipol olsem ol i mas tanim bel, nogut bikpela siti Jerusalem bai bagarap.\n\n5 Olsem na em i kamap we papa bilong mi, Lihai, taim em go aut na beten long Bikpela, ye, tru tumas, wantaim olgeta bel bilong em, long nem bilong ol pipol bilong em.\n\n6 Na em i kamap we taim papa bilong mi, Lihai, beten long Bikpela, paia olsem pos i kamap na sanap antap long bikpela ston long pes bilong em, na em i lukim na harim planti samting, na bikos long ol samting em lukim na harim, em bin guria na pundaun nogut tru.\n\n7 Na em i kamap we em bin go bek long haus bilong em long Jerusalem, na tromoi em i yet antap long bet bilong em, bikos Spirit wantaim ol samting em i lukim bin winim em.\n\n8 Na bikos Spirit i bin strongpela tumas, em i bin karim em go long visen, inap long em i lukim ol heven i op, na em ting olsem em lukim God sindaun long sia king bilong em, na plante ensel tru i nogat namba ol i raunim em, na wok long sing sing na amamasim God bilong ol.\n\n9 Na em i kamap we em lukim Wanpela ensel i kamdaun namel long heven, na em lukim olsem lait bilong em i winim lait bilong biksan long belo.\n\n10 Na tu em i lukim ol narapela wanpela ten tu ensel ol i kam bihain long em, na lait bilong ol i winim lait bilong ol sta long heven.\n\n11 Na ol kamdaun na wokabaut long pes bilong graun, na nambawan ensel i kam na sanap long pes bilong papa bilong mi na givim em wanpela buk na tokim em long ritim.\n\n12 Na em i kamap we taim em i ritim, em bin pulap wantaim Spirit bilong Bikpela.\n\n13 Na em i ritim na i tok olsem: Wo, wo long Jerusalem, bilong wanem mi lukim pasin nogut bilong yupela! Ye, na planti samting papa bilong mi i bin ritim long Jerusalem—olsem em bai kisim bagarap na ol pipol bilong em, planti bai i dai wantaim naip bilong pait na planti bai karim ol i go kalabus long Babilon.\n\n14 Na em i kamap we taim papa bilong mi ritim na lukim planti bikpela na naispela tru ol samting, em i singaut long planti samting long Bikpela olsem: Wok bilong yu em bikpela na naispela tru. O Bikpela God bilong olgeta pawa! Sia king bilong yu i stap antap long ol heven, na pawa, gutpela pasin na marimari bilong yu i karamapim olgeta pipol bilong graun, na, bikos long marimari bilong yu, yu no inap larim ol lain husat i kam long yu long idai.\n\n15 Na papa bilong mi i bin autim dispela kain toktok long amamasim God bilong em, long wanem sol bilong em i amamas na olgeta bel bilong em i pulap, bikos long ol samting em bin lukim, ye, em Bikpela yet i bin soim em.\n\n16 Na nau mi, Nifai i no mekim olgeta stori long ol samting papa bilong mi i bin raitim, long wanem, em raitim planti samting em i bin lukim long ol visen na driman, na tu em i raitim planti samting em i bin profesaim na tokaut long ol pikinini bilong em, em mi bai i no inap raitim olgeta.\n\n17 Tasol, mi bai raitim ol stori long olgeta samting i bin kamap long ol de bilong mi. Lukim, mi katim sot ol rekot bilong papa bilong mi, long ol plet mi mekim wantaim han bilong mi yet, olsem na mi bai katim sot rekot bilong papa bilong mi pastaim, na mi bai katim stori long laip bilong mi yet long bihain.\n\n18 Olsem na, mi laikim yu long save, olsem bihain Bikpela i bin soim planti naispela samting long papa bilong mi, Lihai, ye, long bagarap bilong Jerusalem, lukim, em i go het long pipol na stat long profesai na autim long ol pipol long ol samting em i bin lukim na harim.\n\n19 Na em i kamap we ol lain bilong Juda i tok bilas long em bikos long ol samting em i bin testifai long ol, long wanem, em bin testifai tru tru long pasin nogut na pasin les nogut tru bilong ol, na em i bin testifai olsem ol samting em i bin lukim na harim, na tu long ol samting em i ritim long buk, i bin soim klia tru olsem Mesaia bai kam, na tu long ridimsen bilong graun.\n\n20 Na taim ol lain bilong Juda i harim ol dispela samting, ol i belhat wantaim em, ye, wankain olsem long ol profet bilong taim bipo, em ol bin tromoi ol i go ausait na paitim wantaim ston na kilim, ol na ol painim em olsem ol bai kilim em, wankain olsem ol profet bilong taim bipo. Tasol, lukim, mi Nifai, bai soim long yu olsem gutpela marimari tru bilong Bikpela i karamapim olgeta lain husat em i bin makim, bikos long bilip bilong ol, long mekim ol kamap strongpela tumas inap long ol bai gat pawa long seivim ol yet.\n\n", "1-ne 2": "[center][font_size=26]Sapta 2[/font_size][/center]\n\n[i]Lihai i kisim famili bilong em i go long ples we nogat man i stap klostu long Retsi—Ol lusim ol samting bilong ol—Lihai i ofaim wanpela ofa i go long Bikpela na lainim ol pikinini man bilong em long bihainim ol lo bilong Bikpela. Leman wantaim Lemuel i tok baksait long papa bilong ol—Nifai i bihainim tok na beten wantaim bilip—Bikpela i toktok long Nifai na makim em long bosim ol lain brata bilong em. Klostu 600 krismas bipo Krais.[/i]\n\n1 Long wanem lukim, em i kamap we Bikpela i toktok wantaim papa bilong mi, ye, tru tumas long driman yet na tokim em olsem: Blesim yu Lihai, bikos long ol samting yu bin wokim; na bikos yu bin strong tumas long bilip na autim long dispela pipol ol samting mi bin tokim yu, lukim, ol traim long kilim yu.\n\n2 Na em i kamap we Bikpela i bin tokim papa bilong mi, insait long driman yet, olsem em mas kisim famili bilong em na go long ples we nogat man i stap.\n\n3 Na em i kamap we em i bin bihainim toktok bilong Bikpela, olsem na em i bin wokim olsem Bikpela i bin tokim em.\n\n4 Na em i kamap we em i bin go long ples we nogat man i stap. Na em i lusim haus, na graun bilong em na ol tumbuna, na gol, na silva na ol samting dia tumas, bilong em, na em i no karim wanpela samting wantaim em, tasol em i kisim famili bilong em, ol kaikai, na ol haus sel na go long ples we nogat man i stap.\n\n5 Na em i bin kamdaun klostu long arere long nambis bilong Retsi, na em i bin wokabaut long ples we nogat man i stap em klostu long Retsi; na em bin wokabaut long ples we nogat man i stap wantaim famili bilong em, em mama bilong mi, Saraia, wantaim ol bikpela brata bilong mi, em ol Leman, Lemuel, na Sem.\n\n6 Na em i kamap we bihain em i wokabaut long tripela de long ples we nogat man i stap, em sanapim haus sel bilong em long ples daun long arere long wanpela wara bilong riva.\n\n7 Na em i kamap we em i bin wokim wanpela alta wantaim ol ston na mekim wanpela ofa long Bikpela, na givim tok tenkyu long Bikpela, God bilong mipela.\n\n8 Na em i kamap we em i bin givim nem bilong dispela wara, Leman, na dispela wara i kapsait i go long Retsi, na dispela ples daun i stap long arere klostu long maus bilong wara.\n\n9 Na taim papa bilong mi em i lukim olsem ol wara i kapsait i go long wara kamaut long Retsi, em i bin toktok long Leman olsem: O, inap yu bai kamap strongpela tru olsem dispela wara, bai yu olgeta taim ron olsem dispela wara na olgeta stretpela pasin bai olsem dispela wara i kamaut long en.\n\n10 Na em i bin tokim Lemuel tu olsem: O inap yu bai kamap bikpela tru olsem dispela ples daun, strong na holim pas na i no inap surikim long bihainim ol lo bilong Bikpela.\n\n11 Nau em bin toktok olsem bikos, Leman wantaim Lemuel i bin kamap bikhet, long wanem lukim, ol i bin tok baksait long papa bilong ol long planti samting, bikos em wanpela man bilong driman tumas, na em bin kisim ol kamaut long graun bilong Jerusalem, na lusim graun bilong ol yet na ol tumbuna, gol, silva na ol dia samting bilong ol na long i dai long ples we nogat man i stap. Na ol i tok em i bin wokim dispela bikos long ol giaman tingting bilong bel bilong em.\n\n12 Olsem na, Leman wantaim Lemuel ol nambawan pikinini, tasol ol i tok baksait long papa bilong ol. Na ol i tok baksait bikos ol i no save long pasin bilong dispela God husat bin krietim ol.\n\n13 Na tu ol i no bilip olsem dispela bikpela siti tru, Jerusalem, bai bagarap olsem ol profet i bin tok. Tupela i wankain olsem ol lain bilong Juda i stap long Jerusalem, ol i traim long kilim papa bilong mi.\n\n14 Na em i kamap we papa bilong mi i bin toktok long ol tupela long ples daun bilong Lemuel wantaim pawa, bikos em bin i pulap wantaim Spirit, inap long olgeta bodi bilong tupela i guria long pes bilong em. Na em i tokim tupela long pasim maus, na tokim ol olsem ol i no ken tok baksait long em, olsem na ol bihainim toktok bilong em.\n\n15 Na papa bilong mi i bin stap long haus sel.\n\n16 Na em i kamap we mi, Nifai, bin yangpela tru tasol skin bilong mi i bikpela na tu mi bin gat bikpela laik long save long ol tok hait bilong God, olsem na mi bin singaut long Bikpela na lukim em bin visitim mi na givim mi bel isi inap long mi bilip long olgeta toktok em papa bilong mi i bin autim olsem na mi no sakim tok long papa bilong mi olsem ol brata bilong mi bin wokim.\n\n17 Na mi bin tok long Sem, na soim long em long save ol samting em Bikpela i bin soim mi wantaim Holi Spirit bilong em. Na em i kamap we em i bin bilip long toktok bilong mi.\n\n18 Tasol, lukim, Leman wantaim Lemuel ol i bin les long harim toktok bilong mi, na mi bin sore bikos bel bilong ol em i strong tumas na, mi bin singautim Bikpela long ol.\n\n19 Na em i kamap we Bikpela bin toktok long mi, olsem: Blesim yu, Nifai, bikos long bilip bilong yu, long wanem yu bin strong long painim mi wantaim bel isi.\n\n20 Na sapos yu bihainim ol lo bilong mi, sindaun bilong yu bai kamap gutpela na mi bai lidim yu go long wanpela graun bilong promis; ye, tru tumas, wanpela graun mi bin redim long yu ye, wanpela graun em nambawan tru long olgeta narapela graun.\n\n21 Na sapos ol brata bilong yu sakim tok bilong yu, ol bai lus long pes bilong Bikpela.\n\n22 Na sapos yu bihainim ol lo bilong mi, mi bai mekim yu long kamap bosman na tisa bilong ol brata bilong yu.\n\n23 Long wanem, lukim, long dispela de we ol bai sakim tok long mi, mi bai kesim ol, tru tumas, wantaim kes nogut tru, na ol bai nogat pawa long bosim ol tumbuna pikinini bilong yu, tasol sapos ol bai sakim tok yet long mi tu.\n\n24 Na sapos ol sakim tok long mi, ol bai kamap wanpela stik bilong givim pen long ol tumbuna pikinini bilong yu na long tanim bel bilong ol long tingting gut.\n\n", "1-ne 3": "[center][font_size=26]Sapta 3[/font_size][/center]\n\n[i]Ol pikinini man bilong Lihai i go bek long Jerusalem long kisim ol plet bras—Leban i les long givim ol—Nifai i strongim gutpela toktok na strongim ol brata bilong en—Leban i stilim samting bilong ol na traim long kilim ol—Leman wantaim Lemuel i paitim Nifai na wanpela ensel krosim tupela. Klostu 600–592 krismas bipo Krais.[/i]\n\n1 Na em i kamap we mi, Nifai, bihain me toktok wantaim Bikpela, mi go bek long haus sel bilong papa bilong mi.\n\n2 Na em i kamap we em i bin tokim mi: Lukim, mi driman na insait long dispela driman, Bikpela i tokim mi olsem yu wantaim ol brata bilong yu mas go bek long Jerusalem.\n\n3 Long wanem, Leban i gat rekot bilong ol lain bilong Juda wantaim nem bilong ol lain tumbuna bilong mi i stap long ol plet bras.\n\n4 Bikos long dispela, Bikpela i bin tokim mi olsem yu wantaim ol brata bilong yu, mas go long haus bilong Leban, na painim dispela rekot na karim ol i kamdaun long ples we nogat man i stap.\n\n5 Na nau, lukim ol brata bilong yu i tok baksait na tok olsem: Em i hatpela samting long dispela wok mi askim ol long mekim, tasol lukim, dispela i no laik bilong mi, tasol em i laik bilong Bikpela.\n\n6 Olsem na go, pikinini bilong mi. Bikpela bai lukautim yu, long wanem, yu no tok baksait.\n\n7 Na em i kamap we mi Nifai, tokim papa bilong mi olsem: Mi bai go na wokim ol samting em Bikpela i bin tok, long wanem mi save olsem Bikpela i no save givim nating ol lo long lain pikinini bilong ol man, tasol em bai redim rot we bai ol i ken mekim ol samting, kamap tru, yet em bin tokim ol.\n\n8 Na em i kamap we taim papa bilong mi harim dispela tok, em i amamas nogut tru. Long wanem, em i bin save olsem Bikpela i bin blesim mi.\n\n9 Na mi, Nifai, wantaim ol brata bilong mi bin wokabaut i go long ples we nogat man i stap, wantaim haus sel bilong mipela i go antap long graun bilong Jerusalem.\n\n10 Na em i kamap we taim mipela bin kamap long graun bilong Jerusalem, mi wantim ol brata bilong mi bin askim namel long mipela yet.\n\n11 Na mipela i bin tromoi satu—olsem husat namel long mipela bai go long haus bilong Leban. Na em i kamap we mipela makim Leman na Leman i bin go long haus bilong Leban, na toktok wantaim em taim em i sindaun long haus bilong em.\n\n12 Na em i laikim Leban long givim em ol rekot ol i bin katim na raitim long plet bras, em i gat nem bilong tumbuna bilong papa bilong mi.\n\n13 Na lukim, em i kamap we Leban i bin belhat na rausim em long pes bilong em, na em i no laikim Leman bai kisim ol rekot. Olsem na, em i tokim em: Lukim, yu wanpela stilman, na mi bai kilim yu.\n\n14 Tasol Leman i bin ronawe long pes bilong em, na tokim mipela ol samting Leban bin wokim. Na mipela i stat long sore nogut tru, na ol brata bilong mi ol i klostu go bek long papa bilong mi long ples we nogat man i stap.\n\n15 Tasol lukim, mi tokim ol: Olsem Bikpela i stap na yumi i stap. Mipela bai i no inap go daun long papa bilong yumi long ples we nogat man i stap, i go inap long mipela kisim samting, em Bikpela i bin tokim mipela long kisim.\n\n16 Olsem na yumi mas strong long bihainim ol lo bilong Bikpela; na yumi mas go daun long graun bilong papa bilong yumi, long wanem, em larim gol, silva na olgeta kainkain samting bilong dispela. Na em i bin wokim olgeta dispela samting bikos long ol lo bilong Bikpela.\n\n17 Long wanem em i bin save olsem Jerusalem bai bagarap bikos long pasin nogut bilong ol pipol.\n\n18 Long wanem, lukim, ol i bin les long toktok bilong ol profet. Olsem na, sapos papa i bin stap long dispela graun, em bai dai olsem na Bikpela i bin tokim em long ronawe long dispela hap. Olsem na, i bin gat nid olsem em mas ronawe long dispela graun.\n\n19 Na lukim, em i bikpela save bilong God olsem yumi mas kisim ol dispela rekot, na yumi bai lukautim tok ples bilong ol tumbuna papa bilong yumi long lainim ol pikinini bilong yumi.\n\n20 Na tu, mipela bai lukautim i stap bilong ol, na ol toktok bilong olgeta holi profet ol i bin autim long maus bilong ol, na ol i bin givim long ol wantaim spirit na pawa bilong God, long taim graun i bin stat i kam inap long nau taim.\n\n21 Na em i kamap we mi bin tok olsem, long grisim ol brata bilong mi olsem ol bai strong long bilip long bihainim ol lo bilong God.\n\n22 Na em i kamap we mipela i bin go daun long graun bilong mipela na bungim wantaim olgeta gol, silva na ol dia samting bilong mipela.\n\n23 Na bihain mipela bungim olgeta ol dispela samting wantaim, na mipela i bin go bek gen long haus bilong Leban.\n\n24 Na em i kamap we mipela bin go long Leban, na laikim long em olsem em bai givim long mipela ol rekot ol i bin katim na raitim long plet bras, na mipela bai givim long em ol gol, silva na ol dia samting bilong mipela.\n\n25 Na em i kamap we taim Leban i bin lukim ol samting bilong mipela, na olsem ol i planti tru em bin laikim ol tumas, inap long em i bin tromoi mipela i go ausait, na salim ol wokman bilong em long kilim mipela, long em i ken kisim ol samting bilong mipela.\n\n26 Na em i kamap we mipela i bin ronawe long ol wokman bilong Leban na mipela bin lusim ol samting bilong mipela, na ol i bin pundaun long han bilong Leban.\n\n27 Na em i kamap we mipela i bin ronawe i go long ples we nogat man i stap na ol wokman bilong Leban i no abrusim mipela, na mipela i bin hait mipela yet insait long hul bilong wanpela ston.\n\n28 Na em i kamap we Leman i bin belhat long mi wantaim papa bilong mi, na Lemuel tu bin bihainim em, long wanem, em bin harim toktok bilong Leman. Olsem na, Leman wantaim Lemuel i bin autim planti strongpela toktok long mi tupela, ol liklik brata bilong ol na paitim mi tupela, tru tumas wantaim wanpela stik.\n\n29 Na em i kamap we taim ol i paitim mi tupela wantaim wanpela stik, lukim, wanpela ensel bilong Bikpela i bin kam na sanap long pes bilong tupela, na em i bin toktok long tupela, olsem: Bilong wanem yupela paitim liklik brata bilong yupela wantaim stik? Yupela i no save olsem Bikpela i bin makim em long kamap bosman long yupela, na dispela i kamap olsem, bikos long pasin nogut bilong yupela. Lukim, yupela bai go long Jerusalem gen na Bikpela bai givim Leban long han bilong yupela.\n\n30 Na bihain ensel i bin toktok long mipela, em i lusim mipela.\n\n31 Na bihain ensel i bin go pinis, Leman wantaim Lemuel i stat long tok baksait gen, olsem: Bikpela bai givim Leban long han bilong yumi olsem wanem? Lukim, em i wanpela strongpela man, na inap givim oda long faipela ten man, ye, na inap em i ken kilim faipela ten man, na bilong wanem em bai i no inap kilim mipela?\n\n", "1-ne 4": "[center][font_size=26]Sapta 4[/font_size][/center]\n\n[i]Nifai i bihainim tok bilong Bikpela long kilim Leban na bihain kisim ol plet bras wantaim wanpela plen—Joram makim long joinim famili bilong Lihai long ples we nogat man i stap. Klostu 600–592 krismas bipo Krais.[/i]\n\n1 Na em i kamap we mi bin tok long ol brata bilong mi, olsem: Yumi go antap gen long Jerusalem na yumi mas bilip strong long bihainim ol lo bilong Bikpela, long wanem, em i strongpela tru long olgeta man long graun, olsem na bilong wanem em bai i no inap kamap strongpela tru long Leban wantaim faipela ten man bilong em, ye, o tru tumas, kamap strongpela tru long ol ten tausen bilong em?\n\n2 Olsem na, yumi go antap, yumi mas kamap strong olsem Moses, long wanem, tru tumas, em i bin tok long ol wara bilong Ret Si na ol i bin bruk long namel, na ol tumbuna papa bilong mipela i bin wokabaut long graun em i bin kamap drai, na kamaut long kalabus, ol ami bilong Faro i bin bihainim na dring ol wara bilong Ret Si na ol i bin dai.\n\n3 Nau lukim, yupela save olsem dispela i tru, na yupela save tu olsem wanpela ensel bin toktok long yupela. Olsem na, bilong wanem yupela tubel? Yumi go antap, inap Bikpela ken seivim yumi, wankain olsem em i bin wokim long ol tumbuna papa bilong mipela inap em ken bagarapim Leban, wankain olsem em i bin wokim long ol lain bilong Isip.\n\n4 Nau taim mi autim ol dispela toktok, ol i belhat yet na wok long tok baksait yet, tasol ol i bin bihainim mi i go inap mipela i bin kam long ausait long banis bilong Jerusalem.\n\n5 Na mipela bin kam long nait, na mi tokim ol long hait ausait long banis. Na bihain long taim ol i hait, mi, Nifai, bin hait na go isi isi insait long siti na go het long hap bilong haus bilong Leban.\n\n6 Na Spirit i bin lidim me, na mi no bin save pastaim wanem samting mi mas wokim.\n\n7 Tasol mi bin go het na taim mi kam klostu long haus bilong Leban, mi lukim wanpela man, na em i bin pundaun i stap long graun long pes bilong mi, long wanem, em i bin spak wantaim wain.\n\n8 Na taim mi kam klostu long em, mi painim aut olsem em i Leban.\n\n9 Na mi lukim naip bilong pait bilong em, na mi pulim i kamaut long paus bilong em, na handel bilong em ol i bin wokim wantaim gol, na han mak bilong em i naispela stret, na mi bin lukim olsem sap bilong em ol i bin wokim wantaim ain i dia tru.\n\n10 Na em i kamap we Spirit i bin tokim mi olsem mi mas kilim Leban, tasol mi bin tok long bel bilong mi: Mi no bin kapsaitim blut bilong wanpela man bipo. Na mi bin poret na surik i go bek olsem mi bai i no inap kilim em.\n\n11 Na Spirit i bin tokim mi gen: Lukim, Bikpela i bin givim em long han bilong yu. Ye, na mi bin save tu olsem, em i bin traim long kilim mi, na em i bin les long bihainim ol lo bilong Bikpela, na tu em i bin kisim ol samting bilong mipela.\n\n12 Na em i kamap we Spirit i bin tokim mi gen: Kilim em, long wanem, Bikpela i givim em long han bilong yu,\n\n13 Lukim, Bikpela save kilim ol man nogut long kamapim gutpela plen bilong em. Em i moa beta olsem wanpela man mas i dai, na i no gutpela long wanpela nesen long lus isi isi i go na dai olgeta long dispela i no bilip pasin.\n\n14 Na nau, taim mi Nifai harim ol dispela tok, mi tingim ol toktok Bikpela i bin tokim mi long ples we nogat man i stap olsem: Sapos ol tumbuna pikinini bilong yu bihainim ol lo bilong mi, sindaun bilong ol bai kamap gutpela long graun mi bin promisim long ol.\n\n15 Ye, na mi bin tingim olsem ol i no inap bihainim ol lo bilong Bikpela olsem long lo bilong Moses, sapos ol i nogat dispela lo.\n\n16 Na tu mi bin save olsem dispela lo ol i bin katim na raitim long ol plet bras.\n\n17 Na gen mi bin save tu olsem Bikpela i bin givim Leban long han bilong mi long dispela as tingting—olsem mi bai kisim ol rekot long ol lo bilong em.\n\n18 Olsem na, mi bin bihainim maus bilong Spirit, na kisim Leban long gras long het bilong em, na katim nek bilong em wantaim naip bilong em yet long pait.\n\n19 Na bihain mi katim nek bilong em wantaim naip bilong em yet, mi kisim ol klos bilong em na pasim long bodi bilong mi, ye, wankain olsem em, na mi pasim ol klos pait bilong em raun long sangana bilong mi.\n\n20 Na bihain mi wokim dispela, mi go het long dispela haus bilong Leban. Na taim mi go long hap bilong dispela haus bilong Leban, lukim, mi lukim wokman bilong Leban em i gat ol ki bilong dispela haus. Na mi bin tokim em long nek bilong Leban, olsem, em bai go wantaim mi insait long dispela haus.\n\n21 Na em i bin ting olsem mi em masta bilong em, Leban, long wanem, em i bin lukim ol klos na tu naip bilong pait mi bin pasim raun long sangana bilong mi.\n\n22 Na em i bin toktok long mi long ol elda bilong ol lain bilong Juda, long wanem, em bin save olsem masta bilong em, Leban, i bin go aut long nait na i stap wantaim ol.\n\n23 Na mi bin toktok long em olsem Leban bin toktok.\n\n24 Na tu mi bin tokim em olsem, mi mas karim ol rekot ol i bin katim na raitim long ol plet bras, i go long ol elda brata bilong mi, ol i stap ausait long banis.\n\n25 Na tu mi bin tokim em olsem em mas bihainim mi.\n\n26 Na em i ting olsem mi bin toktok long ol lain brata bilong sios, na olsem mi em Leban trutru em mi bin kilim, olsem na, em i bin bihainim mi.\n\n27 Na em i bin toktok long mi planti taim long ol elda bilong ol lain Juda, taim mi go het long ol brata bilong mi ol i stap ausait long banis.\n\n28 Na em i kamap we taim Leman lukim mi em i bin poret nogut tru, na Lemuel wantaim Sem ol i bin poret tu. Na ol i ronawe long mi, long wanem, ol i ting em Leban, na olsem em i bin kilim mi pinis na kam long kilim ol tu.\n\n29 Na em i kamap we mi bin singautim ol na ol i harim mi, olsem na ol i no moa ronawe long pes bilong mi.\n\n30 Na em i kamap we, taim wokman bilong Leban i lukim ol brata bilong mi, em i stat long guria na klostu em i ronawe long pes bilong mi na go bek long siti long Jerusalem.\n\n31 Na nau mi, Nifai, bikos mi bikpela long skin, na tu bikos mi bin kisim bikpela strong long Bikpela, olsem na, mi bin holim wokman bilong Leban na holim pas, olsem em bai no inap ronawe.\n\n32 Na em i kamap we mi bin toktok long em olsem, sapos em i harim ol toktok bilong mi, na olsem Bikpela i stap na mi i stap, em bai mipela i no inap kilim em na sapos em i harim ol toktok bilong mipela.\n\n33 Na mi bin tok long em, tru tumas, wantaim tok tru antap, olsem em i noken poret. Olsem em bai kamap fri man wankain olsem mipela, sapos em bai go daun long ples we nogat man i stap wantaim mipela.\n\n34 Na tu mi bin toktok long em olsem: Tru tumas, Bikpela i bin tokim mipela long wokim dispela samting, na inap yumi bai strong long bihainim ol lo bilong Bikpela? Olsem na sapos yu go daun long ples we nogat man i stap long papa bilong mipela, yu bai gat ples wantaim mipela.\n\n35 Na em i kamap we Joram i bin bilip long ol toktok bilong mi. Nau Joram, em i nem bilong wokman bilong Leban, na em i bin promis long go daun long ples we nogat man i stap long papa bilong mi. Ye, na tu em i bin mekim tok tru antap long mipela olsem em bai i stap wantaim mipela long dispela taim i go yet.\n\n36 Nau mipela i bin laikim olsem em bai i stap wantaim mipela, bikos long dispela as tingting, olsem ol lain bilong Juda bai ol i no inap save olsem mipela bin ronawe i go long ples we nogat man i stap, nogut ol bai bihainim mipela na bagarapim mipela.\n\n37 Na em i kamap we taim Joram bin mekim tok tru antap long mipela, poret bilong mipela long em i bin pinis.\n\n38 Na em i kamap we mipela i bin kisim ol plet bras wantaim wokman bilong Leban na go bek long ples we nogat man i stap na wokabaut i go long haus sel bilong papa bilong mipela.\n\n", "1-ne 5": "[center][font_size=26]Sapta 5[/font_size][/center]\n\n[i]Saraia i koros wantaim Lihai—Tupela i amamas taim ol pikinini man bilong ol kambek—Ol mekim planti ofa—Ol plet bras i gat ol raitin bilong Moses wantaim ol profet—Ol plet soim olsem Lihai i kam long lain bilong Josep—Lihai i profesai long ol tumbuna pikinini bilong em na lukautim bilong ol plet. Klostu 600–592 krismas bipo Krais.[/i]\n\n1 Na em i kamap we bihain mipela kam daun long ples we nogat man i stap long papa bilong mipela, lukim, em i bin amamas nogut tru, tu mama bilong mi, Saraia, i bin amamas nogut tru, long wanem, tru tumas, em i bin sore long mipela.\n\n2 Long wanem, em i bin tingting olsem mipela i bin dai long ples we nogat man i stap, na tu em i bin koros wantaim papa bilong mi na tokim em olsem, em i man bilong driman, na tok olsem: Lukim, yu bin kisim mipela kamaut long graun bilong mipela, na ol pikinini man bilong mi i no moa stap na mipela bai i dai long ples we nogat man i stap.\n\n3 Na mama bilong mi bin koros wantaim papa bilong mi olsem.\n\n4 Na em i bin kamap we papa bilong mi i bin tokim em olsem: Mi save olsem mi man bilong driman, long wanem, sapos mi no bin lukim ol samting bilong God long visen, mi no inap save long gutpela pasin bilong God, em bai mi i stap long Jerusalem na bai mi dai wantaim ol lain brata bilong mi.\n\n5 Tasol lukim, mi bin kisim pinis graun em i bin promisim, na mi amamas long ol dispela samting. Ye, na mi save olsem Bikpela bai seivim ol pikinini man bilong mi long han bilong Leban, na bringim ol kamdaun gen long mipela long ples we nogat man i stap.\n\n6 Na papa bilong mi, Lihai, i bin givim bel isi long mama bilong mi, Saraia, long mipela, taim mipela i bin wokabaut i go long ples we nogat man i stap, long go antap long graun bilong Jerusalem long kisim rekot bilong ol lain bilong Juda.\n\n7 Na taim mipela i bin go bek long haus sel bilong papa bilong mi, lukim, ol i bin amamas nogut tru, na mama bilong mi i bin gat bel isi.\n\n8 Na em i bin tok olsem: Nau mi save trutru olsem Bikpela i bin tokim man bilong mi long ronawe i go long ples we nogat man i stap, ye, na mi save trutru olsem Bikpela i bin lukautim ol pikinini man bilong mi, na seivim ol long han bilong Leban, na em i bin givim pawa long ol we bai ol ken kamapim tru dispela samting em Bikpela i bin tokim ol. Na mama bilong mi i bin tok olsem.\n\n9 Na em i kamap we ol i bin amamas nogut tru, na mekim ofa na kukim ofa long Bikpela; na givim tok tenkyu long God bilong Israel.\n\n10 Na bihain ol i bin givim tok tenkyu long God bilong Israel, papa bilong mi, Lihai, i bin kisim ol rekot ol i bin katim na raitim long ol plet bras, na em i bin ritim i kam long stat tru.\n\n11 Na em i bin lukim olsem ol i gat faipela buk bilong Moses, ol i givim stori long kriesen bilong graun, na tu long Adam na Iv, em ol namba wan papa-mama bilong mipela,\n\n12 Na tu rekot bilong ol lain bilong Juda long i stat tru, i kamdaun, tru tumas, i stat long rul bilong Sedekaia king bilong Juda.\n\n13 Na tu ol profesi bilong ol holi profet long i stat tru, i kamdaun, tru tumas long i stat long rul bilong Sedekaia wantaim planti profesi em Jeremaia bin autim wantaim maus bilong em.\n\n14 Na em i kamap we papa bilong mi, Lihai, i bin painim tu long ol plet bras wanpela rekot bilong ol lain tumbuna papa bilong em; olsem na, em i bin save olsem em i tumbuna pikinini bilong Josep, ye, tru tumas, dispela Josep em i pikinini bilong Jekop, em ol i bin salim em long Isip, na han bilong bikpela i bin lukautim em olsem em bai lukautim papa bilong em, Jekop, wantaim olgeta famili bilong em long i dai long taim bilong hangre.\n\n15 Na tu dispela God yet em i bin lukautim ol, na i bin lidim ol i kamaut long kalabus long graun bilong Isip.\n\n16 Olsem na, papa bilong mi, Lihai, i bin painim ol lain famili bilong tumbuna papa bilong em. Na Leban tu i bin tumbuna pikinini bilong Josep, olsem na, em wantaim ol tumbuna papa bilong em bin lukautim ol rekot.\n\n17 Na nau, taim papa bilong mi i lukim olgeta ol dispela samting, em i bin pulap wantaim Spirit, na i stat long profesai long ol tumbuna pikinini bilong em—\n\n18 Olsem ol dispela plet bras bai go long olgeta kantri, olgeta hauslain, olgeta tok ples, na olgeta pipol husat bai kamaut long ol pikinini bilong em.\n\n19 Olsem na, em i bin tok olsem: Ol dispela plet bras bai i no inap sting, na tu bai no inap bagarap taim em i stap longpela taim. Na em i bin profesai planti samting long ol lain pikinini bilong em.\n\n20 Na em i kamap we mi wantaim papa bilong mi bin bihainim ol lo bilong Bikpela olsem, em i bin tokim mipela long wokim.\n\n21 Na mipela i bin kisim pinis ol rekot, em Bikpela i bin tokim mipela long kisim, na mipela i bin ritim ol, na painim olsem i gat nid long mipela long laikim ol, ye, tru tumas, ol i dia tru bilong mipela, bikos mipela ken lukautim i stap ol lo bilong Bikpela long ol lain pikinini bilong mipela.\n\n22 Olsem na, em i bikpela save long Bikpela, na mipela mas karim ol wantaim mipela taim mipela wokabaut long ples we nogat man i stap, i go long hap bilong graun em i bin promis long en.\n\n", "1-ne 6": "[center][font_size=26]Sapta 6[/font_size][/center]\n\n[i]Nifai i raitim ol samting bilong God—As tingting bilong Nifai em long kirapim bel bilong ol man long kam long God bilong Abraham na kisim selvesen. Klostu 600–592 krismas bipo Krais.[/i]\n\n1 Na nau, mi Nifai, mi no givim nem bilong ol lain tumbuna papa bilong mi long dispela hap long rekot bilong mi; na tu mi bai i no inap givim long ol narapela plet bihain long dispela plet mi raitim long em; long wanem, em ol i bin raitim pinis long rekot papa bilong mi lukautim; olsem na mi no raitim ol long dispela wok.\n\n2 Long wanem, em inap long mi tok olsem mipela em ol tumbuna pikinini bilong Josep.\n\n3 Na i no gat samting sapos mi no raitim olgeta samting bilong papa bilong mi, long wanem, ol i no inap raitim long dispela plet, bikos mi laikim rum long mi bai raitim ol samting bilong God.\n\n4 Long wanem olgeta tingting bilong mi, em i olsem mi bai grisim ol man long kam long God bilong Abraham, na long God bilong Aisek, na long God bilong Jekop, na bai kisim selvesen.\n\n5 Olsem na, mi no raitim ol samting em i gutpela long graun, tasol ol samting em i gutpela long God na long ol lain ol i no bilong dispela graun.\n\n6 Olsem na, mi bai givim ol lo long ol pikinini bilong mi; olsem ol bai i no inap raitim long ol plet ol samting i no dia tumas, long lain pikinini bilong ol man.\n\n", "1-ne 7": "[center][font_size=26]Sapta 7[/font_size][/center]\n\n[i]Ol pikinini man bilong Lihai i bin go bek long Jerusalem na askim Ismael wantaim famili bilong em long bung wantaim ol long wokabaut bilong ol—Leman wantaim ol narapela lain i no harim tok—Nifai i strongim gutpela tok long ol brata bilong em long bilip long Bikpela—Ol pasim em wantaim rop na pasim toktok long bagarapim em—Em i kamap fri wantaim pawa bilong bilip—Ol brata bilong em askim em long fogivim ol—Lihai wantaim lain bilong em givim ofa na kukim ofa. Klostu 600–592 krismas bipo Krais.[/i]\n\n1 Na nau mi laikim olsem yu bai save, olsem bihain papa bilong mi, Lihai, i bin pinisim profesai long ol pikinini bilong em, em i kamap we Bikpela i bin tok long em gen, olsem, em i no gutpela long em, Lihai, long kisim famili bilong em tasol na go long ples we nogat man i stap, tasol, olsem ol pikinini man bilong em mas kisim ol pikinini meri, long marit, long kamapim ol pikinini bilong Bikpela long graun em i bin promisim ol.\n\n2 Na em i kamap we Bikpela em i bin tokim em olsem, mi Nifai wantaim ol brata bilong mi mas go bek gen long graun bilong Jerusalem, na kisim kamdaun Ismael wantaim famili bilong em long ples we nogat man i stap.\n\n3 Na em i kamap we mi, Nifai, gen wantaim ol brata bilong mi i bin go long ples we nogat man i stap long go antap long Jerusalem.\n\n4 Na em i kamap we mipela i bin go antap long haus bilong Ismael, na winim bel bilong Ismael na mipela i bin autim ol toktok bilong Bikpela.\n\n5 Na em i kamap we, Bikpela i bin mekim bel bilong Ismael wantaim famili bilong em long kamap isi, inap long ol; bihainim mipela long wokabaut i go daun long ples we i nogat man i stap long haus sel bilong papa bilong mipela.\n\n6 Na em i kamap we taim mipela wokabaut long ples we nogat man i stap, lukim, Leman wantaim Lemuel, na ol tupela pikinini meri bilong Ismael, na ol tupela pikinini man bilong Ismael wantaim famili bilong ol, ol i bin sakim tok long mipela, ye, long mi Nifai, na Sem, na papa bilong ol, Ismael, na meri bilong em, wantaim ol tripela pikinini meri bilong em.\n\n7 Na em i kamap we, ol i bin sakim tok long go bek long graun bilong Jerusalem.\n\n8 Na nau mi, Nifai i bin sore nogut tru bikos ol i bin kamapim belhat bilong ol olsem na mi bin toktok long ol, ye, tru tumas long Leman na Lemuel olsem: Lukim yu tupela i nambawan brata bilong mi, olsem wanem na bel bilong yupela i hat tumas na tingting bilong yupela i pas tumas, inap long yupela nidim mi yangpela brata bilong yupela, olsem mi mas toktok long yupela, ye, na soim eksampel long yupela?\n\n9 Bilong wanem yupela i no harim toktok bilong Bikpela?\n\n10 Bilong wanem yupela lus tingting olsem yupela i bin lukim wanpela ensel bilong Bikpela?\n\n11 Ye, na bilong wanem yupela lus tingting long wanem bikpela ol samting Bikpela i bin wokim long yumi, long seivim yumi long han bilong Leban na tu olsem yumi bai kisim rekot?\n\n12 Ye, na bilong wanem yupela lus tingting olsem Bikpela ken wokim olgeta samting, long laik bilong em long lain pikinini bilong ol man, sapos ol i bilip long em? Olsem na yumi mas gat bilip long em.\n\n13 Na sapos yumi bilip long em, yumi bai kisim graun em bin promis long yumi, na yupela bai save long sampela taim bihain olsem toktok bilong Bikpela, olsem Jerusalem bai bagarap em bai kamap tru, bikos olgeta samting Bikpela i bin tokaut long bagarapim Jerusalem em i mas kamap tru.\n\n14 Long wanem, lukim, Spirit bilong Bikpela em bai klostu pinis long i stap wantaim ol, bikos lukim, ol bin les long ol profet na ol i bin tromoi Jeremaia long kalabus. Na ol i bin traim long kilim papa bilong mi, i go inap ol i bin ronim em go aut long graun.\n\n15 Nau lukim, mi tokim yupela olsem sapos yupela go bek long Jerusalem, yupela tu bai i dai wantaim ol. Na nau sapos yupela laik, go antap long Jerusalem na tingim long ol toktok em mi bin tokim yupela, olsem, sapos yupela go, yupela tu bai i dai, long wanem, Spirit bilong Bikpela i tokim mi long tok olsem.\n\n16 Na em i kamap we taim mi, Nifai autim ol dispela toktok long ol brata bilong mi, ol i bin belhat wantaim mi. Na em i kamap we ol i bin kisim mi, bikos lukim, ol i bin belhat nogut tru, na pasim mi wantaim ol rop, long wanem, ol i bin traim long kilim mi, olsem ol bai lusim mi long ples we nogat man i stap long ol animal long bus long kaikai mi.\n\n17 Tasol, em i kamap we mi bin beten long Bikpela olsem: O, Bikpela, olsem long bilip bilong mi long yu inap yu seivim mi long han bilong ol brata bilong mi, ye, tru tumas, givim mi strong olsem mi bai brukim ol rop ol i pasim mi wantaim.\n\n18 Na em i kamap we taim mi autim ol dispela toktok, lukim, ol rop i bin slek long ol han na lek bilong mi, na mi sanap long pes long ol brata bilong mi, na mi toktok long ol gen.\n\n19 Na em i kamap we ol i bin belhat wantaim mi gen, na traim long kisim mi, tasol lukim, wanpela pikinini meri bilong Ismael ye, wantaim mama bilong em na wanpela pikinini man bilong Ismael, ol i bin askim gut tru yet long ol brata bilong mi, inap long mekim bel bilong ol kamap isi, olsem na ol i pinis long traim long kisim laip bilong mi.\n\n20 Na em i kamap we ol brata bilong mi ol i bin sore nogut tru, bikos long pasin nogut bilong ol, inap long ol i bin bau daun long pes bilong mi, na askim gut tru yet olsem mi bai fogivim ol long samting ol i bin wokim long mi.\n\n21 Na em i kamap we mi bin fogivim olgeta stret long olgeta pasin ol i bin wokim, na mi bin givim strongpela gutpela toktok long ol, olsem ol i mas beten long Bikpela, na God bilong ol bai fogivim ol. Na em i kamap we ol i bin wokim olsem. Na bihain ol i beten pinis long Bikpela, mipela i stat wokabaut gen i go long hap bilong haus sel bilong papa bilong mipela.\n\n22 Na em i kamap we mipela i bin kamdaun long haus sel bilong papa bilong mi. Na bihain mi wantaim ol brata bilong mi na Ismael wantaim famili bilong em kamdaun long haus sel bilong papa bilong mi, na ol i bin givim tok tenkyu long Bikpela, God bilong ol na ol i givim ofa na kukim ofa long em.\n\n", "1-ne 8": "[center][font_size=26]Sapta 8[/font_size][/center]\n\n[i]Lihai i lukim visen long diwai bilong laip—Em kaikaim prut bilong em na laikim famili bilong em long wokim wankain—Em i lukim wanpela ain stik, wanpela strongpela na liklik rot tru wantaim klaut bilong tudak save karamapim ol man—Saraia, Nifai na Sem i kaikai prut, tasol Leman wantaim Lemuel i les. Klostu 600–592 krismas bipo Krais.[/i]\n\n1 Na em i kamap we mipela i bin bungim wantaim olgeta kainkain pikinini diwai bilong kaikai, olgeta pikinini bilong rais nabaut, wantaim olgeta pikinini bilong diwai prut.\n\n2 Na em i kamap we taim papa bilong mi i bin i stap long ples we nogat man i stap, em i bin toktok long mipela olsem: Lukim, mi bin drimanim wanpela driman, o, olsem mi lukim wanpela visen.\n\n3 Na lukim, bikos long samting mi bin lukim, mi gat as long amamas long Bikpela bikos long Nifai na tu long Sem, long wanem, mi gat as long ting olsem, ol wantaim planti pikinini bilong ol bai kisim selvesen.\n\n4 Tasol lukim, Leman na Lemuel, mi poret nogut tru bikos long yupela, long wanem lukim, mi ting mi bin lukim long driman bilong mi wanpela tudak na peles nogut tru we ol man nogut i stap.\n\n5 Na em i kamap we mi bin lukim wanpela man, na em i bin pasim wanpela waitpela klos, na kam na sanap long pes bilong mi.\n\n6 Na em i kamap we em i bin toktok long mi, na tokim mi long bihainim em.\n\n7 Na em i kamap we taim mi bihainim em, mi lukim, mi yet olsem mi bin i stap long wanpela tudak na ples nogut.\n\n8 Na bihain mi wokabaut long planti aua long tudak, mi stat long beten long Bikpela, olsem em bai marimari long mi, olsem long planti naispela marimari bilong em.\n\n9 Na em i kamap we bihain mi beten long Bikpela, na mi lukim wanpela bikpela gaden tru i gat planti hap i stap nating.\n\n10 Na em i kamap we mi lukim wanpela diwai, prut na dispela prut bai mekim ol man amamas.\n\n11 Na em i kamap we mi bin go het na kaikaim prut bilong em, na mi lukim olsem swit bilong em i nambawan tru long olgeta samting mi bin traim bipo. Ye na mi lukim olsem prut bilong em i waitpela, na winim olgeta waitpela samting mi bin lukim bipo.\n\n12 Na taim mi kaikai prut bilong em, em i bin pulapim bel bilong mi wantaim traipela amamas tru, olsem na, mi i stat long laikim olsem famili bilong mi mas kaikaim tu, long wanem, mi bin save olsem em i nambawan long olgeta narapela prut.\n\n13 Na taim mi lukluk raunabaut, olsem mi bai lukim famili bilong mi tu, na mi bin lukim wanpela wara long riva, na em i bin ron klostu long diwai long em prut mi bin kaikai long en.\n\n14 Na mi lukluk long lukim em i bin kam long wanen hap na mi lukim het bilong em i no longwe, na mi bin lukim mama bilong yu, Saraia, wantaim Sem na Nifai long het bilong em na ol i sanap i stap olsem ol bai go we.\n\n15 Na em i kamap we mi bin singautim ol wantaim han na tu mi bin bikmaus na tok long ol long kam long mi na kaikaim prut, em i nambawan long olgeta narapela prut.\n\n16 Na em i kamap we ol i bin kam long mi na kaikaim prut tu.\n\n17 Na em i kamap we mi bin laikim Leman na Lemuel bai kam na kaikai prut tu, olsem na, mi bin lukluk long hap bilong het bilong wara olsem mi bai lukim ol.\n\n18 Na em i kamap we mi bin lukim ol, tasol ol les long kam long mi na kaikaim prut.\n\n19 Na mi bin lukim wanpela ain stik na em i bihainim sait bilong riva, na go long diwai we mi bin sanap.\n\n20 Na tu mi lukim wanpela stretpela na liklik rot tru, em i bin bihainim ain stik, i go long diwai we mi bin sanap, na tu bihainim het bilong wara, i go long wanpela traipela ples tru i gat planti hap wankain olsem peles daun.\n\n21 Na mi bin lukim planti pipol mi no inap kaunim, na planti long ol bin go het yet olsem ol i laik kamap long rot we i go long diwai mi bin sanap long en.\n\n22 Na em i kamap we ol i bin kamap na ol i stat long wokabaut long rot em i go long diwai.\n\n23 Na em i kamap we wanpela klaut tudak i bin kamap, ye, tru tumas, wanpela bikpela klaut i tudak tru i mekim ol lain husat ol i stat wokabaut long rot ol i bin paul long rot bilong ol, olsem na ol i bin raunabaut na lus.\n\n24 Na em i kamap we mi bin lukim ol narapela lain ol i go het na kamap na holim pas long arere bilong ain stik na ol i go het long wokabaut long klaut tudak, na holim pas long ain stik i go inap long ol i bin kam na kaikaim prut bilong diwai.\n\n25 Na bihain ol i kaikaim prut bilong diwai, ol i lukluk nabaut olsem ol i sem.\n\n26 Na tu mi bin lukluk raunabaut, na lukim wanpela bikpela haus gat planti spes long narapela sait long riva, na em i bin i stap olsem em sanap long ea, antap long graun.\n\n27 Na em i bin pulap wantaim ol pipol—lapun na yangpela, man na meri na ol i bin bilas long naispela klos tru, na ol i bin tok pilai na poinim pinga bilong ol long ol manmeri ol i bin kam long diwai na kaikaim prut.\n\n28 Na bihain ol i traim prut pinis, ol i sem, bikos long ol lain bin tok pilai long ol, na ol i pundaun long ol rot nogut na lus.\n\n29 Na nau mi, Nifai, mi no toktok long olgeta toktok bilong papa bilong mi.\n\n30 Tasol long katim sot dispela raitin, lukim, em i bin lukim planti narapela manmeri ol i bin go het na kamap na holim pas long arere bilong ain stik, na ol i bin go yet olgeta na holim pas long ain stik i go inap long ol i kam na pundaun na kaikaim prut bilong diwai.\n\n31 Na tu em i bin lukim planti narapela manmeri, ol i traim long go long dispela bikpela haus tru i gat planti rum.\n\n32 Na em i kamap we planti ol i bin dring wara na i dai aninit long wara, na planti ol i bin paul long ai bilong em, na raunabaut long narapela kain kain rot.\n\n33 Na traipela namba tru long ol manmeri ol i bin go insait long dispela narapela kain haus. Na bihain ol i go insait long dispela haus, na ol i poinim pinga na tok pilai long mi wantaim ol lain i bin kaikaim prut, tasol mipela i no harim ol.\n\n34 Ol toktok bilong papa bilong mi i olsem: Planti manmeri husat harim tok bilong ol, ol i bin pundaun na i go lus.\n\n35 Papa bilong mi tok Leman wantaim Lemuel i no kaikaim prut.\n\n36 Na em i kamap we, bihain papa bilong mi autim olgeta toktok long driman o visen bilong em, em i bin planti, em i tokim mipela, bikos long ol dispela samting em i bin lukim long visen, em i poret nogut tru long Leman wantaim Lemuel, ye, em i bin poret nogut ol bai tromoi ol i go ausait long pes bilong Bikpela.\n\n37 Na em i bin strongim wantaim gutpela toktok long ol na wantaim gutpela bel bilong papa, na mama olsem ol i bai harim ol toktok bilong em, inap long Bikpela bai marimari long ol na em i no inap tromoi ol i go ausait, ye, papa bilong mi i bin autim toktok bilong God long ol.\n\n38 Na bihain em i autim toktok long ol, na tu profesai long planti samting, em i bin tokim ol long bihainim ol lo bilong Bikpela na em i bin pinisim toktok bilong em long ol.\n\n", "1-ne 9": "[center][font_size=26]Sapta 9[/font_size][/center]\n\n[i]Nifai i wokim tupela kain rekot—Wanwan rekot bin kolim ol plet bilong Nifai—Ol bikpela plet gat histri long ol samting bilong graun, ol liklik plet gat stori long ol holi samting. Klostu 600–592 krismas bipo Krais.[/i]\n\n1 Na papa bilong mi i bin lukim, harim na autim olgeta dispela samting taim em i stap long haus sel, long ples daun bilong Lemuel, na tu planti bikpela samting tru em mi no inap raitim long ol dispela plet.\n\n2 Na nau, olsem mi bin toktok long ol dispela plet, lukim, ol i no plet we mi raitim olgeta stori long histri long ol pipol bilong mi, long wanem, ol plet we mi raitim olgeta stori bilong ol pipol bilong mi, em mi bin givim nem Nifai, olsem na, ol i bin kolim ol plet bilong Nifai, wan nem bilong mi, na tu ol dispela plet ol i bin kolim ol plet bilong Nifai.\n\n3 Tasol, mi bin kisim wanpela lo long Bikpela, olsem mi mas wokim ol dispela plet, long wanpela as tingting olsem, mi mas katim na raitim wanpela stori long ministri bilong ol pipol bilong mi.\n\n4 Antap long ol narapela plet mi mas katim na raitim stori long rul bilong ol king, na ol bikpela pait na tok pait bilong ol pipol bilong mi, olsem na, dispela plet bai i gat moa stori long ministri na ol narapela plet bai gat moa stori long rul bilong ol king, na ol bikpela pait na tok pait bilong ol pipol bilong mi.\n\n5 Olsem na, Bikpela i bin tokim mi long mekim ol dispela plet long bikpela as tingting bilong em, na dispela as tingting mi no save.\n\n6 Tasol, Bikpela i save olgeta samting long stat tru, olsem na, em i bin redim rot long pinisim olgeta wok bilong em namel long ol lain pikinini bilong ol man, long wanem, lukim, em i gat olgeta pawa long mekim olgeta toktok bilong em mas kamap tru. Na em olsem. Amen.\n\n", "1-ne 10": "[center][font_size=26]Sapta 10[/font_size][/center]\n\n[i]Lihai i profesai olsem ol lain bilong Babilon bai kalabusim ol lain bilong Juda—Em i tokaut olsem wanpela Mesaia, wanpela Sevia, wanpela Ridima bai kam namel long ol lain bilong Juda—Lihai i tokaut tu olsem man em bai baptaisim Pikinini Sipsip bilong God bai kam—Lihai i tokaut long i dai na kirap gen bilong Mesaia—Em skelim go nabaut na bung bilong Israel olsem wanpela diwai oliv—Nifai i toktok long Pikinini bilong God, presen bilong Holi Spirit na nid long stretpela pasin. Klostu 600–592 krismas bipo Krais.[/i]\n\n1 Na nau mi, Nifai, i stat long givim stori long ol dispela plet long ol wok bilong mi, na rul wantaim ministri bilong mi, olsem na, long i stat wantaim stori bilong mi, mi mas tok liklik long ol samting bilong papa bilong mi, na tu long ol brata bilong mi.\n\n2 Long wanem, lukim, em i kamap we bihain papa bilong mi pinisim toktok long driman bilong em na tu strongim gutpela toktok long holim pas, em i bin toktok long ol long ol lain bilong Juda—\n\n3 Olsem bihain ol bai kisim bagarap, tru tumas, dispela bikpela siti tru Jerusalem, na planti bai ol i karim ol i go long Babilon long kalabusim ol, olsem long taim stret bilong Bikpela, ol bai kam bek gen, ye, tru tumas ol bai kisim kam bek aut gen long kalabus, na ol bai kisim graun bilong ol yet bek.\n\n4 Ye, tru tumas, sikis handret krismas long taim papa bilong mi i bin lusim Jerusalem, God Bikpela bai i kamapim wanpela profet namel long ol lain bilong Juda—tru tumas, wanpela Mesaia, o olsem, wanpela Sevia bilong graun.\n\n5 Na tu em i bin toktok long ol profet, olsem bikpela namba tru i bin tokaut long ol dispela samting, long dispela Mesaia, long husat em i bin tokaut o long dispela Ridima bilong graun.\n\n6 Long wanem, olgeta manmeri bai ol i lus na ol i stap long laip bilong pundaun, na ol bai i stap yet tasol ol i mas sanap long skin bilong dispela Ridima.\n\n7 Na em tu i bin toktok long wanpela profet em bai kam bipo long Mesaia, long redim rot bilong Bikpela—\n\n8 Ye, tru tumas, em bai go aut na singaut long ples we nogat man i stap: Yupela redim rot bilong Bikpela, na stretim ol rot bilong em. Long wanem, wanpela man i sanap namel long yupela em yupela i no save, na em i nambawan tru long mi, na rop bilong su, em mi no gutpela long slekim. Na papa bilong mi i bin autim planti toktok long dispela samting.\n\n9 Na papa bilong mi i bin tok em bai baptais long Betabara, long abrusim Jodan, na tu em i bin tok em bai baptais wantaim wara, tru tumas, em bai baptaisim Mesaia wantaim wara.\n\n10 Na bihain long em baptaisim Mesaia wantaim wara, em bai lukim na witnesim olsem em i bin baptaisim Pikinini Sipsip bilong God, na em bai rausim ol sin bilong graun.\n\n11 Na em i kamap we bihain papa bilong mi autim ol dispela toktok, em i bin tok long ol brata bilong mi long gutnius em bai autim long ol lain bilong Juda na tu long bilip bilong ol lain Juda bai paul isi isi i go olgeta. Na bihain long ol i kilim Mesaia, em bai kam na bihain long ol i bin kilim em, em bai kirap long i dai, na em bai soim em yet long ol lain bilong Jentail wantaim pawa bilong Holi Spirit.\n\n12 Ye, tru tumas, papa bilong mi i bin autim planti toktok long ol lain bilong Jentail, na tu long haus bilong Israel, olsem ol bai luk wankain olsem diwai oliv, olsem ol han bilong em bai ol i brukim na tromoi nabaut long olgeta pes bilong graun.\n\n13 Long wanem, em i bin tok i gat as olsem Bikpela mas lidim yumi olgeta wantaim i go long graun em i bin promisim, long kamapim tru toktok bilong Bikpela, olsem na mipela bai go nabaut long olgeta hap bilong dispela graun.\n\n14 Na bihain haus bilong Israel ol i bin go nabaut, ol bai bung wantaim gen, o, long katim sot, na bihain ol lain bilong Jentail i bin kisim olgeta gutnius, ol han tru bilong diwai oliv, o, ol wanwan lain bilong haus bilong Israel bai putim antap gen, o, bai kam long save long trupela Mesaia, Bikpela bilong ol na Ridima bilong ol.\n\n15 Na papa bilong mi i bin profesai na toktok olsem long ol brata bilong mi, na tu planti moa samting em mi no raitim long dispela buk, long wanem, mi bin raitim planti long ol we mi ting i gutpela long narapela buk bilong mi.\n\n16 Na olgeta long ol dispela samting, em mi bin toktok em i bin kamap taim papa bilong mi i bin i stap long haus sel, long ples daun bilong Lemuel.\n\n17 Na em i kamap we bihain mi, Nifai, bin harim olgeta toktok bilong papa bilong mi long ol samting em i bin lukim long visen, na tu ol samting em i bin tokaut wantaim pawa bilong Holi Spirit, em pawa em i bin kisim long bilip long Pikinini bilong God—na Pikinini bilong God em i Mesaia na em bai kam—mi Nifai tu mi bin laikim olsem mi bai lukim, na harim, na save long ol dispela samting, wantaim pawa bilong Holi Spirit, em i presen bilong God long olgeta manmeri em ol strong long painim em, na em bai soim em yet long ol lain pikinini bilong ol man long dispela taim, wankain olsem long taim bipo.\n\n18 Long wanem, em i wankain asde, tude, na oltaim, na rot em i bin redim long olgeta man long taim graun i bin kirap, olsem ol i mas tanim bel na kam long em.\n\n19 Long wanem, man husat strong long painim bai lukim, na ol tokhait bilong God bai soim long em, wantaim pawa bilong Holi Spirit, long bihain taim wankain olsem long taim bipo, olsem na, rot bilong Bikpela i wanpela tasol em i save go raun oltaim.\n\n20 Olsem na, tingim, O man, long wanem, olgeta samting yu wokim bai bringim i kam long jasmen.\n\n21 Long wanem, sapos yu bin traim long wokim pasin nogut long ol de bilong taim bilong yu, em bai yu kamap doti long pes bilong jasmen-sia bilong God long bihain, na i nogat wanpela samting i no klin ken i stap wantaim God, long wanem, yupela bai em i tromoi yupela i go ausait long i stap oltaim.\n\n22 Na Holi Spirit i givim mi atoroti olsem mi mas autim ol dispela samting na mi no inap tok nogat long ol.\n\n", "1-ne 11": "[center][font_size=26]Sapta 11[/font_size][/center]\n\n[i]Nifai i lukim Spirit bilong Bikpela na em i bin soim long visen diwai bilong laip—Em i lukim mama bilong Pikinini man bilong God na i save long daunim bilong God—Em i lukim baptisim, ministri wantaim krusifiksen bilong Pikinini Sipsip bilong God—Em tu i lukim makim na ministri bilong ol Wanpela ten tu Aposel bilong Pikinini Sipsip. Klostu 600–592 krismas bipo Krais.[/i]\n\n1 Long wanem, em i kamap we, bihain long mi laikim long save ol samting papa bilong mi i bin lukim, na bilip olsem Bikpela ken soim ol long mi long save, taim mi sindaun na tingim long bel bilong mi, Spirit bilong Bikpela i bin karim mi go, ye, long longpela maunten tru, em mi no bin save bipo; na long we mi no bin sanap bipo.\n\n2 Na Spirit i bin askim mi: Lukim, yu laikim wanem?\n\n3 Na mi bekim: Mi laik lukim ol samting papa bilong mi i bin lukim.\n\n4 Na Spirit i bin askim mi: Yu bilip olsem papa bilong yu i bin lukim dispela diwai em bin tokaut long en?\n\n5 Na mi bekim: Ye, yu save olsem mi bilip long olgeta toktok bilong papa bilong mi.\n\n6 Na taim mi tok olsem, Spirit i bin bikmaus long singaut, olsem: Hosana long Bikpela, nambawan God tru antap long wanem, em i God bilong olgeta graun, ye, antap tru long olgeta. Na bles yu, Nifai, long wanem, yu bilip long pikinini man bilong nambawan God tru antap, olsem na, yu bai lukim ol samting yu bin laikim.\n\n7 Na lukim dispela samting bai mi givim long yu olsem wanpela mak, olsem bihain long yu lukim diwai, em i bin karim prut em papa bilong yu i bin traim, yu bai lukim tu wanpela man i kamdaun long heven, em yu bai witnesim, na bihain long yu witnesim em, yu bai witnes olsem em i Pikinini man bilong God.\n\n8 Na em i kamap we, Spirit i bin tokim mi: Lukim! Na mi lukluk na lukim wanpela diwai, na em i bin luk olsem diwai papa bilong mi i bin lukim, na lukluk bilong em bin abrus olgeta, ye, winim olgeta gutpela samting, na waitpela bilong em bin abrusim waitpela bilong ais bin subim.\n\n9 Na em i kamap we, bihain mi lukim diwai, mi tokim Spirit: Mi lukim yu soim mi diwai em i dia tru long olgeta samting.\n\n10 Na em bin askim mi: Yu laikim wanem?\n\n11 Na mi bekim em: Long save long tok klia bilong dispela diwai—long wanem, mi bin toktok long em olsem wanpela man save toktok, long wanem, mi bin lukim em olsem em i luk olsem wanpela man, tasol, mi bin save olsem em i Spirit bilong Bikpela, na em i bin toktok long mi wankain olsem wanpela man save toktok long narapela man.\n\n12 Na em i kamap we, em i tokim mi: Lukim! Na mi lukaut olsem long lukluk long em, na mi no lukim em, long wanem, em i bin go pinis long pes bilong mi.\n\n13 Na em i kamap we, mi bin lukaut na lukim bikpela siti tru bilong Jerusalem, wantaim ol narapela siti. Na mi lukim siti bilong Nasaret, na insait long siti Nasaret mi lukim wanpela meri em i vegin, na em i bin luk naispela na waitpela.\n\n14 Na em i kamap we, mi bin lukim ol heven op, na wanpela ensel i bin kamdaun na sanap long pes bilong mi, na em i askim mi: Nifai, yu lukim wanem?\n\n15 Na mi bekim em: Wanpela virgo nambawan tru na naispela virgo long winim olgeta virgo.\n\n16 Na em i askim mi: Yu save long pasin daunim bilong God?\n\n17 Na mi bekim em: Mi save olsem em i save lavim ol lain pikinini bilong em, tasol, mi no save tok klia bilong olgeta samting.\n\n18 Na em i tokim mi: Lukim, vegin em yu lukim, em mama bilong Pikinini man bilong God na em i gat skin.\n\n19 Na em i kamap we, mi bin lukim Spirit i bin karim em go, na bihain Spirit i bin karim em i go long sampela taim, na ensel i bin tokim mi olsem: Lukim!\n\n20 Na mi lukim vegin gen karim wanpela pikinini long ol han bilong em.\n\n21 Na ensel tokim mi: Lukim, Pikinini Sipsip bilong God, ye, tru tumas, Pikinini man bilong Papa Oltaim! Yu save tok klia bilong diwai papa bilong yu i bin lukim?\n\n22 Na mi bekim em olsem: Ye, em i lav bilong God, em i save go em yet long bel bilong lain pikinini bilong ol man, olsem na, em i nambawan tru long laikim olgeta samting.\n\n23 Na em i tokim mi, olsem: Ye, na sol bai amamas tru long em.\n\n24 Na bihain long em i autim dispela toktok, em i tokim mi: Lukim! Na mi lukim Pikinini man bilong God go aut namel long lain pikinini bilong ol man, na mi bin lukim planti i bin nil daun long ol lek bilong em na lotuim em.\n\n25 Na em i kamap we, mi bin lukim dispela ain stik, em papa bilong mi i bin lukim, em i toktok bilong God, em i go long as bilong wara bilong laip o long diwai bilong laip, na wara em i mak long lav bilong God, na tu mi lukim olsem diwai bilong laip em i mak long lav bilong God.\n\n26 Na ensel i bin tokim mi gen: Lukluk na lukim pasin daunim bilong God!\n\n27 Na mi lukluk na lukim Ridima bilong graun, long em papa bilong mi i bin toktok, na tu mi lukim profet em bai redim rot bipo long em. Na Pikinini Sipsip bilong God i bin go het na em i bin baptaisim em, na bihain em i bin baptais, mi lukim ol heven i op, na Holi Spirit kam daun long heven olsem balus, na sindaun long het bilong em.\n\n28 Na mi lukim olsem em i bin go het na minista long ol pipol, wantaim pawa na bikpela glori tru, na planti pipol i bin bung wantaim long harim tok tok bilong em, na mi lukim olsem ol i rausim em namel long ol.\n\n29 Na tu mi lukim ol narapela wanpela ten tu lain bihainim em. Na em i kamap we Spirit i bin karim ol i go klia long pes bilong mi, na mi no ma lukim ol.\n\n30 Na em i kamap we ensel i bin toktok long mi gen, olsem: Lukim! Na mi lukim ol heven i op gen, na mi lukim ol ensel kam daun long ol pikinini bilong ol man, na minista long ol.\n\n31 Na em i tokim mi gen olsem: Lukim! na mi lukim Pikinini Sipsip bilong God i go het namel long ol pikinini bilong ol man. Na mi lukim planti pipol ol i bin sik na ol i bin gat pen na olgeta kainkain sik, na wantaim ol tewel na ol doti spirit, na ensel i bin toktok na soim olgeta samting long mi. Na ol i bin mekim gut gen wantaim pawa bilong Pikinini Sipsip bilong God na em i bin mekim ol kamap orait, na ol doti spirit i bin raus.\n\n32 Na em i kamap we ensel i bin tokim mi gen olsem: Lukim! na mi lukim Pikinini Sipsip bilong God olsem ol pipol bin kisim em, ye, graun bin jasim Pikinini man bilong God oltaim oltaim na mi bin lukim na witnesim.\n\n33 Na mi, Nifai, i bin lukim olsem ol i bin litimapim long diwai kros na kilim em long sin bilong graun.\n\n34 Na bihain long ol i bin kilim em, mi lukim planti pipol bilong graun, olsem ol i bin bung wantaim long pait wantaim ol aposel bilong Pikinini Sipsip, long wanem, ensel bilong Bikpela i bin kolim ol wanpela ten tu lain olsem.\n\n35 Na planti pipol bilong graun ol i bin bung wantaim na mi lukim olsem ol i bin i stap insait long wanpela traipela haus tru i gat planti rum, wankain olsem papa bilong mi i bin lukim. Na ensel bilong Bikpela i bin tokim mi gen olsem: Lukim graun wantaim bikpela save bilong em, ye, lukim haus bilong Israel bung wantaim long pait wantaim ol wanpela ten tu aposel bilong Pikinini Sipsip.\n\n36 Na em i kamap we, mi bin lukim na witnesim, olsem bikpela haus gat planti rum em i hambak pasin bilong graun, na em pundaun, na pundaun bilong em i no isi. Na ensel bilong Bikpela i bin tokim mi gen olsem: Bagarap bilong olgeta nesen, hauslain, tok ples na pipol, ol bai pait wantaim ol wanpela ten tu aposel bilong Pikinini Sipsip.\n\n", "1-ne 12": "[center][font_size=26]Sapta 12[/font_size][/center]\n\n[i]Nifai i lukim long visen graun promis, stretpela pasin, pasin nogut na pundaun bilong ol pipol i stap long graun promis, visit bilong Pikinini Sipsip bilong God namel long ol, ol wanpela ten tu disaipel wantaim ol wanpela ten tu aposel bai jasim Israel, olsem wanem, na les nogut tru na doti laip bilong ol lain ol i bilip paul isi isi i go olgeta. Klostu 600–592 krismas bipo Krais.[/i]\n\n1 Na em i kamap we ensel i bin tokim mi: Lukluk na lukim ol tumbuna pikinini bilong yu wantaim ol tumbuna pikinini bilong ol brata bilong yu. Na mi lukim graun promis, na mi lukim planti pipol, ye, em namba bilong ol i planti wankain olsem waisan bilong sol wara.\n\n2 Na em i kamap we mi lukim planti pipol bung wantaim long pait namel long ol yet, na mi lukim ol bikpela pait na tokwin bilong ol bikpela pait, na bikpela namba tru long ol pipol ol i bin kilim ol wantaim naip bilong pait namel long ol pipol bilong mi.\n\n3 Na em i kamap we mi bin lukim planti jeneresen i go insait long ol bikpela pait na ol i go pinis na long tok pait bilong graun, na mi lukim planti siti, ye, planti tumas, inap long mi no inap kaunim ol.\n\n4 Na em i kamap we mi bin lukim wanpela smok tudak kamap long pes bilong graun promis, na mi lukim ol paialait na mi harim ol klaut i pairap, na guria wantaim olgeta kainkain nois bilong pairap, na mi lukim graun wantaim ol ston i bruk, na mi lukim ol maunten i pundaun i go kamap liklik liklik, na mi lukim ol stretpela hap bilong graun i bruk nabaut, na mi lukim planti siti go aninit long wara, na mi lukim paia kukim planti siti, na mi lukim planti pundaun long graun, bikos long guria bilong graun.\n\n5 Na em i kamap we bihain long mi lukim ol dispela samting, mi lukim smok tudak, olsem em i go pinis long pes bilong graun, na lukim, mi lukim planti pipol ol i no pundaun bikos long bikpela na nogut jasmen tru bilong Bikpela.\n\n6 Na mi bin lukim ol heven i op, na Pikinini Sipsip bilong God kamdaun long heven, na em i kamdaun na soim em yet long ol.\n\n7 Na tu mi lukim na witnes olsem Holi Spirit i bin pundaun long ol narapela wanpela ten tu lain, na God i bin odenim na makim ol.\n\n8 Na ensel i bin tokim mi olsem: Lukim ol dispela wanpela ten tu disaipel bilong Pikinini Sipsip em i bin makim ol bai ol i minista long ol tumbuna pikinini bilong yu.\n\n9 Na em i tokim mi: Yu tingim ol wanpela ten tu aposel bilong Pikinini Sipsip? Lukim, em ol lain ol bai jasim ol wanpela ten tu haus bilong Israel, olsem na, ol tu bai jasim ol wanpela ten tu minista bilong ol tumbuna pikinini bilong yu, long wanem yu em bilong haus bilong Israel.\n\n10 Na ol dispela wanpela ten tu minista em yu lukim bai ol i jasim ol tumbuna pikinini bilong yu. Na, lukim, ol i stretpela lain oltaim, long wanem, bikos long bilip bilong ol long Pikinini Sipsip bilong God, ol klos bilong ol bai kamap waitpela wantaim blut bilong em.\n\n11 Na ensel i bin tokim mi: Lukim! Na mi lukim ol tripela jeneresen i go pas long stretpela pasin, na ol klos bilong ol i bin kamap waitpela wankain olsem bilong Pikinini Sipsip bilong God. Na ensel i tokim mi: Ol dispela lain i bin kamap waitpela wantaim blut bilong Pikinini Sipsip, bikos long bilip bilong ol long em.\n\n12 Na, mi Nifai, tu i bin lukim planti long namba foa jeneresen ol i bin go pas wantaim strepela pasin.\n\n13 Na em i kamap we, mi bin lukim planti pipol bilong graun i bin bung wantaim.\n\n14 Na ensel i bin tokim mi: Lukim ol tumbuna pikinini bilong yu wantaim ol tumbuna pikinini bilong ol brata bilong yu.\n\n15 Na em i kamap we mi lukluk na lukim ol pipol bilong ol tumbuna pikinini bilong mi, bung wantaim long bikpela namba long birua wantaim ol tumbuna pikinini bilong ol brata bilong mi, long pait.\n\n16 Na ensel i bin tokim mi olsem: Lukim doti wara papa bilong yu i bin lukim, ye, tru tumas, wara em i bin tokaut, na ol daunbilo bilong em i daunbilo bilong hel.\n\n17 Na ol smok tudak em i traim pasin bilong tewel, em i pasim ai na kamapim belhat long lain pikinini bilong ol man na lidim ol i go long we long bikpela rot olsem ol bai i dai na lus.\n\n18 Na traipela haus i gat planti rum, em papa bilong yu i bin lukim, em ol tingting nating na hambak pasin bilong ol lain pikinini bilong ol man. Na wanpela bikpela na baret nogut tru i stap namel long brukim ol, ye, dispela baret em i toktok bilong stretpela pasin bilong God Oltaim wantaim Mesaia husat i Pikinini Sipsip bilong God, long em Holi Spirit i bin witnesim long i stat tru long graun i kam inap long nau taim, na long dispela taim i go yet na oltaim.\n\n19 Na taim ensel autim ol dispela toktok, mi lukluk na lukim ol tumbuna pikinini bilong ol brata bilong mi pait wantaim ol tumbuna pikinini bilong mi, olsem ensel i bin tok na bikos long hambak pasin bilong ol tumbuna pikinini bilong mi, na traim pasin bilong tewel, mi lukim olsem ol tumbuna pikinini bilong ol brata bilong mi i bin winim ol pipol bilong tumbuna pikinini bilong mi.\n\n20 Na em i kamap we mi lukluk na lukim olsem ol pipol bilong tumbuna pikinini bilong ol brata bilong mi i bin winim ol tumbuna pikinini bilong mi, na ol i bin go aut wantaim planti namba, long pes bilong graun.\n\n21 Na mi bin lukim ol bung wantaim planti namba na mi lukim ol bikpela pait na tokwin bilong ol bikpela pait kamap namel long ol, na mi lukim planti jeneresen i bin go pas wantaim insait long ol bikpela pait na tokwin bilong ol bikpela pait.\n\n22 Na ensel i bin tokim mi: Lukim, ol dispela lain ol i no save bilip, na bai ol i paul isi isi i go olgeta.\n\n23 Na em i kamap we mi bin lukim, bihain long ol man ino save bilip ol i paul isi isi i go olgeta, ol i kamap wanpela tudak, les nogut tru na doti pipol, les tru long wok na wokim olgeta kainkain les na nogut pasin tru.\n\n", "1-ne 13": "[center][font_size=26]Sapta 13[/font_size][/center]\n\n[i]Nifai i lukim long visen sios bilong tewel kamap namel long ol lain bilong Jentail, painim bilong Amerika na ol pipol kam long sindaun long em, planti klia na dia tumas ol hap tok bilong Baibel bai lus, sindaun bilong ol lain bilong Jentail long taim long apostasi, gutnius bai kam bek gen long graun, skripsa bilong las de bai kam, na kamap bilong Saion. Klostu 600–592 krismas bipo Krais.[/i]\n\n1 Na em i kamap we ensel i bin tokim mi olsem: Lukim! na mi lukim planti nesen na kingdom.\n\n2 Na ensel i bin askim mi: Yu lukim wanem? Na mi bekim: Mi lukim planti nesen na kingdom.\n\n3 Na em i tokim mi: Ol dispela i ol nesen na kingdom bilong ol lain bilong Jentail.\n\n4 Na em i kamap we mi bin lukim wanpela bikpela sios tru i bin kirap namel long ol nesen bilong ol Jentail.\n\n5 Na ensel i bin tokim mi: Lukim wanpela sios em bagarap nogut tru long olgeta narapela sios em bai kirap, em bai kilim ol seint bilong God, ye, na givim pen long ol na pasim ol i go daun, na pasim ol wantaim ain raun long nek bilong ol na bringim ol i go daun long kalabus.\n\n6 Na em i kamap we, mi bin lukim dispela bikpela na nogut sios tru, na mi lukim tewel olsem em i papa bilong em.\n\n7 Na tu mi lukim gol, na silva, na ol silka, na ol retpela bilas, na ol gutpela klos tru ol i bin samapim, wantaim olgeta kainkain dia tumas klos na mi bin lukim planti pamuk meri.\n\n8 Na ensel i bin tokim mi, olsem: Lukim gol, na silva, na ol silka, na ol retpela bilas, na ol gutpela klos ol i bin samapim, na ol dia tumas klos wantaim ol pamuk meri, em ol pasin bilong dispela bikpela na nogut sios tru.\n\n9 Na tu ol bai bagarapim ol seint bilong God, na bringim ol daun long kalabus, bikos long amamasim ol man bilong graun.\n\n10 Na em i kamap we mi bin lukluk na lukim planti solwara, na ol solwara i stap namel na brukim ol lain bilong Jentail na ol tumbuna pikinini bilong ol brata bilong mi.\n\n11 Na em i kamap we ensel i tokim mi: Lukim belhat bilong God i kamap long ol tumbuna pikinini bilong ol brata bilong yu.\n\n12 Na mi lukluk na lukim wanpela man namel long ol lain bilong Jentail, em ol solwara i stap namel na brukim em long ol tumbuna pikinini bilong ol brata bilong mi, na mi lukim Spirit bilong God, olsem em i kamdaun na sikrapim em, na em i go aut long planti sol wara na kamap long ol tumbuna pikinini bilong ol brata bilong mi, em ol i stap long graun bilong promis.\n\n13 Na em i kamap we mi lukim Spirit bilong God, olsem em sikrapim ol narapela lain bilong Jentail, na ol i go aut long kalabus na brukim planti solwara i go.\n\n14 Na em i kamap we, mi lukim planti namba long ol lain bilong Jentail long graun promis, na mi lukim belhat bilong God, olsem em i kamap long ol tumbuna pikinini bilong ol brata bilong mi, na ol lain bilong Jentail ol i go nabaut na paitim ol.\n\n15 Na mi lukim Spirit bilong Bikpela, olsem em i kam long ol lain bilong Jentail, na ol i kamap strongpela na kisim graun bilong ol yet, na mi lukim olsem ol i kamap waitpela, na naispela na gutpela, wankain olsem ol pipol bilong mi bipo ol bin kilim.\n\n16 Na em i kamap we, mi, Nifai, lukim olsem ol lain bilong Jentail ol i go aut long kalabus i daunim ol yet long ai bilong Bikpela, na pawa bilong Bikpela i stap wantaim ol.\n\n17 Na mi lukim olsem ol mama lain bilong Jentail, ol i bung wantaim long ol solwara na long graun tu, long pait wantaim ol.\n\n18 Na mi lukim olsem pawa bilong God i stap wantaim ol, na tu olsem belhat bilong God i kamap long olgeta lain em i bungim long pait wantaim ol.\n\n19 Na mi, Nifai, lukim olsem ol lain bilong Jentail ol i go aut long kalabus na go long graun promis ol i kamap fri long ol han bilong olgeta narapela nesen wantaim pawa bilong God.\n\n20 Na em i kamap we, mi, Nifai, lukim olsem sindaun bilong ol i kamap gutpela long graun, na mi lukim wanpela buk na karim i go wantaim namel bilong ol.\n\n21 Na ensel i bin askim mi: Yu save tok klia bilong dispela buk?\n\n22 Na mi bekim em: Mi no save.\n\n23 Na em i tok: Lukim, em i kamaut long maus long wanpela long ol lain bilong Juda. Na mi, Nifai, i bin lukim dispela buk, na ensel tokim mi: Buk yu lukim em rekot bilong ol lain bilong Juda, na ol i gat ol promis bilong Bikpela, em Bikpela i bin mekim wantaim ol haus bilong Israel, na em tu gat planti profesi bilong ol holi profet, na em i rekot wankain olsem rekot i bin katim na raitim long plet bras, tasol, ol i no planti, tasol, ol i gat ol promis bilong Bikpela, em i bin wokim wantaim ol haus bilong Israel, olsem na, ol rekot i dia tumas tru long ol lain bilong Jentail.\n\n24 Na ensel bilong Bikpela em i tokim mi: Yu bin lukim olsem buk i kamaut long maus bilong wanpela long ol lain bilong Juda, na taim em i kamaut long maus bilong wanpela long ol, em i gat olgeta gutnius bilong Bikpela, long em ol wanpela ten tu aposel ol i witnesim, na ol i witnes olsem long trupela toktok i stap insait long Pikinini Sipsip bilong God.\n\n25 Olsem na, ol dispela samting i go klin stret long ol lain bilong Jentail na long ol lain bilong Juda, olsem long trupela toktok i stap insait long God.\n\n26 Na bihain ol i go aut long han bilong ol wanpela ten tu aposel bilong Pikinini Sipsip, long ol lain bilong Juda i go aut long ol lain bilong Jentail, yu lukim wanpela bikpela na nogut sios tru i bin kirap, em i wanpela bagarap na nogut sios tru long olgeta narapela sios, long wanem, lukim, ol lain bilong dispela bikpela na nogut sios tru i bin rausim planti klia na dia tumas ol gutnius bilong Pikinini Sipsip, wantaim planti promis bilong Bikpela.\n\n27 Na ol i bin wokim olgeta long dispela samting olsem, ol bai paulim tru tru rot bilong Bikpela, inap long ol bai pasim ai na mekim bel bilong lain pikinini bilong ol man long kamap hat.\n\n28 Long wanem, yu lukim olsem bihain dispela buk i bin go long han bilong bikpela na nogut sios tru, olsem planti klia na dia tumas samting ol i bin rausim long buk, em i buk bilong Pikinini Sipsip bilong God.\n\n29 Na bihain long ol dispela klia na dia tumas samting ol i bin rausim, em i go aut long olgeta nesen long ol lain bilong Jentail, na bihain em i go aut long olgeta nesen bilong Jentail, ye, inap long brukim planti solwara i go long ol lain bilong Jentail em ol i bin go aut long kalabus, yu bin lukim—bikos long planti klia na dia tumas samting ol i bin rausim long buk, em i inap long ol lain pikinini bilong ol man long save olsem long klia pasin i stap insait long Pikinini Sipsip bilong God—bikos long ol dispela samting ol i bin rausim long gutnius bilong Pikinini Sipsip, planti bikpela namba tru long ol pipol save pundaun, ye, inap long Satan gat pawa long bosim ol.\n\n30 Tasol, yu bin lukim olsem ol lain bilong Jentail ol i bin go aut long kalabus, na em God i bin apim ol wantaim pawa bilong em, long olgeta narapela nesen long pes bilong dispela graun em i nambawan tru long olgeta narapela graun, em graun God bin promisim wantaim papa bilong yu olsem ol pikinini bilong em bai kisim long ol yet, long dispela as, yu bin lukim olsem God Bikpela bai i no inap larim ol lain bilong Jentail long bagarapim olgeta ol lain hapkas tumbuna pikinini bilong yu, em ol bai i stap namel long ol tumbuna pikinini bilong ol brata bilong yu.\n\n31 Na tu, God Bikpela bai i no inap larim ol lain bilong Jentail long bagarapim ol tumbuna pikinini bilong ol brata bilong yu.\n\n32 Na tu, God Bikpela bai i no inap larim ol lain bilong Jentail long i stap oltaim long dispela nogut laip tru bilong ai pas, em yu lukim i bin kamap long ol, bikos long dispela nogut sios tru, i bin holim bek ol planti klia na dia tumas hap tok bilong gutnius bilong Pikinini Sipsip.\n\n33 Olsem na, Pikinini Sipsip bilong God i bin tok: Mi bai marimari long ol lain bilong Jentail na visitim ol wanwan lain long haus bilong Israel long bikpela jasmen.\n\n34 Na em i kamap we, ensel bilong Bikpela tokim mi, olsem: Lukim, Pikinini Sipsip bilong God i tok, bihain mi visitim ol wanwan haus bilong Israel—na dispela wanwan lain em mi toktok em ol tumbuna pikinini bilong papa bilong yu—long wanem, bihain mi visitim ol long jasmen, na paitim ol wantaim han bilong ol lain bilong Jentail, na bihain ol lain bilong Jentail bai ol i pundaun nogut tru, Pikinini Sipsip i tok, bikos nogut sios tru em i mama bilong ol pamuk, em i bin holim bek planti klia na dia tumas hap tok bilong gutnius bilong Pikinini Sipsip—mi bai marimari long ol lain bilong Jentail long dispela de, inap long mi bai givim long ol long pawa bilong mi yet, bikpela hap tok bilong gutnius bilong mi, em klia na dia tumas, Pikinini Sipsip i tok.\n\n35 Long wanem, lukim, Pikinini Sipsip i tok: Mi bai soim mi yet long ol tumbuna pikinini bilong yu, na ol bai raitim planti samting mi minista long ol, em bai i klia na dia tumas, na bihain long ol tumbuna pikinini bilong yu ol i kisim bagarap na ol i no bilip na paul isi isi i go olgeta, na tu wankain i bin kamap long ol tumbuna pikinini bilong ol brata bilong yu, lukim, ol dispela samting bai hait long kamaut long bihain taim long ol lain bilong Jentail wantaim presen na pawa bilong Pikinini Sipsip.\n\n36 Na ol i bai raitim gutnius bilong mi, na ston bilong mi wantaim selvesen bilong mi insait long ol, Pikinini Sipsip i tok.\n\n37 Na blesin bai kam long ol lain em bai ol traim long kirapim Saion bilong mi long dispela de, long wanem, ol bai kisim presen wantaim pawa bilong Holi Spirit, na sapos ol i stap strong olgeta i go long arere, ol bai go antap long las de, na bai ol i kisim selvesen insait long kingdom oltaim bilong Pikinini Sipsip, na ol lain ol i autim bel isi, ye, nius bilong bikpela amamas, ol bai kamap naispela tru taim ol i sanap long maunten.\n\n38 Na em i kamap we, mi bin lukim wanwan lain long tumbuna pikinini bilong ol brata bilong mi, wantaim buk bilong Pikinini Sipsip bilong God, em bin kamaut long maus bilong wanpela lain bilong Juda, olsem em i bin kamaut long ol lain bilong Jentail i go long wanwan lain long tumbuna pikinini bilong ol brata bilong mi.\n\n39 Na bihain em i kamaut long ol, mi bin lukim ol narapela buk, em i bin kamaut wantaim pawa bilong Pikinini Sipsip, long ol lain bilong Jentail i go long ol, long mekim ol lain bilong Jentail wantaim wanwan lain long tumbuna pikinini bilong ol brata bilong mi long bilip, na tu long ol lain bilong Juda, em ol i bin go nabaut long olgeta pes bilong graun, olsem rekot bilong ol profet wantaim ol wanpela ten tu aposel bilong Pikinini Sipsip i tru.\n\n40 Na ensel i bin tokim mi, olsem: Ol dispela laspela rekot, em yu lukim namel long ol lain bilong Jentail, em bai stretim trupela toktok bilong nambawan rekot em bin kam long ol wanpela ten tu aposel bilong Pikinini Sipsip, na bai soim klia na dia tumas samting ol i bin rausim long ol, na bai soim long olgeta hauslain, tok ples wantaim pipol, olsem Pikinini Sipsip bilong God i Pikinini bilong Papa Oltaim, na Sevia bilong graun, na olsem olgeta man mas kam long em, o ol bai i no inap kisim selvesen.\n\n41 Na ol i bai kam olsem long ol toktok em Pikinini SipSip bai autim wantaim maus bilong em, na ol toktok bilong Pikinini Sipsip bai i stap insait long rekot bilong ol tumbuna pikinini bilong yu, wankain olsem ol bai i stap insait long rekot bilong wanpela ten tu aposel bilong Pikinini Sipsip, olsem na, ol tupela rekot bai kamap wanpela, bikos i gat wanpela God na wanpela Man bilong lukautim sipsip long bosim olgeta graun.\n\n42 Na taim bai kam we em bai soim em yet long olgeta nesen, long ol lain bilong Juda wantaim ol lain bilong Jentail. Na pastaim long em soim em yet long ol lain bilong Juda na bihain long ol lain bilong Jentail, em bai soim em yet long ol lain bilong Jentail pastaim na bihain long ol lain bilong Juda, na las bai kamap nambawan, na nambawan bai kamap las.\n\n", "1-ne 14": "[center][font_size=26]Sapta 14[/font_size][/center]\n\n[i]Wanpela ensel i tokim Nifai long ol blesin na ol kes bai kamap long ol lain bilong Jentail—I gat tupela sios tasol: Sios bilong Pikinini Sipsip bilong God na sios bilong tewel—Bikpela na nogut na giaman sios tru bai pesekiutim ol seint bilong God long olgeta nesen—Aposel Jon bai raitim long wanem samting bai kamap long arere bilong graun. Klostu 600–592 krismas bipo Krais.[/i]\n\n1 Na em bai kamap we, sapos ol lain bilong Jentail bai harim long Pikinini Sipsip bilong God long dispela de, we em bai soim em yet long ol long toktok na tu wantaim pawa na pasin long rausim ol samting i save mekim ol man pundaun—\n\n2 Na i no kamapim belhat long ol birua wantaim Pikinini Sipsip bilong God, ol bai kaunim wantaim lain pikinini bilong papa bilong yu, ye, ol bai kaunim wantaim haus bilong Israel, na ol bai kamap wanpela gutpela pipol tru long graun bilong promis long oltaim, na ol bai i no moa kalabus, na haus bilong Israel bai ol i no inap daunim moa.\n\n3 Na dispela bikpela hul tru, em dispela bikpela na nogut na giaman sios tru i bin dikim long ol, em tewel wantaim ol lain pikinini bilong em ol i bin kirapim, olsem em bai lidim ol sol bilong ol man i go daun long hel—ye, dispela bikpela hul tru ol i bin dikim long bagarapim ol man bai pulumapim wantaim ol lain ol i bin dikim em, long bagarapim olgeta, Pikinini Sipsip bilong God i tok, i no long bagarapim sol, tasol long tromoi sol i go insait long dispela hel i nogat arere.\n\n4 Long wanem, lukim, dispela i olsem long kalabus pasin bilong tewel, na tu olsem long stretpela pasin bilong God, long olgeta husat lain bai wokim nogut pasin na pasin nogut tru long ai bilong God.\n\n5 Na em i kamap we ensel i tokim mi, Nifai, olsem: Yu bin lukim olsem, sapos ol lain bilong Jentail tanim bel, em bai gutpela long ol, na tu yu save long ol promis bilong Bikpela long haus bilong Israel, na tu yu harim olsem husat man i no tanim bel mas idai.\n\n6 Olsem, na, wo long ol lain bilong Jentail sapos ol kamapim belhat na birua wantaim Pikinini Sipsip bilong God.\n\n7 Long wanem, taim bai kam, Pikinini Sipsip bilong God i tok, we mi bai wokim wanpela bikpela na naispela wok tru namel long ol lain pikinini bilong man, wanpela wok em bai i stap oltaim oltaim, long wanpela han o long narapela—long mekim ol bilip long bel isi na laip oltaim, o long mekim ol long kamapim belhat na kamapim pasin ai pas long tingting bilong ol na karim ol i go daun long kalabus, na tu long bagarap, long skin na tu long spirit, olsem long kalabus pasin bilong tewel, long em mi bin autim.\n\n8 Na em i kamap we bihain ensel i bin autim ol dispela toktok, em i askim mi: Yu tingim ol promis bilong Papa long haus bilong Israel? Mi bekim em, Ye.\n\n9 Na em i kamap we em i tokim mi: Lukluk, na lukim dispela bikpela na nogut na giaman sios tru, em i mama bilong nogut na giaman pasin, em tewel i bin kirapim.\n\n10 Na em i tokim mi: Lukim, i gat tupela sios tasol, wanpela i sios bilong Pikinini Sipsip bilong God, na narapela i sios bilong tewel, olsem na, ol lain ol i no memba long sios bilong Pikinini Sipsip bilong God i memba long dispela bikpela sios tru, em i mama bilong ol nogut na giaman tru pasin, na em i pamuk meri bilong olgeta graun.\n\n11 Na em i kamap we mi lukluk na lukim pamuk meri bilong olgeta graun, na em i sindaun antap long planti solwara, na em i bosim olgeta graun, namel long olgeta nesen, olgeta hauslain, olgeta tok ples na olgeta pipol.\n\n12 Na em i kamap we mi bin lukim sios bilong Pikinini Sipsip bilong God, na namba bilong em i liklik, bikos long pasin nogut na nogut na giaman pasin bilong pamuk meri em i sindaun antap long planti solwara, tasol, mi lukim olsem sios bilong Pikinini Sipsip, em i ol seint bilong God, ol i bin kamap long olgeta pes bilong graun, na pawa bilong bosim olgeta pes bilong graun i liklik, bikos long ol pasin nogut bilong dispela bikpela pamuk meri em mi bin lukim.\n\n13 Na em i kamap we mi bin lukim dispela bikpela mama tru bilong giaman na nogut pasin tru, em i bungim planti pipol long pes bilong olgeta graun, namel long olgeta nesen na ol lain bilong Jentail, long pait wantaim Pikinini Sipsip bilong God.\n\n14 Na em i kamap we mi, Nifai, bin lukim pawa bilong Pikinini Sipsip bilong God, olsem em kamdaun long ol seint long sios bilong Pikinini Sipsip, na long ol pipol bilong promis bilong Bikpela, ol i bin go nabaut long olgeta pes bilong graun, na ol i bin kamap wantaim stretpela pasin na wantaim pawa bilong God long bikpela glori.\n\n15 Na em i kamap we mi bin lukim olsem belhat bilong God i bin kapsaitim long dispela bikpela na nogut na giaman sios tru, inap long bai gat bikpela pait na wintok bilong ol bikpela pait i bin kamap namel long olgeta nesen, na hauslain bilong graun.\n\n16 Na taim ol bikpela pait na wintok long pait i stat long kamap namel long olgeta nesen ol i stap wantaim mama bilong ol nogut na giaman pasin tru, ensel i bin tokim mi, olsem: Lukim, belhat bilong God kamap long mama bilong ol pamuk meri, olsem na yu lukim olgeta dispela samting—\n\n17 Na taim de i kam we God bai kapsaitim belhat bilong em long mama bilong ol pamuk meri, em i bikpela na nogut na giaman sios tru bilong olgeta graun, husat tewel i kirapim, bihain long dispela, de, wok bilong Papa bai i stat, long redim rot long mekim kamap tru ol promis bilong em, em i bin wokim wantaim ol pipol bilong em na em i haus bilong Israel.\n\n18 Na em i kamap we ensel i bin tokim mi, olsem: Lukim!\n\n19 Na mi lukaut na lukim wanpela man, na em i bin pasim waitpela klos.\n\n20 Na ensel i tokim mi: Lukim wanpela long ol wanpela ten tu aposel bilong Pikinini Sipsip.\n\n21 Lukim, em bai lukim na raitim hap tok bilong ol dispela samting, ye, na tu em bai lukim na raitim planti samting em i bin kamap pinis.\n\n22 Na tu, em bai rait long wanem samting bai kamap long arere bilong graun.\n\n23 Olsem na, ol samting em bai raitim i stret na tru, na lukim ol samting i bin raitim long buk yu lukim i bin kamaut long maus bilong wanpela lain bilong Juda, o long dispela taim buk bai kamaut long maus bilong wanpela lain bilong Juda, ol samting em i bin raitim bai kamap klia na klin tru, na dia tumas na isi long ol man ken save.\n\n24 Na lukim, ol samting dispela aposel bilong Pikinini Sipsip bai raitim i planti olsem yu bin lukim, na yu bai lukim hap tok i stap yet.\n\n25 Tasol yu no inap raitim ol samting yu bai lukim bihain long dispela, long wanem, God Bikpela i bin odenim aposel bilong Pikinini Sipsip bilong God long raitim ol.\n\n26 Na tu God i bin soim olgeta samting long ol narapela lain em ol i bin kam bipo, na ol i bin raitim ol samting na pasim long em mas kamaut klin tru olsem long trupela toktok i stap insait long Pikinini Sipsip, long taim stret bilong Bikpela, na go long haus bilong Israel.\n\n27 Na mi, Nifai, i bin harim na witnesim, olsem nem bilong aposel bilong Pikinini Sipsip i Jon, olsem ensel i bin tok.\n\n28 Na lukim, mi, Nifai, i bin tambu long raitim hap tok i stap yet long ol samting mi bin lukim na harim, olsem na ol samting mi raitim i inap long mi, na mi raitim liklik hap tok tasol long ol samting mi bin lukim.\n\n29 Na mi witnesim olsem ensel bilong Bikpela i bin soim long mi ol samting papa bilong mi i bin lukim.\n\n30 Na nau mi pinisim toktok long ol samting mi bin lukim, taim mi bin i go long spirit, na sapos olgeta samting mi lukim ol i no bin raitim, em bai ol samting mi bin raitim i tru. Na em i olsem. Amen.\n\n", "1-ne 15": "[center][font_size=26]Sapta 15[/font_size][/center]\n\n[i]Tumbuna pikinini bilong Lihai bai kisim gutnius long ol lain bilong Jentail long las de—Bung bilong Israel bai wankain olsem ol han tru tru bilong diwai oliv ol i bin pasim antap gen long diwai oliv—Nifai i autim tok klia bilong visen long diwai bilong laip na toktok long stretpela pasin bilong God em i ken brukim long namel ol nogut lain long ol gutpela lain. Klostu 600–592 krismas bipo Krais.[/i]\n\n1 Na em i kamap we bihain mi, Nifai, i bin i go long spirit, na lukim olgeta long ol dispela samting, mi bin go bek long haus sel bilong papa bilong mi.\n\n2 Na em i kamap we mi lukim ol brata bilong mi, na ol i bin tok pait namel long ol yet long ol samting papa bilong mi i bin tokaut long ol.\n\n3 Long wanem, tru tumas, em i bin autim planti bikpela na hatpela samting tru long ol na ol i hat long save, na ol samting bai kamap klia long ol sapos ol i askim Bikpela, tasol, bikos ol i bin kamapim belhat bilong ol, olsem na, ol i no bin lukluk long Bikpela olsem ol mas wokim.\n\n4 Na nau mi, Nifai, i bin sore bikos ol i bin kamapim belhat bilong ol, na tu, bikos long ol samting mi bin lukim, na save olsem ol samting mi bin lukim bai kamap tru bikos long bikpela pasin nogut tru bilong lain pikinini bilong ol man.\n\n5 Na em i kamap we ol pen bilong mi i bin winim mi, long wanem, mi bin tingim olsem ol pen bilong mi i bikpela tru long olgeta samting, bikos long bagarap long ol pipol bilong mi, long wanem, mi bin lukim pundaun bilong ol.\n\n6 Na em i kamap we bihain long mi kisim strong, mi bin askim ol brata bilong mi, long save long as bilong tok pait bilong ol.\n\n7 Na ol brata bilong mi bin bekim: Lukim, mipela i painim hat long save ol toktok em papa bilong mipela i bin autim long ol han tru tru bilong diwai oliv na tu long ol lain bilong Jentail.\n\n8 Na mi askim ol brata bilong mi: Yupela i bin askim Bikpela?\n\n9 Na ol i bekim mi: Mipela i no askim, long wanem, Bikpela i no save soim long mipela kain samting.\n\n10 Lukim, mi bin tokim ol brata bilong mi olsem: Long wanem yupela i no save bihainim ol lo bilong Bikpela? Long wanem, yupela bai i dai, bikos yupela i kamapim belhat namel long yupela?\n\n11 Yupela i no tingim ol samting Bikpela i bin tokaut?–-Sapos yu no inap kamapim belhat bilong yu, na askim mi wantaim bilip, na bilip olsem yu bai kisim, na strong long bihainim ol lo bilong mi, tru tumas mi bai soim ol samting long yu.\n\n12 Lukim, mi tokim yupela, olsem Spirit bilong Bikpela em i bin i stap insait long papa bilong yumi taim em bin skelim haus bilong Israel olsem wanpela diwai oliv, na lukim, yumi i no bin bruk na kamaut long haus bilong Israel, na yumi i no wanpela han diwai bilong haus bilong Israel?\n\n13 Na nau, samting papa bilong yumi i bin tokaut long pasim antap ol han tru tru long ol lain bilong Jentail, insait long taim stret bilong ol lain bilong Jentail bai kam, i min olsem long las de, ol tumbuna pikinini bilong yumi bai paul isi isi i go olgeta bikos ol i no save bilip, ye, long taim planti krismas bai go pas, na planti jeneresen bihain long Mesaia bai soim em yet long ples klia long bodi long lain pikinini bilong ol man, na bihain long Mesaia i kamap ples klia long lain pikinini bilong ol man, olgeta gutnius bilong Mesaia bai kam long ol lain bilong Jentail—na long ol lain bilong Jentail i go long ol wanwan lain long tumbuna pikinini bilong yumi.\n\n14 Na long dispela de ol wanwan lain long tumbuna pikinini bilong yumi bai save olsem, ol long haus bilong Israel, na olsem ol i promis long pipol bilong Bikpela, na ol bai save na kamap long save em ol tumbuna papa bilong ol, na tu kamap long save gutnius bilong Ridima bilong ol, em dispela Ridima i bin minista long ol tumbuna papa bilong ol. Olsem na, ol bai kamap long save long Ridima bilong ol wantaim ol toktok tru tru long doktrin bilong em, olsem ol bai kamap long save long wanem rot ol bai kam long em long kisim selvesen.\n\n15 Na bihain long dispela de ol bai i no inap amamas na givim amamas long God oltaim oltaim bilong ol, ston bilong ol na selvesen bilong ol? Ye, long dispela de, ol bai i no inap kisim strong na gutpela kaikai long trupela rop? Ye, ol bai i no inap kam long trupela banis bilong God?\n\n16 Lukim, mi tokim yu, ye Bikpela bai tingim ol gen namel long ol haus bilong Israel, ol bai pasim ol antap long trupela diwai oliv, bikos ol wanwan lain long tumbuna pikinini bilong yumi i wanpela han tru tru bilong diwai oliv.\n\n17 Na dispela em wanem papa bilong yumi i minim, na em i minim olsem dispela samting bai kamap bihain long ol lain bilong Jentail bai mekim ol i go nabaut, na papa bilong yumi minim olsem olgeta save bilong gutnius bilong Ridima bai kam long ol lain bilong Jentail, olsem Bikpela bai soim pawa bilong em long ol lain bilong Jentail, bikos ol lain bilong Juda o haus bilong Israel bai ol i les long em.\n\n18 Long wanem, papa bilong yumi i no toktok, long ol lain pikinini bilong yumi tasol, em tu i bin toktok long olgeta haus bilong Israel, na soim promis em bai kamap tru long las de, na em promis Bikpela i bin wokim wantaim papa bilong yumi Abraham olsem: Olgeta hauslain bilong graun bai kisim blesin long lain pikinini bilong yu.\n\n19 Na em i kamap we mi, Nifai, i bin autim planti toktok long ol brata bilong mi long ol dispela samting, ye, mi toktok long ol olsem ol lain bilong Juda bai kisim bek blesin bilong ol long las de.\n\n20 Na mi autim gen long ol brata bilong mi, ol toktok bilong Aisaia, em i bin tok olsem ol lain bilong Juda o ol haus bilong Israel bai kisim bek blesin bilong ol, na bihain ol kisim bek blesin bilong ol, Bikpela bai i no moa daunim ol o bai i no inap mekim ol go nabaut gen. Na em i kamap we mi bin autim planti toktok long ol brata bilong mi, inap long bel isi i bin kamap long ol na ol i daunim pasin bilong ol long ai bilong Bikpela.\n\n21 Na em i kamap we ol i bin askim mi gen, olsem: Wanem tok klia bilong dispela samting papa bilong yumi i bin lukim long driman? Wanem tok klia bilong diwai em bin lukim?\n\n22 Na mi bekim ol: Dispela diwai em i piksa long diwai bilong laip.\n\n23 Na ol askim mi: Wanem minim bilong ain stik em papa bilong yumi i bin lukim na em i lid i go long diwai?\n\n24 Na mi bekim ol olsem, em i toktok bilong God, na ol lain ol bai harim toktok bilong God na holim pas long em, ol i bai i no inap i dai na tu ol paul pasin wantaim ol spia wantaim paia bilong birua bai i no inap winim ol, long pasim ai bilong ol na lidim ol i go long kisim bagarap.\n\n25 Olsem na, mi, Nifai, i bin strongim gutpela toktok long ol long holim pas long toktok bilong God, ye, mi bin strongim ol wantaim gutpela toktok na wantaim olgeta strong long sol bilong mi, na wantaim olgeta tingting bilong mi, olsem ol bai holim pas long toktok bilong God na tingting long bihainim ol lo bilong em long olgeta taim na long olgeta samting.\n\n26 Na ol i askim mi: Wanem minim bilong riva bilong wara, em papa bilong yumi bin lukim?\n\n27 Na mi bekim ol olsem wara papa bilong mi i bin lukim em ol doti pasin, na bikos het bilong em i bin pulap wantaim ol narapela samting olsem na em i no lukim olsem wara i doti.\n\n28 Na mi tokim ol olsem, doti wara em i nogut baret tru i stap namel long brukim ol lain nogut long diwai bilong laip na ol seint bilong God.\n\n29 Na mi tokim ol olsem dispela baret nogut tru em i piksa long dispela ples hell nogut tru, em ensel i bin tokim mi long en, na em i bin redim long ol lain nogut.\n\n30 Na mi tokim ol olsem, papa bilong yumi i bin lukim tu olsem stretpela pasin bilong God i stap namel na brukim ol lain nogut long ol gutpela lain.  Na lait bilong stretpela pasin bilong God em i kamap wankain olsem lait bilong wanpela paia lait, em i go antap long God oltaim, oltaim, na i nogat arere.\n\n31 Na ol i askim mi: Dispela samting em i minim long pen bilong bodi long taim bilong traim o ol samting i minim long sindaun bilong sol long arere bihain long i dai bilong bodi long skin o dispela samting i toktok long ol samting em i bilong graun?\n\n32 Na em i kamap we mi tokim ol olsem dispela samting em i piksa long ol samting bilong skin na bilong spirit, long wanem, de bai kam we, jasmen bilong ol pipol em bai long wok bilong ol yet, ye, tru tumas, ol wok ol i bin wokim long skin na long taim bilong traim bilong ol.\n\n33 Olsem na, sapos ol lain bai i dai long pasin nogut bilong ol, ol tu mas tromoi ol i go ausait na long ol samting bilong Spirit, long bihainim ol stretpela pasin, olsem na, ol mas sanap long ai bilong God, long em mas jasim ol long wok bilong ol, na sapos ol wok bilong ol bin doti, ol mas kamap doti, na sapos ol i doti, ol bai kamap olsem ol i no inap i stap insait long kingdom bilong God, em olsem, kingdom bilong God mas kamap doti tu.\n\n34 Tasol lukim, mi tokim yupela, kingdom bilong God i no doti, na nogat wanpela doti samting bai go insait long kingdom bilong God, olsem na, i mas gat wanpela doti peles ol i redim long ol samting i doti.\n\n35 Na wanpela ples tewel i bin redim, ye, tru tumas, dispela ples hel nogut tru long em mi bin tokaut, na tewel i bin redim dispela ples, olsem na, arere long sindaun bilong sol bilong ol man, em long ol i stap insait long kingdom bilong God o Bikpela bai rausim ol i go ausait bikos long dispela stretpela pasin mi bin tokaut.\n\n36 Long wanem, ol lain nogut ol i rausim ol long ol gutpela lain, na tu long dispela diwai bilong laip, prut bilong em i dia tumas na nais tru na winim ol narapela prut bilong ol diwai, ye, na em i nambawan presen tru long olgeta presen bilong God. Na mi bin tok olsem long ol brata bilong mi. Amen.\n\n", "1-ne 16": "[center][font_size=26]Sapta 16[/font_size][/center]\n\n[i]Ol lain nogut i kisim trupela toktok olsem hatpela samting—Ol pikinini man bilong Lihai maritim ol pikinini meri bilong Ismael—Liahona i soim rot bilong ol long ples we nogat man i stap—Ol toktok bilong Bikpela em i bin raitim insait long Liahona long wanwan taim—Ismael i dai, famili bilong em i tok baksait bikos long ol pen. Klostu 600–592 krismas bipo Krais.[/i]\n\n1 Na nau em i kamap we bihain long mi, Nifai, pinisim toktok long ol brata bilong mi, lukim, ol tokim mi: Yu bin autim long mipela ol hatpela samting, i hat tumas long mipela long kisim.\n\n2 Na em i kamap we mi tokim ol olsem mi save ol samting mi bin toktok i hat long ol lain nogut olsem long trupela toktok, tasol mi stretim ol gutpela lain, na tokaut olsem ol bai litimapim long las de, olsem na, ol lain bilong rong bai ol i kisim trupela toktok olsem hatpela samting, long wanem, trupela toktok bai katim ol lain bilong rong long namel.\n\n3 Na nau ol brata bilong mi, sapos yupela i stret na gat laik long harim trupela toktok, na bihainim em, olsem yupela bai wokabaut stret long ai bilong God, yupela bai i no inap tok baksait bikos long trupela toktok, na tok: Yu autim ol hatpela samting long mipela.\n\n4 Na em i kamap we mi, Nifai, i bin strongim gutpela tok long ol brata bilong mi, wantaim olgeta strong long bihainim ol lo bilong Bikpela.\n\n5 Na em i kamap we ol i daunim bel bilong ol long ai bilong Bikpela, inap long mi bin amamas na mi bin gat bikpela hop tru long ol, olsem ol bai wokabaut long ol rot bilong stretpela pasin.\n\n6 Nau, olgeta long ol dispela samting mi bin toktok na wokim, taim papa bilong mi i bin i stap long haus sel long ples daun em i kolim Lemuel.\n\n7 Na em i kamap we, mi, Nifai, i bin maritim wanpela pikinini meri bilong Ismael, na tu ol brata bilong mi maritim ol pikinini meri bilong Ismael, na tu Joram i bin maritim nambawan pikinini meri bilong Ismael.\n\n8 Olsem na papa bilong mi i bin mekim kamap tru olgeta lo bilong Bikpela, em i bin givim long em. Na tu, Bikpela i bin blesim mi Nifai nogut tru.\n\n9 Na em i kamap we maus bilong Bikpela i bin toktok long papa bilong mi long nait na tokim em olsem tumora, em mas wokabaut i go long ples we nogat man i stap.\n\n10 Na em i kamap we taim papa bilong mi kirap long monin, na i go long doa bilong haus sel, em i kirap nogut tru long lukim long graun wanpela raunpela bal, em i gat narapela kain hanwok, na dispela bal ol i bin wokim wantaim naispela ain bras tru. Na bal i bin gat tupela nidel insait long em, na wanpela i soim rot we mipela mas go long ples we nogat man i stap.\n\n11 Na em i kamap we mipela bungim olgeta samting mipela mas karim i go long ples we nogat man i stap, wantaim ol narapela samting bilong kaikai Bikpela i bin givim mipela na ol pikinini bilong ol kainkain samting.\n\n12 Na em i kamap we mipela kisim ol haus sel bilong mipela na brukim wara Leman i go long ples we nogat man i stap.\n\n13 Na em i kamap we mipela wokabaut long fopela de, klostu long hap bilong saut-sautis na mipela sanapim ol haus sel bilong mipela gen, na mipela kolim dispela ples Saja.\n\n14 Na em i kamap we mipela kisim ol bunara wantaim spia, na go long ples we nogat man i stap long kilim abus na kisim kaikai long ol famili bilong mipela, na bihain mipela kisim abus na kaikai long famili bilong mipela, mipela go bek gen long ol famili bilong mipela long ples we nogat man i stap long ples Saja. Na mipela wokabaut gen long ples we nogat man i stap, bihainim wankain rot na bihainim hap bilong ples we nogat man i stap, we planti kaikai i stap klostu long Ret Si.\n\n15 Na em i kamap we mipela wokabaut long planti de, kilim abus na kisim kaikai namel long rot wantaim bunara na spia na wantaim ol ston na sling bilong mipela.\n\n16 Na mipela bihainim rot bal i bin soim, we em i bin lidim mipela go long hap ples we nogat man i stap i gat planti kaikai.\n\n17 Na bihain long mipela wokabaut long planti de, mipela sanapim haus sel bilong mipela long liklik taim, olsem mipela bai malolo na painim kaikai long famili bilong mipela.\n\n18 Na em i kamap we, mi, Nifai, taim mi go long kilim abus na kisim kaikai, lukim, mi brukim bunara bilong mi, em mi bin wokim wantaim naispela stil tru, na bihain long mi brukim banara bilong mi, lukim, ol brata bilong mi i bin belhat wantaim mi, bikos bunara bilong mi i lus pinis, long wanem, mipela i no bin kisim kaikai.\n\n19 Na em i kamap we mipela go bek han nating long ol famili bilong mipela, na bikos ol i bin skin dai taim ol wokabaut, ol bin hangre nogut tru long kaikai.\n\n20 Na em i kamap we Leman wantaim Lemuel na ol pikinini man bilong Ismael i stat long tok baksait nogut tru, bikos long ol hevi wantaim ol pen ol i bin gat long ples we nogat man i stap. Na tu, papa bilong mi i stat long tok baksait long Bikpela God bilong em, ye, na olgeta lain ol i bin sore nogut tru, tasol ol i tok baksait long Bikpela yet.\n\n21 Nau i kamap we, ol brata bilong mi i bin givim pen long mi, Nifai, bikos bunara bilong mi i lus pinis, na tu ol spring bilong bunara bilong ol brata bilong mi i lus na laip i kamap hat tru, ye, olsem na mipela i no kisim kaikai.\n\n22 Na em i kamap we, mi, Nifai, i bin autim toktok long ol brata bilong mi, long wanem, ol kamapim belhat bilong ol gen, na tok baksait long Bikpela God bilong ol.\n\n23 Na em i kamap we, mi, Nifai, i bin wokim wanpela bunara wantaim diwai na wanpela spia bilong bunara wantaim stretpela stik. Olsem na, mi bin gat long han bilong mi yet wanpela bunara na wanpela spia bilong bunara wantaim wanpela sling na ol ston. Na mi askim papa bilong mi: Mi bai go long wanem hap long kisim kaikai?\n\n24 Na em i kamap we, papa bilong mi askim Bikpela, long wanem, ol toktok bilong mi i bin daunim bel bilong papa bilong mi wantaim narapela lain, bikos mi autim planti samting long ol wantaim olgeta strong long sol bilong mi.\n\n25 Na em i kamap we maus bilong Bikpela i bin kamap long papa bilong mi, na tru tumas Bikpela i bin mekim save long papa bilong mi inap long papa bilong mi sore nogut tru, bikos em i bin tok baksait long Bikpela.\n\n26 Na em i kamap we maus bilong Bikpela tokim em: Lukluk long bal, na lukim wanem samting ol i bin raitim long en.\n\n27 Na em i kamap we, taim papa bilong mi lukim ol samting ol i bin raitim long bal, em i bin poret na guria nogut tru, na tu ol brata bilong mi na ol pikinini man bilong Ismael wantaim ol meri bilong mipela ol i bin poret na guria nogut tru.\n\n28 Na em i kamap we, mi, Nifai, i bin lukim ol nidel i stap insait long bal, olsem ol nidel bin wok long bilip na sapos mipela bihainim na harim tok bilong em.\n\n29 Na tu wanpela nupela raitin ol i bin raitim long em, em i klia tru long ritim, na em i bin givim mipela save long ol pasin bilong Bikpela, na Bikpela i bin raitim na senisim long wanwan taim olsem taim mipela bilip na bihainim ol. Olsem na, yumi lukim olsem Bikpela ken kamapim ol bikpela samting wantaim liklik samting.\n\n30 Na em i kamap we, mi, Nifai, i bin go antap long maunten long rot bal i bin soim mi.\n\n31 Na em i kamap we, mi bin kilim wail animal na mi kisim kaikai long ol famili bilong mipela.\n\n32 Na em i kamap we mi bin karim ol animol i go bek long haus sel bilong mipela, na nau taim ol lain i stap long haus sel ol i lukim olsem mi kisim kaikai, ol i bin amamas nogut tru. Na em i kamap we ol daunim pasin bilong ol yet long ai bilong Bikpela, na givim tok tenkyu long em.\n\n33 Na em i kamap we, mipela gen i statim wokabaut bilong mipela, na mipela wokabaut long dispela hap mipela i bin makim long i stat tru. Na bihain long mipela wokabaut long planti de, mipela sanapim ol haus sel bilong mipela gen, olsem mipela bai malolo long liklik taim.\n\n34 Na em i kamap we Ismael i bin i dai, na mipela i bin planim em long ples we ol i kolim Nahom.\n\n35 Na em i kamap we ol pikinini meri bilong Ismael i bin krai nogut tru bikos ol i lusim papa bilong ol, na bikos long ol pen bilong ol long ples we nogat man i stap. Na ol i tok baksait long papa bilong mi, bikos em i bin kisim ol kamaut long graun bilong Jerusalem, na tok olsem: Papa bilong mipela i dai, ye, na mipela tu bai idai long hangre bihain long mipela raunabaut long ples we nogat man i stap wantaim bikpela pen, hangre, nek idrai na pen nogut tru.\n\n36 Olsem na, ol i bin tok baksait long papa bilong mi, na tu long mi, na ol laikim long go bek gen long Jerusalem.\n\n37 Na Leman i bin tokim Lemuel wantaim ol pikinini man bilong Ismael olsem: Lukim, yumi mas kilim papa bilong yumi wantaim brata bilong yumi Nifai, em abrusim mipela ol nambawan brata bilong em na kamap masta na tisa bilong mipela.\n\n38 Nau, em i tok olsem Bikpela i bin tok long em, na tu ol ensel i bin minista long em. Tasol lukim, mipela save olsem em i save giamanim mipela long tokim mipela ol dispela samting, na wokim planti samting wantaim pasin kusai bilong em, tingim olsem em bai paulim ol ai bilong mipela na lidim mipela i go long sampela narapela kain ples we nogat man i stap, na bihain em i lidim mipela i go long we, em i tingting long kamap king na bosman bilong mipela, inap long em bai wokim wanem em laik wok wantaim mipela. Na brata bilong mi Leman i bin mekim dispela kain tok long tanim bel bilong ol long belhat.\n\n39 Na em i kamap we Bikpela i bin i stap wantaim mi tupela papa , ye, inap long Bikpela bin toktok wantaim maus bilong em na autim planti toktok long ol, na mekim save long ol nogut tru, na bihain Bikpela i bin mekim save Leman, Lemuel na lain pikinini man bilong Ismael wantaim maus bilong em, ol lusim belhat bilong ol, na tanim bel long ol sin bilong ol, inap long Bikpela i bin blesim mipela wantaim kaikai, olsem na, mipela i no i dai.\n\n", "1-ne 17": "[center][font_size=26]Sapta 17[/font_size][/center]\n\n[i]Bikpela i bin tokim Nifai long wokim wanpela sip—Ol brata bilong em birua long em—Em strongim gutpela toktok long ol long autim gen histri bilong pasin bilong God wantaim Israel—Pawa bilong God i pulumapim Nifai—Ol brata bilong em bin tambu long holim em, nogut ol bai kamap drai olsem wanpela drai gras bilong wara. Klostu 592–591 krismas bipo Krais.[/i]\n\n1 Na em i kamap we, mipela gen wokabaut long ples we nogat man i stap, na mipela wokabaut klostu long hap bilong san kamap na bihainim rot long san kamap. Na mipela wokabaut wantaim pen nogut tru long ples we nogat man i stap, na ol meri bilong mipela i bin karim ol pikinini long ples we nogat man i stap.\n\n2 Na Bikpela i bin blesim mipela bikpela tru, olsem taim mipela i bin kaikai abus i no tan long ples we nogat man i stap, ol meri bilong mipela i bin givim planti susu long ol pikinini bilong ol, na ol kamap strongpela tru olsem ol man, na ol i stat long wokabaut tasol ol i no tok baksait.\n\n3 Olsem na yumi lukim olsem ol lo bilong God mas kamap tru. Na sapos ol tumbuna pikinini bilong ol man bihainim ol lo bilong God, em bai givim kaikai long ol, na strongim ol na soim rot we bai ol i ken mekim samting em i bin tokim ol long wokim i kamap tru. Olsem na, em bin soim rot long mipela taim mipela wokabaut long ples we nogat man i stap.\n\n4 Na mipela i bin wokabaut long planti krismas, ye, inap long eitpela krismas long ples we nogat man i stap.\n\n5 Na mipela i bin kam long graun mipela i bin kolim Planti, bikos em i bin gat planti prut na tu planti wail hani, na Bikpela i bin redim olgeta samting olsem mipela bai i no inap idai. Na mipela lukim solwara, em mipela kolim Irientum, tok klia bilong em i planti wara.\n\n6 Na em i kamap we mipela sanapim ol haus sel bilong mipela long nambis, na mipela i bin gat planti pen nogut tru wantaim trabel, ye, planti tumas long mipela long raitim olgeta, tasol, mipela i bin amamas nogut tru taim mipela kam long nambis, na mipela kolim dispela ples Planti, bikos em gat planti prut.\n\n7 Na em i kamap we, bihain, mi, Nifai, i bin i stap long graun bilong Planti, long planti de, maus bilong Bikpela i bin kam long mi, olsem: Kirap, na go antap long maunten. Na em i kamap we, mi kirap na go antap long maunten, na singaut long Bikpela.\n\n8 Na em i kamap we Bikpela i bin toktok long mi olsem: Yu bai wokim wanpela sip, olsem mi bai soim yu, olsem mi bai karim ol pipol bilong yu, long brukim ol solwara i go.\n\n9 Na mi askim: Bikpela, mi bai go we long painim ston ain long meltim, long mekim ol samting bilong wok long wokim sip olsem yu bin soim mi?\n\n10 Na em i kamap we Bikpela i bin tokim mi long wanem hap, mi bai go na painim ston ain long mekim ol samting bilong wok.\n\n11 Na em i kamap we, mi, Nifai, i bin wokim wanpela pam bilong winim paia wantaim skin bilong ol animal, na bihain mi wokim wanpela pam bilong winim paia, olsem mi bai winim paia wantaim, mi bin paitim tupela ston wantaim long kamapim paia.\n\n12 Long wanem, Bikpela i bin tambuim mipela long mekim planti paia, taim mipela wokabaut long ples we nogat man i stap inap, bikos em i bin tok: Mi bai mekim kaikai bilong yupela kamap swit, sapos yupela i no kukim;\n\n13 Na tu mi bai kamap lait bilong yupela long ples we nogat man i stap; na mi bai redim rot bipo long yupela, sapos yupela bihainim ol lo bilong mi; olsem na, sapos yupela bihainim ol lo bilong mi, yupela bai kamap long graun bilong promis, na yupela bai save olsem em mi yet bin lidim yupela.\n\n14 Ye, na tu Bikpela i bin tok olsem: Bihain long yupela kamap long graun bilong promis, yupela bai save olsem mi, Bikpela, i God, na mi, Bikpela mi bin seivim yupela long bagarap, ye, olsem mi bin bringim yupela aut long graun bilong Jerusalem.\n\n15 Olsem na, mi, Nifai, i bin traim hat long bihainim ol lo bilong Bikpela, na mi bin strongim gutpela tok long ol brata bilong mi long strong long bilip na bihainim ol lo bilong Bikpela.\n\n16 Na em i kamap we, mi bin wokim ol samting bilong wok wantaim ston ain mi meltim long ston.\n\n17 Na taim ol brata bilong mi lukim olsem klostu mi bai i stat long wokim wanpela sip, ol stat long tok baksait long mi, olsem: Brata bilong yumi i wanpela longlong man, long wanem, em i ting olsem em i ken wokim wanpela sip, ye, na tu em i ting em ken brukim dispela bikpela solwara tru na i go.\n\n18 Olsem na, ol brata bilong mi i bin koros long mi, na ol i bin les long wok, bikos ol i no bilip olsem mi ken wokim wanpela sip na tu Bikpela i bin tokim mi long wokim wanpela sip.\n\n19 Na em i kamap we, mi, Nifai, i bin sore nogut tru bikos ol brata bilong mi i bin kamap belhat long ol, na nau, taim ol lukim olsem mi i stat long sore, ol i amamas long bel bilong ol, inap long ol i bin autim amamas bilong ol long daunim mi olsem: Mipela i save olsem yu no inap long wokim wanpela sip, long wanem, jasmen bilong yu i kranki, olsem na yu no inap wokim wanpela traipela wok tru.\n\n20 Na yu kamap olsem papa bilong yumi, i bin lidim i go awe wantaim ol giaman tingting long bel bilong em, ye, em i bin lidim yumi aut long graun bilong Jerusalem, na mipela bin raunabaut long ples we nogat man i stap long dispela planti krismas, na ol meri bilong mipela i bin hatwok tumas long bel wantaim pikinini, na ol i karim ol pikinini long ples we nogat man i stap na kisim hevi long olgeta samting tasol i dai tasol ol no bungim, na em i bai moa beta long ol i dai pastaim na ol i kamaut long Jerusalem long kisim ol dispela pen.\n\n21 Lukim mipela i bin kisim pen long ples we nogat man i stap long dispela planti krismas, na inap mipela i bin amamas wantaim ol samting bilong mipela na ol graun bilong mipela, long dispela taim ye, na inap mipela i bin i stap amamas.\n\n22 Na mipela save olsem ol pipol ol i stap long graun bilong Jerusalem ol stretpela pipol, long wanem, ol i bin bihainim ol liklik lo wantaim jasmen bilong Bikpela, na olgeta lo bilong Bikpela olsem lo bilong Moses, olsem na, mipela save olsem ol lain i stretpela pipol, na papa bilong yumi i bin jasim ol, na lidim yumi kamaut, bikos mipela i bin harim ol toktok bilong em, ye, na brata bilong yumi i wankain olsem em. Na ol brata bilong mi ol i bin tok baksait na korosim mi tupela papa.\n\n23 Na em i kamap we mi, Nifai, i bin tokim ol olsem: Inap yupela bilip olsem ol tumbuna papa bilong yumi, em ol lain pikinini bilong Israel, ol i bin kisim ol i kam aut long han bilong ol lain Isip sapos ol i no bin harim toktok bilong Bikpela?\n\n24 Ye, yupela ting olsem ol lain bin inap long kamaut long kalabus, sapos Bikpela i no bin tokim Moses olsem em bai lidim ol kamaut long kalabus?\n\n25 Nau yupela save olsem ol tumbuna pikinini bilong Israel i bin i stap long kalabus, na yupela save olsem ol i bin pasim wantaim wok em i hevi na nogut tru long wokim, olsem na, yupela save olsem em mas gutpela long ol, olsem na ol i mas kisim ol kamaut long kalabus.\n\n26 Nau yupela save olsem Bikpela i bin tokim Moses long wokim dispela bikpela wok tru, na yupela save olsem Moses i bin brukim namel long wara bilong Ret Si wantaim toktok bilong em, na ol tumbuna pikinini bilong Israel i bin wokabaut i go long drai graun.\n\n27 Tasol, yupela save olsem ol lain bilong Isip em ol ami bilong Faro i bin dring wara na i dai long Ret Si.\n\n28 Na yupela save olsem ol i bin givim mana long kaikai long ples we nogat man i stap.\n\n29 Ye, na tu yupela save olsem Moses long pawa bilong God em i bin i stap insait long em i bin brukim ston wantaim toktok bilong em, na wara i bin kamaut inap long ol lain pikinini bilong Israel i bin dring wara.\n\n30 Na inap Bikpela God bilong ol, Ridima bilong ol i bin lidim ol, tasol em i bin go pas long ol, lidim ol long de na givim lait long ol long nait, na wokim olgeta samting long ol em i gutpela long man long kisim, tasol, ol i bin kamapim belhat bilong ol, na kamapim pasim gutpela tingting long het bilong ol, na tok nogut long Moses wantaim God i tru na stap laip.\n\n31 Na em i kamap we, Bikpela i bin bagarapim ol olsem em i bin tok, na lidim ol olsem em i bin tok, na wokim olgeta samting bilong ol olsem em i bin tok, na wanpela samting i no kamap nating, tasol, long toktok bilong em.\n\n32 Na bihain ol brukim wara Jodan i go, Bikpela i bin mekim ol kamap strongpela tru inap long ol i ronim ol lain pikinini bilong dispela graun, ye, na rausim ol i go nabaut na bagarapim ol.\n\n33 Na nau, yupela ting olsem ol tumbuna pikinini bilong dispela graun, em ol i bin i stap long graun promis, em ol tumbuna papa bilong yumi i bin ronim ol i go aut, yupela ting olsem ol i stretpela lain? Lukim, mi tokim yupela, Nogat.\n\n34 Inap yupela ting olsem ol tumbuna papa bilong yumi i bai kamap nambawan long ol lain, sapos ol lain i bin kamap stretpela lain? Mi tokim yupela, Nogat.\n\n35 Lukim, Bikpela save kisim olgeta manmeri olsem wanpela, God save laikim gut tru man husat em i stret. Tasol lukim, dispela pipol ol bin les long olgeta toktok bilong God, na ol i bin mau wantaim pasin nogut, na olgeta belhat bilong God i bin kamap long ol, na Bikpela i bin kesim dispela graun bikos long ol, na blesim dispela graun long ol tumbuna papa bilong mipela, ye, Bikpela i bin kesim dispela graun long ol inap long bagarapim ol, na Bikpela i bin blesim dispela graun long ol tumbuna papa bilong yumi, inap long ol tumbuna papa bilong yumi bin kisim pawa long winim dispela graun.\n\n36 Lukim, Bikpela i bin wokim graun olsem ol pipol bai i stap long em, na em i bin wokim ol tumbuna pikinini bilong em olsem ol bai kisim dispela graun.\n\n37 Na em i save kamapim wanpela stretpela nesen na bagarapim ol nesen bilong nogut lain.\n\n38 Na em i save kisim ol stretpela lain go long graun i dia tumas, na save bagarapim ol nogut lain, na kesim graun bilong ol nogut lain bikos long pasin bilong ol.\n\n39 Em save bosim antap long ol heven, bikos em i sia bilong king bilong em, na dispela graun em i sia bilong lek bilong em.\n\n40 Na em i save lavim ol lain ol bai kisim em olsem God bilong ol. Lukim, em i bin lavim ol tumbuna papa bilong yumi, na em i bin promis wantaim ol, ye, tru tumas, long Abraham, Aisek, na Jekop, na em i save tingim ol promis em i bin mekim, olsem na, em i bin bringim ol tumbuna papa bilong yumi aut long graun bilong Isip.\n\n41 Na em i bin stretim ol long ples we nogat man i stap wantaim stik bilong em, long wanem, ol bin kamapim belhat bilong ol, wankain olsem yupela i bin mekim, na Bikpela i bin stretim ol bikos long ol pasin nogut bilong ol. Em i bin salim ol snek igat paia na save flai namel long ol, ol i bin kaikaim, ol na em bin redim wanpela rot we ol bai kamap orait gen, na wok ol i bin wokim long kamap orait gen em long lukluk tasol, na bikos dispela rot i no hat o i isi tumas, i gat planti manmeri ol i bin i dai.\n\n42 Na ol i bin kamapim belhat long wanwan taim, na ol i tok nogut long Moses, na tu long God, tasol, yupela save olsem ol i bin lidim wantaim nambawan pawa tru bilong em i go long graun promis.\n\n43 Na nau, bihain long olgeta long ol dispela samting, taim i kamap we ol kamap nogut lain, ye, klostu long mau, na mi no save tasol ol klostu kisim bagarap long dispela de, long wanem, mi save olsem wanpela de mas kam we ol bai kisim bagarap tasol, liklik namba tasol, em ol bai kisim ol i go aut long kalabus.\n\n44 Olsem na, Bikpela i bin tokim papa bilong mi olsem em mas go long ples we nogat man i stap, na tu ol lain bilong Juda i bin traim long kilim em, ye, na tu yupela traim long kilim em, long wanem, yupela i gat save long pasin bilong kilim man long bel bilong yupela, na yupela i wankain olsem ol.\n\n45 Yupela i save wokim nogut pasin hariap tru, tasol isi long tingim Bikpela, God bilong yupela. Yupela i bin lukim wanpela ensel, na em i bin toktok long yupela, ye, yupela harim long maus bilong em long wanwan taim, na em i bin toktok long yupela wantaim wanpela bel isi na liklik nek, tasol, yupela i no bin harim olsem na yupela i no pilim ol toktok bilong em, olsem na em i bin toktok long yupela wankain olsem nek bilong klaut i pairap inap long mekim graun i guria wankain olsem graun bai brukim long namel.\n\n46 Na tu, yupela save olsem Bikpela ken mekim dispela graun long pinis olgeta, wantaim pawa bilong toktok bilong em gat olgeta pawa, ye, na yupela save olsem Bikpela ken mekim ol ples krungut long kamap stret na bai brukim nabaut ol stretpela ples. Olaman, long wanem as, yupela ken kamapim hat tru ol bel bilong yupela?\n\n47 Lukim, sol bilong mi i bruk wantaim bikpela hevi bikos long yupela, na bel bilong mi i pen, mi poret nogut yupela bai bikpela i tromoi yupela go ausait olgeta. Lukim, mi bin pulap long Spirit bilong God, i pulap tumas inap long bodi bilong mi i nogat strong.\n\n48 Na nau, em i kamap we bihain mi autim ol dispela tok, ol i bin belhat wantaim mi, na ol laik tromoim mi go aninit long solwara, na taim ol kam long holim mi, mi bin tokaut long ol olsem: Long nem bilong God i gat olgeta pawa, mi tokim yupela olsem yupela noken holim mi, bikos pawa bilong God i pulap long mi, tru tumas inap long karamapim bodi bilong mi, na yu husat man laik putim han bilong em long holim mi bai kamap drai olsem gras bilong wara, na em bai kamap samting nating long ai bilong pawa bilong God, bikos God bai kilim em.\n\n49 Na em i kamap we mi, Nifai, tokim ol olsem ol no moa ken tok baksait long papa bilong ol, na tu olsem ol i noken les long halivim mi, bikos God i bin tokim mi olsem mi mas wokim wanpela sip.\n\n50 Na mi tokim ol sapos God i bin tokim mi long wokim olgeta samting, mi ken wokim ol. Sapos, God tokim mi olsem, mi bai tokim dispela wara, yu kamap graun, em bai kamap graun, na sapos mi tokim olsem, em bai kamap olsem.\n\n51 Na nau, sapos Bikpela gat dispela kain bikpela pawa tru, na i bin kamapim planti mirakel tru namel long ol tumbuna pikinini bilong ol man, bilong wanem em bai i no inap tokim mi, olsem mi bai wokim wanpela sip?\n\n52 Na em i kamap we, mi, Nifai, i bin autim planti samting long ol brata bilong mi, inap long ol i bin stap isi na ol i painim hat long pait wantaim mi, na tu ol i no traim long putim han bilong ol long mi o holim mi wantaim pinga bilong ol inap long planti de. Nau ol i no traim long wokim dispela, nogut ol bai kamap drai long ai bilong mi, bikos Spirit bilong God i bin kamap strongpela tumas, na em i bin wokim olsem long ol.\n\n53 Na em i kamap we Bikpela i tokim mi: Taitim han bilong yu na go long ol brata bilong yu gen, na ol bai i no inap kamap drai long ai bilong yu, tasol mi bai mekim ol kirap nogut, Bikpela i tok, na mi bai wokim olsem, inap long ol bai save olsem Mi, em Bikpela, God bilong ol.\n\n54 Na em i kamap we, mi bin taitim han bilong mi na go long ol brata bilong mi, na ol no kamap drai long ai bilong mi, tasol, Bikpela sakim ol, olsem em i bin tok.\n\n55 Na nau, ol i bin tok: Mipela save tru olsem Bikpela i stap wantaim yu, long wanem, mipela save olsem em i pawa bilong Bikpela i bin sakim mipela. Na ol i pundaun long ai bilong mi na klostu lotu long mi, tasol mi no inap larim ol long wokim, na mi tokim ol olsem: Mi, em brata bilong yupela, ye, tru tumas, yangpela brata bilong yupela, olsem na, lotu long Bikpela, God bilong yupela, na onaim papa wantaim mama bilong yupela, olsem ol de bilong yupela bai longpela long graun, em Bikpela, God bilong yupela bai givim long yupela.\n\n", "1-ne 18": "[center][font_size=26]Sapta 18[/font_size][/center]\n\n[i]Sip i pinis—Karim bilong Jekop na Josep i kamap—Lihai wantaim ol pipol bilong em i stat long go long graun bilong promis—Ol pikinini man bilong Ismael wantaim meri bilong ol bung long amamas na sakim tok—Nifai i bin pasim wantaim rop, na wanpela bikpela solwara nogut tru wantaim win i karim sip i go bek—Nifai i bin kamap fri, na bikpela solwara wantaim win pinis bikos long beten bilong em—Ol pipol kamap long graun bilong promis. Klostu 591–589 krismas bipo Krais.[/i]\n\n1 Na em i kamap we ol i bin lotu long Bikpela, na ol i go aut wantaim mi, na mipela i bin wokim ol sip long narapela kain hanmak wantaim ol plang. Na Bikpela i bin soim mi long wanem we mi bai wokim sip wantaim ol plang long wan wan taim.\n\n2 Nau mi, Nifai, i no wokim ol plang olsem long save bilong ol man, na tu mi i no wokim sip olsem long save bilong ol man, tasol mi bin wokim sip olsem Bikpela i bin soim mi, olsem na, dispela sip i no bin wokim olsem long save bilong ol man.\n\n3 Na mi, Nifai, i bin go antap long maunten olgeta taim, na mi beten olgeta taim long Bikpela, olsem na, Bikpela i bin soim long mi ol bikpela samting tru.\n\n4 Na em i kamap we bihain mi pinisim sip, olsem Bikpela i bin tok, ol brata bilong mi i bin lukim olsem em i gutpela, na olsem hanmak bilong sip i bin naispela tru, olsem na, ol i daunim pasin bilong ol gen long ai bilong Bikpela.\n\n5 Na em i kamap we maus bilong Bikpela i bin kamap long papa bilong mi, olsem mipela mas kirap na go daun long sip.\n\n6 Na em i kamap we bihain mipela redim olgeta samting, olsem planti prut na abus long bus, wantaim planti hani na ol narapela samting Bikpela i bin tokim mipela, mipela mas go daun long sip tumora wantaim olgeta kago na ol pikinini diwai bilong mipela, na wanem samting mipela i bin karim kam wantaim mipela, wan wan manmeri olsem long krismas bilong ol, olsem na, mipela olgeta i bin go daun long sip, wantaim ol meri na ol pikinini bilong mipela.\n\n7 Na nau, papa bilong mi i bin gat tupela pikinini man long ples we nogat man i stap, na nem bilong nambawan pikinini i Jekop na nem bilong yangpela pikinini i Josep.\n\n8 Na em i kamap we bihain mipela olgeta i bin go daun long sip wantaim olgeta kaikai na samting Bikpela i bin tokim mipela long kisim, mipela sel i go long solwara na win bin karim mipela i go long hap bilong graun bilong promis.\n\n9 Na bihain win i bin karim mipela long planti de, lukim, ol brata bilong mi wantaim ol pikinini man bilong Ismael na tu ol meri bilong ol i stat long amamasim ol yet, inap long ol i danis na sing sing na autim ol toktok nogut, ye, tru tumas olsem ol i bin lus tingting long wanem pawa i bin karim ol i kamap long dispela hap, ye, ol i bin litimapim nogut pasin olgeta.\n\n10 Na mi, Nifai, i stat long poret nogut tru, nogut Bikpela bai belhat wantaim mipela, na paitim mipela bikos long pasin nogut bilong mipela olsem mipela bai go aninit long solwara, olsem na, mi, Nifai, i stat long toktok long ol wantaim gutpela tok tru, tasol lukim ol i bin belhat wantaim mi, na tok: Mipela bai i no inap larim yangpela brata bilong mipela long bosim mipela.\n\n11 Na em i kamap we Leman na Lemuel i bin kisim mi na pasim mi wantaim ol rop, na ol i bin wokim pasin nogut tru long mi, tasol, Bikpela i bin larim olsem em bai soim pawa bilong em long kamapim toktok tru bilong ol lain nogut.\n\n12 Na em i kamap we bihain ol i pasim mi inap long mi no moa surik, dispela kampas, em Bikpela i bin redim i no moa wok.\n\n13 Long wanem, ol i bin i no save long wanem hap ol bai stiaim sip, inap long bikpela solwara tru wantaim win i bin kamap, ye, wanpela bikpela solwara nogut tru na win, na win i bin karim mipela i go ausait long solwara tripela de, na ol i stat long poret nogut tru, nogut ol bai dring solwara na i dai, tasol, ol no slekim rop long mi.\n\n14 Na long namba foa de, taim mipela i bin i go bek, biksi wantaim win i stat long kamap nogut tru stret.\n\n15 Na em i kamap we, mipela i klostu tu i go aninit long solwara. Na bihain long mipela i bin go bek long solwara long fopela de, ol brata bilong mi i stat long lukim olsem ol jasmen bilong God i bin kamap long ol, olsem ol mas tanim bel long ol pasin nogut bilong ol, nogut ol bai i dai, olsem na, ol i kam long mi na slekim ol rop long ol han bilong mi, na lukim ol han bilong mi i bin solap nogut tru, na bikpela sua i bin kamap long sukuru bilong lek bilong mi.\n\n16 Tasol, mi bin lukluk antap long God bilong mi, na mi amamasim em long olgeta de i kamap, na mi no bin tok baksait long Bikpela bikos long ol pen bilong mi.\n\n17 Nau, papa bilong mi, Lihai, i bin autim planti samting long ol, na tu long ol pikinini man bilong Ismael, tasol, lukim, ol i poretim ol lain husat bai ol i toktok long sait bilong mi, na papa wantaim mama bilong mi bikos ol i lapun tru na hevi wantaim bikpela pen tru bikos long ol pikinini bilong ol, ol i bin sik na i stap long sik bet bilong ol.\n\n18 Bikos long pen bilong ol wantaim bikpela sore, na pasin nogut bilong ol brata bilong mi, ol i bin klostu karim i go aut long dispela taim long bungim God bilong ol, ye, ol waitpela gras bilong ol i bin klostu karim ol yet i go daun na slip aninit long das, ye, tru tumas, ol i bin klostu tromoi ol wantaim sore go aninit long matmat igat wara.\n\n19 Na tu Jekop wantaim Josep bikos ol yangpela na nidim planti kaikai, ol i bin sore bikos long ol pen bilong mama bilong ol, na tu meri bilong mi wantaim ai wara na beten long em, na tu ol pikinini bilong mi, ol i no bin kamapim malumalum long bel bilong ol brata bilong mi olsem na ol i no slekim rop long mi.\n\n20 Na nogat narapela samting tasol pawa bilong God em i bin poretim ol wantaim bagarap, long kamapim malumalum ol bel bilong ol, olsem na, taim ol i lukim olsem ol i klostu go aninit long solwara, ol i bin tanim bel long samting ol i bin wokim, inap long ol i slekim rop long mi.\n\n21 Na em i kamap we, bihain ol i slekim rop long mi, lukim, mi kisim kampas, na em i bin wok olsem mi bin laikim em long wok. Na em i kamap we, mi bin beten long Bikpela, na bihain mi beten ol win wantaim bikpela solwara i pinis, na solwara i bin stap isi tru.\n\n22 Na em i kamap we, mi, Nifai, i bin steretim sip, na mipela sel gen i go long hap bilong graun bilong promis.\n\n23 Na em i kamap we, bihain mipela sel long planti de, mipela kamap long graun bilong promis, na mipela go antap long graun, na sanapim ol haus sel na mipela kolim dispela graun, graun bilong promis.\n\n24 Na em i kamap we mipela i stat long dikim graun, na mipela i stat long planim ol pikinini bilong kaikai, ye, mipela putim olgeta pikinini bilong kaikai bilong mipela insait long graun, em mipela i bin kisim i kam long graun bilong Jerusalem. Na em i kamap we ol i bin kamap gut tru, olsem na, mipela i bin kisim blesin wantaim planti kaikai.\n\n25 Na em i kamap we, taim mipela wokabaut long ples we nogat man i stap, mipela i bin painim long graun em i bin promisim olsem ol kainkain animal bilong bus i bin i stap, meri bulmakau na man bulmakau, donki na hos, meme na meme bilong bus wantaim olgeta kainkain ol wail enimol em ol man ken kaikai na yusim. Na mipela i bin painim ol kainkain ston ain, bilong gol, na bilong silva, na tu bilong kopa.\n\n", "1-ne 19": "[center][font_size=26]Sapta 19[/font_size][/center]\n\n[i]Nifai i wokim ol plet wantaim ston ain na rekotim histri bilong ol pipol bilong em—God bilong Israel bai kam long sikis handret krismas long taim Lihai bin lusim Jerusalem—Nifai i tokaut long ol pen na krusifiksen bilong God bilong Israel—Olgeta pipol bai tok nogut na tromoi nabaut ol lain bilong Juda i go inap long ol las de, we ol bai kam bek gen long Bikpela. Klostu 588–570 krismas bipo Krais.[/i]\n\n1 Na em i kamap we Bikpela i bin tokim mi, olsem na,mi mekim ol plet wantaim ston ain olsem mi bai katim na raitim long ol plet rekot bilong ol pipol bilong mi. Na mi katim na raitim long ol plet mi bin mekim, rekot bilong papa bilong mi, na tu ol wokabaut bilong mipela long ples we nogat man i stap, na ol profesi bilong papa bilong mi, na tu mi bin katim na raitim long ol plet planti profesi bilong mi yet.\n\n2 Na mi no bin save, long dispela taim mi wokim ol plet olsem bikpela bai tokim mi long mekim ol dispela plet, olsem na, rekot bilong papa bilong mi, na nem bilong lain famili bilong ol tumbuna papa bilong em, na bikpela hap stori tru long olgeta samting mipela i bin wokim long ples we nogat man i stap, i bin katim na raitim long ol nambawan plet mi bin tokaut, olsem na, ol samting i bin kamap bipo long mi mekim ol dispela plet, tru tumas, mi bin raitim long ol nambawan plet.\n\n3 Na bihain mi wokim ol dispela plet olsem Bikpela i bin tokim, mi, Nifai, i bin kisim wanpela lo olsem ministri na ol profesi, moa klia na dia tumas bilong ol, ol i mas raitim long ol dispela plet, na olsem ol samting em i bin raitim mas lukautim long lainim ol pipol bilong mi, em ol bai kisim dispela graun, na tu long yusim long ol narapela gutpela samting Bikpela yet save.\n\n4 Olsem na, mi, Nifai i bin raitim rekot long ol narapela plet, em i gat stori long ol bikpela pait na tok pait na bagarap bilong ol pipol bilong mi. Na mi bin wokim dispela, na tokim ol pipol bilong mi wanem ol i mas wokim bihain long mi i dai, olsem ol dispela plet i mas go daun long wanpela jeneresen i go long narapela o long wanpela profet i go long narapela profet i go inap long wanem Bikpela bai laikim long ol.\n\n5 Na stori long mi mekim long ol dispela plet bai mi givim bihain long dispela rekot, na bihain long dispela, lukim, mi bai wokim olsem mi bin toktok, na mi wokim dispela olsem em moa holi samting bai mi lukautim long ol pipol bilong mi long save bilong ol.\n\n6 Tasol, mi no raitim wanpela samting long ol plet em mi ting i no holi. Na nau, sapos mi wokim rong, mi bai i no inap putim tok i go long ol narapela man tasol bikos long skin bilong mi les, olsem na, mi ken tok sore na klia.\n\n7 Long wanem, ol samting sampela man i kisim olsem dia tumas long bodi na tu long sol, ol narapela man kisim olsem samting nating na kurungutim aninit long lek bilong ol. Ye, tru tumas, ol man save kurungutim aninit long lek bilong ol trupela God bilong Israel, mi tok kurungutim aninit long lek bilong ol, tasol mi bai tok olsem—ol man kisim em olsem samting nating, na i no harim maus bilong em long kaunsel bilong em.\n\n8 Na lukim em bai kam, olsem ensel i bin tok, long sikis handret krismas long taim papa bilong mi i bin lusim Jerusalem.\n\n9 Na ol pipol bilong graun, bikos long pasin nogut bilong ol, bai jasim em olsem man nating, olsem na ol givim pen long em, na em i kisim pen, na ol paitim em, na em i kisim hevi long pait. Ye, ol lain i spetim em, na em i kisim hevi long spet, bikos long naispela lav tru bilong em, em bin kisim pen longpela taim long ol lain pikinini bilong ol man.\n\n10 Na God bilong ol tumbuna papa bilong yumi, em i bin kisim ol i kamaut long Isip long kalabus, na tu em yet i bin lukautim ol long ples we nogat man i stap, ye, God bilong Abraham, na Aisek, na Jekop, em i bihainim laik bilong ol, olsem man long han bilong ol nogut man, olsem ensel tok, long litimapim em, olsem Jinok tok, na long krusifaim em, olsem Neum tok, na long planim em long sepalka olsem Jinos i bin tok, na tu Jinos i bin tok long tudak bai kamap long tripela de long makim i dai bilong em long ol lain em ol i stap long ol ailan long solwara, na dispela mak em bai givim ol lain long haus bilong Israel stret.\n\n11 Long wanem, profet Jinos i bin tok olsem: Tru tumas God Bikpela bai visitim olgeta haus bilong Israel long dispela de, sampela wantaim maus bilong em bikos long stretpela pasin bilong ol, long kisim bikpela amamas tru na selvesen bilong ol, na narapela lain wantaim klaut i pairap na paia lait wantaim pawa bilong em, wantaim guria na paia, na smok, na smok bilong tudak, na graun bai op na ol ples bai kamap maunten.\n\n12 Na tru tumas, olgeta long ol dispela samting bai kam, olsem profet Jinos tok. Na ol ston bilong graun bai bruk, na bikos long nois bilong graun, Spirit bilong God bai mekim planti king bilong ol ailan long solwara long singaut: God bilong olgeta samting long graun i wokim.\n\n13 Na long ol lain ol i stap long Jerusalem, profet i tok, olgeta pipol bai givim pen long ol, bikos ol i krusifaim God bilong Israel, na putim bel bilong ol, long sait, na les long bilip long ol mak na ol wok na pawa na glori bilong God bilong Israel.\n\n14 Na bikos profet i bin tok, ol putim bel bilong ol long sait, na tok nogut long wanpela Holi Tasol bilong Israel, ol bai raun nabaut long skin tasol, na i dai, na olgeta pipol bai bagarapim em ol na tok bilas long ol, na olgeta nesen bai les long ol.\n\n15 Tasol, taim dispela de i kam, profet i tok, olsem, ol lain bai i no moa putim bel bilong ol long sait long birua wantaim dispela Wanpela em Holi Tasol bilong Israel, pastaim long dispela, Wanpela em Holi Tasol bilong Israel bai em i tingim ol promis em i bin mekim wantaim ol tumbuna papa bilong ol.\n\n16 Ye, pastaim long dispela, em bai tingim ol ailan long solwara, ye, na Bikpela bai bungim olgeta pipol em ol long haus bilong Israel long fopela hap long graun, Bikpela i tok, olsem profet Jinos i bin tok.\n\n17 Ye, na olgeta graun bai lukim selvesen bilong Bikpela, na profet i tok, olgeta nesen, hauslain, tok ples na ol pipol bai kisim blesin.\n\n18 Na mi, Nifai, i bin raitim ol dispela samting long ol pipol bilong mi, olsem mi bai tokim ol gut olsem ol bai tingim Bikpela, Ridima bilong ol.\n\n19 Olsem na, mi toktok long olgeta haus bilong Israel, inap ol ken kisim ol dispela samting.\n\n20 Long wanem, lukim, spirit i wok insait long mi, em wok long mekim, olgeta sukuru bilong mi kamap malumalum, long ol lain ol i stap long Jerusalem, bikos, sapos Bikpela i no bin marimari long soim mi olsem em i bin soim long ol profet bilong taim bipo, long wanem bai kamap long ol lain ol i stap long Jerusalem, mi inap long dai pinis.\n\n21 Na tru tumas, Bikpela i bin soim long ol profet bilong taim bipo, wanem olgeta samting bai kamap long ol lain ol i stap long Jerusalem, na tu em i bin soim long planti lain long wanem samting bai kamap long mipela, olsem na, em i moa beta long mipela mas save long ol lain ol i stap long Jerusalem, bikos, long ol samting em i bin raitim long ol plet bras.\n\n22 Nau em i kamap we mi, Nifai, i bin lainim ol brata bilong mi long ol dispela samting, na em i kamap we mi bin ritim planti samting long ol, em mi bin katim na raitim long ol plet bras, olsem ol bai save long ol wok bilong Bikpela long ol narapela graun, namel long ol pipol bilong taim bipo.\n\n23 Na mi bin ritim planti samting long ol i bin raitim long ol buk bilong Moses, tasol olsem mi bai tok aut gut moa long ol long bilip long Bikpela, Ridima bilong ol, mi bin ritim long ol dispela em profet Aisaia i bin raitim, long wanem mi bin skelim, olsem olgeta skripsa i toktok long mipela tu, olsem ol bai mekim sindaun bilong mipela kamap gutpela na mipela bai kisim save long ol.\n\n24 Olsem na mi bin toktok long ol, olsem: Yupela, harim long ol toktok bilong profet, yupela ol wanwan lain long haus bilong Israel, wanpela han diwai i bin bruk long haus bilong Israel, yupela harim long ol toktok bilong profet, em bin raitim long olgeta haus bilong Israel, na kisim ol toktok bilong profet olsem toktok long yupela tu, olsem yupela bai gat hop wankain olsem ol brata bilong yupela long ol em yupela i bin bruk na kam long wanem profet i bin raitim olsem.\n\n", "1-ne 20": "[center][font_size=26]Sapta 20[/font_size][/center]\n\n[i]Bikpela i soim plen bilong em yet long Israel—Bikpela i bin makim Israel insait long paia bilong pen na Israel bai i go aut long Babilon—Skelim Aisaia 48. Klostu 588–570 krismas bipo Krais.[/i]\n\n1 Putim iyau na harim dispela, O haus bilong Jekop, yupela em i bin kolim long nem bilong Israel, na yupela i bin kamaut long ol wara bilong Juda o aut long ol wara bilong baptisim, na yupela mekim tok tru antap long nem bilong Bikpela, na autim nem bilong God bilong Israel, tasol, ol i no mekim tok tru antap wantaim tru tru bel o long stretpela pasin.\n\n2 Tasol, ol i kolim ol yet long holi siti tasol, ol no save bilip long God bilong Israel, em i Bikpela bilong Planti Tru, ye, Bikpela bilong Planti Tru i nem bilong em.\n\n3 Lukim, long i stat tru, mi bin autim ol samting i bin kamap bipo, na ol i bin go aut long maus bilong mi, na mi bin soim ol. Mi bin soim ol hariap tru.\n\n4 Na mi mekim olsem, bikos mi bin save olsem yu em ston het, na nek bilong yu em wanpela rop ain na pohet bilong yu i ain bras;\n\n5 Na mi bin tru tumas, long i stat tru autim long yu, bipo em i kamap tru, mi soim ol long yu, na mi bin soim ol bikos mi poret nogut yu bai tok—God giaman bilong mi i bin wokim ol, na diwai kavin wantaim ain kavin bilong mi i bin tokim ol long kamap.\n\n6 Yu bin lukim na harim olgeta long dispela, na yu no inap autim ol? Na olsem mi bin soim yu nupela samting long dispela taim, tru tumas, ol samting i hait, na yu no bin save long ol.\n\n7 Ol bin krietim nau, na i no long stat tru, tru tumas, bipo long dispela de yu no bin harim long ol; ol i bin autim long yu, nogut yu bai tok—Lukim, mi bin save long ol.\n\n8 Ye, na yu no bin harim, ye, na yu no bin save, long dispela taim iyau bilong yu i bin pas, long wanem, mi bin save olsem yu bai giaman, na i bin kolim wanpela man bilong brukim lo, taim yu i stap long bel.\n\n9 Tasol, bikos long nem bilong mi, mi bai holim bek belhat bilong mi, na bikos long amamasim mi, mi bai holim bek long yu, olsem mi bai i no inap katim yu op.\n\n10 Long wanem, lukim, mi bin stretim na mekim yu long kamap naispela, mi bin makim yu insait long paia bilong pen.\n\n11 Long wanem bikos long mi yet, ye, bikos long mi yet bai mi wokim dispela, long wanem, mi bai i no inap larim nem bilong mi kamap doti, na mi bai i no inap givim glori bilong mi long narapela.\n\n12 Harim long mi, O Jekop, na Israel mi bin singautim, yupela long wanem, em mi, mi em long nambawan na tu mi em long las.\n\n13 Han bilong mi tu i bin kirapim graun, na rait han bilong mi i bin wokim ol heven. Mi singautim ol na ol tupela i bin sanap wantaim.\n\n14 Yupela olgeta, bungim yupela yet, na harim, husat namel long yupela i bin autim dispela ol samting long ol? Bikpela i bin lavim em, ye, na em bai mekim kamap tru ol toktok bilong em, ol toktok em i bin autim wantaim ol, na em bai wokim laik bilong em long Babilon, na han bilong em yet bai kamap long ol lain bilong Saldia.\n\n15 Tu, Bikpela i tok, mi Bikpela, ye, mi bin toktok, ye, mi bin makim em long autim, toktok mi bin bringim em, na em bai mekim rot bilong em kamap gutpela tru.\n\n16 Yupela kam klostu long mi, mi no bin tok long hait, long i stat tru, long dispela taim em i bin autim, mi bin toktok, na God Bikpela wantaim Spirit bilong em bin salim mi.\n\n17 Olsem na Bikpela i tok, mi bin salim Ridima bilong yu, Wanpela Holi Tasol em bilong Israel, Bikpela, God bilong yu em lainim yu long kamapim gutpela sindaun bilong yu, em lidim yu long rot we yu bai go, em bin wokim.\n\n18 O inap yu harim long ol lo bilong mi—sapos olsem, bel isi bilong yu bai kamap wankain olsem riva na stretpela pasin bilong yu bai kamap wankain olsem ol tait bilong solwara.\n\n19 Ol pikinini bilong yu tu bai kamap wankain olsem waisan, ol pikinini bilong bel bilong yu kamap wankain olsem karanas bilong solwara, nem bilong em bai i no inap lus o bagarap long pes bilong mi.\n\n20 Yupela go aut long Babilon, yupela ronawe long ol lain bilong Saldia, wantaim nek bilong singsing yupela autim, tokaut long dispela, long olgeta hap bilong graun, yupela tok: Bikpela bin seivim wokman bilong em Jekop.\n\n21 Na ol i no bin nek drai, Bikpela i bin lidim ol go long ol ples drai, em i bin mekim wara i kamaut long ol ston, em tu bin brukim ston long namel na wara i bin buruk i kamaut.\n\n22 Na inap Bikpela i bin wokim olgeta dispela samting, wantaim bikpela samting tasol, Bikpela i tok, bel isi i no i stap wantaim ol lain nogut.\n\n", "1-ne 21": "[center][font_size=26]Sapta 21[/font_size][/center]\n\n[i]Mesaia bai kamap lait long ol lain bilong Jentail na bai mekim ol kalabus lain long kamaut—Israel bai bung wantaim pawa long las de—Ol king bai kamap papa bilong ol long lukautim ol. Skelim Aisaia 49. Klostu 588–570 krismas bipo Krais.[/i]\n\n1 Na gen: Harim, O yupela haus bilong Israel, yupela olgeta husat ol i bin bruk na i go aut bikos long pasin nogut bilong pasta bilong ol pipol bilong mi, ye, yupela olgeta husat ol i bin bruk, husat ol i bin go nabaut i go long narapela graun, em ol pipol bilong mi, O haus bilong Israel. Harim, long mi, O ol ailan bilong solwara, na harim yupela ol pipol i stap longwe, Bikpela i bin singautim mi long bel na em i bin toktok long nem bilong mi, taim mi i stap long bel bilong mama bilong mi.\n\n2 Na em i bin mekim maus bilong mi kamap sap wankain olsem wanpela naip bilong pait, em i bin haitim mi insait long tewel bilong han bilong em, na sapim mi long kamap wankain olsem wanpela naispela spia tru bilong bunara, em i bin haitim mi insait long paus bilong spia bilong bunara bilong em.\n\n3 Na tokim mi: Yu em wokman bilong mi, O Israel, long em mi bai glorifaim nem bilong mi.\n\n4 Na mi tok, mi bin wok nating, mi bin yusim strong bilong mi nating, tru tumas, jasmen bilong mi i stap wantaim Bikpela, na wok bilong mi i stap wantaim God bilong mi.\n\n5 Na nau, Bikpela i tok—Bikpela em i bin wokim mi long bel olsem mi bai kamap wokman bilong em, long bringim Jekop gen long em—Olsem Israel bai i no inap bung tasol glori bai kam long mi long ai bilong Bikpela, na God bilong mi bai kamap strong bilong mi.\n\n6 Na em i tok: Em i liklik samting olsem yu bai kamap wokman bilong mi long kirapim hauslain bilong Jekop, na long bringim bek gen ol wanwan lain bilong Israel. Mi tu bai givim yu olsem wanpela lait long ol lain bilong Jentail olsem yu bai kamap selvesen bilong mi long olgeta hap bilong graun.\n\n7 Olsem na Bikpela Ridima bilong Israel, Wanpela em Holi Tasol bilong em i tok, long em husat man i bagarapim, long em na ol nesen i les, long wokman bilong ol bosman; Ol king bai lukim yu na kirap, tu ol prins bai lotuim yu bikos long Bikpela em i gat strongpela bilip.\n\n8 Olsem Bikpela i tok: Mi bin harim long yu long taim stret bilong em, O ol ailan long solwara, na mi bin halivim yu long de bilong selvesen, na mi bai lukautim yu na givim yu wokman bilong mi olsem wanpela pipol mi bin promisim, long kirapim graun, long mekim ol pipol long kisim graun i no gat ol pipol sindaun long em.\n\n9 Olsem yu bai tok long kalabus lain: Go aut, long ol lain em ol i stap long ples tudak: Soim yupela yet. Ol bai kaikai namel long rot, na gras bilong ol enimol long kaikai bai i stap long olgeta ples antap.\n\n10 Ol bai i no inap hangre o nek drai na tu tuhat o san bai i no inap kukim ol, bikos man em i gat marimari long ol bai lidim ol, tru tumas, em bai gaitim ol long ol hul wara.\n\n11 Na mi bai mekim olgeta maunten bilong mi long kamap wanpela rot, na ol bik pela rot bilong mi bai i stap antap stret.\n\n12 Na bihain long dispela, O haus bilong Israel, lukim ol dispela bai kam long longwe, na lukim, ol dispela lain bai kam long not na long wes, na long graun bilong Sainim.\n\n13 Singim, O ol heven, na amamas, O graun, bikos lek bilong ol lain em ol i stap long is bai kamap strong, na kamaut wantaim singim, O ol maunten, bikos ol bai i no moa kisim pen, long wanem, Bikpela i bin givim bel isi long ol pipol bilong em, na bai marimari long ol pipol bilong ol i gat pen.\n\n14 Tasol, lukim, Saion i bin tok: Bikpela bin lusim mi, na Bikpela bilong mi i bin lus tingting long mi—tasol Bikpela bai soim olsem em i no lusim mi na lus tingting long mi.\n\n15 Long wanem, inap wanpela meri lus tingting long wanpela pikinini bilong em dring susu, yet, olsem em bai i no inap sore long pikinini man long bel bilong em? Ye, ol bai lus tingting, tasol, mi no inap lus tingting long yu, O haus bilong Israel.\n\n16 Lukim, mi bin katim na raitim nem bilong yu insait long han bilong mi, ol banis bilong yu bai i stap long ai bilong mi olgeta taim.\n\n17 Ol pikinini bilong yu bai hariap tru long bagarapim ol birua bilong yu, na ol lain husat bagarapim yu bai go aut long yu.\n\n18 Litimapim ol ai bilong yu na lukluk raun na lukim, olgeta long ol dispela bung wantaim ol yet, na ol bai kam long yu. Na bikos mi i stap, Bikpela i tok, tru tumas yu bai bilasim yu yet wantaim olgeta, wankain olsem wantaim samting bilong bilas, na pasim ol wankain olsem nupela marit.\n\n19 Long wanem, ol ples bilong yu, i bin lusim na ol ples bilong yu nogat man i stap na ol graun bilong yu, i bin bagarap bai kamap liklik tumas, bikos long ol manmeri em ol bai i stap long dispela graun, na ol lain husat save bagarapim yu bai i stap longwe.\n\n20 Ol pikinini em yu bai karim, bihain long yu bin lusim ol nambawan pikinini, bai toktok gen long iyau bilong yu olsem: Dispela ples i liklik tumas long mi, givim mi ples long i stap.\n\n21 Na bihain yu bai tok long bel bilong yu olsem: Husat bin karim ol dispela pikinini long me bikos mi bin lusim ol pikinini bilong mi na mi nogat pikinini, mi wanpela kalabus man na ol i bin raunim i go i kam? Na husat bin lukautim ol dispela lain pikinini? Lukim, ol i lusim mi tasol, ol dispela pikinini, ol i bin i stap we?\n\n22 God, Bikpela i tok olsem: Lukim, mi bai litimapim han bilong mi long ol lain bilong Jentail na sanap strong long ol pipol, na ol bai bringim kam ol pikinini man bilong yu long han bilong ol, na ol bai karim kam ol pikinini meri bilong yu long solda bilong ol.\n\n23 Na ol king bai kamap ol papa bilong yu long lukautim yu, na ol kwin bilong ol bai kamap ol mama bilong yu long lukautim yu, ol i bai nil daun long yu na putim pes bilong ol go daun long graun, na klinim das long ol lek bilong yu wantaim tang, na yu bai save olsem mi em Bikpela, long wanem, ol lain wetim mi bai ol i no inap sem.\n\n24 Long wanem, ol samting ol i bin winim long bikpela pait bai inap long mi rausim long han bilong strongpela man, o ol kalabusman ol i bin kalabusim ol bai mi rausim?\n\n25 Tasol, Bikpela i tok olsem, tru tumas, mi bai rausim ol kalabusman bilong strongpela man, na mi bai rausim ol samting bilong man nogut tru i bin winim long bikpela pait, long wanem, mi bai pait wantaim man em i pait wantaim yu, na mi bai seivim ol pikinini bilong yu.\n\n26 Na mi bai givim long ol lain ol i givim pen long yu wantaim skin bilong ol yet na bai ol i kaikai, na ol bai spak wantaim blut bilong ol yet olsem ol i spak wantaim switpela wain, na olgeta manmeri bai save olsem mi, Bikpela, em Sevia na Ridima bilong yu, Mi wanpela Strongpela Tasol bilong Jekop.\n\n", "1-ne 22": "[center][font_size=26]Sapta 22[/font_size][/center]\n\n[i]Israel bai go nabaut long olgeta pes bilong graun—Ol lain bilong Jentail bai lukautim na givim kaikai long Israel wantaim gutnius long las de—Bikpela bai bungim na seivim Israel, na ol lain nogut bai paia olsem bun bilong wit—Bikpela bai bagarapim kingdom bilong tewel, na bai pasim Satan. Klostu 588–570 krismas bipo Krais.[/i]\n\n1 Na nau em i kamap we bihain mi, Nifai, i bin ritim ol dispela samting bin katim long raitim long ol plet bras, ol brata bilong mi i bin kam long mi na askim mi: Wanem i min long ol dispela samting yu bin ritim? Lukim, ol samting yu bin ritim, em long mipela long save long spirit, olsem ol bai kamap long spirit na i no long skin?\n\n2 Na mi, Nifai, i bekim ol: Lukim, ol samting em bin soim long profet wantaim maus bilong Spirit, bikos spirit, save soim olgeta samting long ol profet, em bai kamap long lain pikinini bilong ol man long skin.\n\n3 Olsem na, ol samting mi bin ritim, em ol samting long skin na spirit, bikos i luk olsem haus bilong Israel, i no long longpela taim o long bihain taim, Bikpela bai mekim ol i go nabaut long olgeta pes bilong graun, na tu namel long olgeta nesen.\n\n4 Na lukim, i gat planti lain bilong Israel ol i lus pinis long save long lain em ol i stap long Jerusalem long save. Ye, Bikpela i bin lidim i go awe bikpela namba long olgeta hauslain, na ol i bin go nabaut i go i kam long ol ailan long solwara, na wanpela long yumi i no save we ol lain i stap, tasol mipela save olsem ol i bin lidim i go awe.\n\n5 Na bikos ol lain ol i bin lidim i go awe, ol dispela samting i bin profesai long ol, na tu profesai long olgeta em ol bai go nabaut na bihainim tok bihain long dispela taim, bikos long Em wanpela Holi Tasol bilong Israel, long wanem, ol bai kamapim belhat bilong ol long em, olsem na, ol bai go nabaut namel long olgeta nesen na olgeta man bai hetim ol.\n\n6 Tasol, bihain long ol lain bilong Jentail i lukautim ol, na Bikpela litimapim han bilong em long ol lain bilong Jentail na sanapim ol olsem wanpela plak, na ol lain bilong Jentail karim long han bilong ol, pikinini bilong ol, na karim ol long solda bilong ol tumbuna pikinini meri bilong ol, lukim ol dispela samting em bin tokaut bai kamap long skin, long wanem, ol promis bilong Bikpela i bin mekim wantaim ol tumbuna papa bilong mipela i olsem, na i min olsem ol dispela samting bai kamap long bihain taim, na tu long olgeta lain brata bilong mipela long haus bilong Israel.\n\n7 Na ol lain bilong Jentail bai lukautim ol tumbuna pikinini bilong haus bilong Israel, i min olsem taim i kam we bihain olgeta haus bilong Israel bai go nabaut na bihainim tok, olsem God Bikpela bai kirapim wanpela strongpela nesen tru namel long ol lain bilong Jentail ye, tru tumas, long pes bilong dispela graun, na ol bai go nabaut ol dispela tumbuna pikinini bilong mipela.\n\n8 Na bihain ol tumbuna pikinini bilong mipela i bin go nabaut, God Bikpela bai i stat long wokim wanpela naispela wok tru namel long ol lain bilong Jentail, em ol bai dia tru long ol tumbuna pikinini bilong mipela, olsem na, em i wankain olsem ol lain bilong Jentail bai lukautim ol tumbuna pikinini bilong yumi na tu olsem karim ol tumbuna pikinini bilong yumi long ol han na long solda bilong ol.\n\n9 Na tu em bai dia tumas long ol lain bilong Jentail na i no long ol lain bilong Jentail tasol, em tu bai dia tumas long olgeta haus bilong Israel, long soim ol promis Papa bilong heven i bin mekim wantaim Abraham olsem: Olgeta hauslain bilong graun bai kisim blesin long ol tumbuna pikinini bilong yu.\n\n10 Mi laikim, ol brata bilong mi, olsem yupela mas save olsem olgeta hauslain bilong graun bai i no inap kisim blesin sapos Bikpela i no soim han bilong em yet long ai bilong olgeta nesen.\n\n11 Olsem na, God Bikpela bai i stat long soim han bilong em yet long ples klia long ai bilong olgeta nesen, long mekim kamapin tru ol promis na gutnius bilong em long ol lain em ol long haus bilong Israel.\n\n12 Olsem na, em bai kisim ol kamaut gen long kalabus, na ol bai bung wantaim long graun bilong ol yet, na ol bai kamaut long ples hait na long ples tudak, na ol bai save olsem Bikpela i Sevia na Ridima bilong ol, Em wanpela Strongpela bilong Israel.\n\n13 Na blut bilong dispela bikpela na giaman sios tru, em i pamuk meri bilong olgeta graun, bai kapsaitim long het bilong ol yet, long wanem, ol bai pait namel long ol yet, na naip bilong pait bilong ol yet bai katim het bilong ol yet, na ol bai spak wantaim blut bilong ol yet.\n\n14 Na olgeta nesen em pait wantaim yu, O haus bilong Israel, bai pait namel long ol yet, na ol i bai pundaun long hul ol yet bin dikim long kalabusim ol pipol bilong Bikpela. Na olgeta em ol pait wantaim Saion bai kisim bagarap, na dispela bikpela pamuk meri, em bin paulim raitpela rot bilong Bikpela, ye, dispela bikpela na giaman sios tru, bai pundaun long das na pundaun bilong em bai i no isi.\n\n15 Long wanem, lukim, profet i tok, taim i kam kwiktaim we Satan bai gat no moa pawa long bosim bel bilong lain pikinini bilong ol man, long wanem, de i kam klostu we olgeta lain ol hambak na ol i save wokim nogut pasin bai kamap olsem bun bilong wit na de i kam we paia bai kukim ol.\n\n16 Long wanem, taim i kam klostu we God bai kapsaitim olgeta belhat long olgeta lain pikinini bilong ol man, long wanem, em bai i no inap larim ol lain nogut long bagarapim ol stretpela lain.\n\n17 Olsem na, em bai lukautim ol stretpela lain wantaim pawa bilong em, tru tumas, sapos olgeta belhat bilong em mas kam, na em bai lukautim ol stretpela lain, tasol em bai bagarapim birua bilong ol wantaim paia. Olsem na, profet i tok, ol stretpela lain i nogat as long poret, ol bai kisim selvesen, tru tumas, sapos wantaim paia.\n\n18 Lukim, ol brata bilong mi, mi tokim yupela, olsem ol dispela samting mas kam klostu, ye, tru tumas blut, na paia, wantaim smok mas kam, na em bai kamap long pes bilong dispela graun, na em bai kamap long ol man long skin, sapos ol kamapim belhat bilong ol long Em wanpela Holi Tasol bilong Israel.\n\n19 Long wanem, lukim, ol stretpela lain bai i no inap i dai, long wanem, tru tumas, taim mas kam we olgeta ol i pait wantaim Saion bai lus.\n\n20 Na tru tumas, Bikpela bai redim wanpela rot long ol pipol bilong em, long kamapim tru ol toktok bilong Moses, na Moses i bin tokaut olsem: Bikpela, God bilong yu bai kirapim wanpela profet long yu, wankain olsem mi, yu bai harim long em long wanem olgeta samting em bai tokim yu. Na em bai kamap we sapos olgeta ol i no harim long dispela profet, bai lus namel long ol pipol.\n\n21 Na nau, mi, Nifai, tokim yupela olsem dispela profet em Moses i bin toktok Em wanpela Holi Tasol bilong Israel, long wanem, em bai jasim long stretpela pasin stret.\n\n22 Na ol strepela lain i nogat as long poret, long wanem, em ol lain husat bai no inap daunim. Tasol, em kingdom bilong tewel, em bin kirapim namel long lain pikinini bilong ol man, dispela kingdom i bin kirap namel long ol lain em ol i stap long skin.\n\n23 Long wanem, taim bai kam kwiktaim we olgeta sios ol i bin kirapim long kisim samting bilong graun, na olgeta ol i bin kirapim long kisim pawa long bosim ol manmeri long skin, na olgeta sios ol i bin kirapim long apim ol yet long ai bilong ol pipol bilong graun, na ol sios ol i bihainim laik bilong skin na laikim ol samting bilong graun, na wokim olgeta kainkain pasin nogut, ye, long katim sot, olgeta ol long kingdom bilong tewel, em ol lain ol i mas poret, na pundaun, na guria, em ol lain ol i mas putim i go daun long das, em ol lain ol i mas kukim olsem bun bilong wit, na profet i bin tok olsem.\n\n24 Na taim i kam kwiktaim we ol stretpela lain bai lid i go antap olsem ol pikinini bulmakau i stap long banis, na Em wanpela Holi Tasol bilong Israel mas rul wantaim atoroti, na strong, na pawa na bikpela glori tru.\n\n25 Na em i bungim ol pikinini bilong em long fopela hap bilong graun, na em i kaunim ol sipsip bilong em, na ol sipsip save long em, na wanpela banis wantaim wanpela wasman bilong sipsip tasol bai i stap, na em bai givim kaikai long ol sipsip bilong em, na ol bai painim gutpela gras long em.\n\n26 Na bikos long stretpela pasin bilong ol pipol bilong em, Satan nogat pawa, olsem na Bikpela bai i no inap slekim Satan long planti krismas, long wanem, Satan i nogat pawa long bosim bel bilong ol pipol, bikos ol i stap wantaim stretpela pasin, na Em wanpela Holi Tasol bilong Israel i rul.\n\n27 Na nau lukim, mi, Nifai, tokim yupela olsem olgeta long dispela samting mas kamap long skin.\n\n28 Tasol, lukim, olgeta nesen, hauslain, tok ples na pipol bai i stap orait wantaim Dispela wanpela Holi Tasol bilong Israel, sapos, ol tanim bel.\n\n29 Na nau mi, Nifai, pinisim toktok bilong mi, long wanem, mi no laik toktok moa long ol dispela samting long dispela taim.\n\n30 Olsem na, ol brata bilong mi, mi laikim olsem yupela mas tingim olsem ol samting mi bin katim na raitim long ol plet bras i tru, na ol tokaut olsem man mas bihainim ol lo bilong God.\n\n31 Olsem na, yu no ken ting olsem mi wantaim papa bilong mi tasol i bin tokaut long ol dispela samting, na tu lainim ol long yupela. Long wanem, sapos yupela bai bihainim ol lo, na i stap strong i go long arere, yupela bai winim selvesen long las de. Na em i olsem. Amen.\n\n", "2-ne 1": "[center][font_size=26]Namba Tu Buk Bilong Nifai[/font_size][/center]\n\nStori long idai bilong Lihai. Ol lain brata bilong Nifai les long havim tok bilong em. Bikpela i tok lukaut long Nifai long lusim nambawan ples na go long ples we nogat man i stap. Wokabaut bilong em long ples we nogat man i stap wantaim stori bilong ol narapela samting.\n\n[center][font_size=26]Sapta 1[/font_size][/center]\n\n[i]Lihai i profesai long wanpela graun bilong fridom—Bikpela bai rausim ol nabaut na paitim ol tumbuna pikinini bilong Lihai sapos ol i les long Em Wanpela Holi Tasol bilong Israel—Em i strongim gutpela tok long ol pikinini man bilong em long pasim klospait bilong stretpela pasin. Klostu 588–570 krismas bipo Krais.[/i]\n\n1 Na nau em i kamap we, bihain mi, Nifai i pinis long lainim ol brata bilong mi, papa bilong mipela, Lihai, tu i bin autim planti samting long ol brata bilong mi, na toktok gen long ol, wanem bikpela ol samting Bikpela i bin wokim long olgeta long kisim ol i kamaut long graun bilong Jerusalem.\n\n2 Na papa bilong mipela i bin tokaut long ol brata bilong mi long pasin bik het na les long havim tok bilong ol long solwara, na long marimari bilong God long larim ol i stap, olsem ol i no bin go aninit long solwara.\n\n3 Na tu em i bin tokaut long ol brata bilong mi long graun em i bin promisim, olsem ol i kisim pinis—long wanem Bikpela i bin marimari long tok lukaut long mipela olsem mipela mas ronawe long graun bilong Jerusalem.\n\n4 Long wanem, lukim, papa bilong mi i bin tok, mi bin lukim wanpela visen, we mi save olsem Jerusalem i bagarap pinis, na sapos yumi i stap yet long Jerusalem, yumi tu bai idai.\n\n5 Tasol, em i tok, inap mipela i bin kisim pen tasol, mipela kisim pinis graun em i bin promisim, wanpela nambawan graun tru long olgeta narapela graun, wanpela graun em God Bikpela i bin promisim wantaim mi olsem ol lain pikinini bilong mi bai kisim long ol yet. Ye, Bikpela i bin promisim dispela graun long mi, na long ol lain pikinini bilong mi long stao olgeta oltaim, na tu long olgeta lain em Bikpela bai lidim ol long kamaut long ol narapela kantri wantaim han bilong em.\n\n6 Olsem na, mi, Lihai profesai olsem long Spirit em i wok insait long mi olsem nogat wanpela man bai kam nating long dispela graun, tasol long ol lain em Bikpela bai kisim ol i kam wantaim han bilong em.\n\n7 Long wanem, dispela graun em i bin dediketim long man em Bikpela yet bai kisim em i kam. Na sapos ol manmeri em Bikpela i bringim ol bai sevim em long bihainim ol lo em i bin givim, dispela graun bai kamap graun bilong fridom long ol. Long wanem, ol i bai i no inap moa karim ol i go daun long kalabus, sapos olsem, em bikos long sin bilong ol, long wanem, sapos sin i kamap bikpela tru, kes bai kamap long graun bikos long ol, tasol Bikpela bai blesim dispela graun long ol stretpela lain oltaim.\n\n8 Na lukim, em long bikpela save bilong Bikpela olsem na em i haitim dispela graun long ai bilong ol narapela nesen, long wanem lukim, planti nesen ol bai pulap long dispela graun, olsem na tupela bai nogat ples long kisim bilong ol tumbuna bilong ol.\n\n9 Olsem na, mi, Lihai i gat promis olsem sapos ol lain em God Bikpela kisim ol i kam long graun bilong Jerusalem ol bai bihainim ol lo bilong em, sindaun bilong ol bai kamap gutpela long pes bilong dispela graun, na bai haitim ol long olgeta narapela nesen olsem ol bai kisim dispela graun long ol i yet. Na sapos ol i bihainim ol lo bilong Bikpela, em bai blesim ol long pes bilong dispela graun, na nogat wanpela man bai bagarapim ol, o kisim graun bilong ol, na ol bai i stap gut oltaim.\n\n10 Tasol lukim, taim i kam we bilip bilong ol bai paul isi isi na i go olgeta, bihain ol i kisim bikpela blesin tru long han bilong Bikpela—na ol i bin gat save long kriesen, bilong graun na olgeta man, na ol i bin save long bikpela na naispela wok tru bilong Bikpela long taim em i bin krietim graun, pawa em i bin givim long ol long wokim olgeta samting wantaim bilip, ol i bin gat olgeta lo long taim bilong i stat tru, na ol i bin karim i kam wantaim bikpela pawa tru bilong Bikpela i nogat arere long dispela graun em bin promisim i dia tumas—Lukim, mi tok, sapos de bai kam we ol bai les long Em Wanpela Holi Tasol bilong Israel, tru tru Mesaia, Ridima na God bilong ol, lukim, ol jasmen bilong man em i stret bai kamap long ol.\n\n11 Ye, Bikpela bai karim i kam ol narapela nesen long ol, na em bai givim pawa long ol narapela nesen, na em bai tekawe long ol, ol graun bilong ol, na em bai mekim ol narapela nesen raus nabaut na paitim ol.\n\n12 Ye, ol blut bai kapsait taim wanpela jeneresen bai pinis, i go long narapela, wantaim bikpela mekim save tru namel long ol, olsem na, ol pikinini bilong mi, mi laikim olsem yupela bai tingim, ye, mi laikim olsem yupela bai harim ol toktok bilong mi.\n\n13 O, mi laikim tru olsem yupela bai kirap, long taim yupela slip idai, ye, tru tumas long slip bilong hel, na tromoi ol sen nogut tru ol i bin pasim yupela wantaim, ol wankain sen ol i save pasim ol lain pikinini bilong ol man, olsem ol lain pikinini bilong ol man ol i bin karim ol i go daun long kalabus long baret bilong bikpela pen na sore oltaim oltaim.\n\n14 Kirap! na sanap long das, na harim ol toktok bilong papa mama em i guria, na pandaun na bodi bilong em i no long taim yupela mas putim i go daun insait long kolpela matmat na ples nogat nois, long hul nogat wanpela man bilong raun i save go na kam bek gen, i no long taim na mi bai bihainim rot bilong olgeta graun.\n\n15 Tasol lukim, Bikpela i bin kisim bek sol bilong mi long hel, mi i bin lukim glori bilong em, na ol han bilong lav bilong em i raunim mi oltaim oltaim.\n\n16 Na mi laik olsem yupela mas tingim long bihainim ol lo wantaim ol jasmen bilong Bikpela, lukim; dispela i bin strongpela laik bilong sol bilong mi long i stat tru.\n\n17 Bel bilong mi i bin hevi wantaim sore long wanwan taim, bikos mi poret nogut bikos long yupela kamapim belhat bilong yupela, Bikpela God bilong yupela bai kamaut wantaim olgeta belhat bilong em long yupela, olsem bai yupela bai lus long pes bilong Bikpela na bagarap oltaim oltaim;\n\n18 O, olsem kes bai kamap long yupela wantaim lain pikinini bilong yu long longpela taim, na yupela bai kisim bagarap wantaim naip bilong pait, na wantaim taim bilong hangre, na ol narapela nesen bai ol i les long yu, na tewel bai lidim yu go long bihainim laik na kalabus bilong em.\n\n19 O ol lain pikinini man bilong mi, mi laikim olsem ol dispela samting bai i no inap kamap long yupela, tasol, mi laikim olsem yupela bai kamap wanpela nambawan pipol em Bikpela bai laikim tru. Tasol lukim, laik bilong em mas kamap, long wanem, ol rot bilong em i stretpela tru oltaim, oltaim.\n\n20 Na Bikpela i bin tokaut olsem: Sapos yu bai bihainim olgeta lo bilong mi, yu bai kamapim gutpela sindaun bilong yu long graun, tasol sapos yu bai i no inap bihainim olgeta lo bilong mi, yu bai lus long pes bilong mi.\n\n21 Na nau olsem sol bilong mi bai amamas long yupela, na olsem bel bilong mi bai lusim dispela graun wantaim amamas bikos long yupela, olsem mi bai i no inap karim i go daun long matmat wantaim pen na sore, kirap long das, ol pikinini man bilong mi, na kamap olsem ol man, na kamap strong wantaim wanpela het na wanpela bel, bung wantaim long olgeta samting, inap long yupela bai i no inap kam daun long kalabus;\n\n22 Olsem yupela bai i no inap kisim kes wantaim kes nogut tru na tu olsem yupela bai i no inap kirapim kros bilong stretpela God bilong yupela, long bagarapim yupela, ye, long bagarapim sol wantaim bodi long oltaim.\n\n23 Opim ai, ol pikinini man bilong mi, putim klospait bilong stretpela pasin. Tromoi ol sen ol i bin pasim yupela wantaim, na kamaut long ples hait, na kirap long das.\n\n24 No ken les long harim tok moa long brata bilong yupela, ol visen bilong em i bin gutpela tru, na em i bin kipim ol lo long i stat tru taim mipela lusim Jerusalem, na em i bin kamap wanpela wokman long ol han bilong God, long karim yumi kam long graun em i bin promisim, long wanem, inap mipela bai idai long hangre long ples we nogat man i stap, sapos em i no bin i stap, tasol, yupela bin tingting long rausim laip bilong em, ye, na em i bin kisim pen wantaim bikpela sore bikos long yupela.\n\n25 Na mi poret na guria nogut tru bikos long yupela, nogut em bai kisim pen gen, long wanem, lukim, yupela i bin sutim tok long em olsem em i bin ting ting long abrusim yupela long kisim pawa na atoroti, tasol mi save olsem em i no bin ting ting long abrusim yupela long kisim pawa o atoroti, tasol em i bin ting ting long glori bilong God, wantaim sindaun bilong yupela yet long oltaim oltaim.\n\n26 Na yupela i bin tok baksait bikos em i bin tokaut klia long yupela. Yupela tok olsem em i bin yusim strongpela toktok, yupela tok olsem em i bin belhat wantaim yupela, tasol lukim, strongpela toktok bilong em i strongpela toktok bilong pawa bilong toktok bilong God, i bin i stap insait long em, na samting yupela kolim belhat em i tok tru na dispela tok tru em i save i stap long God, na brata bilong yupela i no inap long holim bek dispela tok tru, olsem na brata bilong yupela i bin soim klia ol pasin nogut bilong yupela.\n\n27 Na i mas gat as olsem pawa bilong God mas i stap wantaim em, inap long em i mas tokim yupela olsem yupela mas bihainim. Tasol lukim, i no em, tasol Spirit bilong Bikpela em i bin i stap insait long em, na em i bin opim maus bilong em long tokaut, olsem na em i no inap pasim maus.\n\n28 Na nau pikinini bilong mi Leman, na tu Lemuel wantaim Sem, na tu ol pikinini man bilong mi em ol pikinini man bilong Ismael, lukim, sapos yupela bai harim long maus bilong Nifai, yupela bai i no inap idai. Na sapos yupela harim em mi bai lusim long yupela wanpela blesin, ye, tru tumas em bai nambawan blesin bilong mi.\n\n29 Tasol, sapos yupela bai i no inap harim em, mi bai kisim bek nambawan blesin bilong mi, ye, tru tumas blesin bilong mi, na dispela blesin bai kam antap long em.\n\n30 Na nau, Joram, mi tok long yu: Lukim, yu em wok boi bilong Leban, tasol, ol i bin karim yu kam out long graun bilong Jerusalem, na mi save olsem yu em wanpela poroman tru tru bilong pikinini bilong mi, Nifai, oltaim oltaim.\n\n31 Olsem na, bikos yu bin strong yet, ol lain pikinini bilong yu bai kisim blesin wantaim ol lain pikinini bilong Nifai, olsem ol i stap wantaim gutpela sindaun longpela taim long pes bilong dispela graun, na nogat wanpela samting,olsem pasin nogut namel long ol, bai bagarapim gutpela sindaun bilong ol long pes bilong dispela graun oltaim oltaim.\n\n32 Olsem na, sapos yu wantaim ol lain tumbuna bilong yu bai bihainim ol lo bilong Bikpela, Bikpela i bin makim na dediketim dispela graun long gutpela sindaun bilong ol lain pikinini bilong yu, wantaim ol lain pikinini bilong pikinini man bilong mi.\n\n", "2-ne 2": "[center][font_size=26]Sapta 2[/font_size][/center]\n\n[i]Kisim bek i kam long Holi Mesaia—Fridom long makim (ejensi) i nambawan long ol manmeri long i stap na kamap—Adam i bin pundaun olsem ol man meri bai kamap long laip bilong skin—Ol man meri i fri long makim fridom na laip oltaim oltaim. Klostu 588–570 krismas bipo Krais.[/i]\n\n1 Na nau, Jekop, mi tok long yu: Yu em nambawan pikinini man bilong mi long ol de bilong pen bilong mi long ples we nogat man i stap. Na lukim, yu bin kisim pen wantaim sore long planti taim, taim yu liklik yet, bikos long pasin nogut bilong ol brata bilong yu.\n\n2 Tasol, Jekop, nambawan pikinini man bilong mi long ples we nogat man i stap, yu save olsem God i bikpela tru tumas, na em bai dediketim ol pen bilong yu long gutpela bilong yu.\n\n3 Long wanem, Bikpela bai blesim sol bilong yu, na yu bai i stap gut wantaim brata bilong yu, Nifai, na yu bai yusim ol dispela de bilong yu long sevim God bilong yu. Long wanem, mi save olsem yu bin kisim bek, bikos long stretpela pasin bilong Ridima bilong yu, bikos yu bin lukim olsem Ridima bilong yu bai kam long taim stret em i bin makim long bringim selvesen long ol man.\n\n4 Na yu bin lukim glori bilong em taim yu yangpela, olsem na, Bikpela bai blesim yu wankain olsem long ol lain ol bai minista long skin, bikos Spirit i wankain, asde, tude na oltaim. Na rot em i bin redim long taim man i bin pundaun, na selvesen i fri.\n\n5 Na ol man ol bin skulim inap long ol i bai save gutpela long nogut. Na lo ol i bin givim long ol man. Na lo tasol bai i no inap stretim ol man long skin, o, long dispela lo ol man bai lus. Ye, ol i bin lus long pes bilong Bikpela wantaim lo. Ye, ol i bin lus long pes bilong bikpela wantaim lo bilong skin, na tu, ol man mas idai long lo bilong spirit long dispela em i gutpela, na kisim wari na bagarap nogut tru long oltaim olgeta.\n\n6 Long wanem, kisim bek i kam insait na long Holi Mesaia, bikos grasia wantaim tok tru i pulap long em.\n\n7 Lukim, em i ofaim em yet wanpela ofa bilong sin, long mekim i kamap tru as tingting bilong lo, long olgeta lain ol i brukim bel na gat spirit bilong lainim, na as tingting bilong lo bai i no inap kamap long man o meri ol i no brukim bel na nogat spirit bilong lainim.\n\n8 Long wanem, em i bikpela samting tru long soim ol dispela samting long ol manmeri bilong graun, olsem ol i mas save olsem nogat wanpela manmeri long skin bai i stap long pes bilong God, tasol long save na marimari na grasia bilong Holi Mesaia, em i givim laip bilong em long idai long skin, na kisim bek gen wantaim pawa bilong Spirit, olsem em i bai kamapim kirap gen bilong idai, bikos Holi Mesaia i nambawan man long kirap gen.\n\n9 Long wanem, Holi Mesaia i nambawan prut bilong God, na sapos em i beten long halivim olgeta lain pikinini bilong ol man, ol lain pikinini bilong ol man em ol i bilip long em bai kisim selvesen.\n\n10 Na bikos long beten long halivim olgeta, olgeta man kam long God, long wanem, ol sanap long pes bilong God, long em long jasim olsem long trupela toktok na holi pasin husat i stap insait long em. Long wanem, ol as tingting bilong lo Em wanpela Holi Tasol i bin givim, em long givim mekim save, we dispela mekim save i mas stap long wanpela sait long lo i birua wantaim amamas em i stap long narapela sait long lo, long mekim kamap tru ol as tingting bilong atonmen—\n\n11 Long wanem, i gat nid olsem olgeta samting mas gat birua. Sapos birua i no i stap, nambawan pikinini man bilong mi long ples we nogat man i stap, stretpela pasin bai i no inap kamap, na tu pasin nogut, na tu pasin holi o pasin bilong bikpela pen, na tu gutpela o nogut. Long wanem, olgeta samting bai ol i bung long kamap wanpela tasol, olsem na, sapos olgeta samting i kamap wanpela bodi, em bai i stap olsem idai bikos olgeta samting bai nogat laip o idai bai nogat; o pasin nogut long skin o gutpela pasin long graun, amamas o bikpela pen na tu; save na tingting bai nogat.\n\n12 Long wanem,ol dispela samting em i mas krietim nating, olsem na ol bai nogat as tingting long mekim i kampa tru long arere. Long wanem, dispela samting mas bagarapim bikpela save bilong God wantaim as tingting oltaim bilong em, na tu pawa, na marimari wantaim stretpela pasin bilong God.\n\n13 Na sapos yupela i tok lo i nogat, yupela tu i tok sin bai i nogat. Sapos yupela i tok sin i nogat, yupela tu bai tok stretpela pasin bai i nogat. Na sapos stretpela pasin i nogat, amamas i nogat. Na sapos stretpela pasin i nogat em amamas bai i nogat, na mekim save na bikpela pen na bagarap bai nogat. Na sapos ol dispela samting i nogat, God i nogat. Na sapos God i nogat, yumi bai nogat, na wankain long graun, long wanem, olgeta samting bai i no inap kamap olsem, na tu long wokim ol samting o ol samting long wokim, long wanem, olgeta samting bai i no inap i stap.\n\n14 Na nau, ol pikinini man bilong mi, mi toktok long yupela long ol gutpela sindaun na lainim ol gutpela samting bilong yupela, bikos God i stap, na em i bin wokim olgeta samting, ol heven wantaim graun, na olgeta samting i stap long ol, long wokim ol samting na ol samting long wokim.\n\n15 Na long kamapim tru as tingting bilong em i stap ol taim insait long man, bihain long em i bin wokim nambawan papa-mama bilong yumi, wantaim ol enimol long graun na ol pisin long antap, na long katim sot, olgeta samting em i bin krietim em i stap, i gat nid olsem birua mas i stap, tru tumas, prut em i bin tambuim mas i stap long birua wantaim diwai bilong laip, wanpela em i switpela na narapela em i pait.\n\n16 Long wanem, God Bikpela i bin givim long man olsem em mas mekim disisen bilong em yet. Olsem na, man bai i no inap mekim disisen bilong em yet, tasol em mas wokim disisen bilong em yet taim wanpela o narapela mas kirapim bel bilong em long wokim.\n\n17 Na mi, Lihai, olsem long ol samting mi bin ritim, mas gat nid long tingting olsem wanpela ensel bilong God, olsem long samting em i bin raitim na i bin pundaun long heven, olsem na em i bin kamap tewel, bikos em i bin traim long kisim samting em i nogut long ai bilong God.\n\n18 Na bikos em i bin pundaun long heven, na em i kamap nogut tru olgeta oltaim, em tu laikim olgeta manmeri long kamap nogut tru. Olsem na, em i bin tokim Iv, ye, tru tumas dispela snek bilong taim bipo, em i tewel, na em i papa bilong olgeta giaman pasin, olsem na em i bin tok: Kaikai dispela prut Bikpela i bin tambuim, na yu bai i no inap idai, tasol; yu bai kamap wankain olsem God, na yu bai save long gutpela na nogut.\n\n19 Na bihain Adam wantaim Iv ol i bin kaikaim prut Bikpela i bin tambuim, na em i bin rausim ol long gaden long Iden, long wok long graun.\n\n20 Na ol i bin kamapim lain pikinini, ye, em ol famili bilong olgeta graun.\n\n21 Na olgeta de bilong ol lain pikinini bilong ol man em i bin mekim long kamap longpela, olsem long laik bilong God, olsem long ol bai tanim bel taim ol i stap long skin, olsem na, laip bilong ol i bin kamap olsem taim bilong traim, na dispela taim bilong ol i bin kamap longpela na long bihainim ol lo God Bikpela i bin givim long ol lain pikinini bilong ol man. Long wanem, em i bin givim lo olsem olgeta man mas tanim bel, bikos em i bin soim long olgeta man olsem ol i bin lus pinis, bikos long pasin brukim lo long papa na mama bilong ol.\n\n22 Na nau, lukim, sapos Adam i no brukim lo, em bai i no inap pundaun, tasol em bai i stap yet long gaden long Iden. Na olgeta samting em i bin krietim, mas i stap yet long wankain laip bihain long ol bin krietim, ol, na ol i mas i stap yet oltaim, na bai nogat arere.\n\n23 Na ol bai nogat rot long kisim pikinini, olsem na, ol bai i stap yet long laip we ol bai i no inap save long ol samting, olsem amamas, bikos ol bai i no inap save long pen, o wokim pasin nogut bikos ol bai i no inap save long sin.\n\n24 Tasol, lukim, olgeta samting em i bin wokim long bikpela save bilong em na em i save olgeta samting.\n\n25 Adam i bin pundaun olsem ol man bai kamap long laip bilong idai, na ol man bai kamap long laip bilong idai bai kisim amamas.\n\n26 Na Mesaia i kam long taim stret em i bin makim, olsem em bai kisim bek ol lain pikinini bilong ol man ol i bin pundaun. Na bikos ol i bin kisim ol i kam bek long pundaun, ol i bin kamap fri oltaim, long save gutpela long nogut, long wokim disisen bilong ol yet na ol i no inap larim ol narapela long wokim disisen bilong ol, tasol, em lo bai mekim save long ol long dispela bikpela laspela de tru, na long bihainim ol lo God i bin givim.\n\n27 Olsem na, ol man i fri olsem long skin, na olgeta samting em i bin givim long ol, em long mekim ol isi long ol man. Na ol i fri long makim fridom na laip oltaim oltaim insait long bikpela Namelman tru bilong olgeta man, o long makim kalabus na idai, long bihainim kalabus na pawa bilong tewel, long wanem, em i laikim olsem olgeta man mas kamap nogut tru wankain olsem em yet.\n\n28 Na nau, ol pikinini man bilong mi, mi laikim olsem yupela bai lukluk long bikpela Namelman, tru na harim long nambawan ol lo tru bilong em, na strong long bilip long ol toktok bilong em, na makim laip oltaim long bihainim laik long Holi Spirit bilong em.\n\n29 Na i no inap makim dispela dai istap oltaim, long bihainim laik bilong skin na nogut pasin em i stap insait long skin, em i givim spirit bilong tewel pawa long kalabusim yu, long kisim yu i go daun long hel, olsem em i bai bosim yu insait long kingdom bilong em.\n\n30 Mi bin autim ol dispela liklik toktok long yupela olgeta, ol pikinini man bilong mi, long ol las de long taim long traim bilong mi, na mi bin makim gutpela haptoktok, olsem long ol toktok bilong profet. Na mi nogat narapela tingting tasol em long sindaun oltaim oltaim long sol bilong yupela. Amen.\n\n", "2-ne 3": "[center][font_size=26]Sapta 3[/font_size][/center]\n\n[i]Josep taim em i stap long Isip lukim ol lain bilong Nifai long visen—Em i bin profesai long Josep Smit, glasman bilong las de wantaim Moses, em ol bai seivim Israel, na long taim Buk Momon bai kam. Klostu 588–570 krismas bipo Krais.[/i]\n\n1 Na nau mi toktok long yu, Josep, laspela pikinini man bilong mi. Yu mama i bin karim yu long ples we nogat man i stap long taim long ol pen bilong mi, ye, mama bilong yu i bin karim yu insait long ol de bilong bikpela sore tru bilong mi.\n\n2 Na inap Bikpela bai dediketim dispela graun long yu tu, em wanpela graun em i dia tru, long yu long kisim, na long lain pikinini bilong yu wantaim lain pikinini long ol lain brata bilong yu long kisim, long gutpela sindaun bilong yu oltaim, sapos yu bihainim ol lo bilong Em wanpela Holi Tasol bilong Israel.\n\n3 Na nau, Josep, laspela pikinini man bilong mi, em mi bin kisim kamaut long ples we nogat man i stap wantaim ol pen bilong mi, inap Bikpela bai blesim yu oltaim, long wanem, tumbuna pikinini bilong yu bai i no inap bagarap olgeta.\n\n4 Long wanem, lukim, yu em prut bilong ol sangana bilong mi, na mi em tumbuna pikinini bilong Josep em ol i bin karim em i go kalabus long Isip. Na Bikpela i bin mekim bikpela promis tru long Josep.\n\n5 Olsem na, tru tumas, Josep i bin lukim de bilong yumi. Na em i bin kisim promis long Bikpela olsem God Bikpela bai kirapim wanpela stretpela han diwai long haus bilong Israel long prut long sangana bilong em, na dispela i no Mesaia, tasol wanpela han diwai em bai bruk i go olgeta, tasol Bikpela bai tingim ol promis em i bin wokim wantaim ol olsem Mesaia bai soim long ol long las de wantaim spirit bilong pawa, long kisim ol kamaut long lait bilong tudak—ye, kamaut long fridom long ples hait bilong tudak, na kalabus.\n\n6 Long wanem, tru tumas, Josep i bin tokaut olsem: Wanpela glasman bai God Bikpela bilong mi bai kirapim, em bai kamap nambawan glasman tru long prut long sangana bilong mi.\n\n7 Ye, tru tumas, Josep i bin tok: Olsem Bikpela tokim mi: Wanpela nambawan glasman tru bai mi kirapim long prut long sangana bilong yu, na em bai kamap nambawan man namel long prut long sangana bilong yu. Na mi bai givim lo long em, olsem em bai wokim wanpela wok long prut long sangana bilong yu, ol lain brata bilong em, em dispela wok bai kamap dia tumas long ol inap long bringim ol long save long ol promis mi bin mekim wantaim ol tumbuna papa bilong yu.\n\n8 Na mi bai givim long em wanpela lo olsem em bai i no inap wokim narapela wok, tasol wok mi bai tokim em long wokim. Na mi bai mekim em kamap nambawan tru long ai bilong mi, bikos em bai wokim wok bilong mi.\n\n9 Na em bai kamap nambawan tru wankain olsem Moses, em mi bin tok mi bin kamapim em long yupela, long seivim ol pipol bilong mi, O haus bilong Israel.\n\n10 Na mi bai kamapim Moses inap em bikpela long seivim ol pipol bilong yu long graun bilong Isip.\n\n11 Tasol wanpela glasman bai mi kirapim long prut long sangana bilong yu, na mi bai givim pawa long em long kisim kam toktok bilong mi long ol tumbuna pikinini long sangana bilong yu—na i no long kisim kam ol toktok bilong mi tasol, Bikpela i tok, tasol long mekim ol i bilip long toktok bilong mi em bai go aut pinis namel long ol.\n\n12 Olsem na, prut long sangana bilong yu bai rait, na prut long sangana bilong Juda bai rait, na dispela samting em prut long sangana bilong yu em bai raitim wantaim prut long sangana bilong Juda bai kamap wantaim long daunim ol giaman doktrin na kilim idai ol tok pait, na kirapim bel isi namel long prut long sangana bilong yu, na bringim ol long save long ol tumbuna papa bilong ol, long las de, na tu long save long ol promis bilong mi, Bikpela i tok.\n\n13 Na Bikpela bai strongim em long pasin skin dai bilong em, long dispela de wok bilong mi bai i stat namel long olgeta pipol bilong mi, long kisim yu kam bek gen, O haus bilong Israel, Bikpela i tok.\n\n14 Na Josep i bin profesai olsem: Lukim, Bikpela bai blesim dispela glasman, na Bikpela bai paulim ol lain em ol traim long bagarapim em, bikos long dispela promis, mi bin kisim long Bikpela long prut long sangana bilong mi, bai kamap tru. Lukim, mi bilip stret olsem dispela promis bai kamap tru.\n\n15 Na nem bilong em bai wankain olsem nem bilong mi, na em bai wan nem long papa bilong em. Na dispela man bai kamap wankain olsem mi, bikos long wanpela wok, Bikpela bai wokim wantaim han bilong em, em bai bringim ol pipol bilong mi long kisim selvesen wantaim pawa bilong Bikpela.\n\n16 Ye, Josep i bin profesai olsem: Mi bilip stret long dispela samting, wankain olsem mi bilip stret long promis bilong Moses, bikos Bikpela i bin tokim mi, mi bai lukautim ol tumbuna pikinini bilong yu long oltaim.\n\n17 Na Bikpela i bin tok: Mi bai kamapin Moses, na mi bai givim pawa long em insait long wanpela stik, na mi bai givim jasmen long em long rait. Tasol, mi bai i no inap slekim tang bilong em, olsem em bai kamap man bilong toktok, long wanem, mi bai i no inap mekim em long kamap man bilong toktok. Tasol, mi bai raitim long em ol lo bilong mi, wantaim pinga bilong mi yet, na mi bai kirapim wanpela mausman bilong em.\n\n18 Na tu Bikpela i bin tokim mi: Mi bai kirapim prut long sangana bilong yu, na mi bai kirapim wanpela mausman bilong em. Na mi, lukim, mi bai givim long em atoroti olsem em bai raitim ol raitin bilong prut long sangana bilong yu, long prut long sangana bilong yu, na mausman long sangana bilong yu bai autim ol dispela toktok.\n\n19 Na ol toktok em bai raitim em bai ol toktok i gutpela long bikpela save bilong mi mas go aut long ol prut long sangana bilong yu. Na ol toktok bai kamaut olsem krai bilong prut long sangana bilong yu ol i bin kamaut long das, long wanem, mi save long bilip bilong ol.\n\n20 Na krai bilong ol bai kamaut long das, ye, tru tumas, ol bai krai na tanim bel long ol lain brata bilong ol, tru tumas bihain long planti jeneresen i go pas long ol. Na em bai kamap we krai bilong ol bai go, tru tumas, olsem long gutpela toktok bilong ol.\n\n21 Bikos long bilip bilong ol toktok bilong ol bai go aut long maus bilong mi long ol lain brata bilong ol em ol prut long sangana bilong yu, na mi bai mekin ol malumalum toktok bilong ol long mekim ol kamap strong long bilip bilong ol, long tingim promis bilong mi, em mi bin mekim wantaim ol tumbuna papa bilong yu.\n\n22 Na nau, lukim, Josep, pikinini man bilong mi, tumbuna papa bilong mi long taim bipo bin profesaim olsem.\n\n23 Long wanem, bles yu, bikos long dispela promis, bikos, Bikpela em bai i no inap bagarapim ol tumbuna pikinini bilong yu, long wanem, ol bai harim ol toktok bilong wanpela buk.\n\n24 Na wanpela nambawan man tru bai kirap namel long ol, em bai wokim planti gutpela wok tru, long toktok na pasin i tru, na em bai kamap wanpela samting bilong wok long han bilong God, wantaim strongpela bilip tru, long wokim traipela wok tru bilong kirap nogut, na wokim dispela samting em i nambawan tru long ai bilong God, long kamapim planti wok tru long bringim bek gen haus bilong Israel, na ol tumbuna pikinini bilong ol brata bilong yu.\n\n25 Na nau, bles yu Josep. Lukim, yu em liklik mangi olsem na, harim ol toktok bilong brata bilong yu, Nifai, na Bikpela bai blesim yu, olsem long ol toktok mi bin tokim yu. Tingim ol toktok bilong papa bilong yu, taim em i idai. Amen.\n\n", "2-ne 4": "[center][font_size=26]Sapta 4[/font_size][/center]\n\n[i]Lihai i kaunselim na blesim lain pikinini bilong em—Em idai na ol i bin planim—Nifai i amamas long gutpela pasin bilong God—Nifai i putim bilip bilong em long Bikpela, oltaim. Klostu 588–570 krismas bipo Krais.[/i]\n\n1 Na nau, mi, Nifai, toktok long ol profesi papa bilong mi i bin autim pinis, long Josep ol i bin karim em i go long Isip.\n\n2 Long wanem, lukim, tru tumas, em i bin profesai long olgeta lain pikinini bilong em. Na i no planti profesi i nambawan tru olsem long ol profesi em i bin raitim. Na em i bin profesai long mipela wantaim ol tumbuna pikinini bilong yumi long bihain taim, na ol profesi bilong em i bin raitim long ol plet bras.\n\n3 Olsem na, bihain long papa bilong mi pinisim toktok long ol profesi bilong Josep, em i singautim ol pikinini bilong Leman, ol pikinini man wantaim ol pikinini meri bilong Leman, na tokim ol: Lukim, ol pikinini man na ol pikinini meri bilong mi, em i ol pikinini man na ol pikinini meri bilong nambawan pikinini bilong mi, mi laikim olsem, yupela mas givim iyau long ol toktok bilong mi.\n\n4 Long wanem, God Bikpela i bin tok olsem: Sindaun bilong yu long graun em bai kamap gutpela, sapos yu bihainim ol lo bilong mi, na yu bai lus long pes bilong mi, sapos yu no bihainim ol lo bilong mi.\n\n5 Tasol lukim, ol pikinini man na ol pikinini meri bilong mi, mi no inap go daun long matmat bilong mi nating, tasol mi mas lusim wanpela blesin long yupela pastaim, bikos lukim, mi save olsem sapos yupela i bin lainim ol rot we yupela mas go, yupela bai i no inap lusim dispela rot.\n\n6 Olsem na, sapos kes i bin kamap long yupela, lukim, mi lusim blesin bilong mi long yupela, olsem kes bai raus long yupela, na bai kamap long het bilong ol papa na mama bilong yupela.\n\n7 Long wanem, bikos long blesin bilong mi, God Bikpela bai i no inap larim yupela, olsem yupela bai idai, olgeta long wanem, em bai marimari long yupela wantaim ol tumbuna pikinini bilong yupela oltaim.\n\n8 Na em i kamap we, bihain long papa bilong mi pinisim toktok long ol pikinini man na ol pikinini meri bilong Leman, em i askim olsem ol pikinini man na ol pikinini meri bilong Lemuel bai kisim kam long em.\n\n9 Na em i bin toktok long ol, olsem: Lukim, ol pikinini man na ol pikinini meri bilong mi, em i ol pikinini man na ol pikinini meri bilong nambatu pikinini man bilong mi, lukim, mi lusim long yupela wankain blesin, mi bin lusim long ol pikinini man na ol pikinini meri bilong Leman, olsem na, yupela bai i no inap kisim bagarap olgeta, tasol, Bikpela bai blesim ol tumbuna pikinini bilong yupela, long arere tru.\n\n10 Na em i kamap we, taim papa bilong mi pinisim toktok long ol, lukim, em i bin toktok long ol pikinini man bilong Ismael, ye, na tru tumas long olgeta famili bilong Ismael.\n\n11 Na bihain papa bilong mi pinisim ol toktok long ol, em i bin toktok long Sem, olsem: Mi blesim yu, wantaim ol lain pikinini bilong yu, bikos yu bai kisim dispela graun long yu yet, wankain olsem brata bilong yu Nifai. Na ol lain pikinini bilong yu bai namba bilong ol bai wankain wantaim ol lain pikinini bilong Nifai, na tru tumas, yu bai kamap wankain olsem brata bilong yu, na ol lain pikinini bilong yu bai kamap wankain olsem ol lain pikinini bilong em, na Bikpela bai blesim yu long olgeta de bilong yu.\n\n12 Na em i kamap we, bihain papa bilong mi, Lihai, i bin toktok long olgeta famili bilong em, olsem long pilim long bel bilong em na Spirit bilong Bikpela em i bin i stap insait long em, em kamap lapun stret. Na em i kamap we, em i bin idai, na mipela i bin planim em.\n\n13 Na em i kamap we, i no planti de i go pas bihain long idai bilong em, Leman na Lemuel wantaim ol pikinini man bilong Ismael ol i bin belhat long mi bikos Bikpela i bin strongim gutpela toktok long ol.\n\n14 Long wanem, Bikpela i bin tokim mi, Nifai, long toktok long ol olsem em i bin toktok, long wanem, mi bin autim planti samting long ol, na tu papa bilong mi i bin autim planti samting long ol bipo em bin idai, planti long husat toktok bin raitim long ol narapela plet bilong mi, long wanem, ol narapela plet bilong mi gat moa stori long histri.\n\n15 Na mi raitim ol samting long sol bilong mi wantaim planti skripsa em i bin katim na raitim long ol plet bras long ol dispela plet. Long wanem, sol bilong mi save amamas long ol skripsa, na mi save tingting strong long ol, na mi raitim ol long lainim ol gutpela sindaun long lain pikinini bilong mi.\n\n16 Lukim, sol bilong mi save amamas long ol samting bilong Bikpela, na bel bilong mi save tingting strong olgeta taim long ol samting mi bin lukim na harim.\n\n17 Tasol, inap bikpela gutpela pasin tru bilong em i bin soim mi bikpela tru na naispela ol wok tru bilong em, tasol bel bilong mi i singaut: O mi em wanpela man bilong kisim ol pen stret! Ye, bel bilong mi save sore bikos mi man wantaim skin, sol bilong mi save pen nogut tru bikos long ol sin bilong mi.\n\n18 Ol traim pasin wantaim sin i save raunim mi, na save bagarapim mi isi tru.\n\n19 Na taim mi gat laik long amamas, bel bilong mi save krai wantaim pen bikos long ol sin bilong mi, tasol, mi save long husat em mi bilip long em.\n\n20 God bilong mi i bin halivim mi, em i bin lidim mi kam long taim long ol pen bilong mi long ples we nogat man i stap, na em i bin lukautim mi antap long ol wara bilong traipela solwara.\n\n21 Em i bin pulumapim mi wantaim lav bilong em, inap long karamapim olgeta bodi bilong mi.\n\n22 Em i bin daunim ol birua bilong mi, inap long mekim ol guria long ai bilong mi.\n\n23 Lukim, em i bin harim krai bilong mi long san, na em i bin givim save long mi long visen long nait.\n\n24 Na mi save kamap strong long strongpela beten tru long ai bilong em long san, ye, mi save salim maus bilong mi i go antap stret, na ol ensel save kam daun na minista long mi.\n\n25 Na bodi bilong mi, em wing bilong spirit bilong em i bin karim em i go go antap long ol traipela longpela maunten. Na ol ai bilong mi i bin lukim ol bikpela samting tru, ye, tru tumas, bikpela tumas long ol man long lukim, olsem na, Bikpela i bin tambuim mi, olsem mi bai i no inap raitim ol.\n\n26 Olaman, sapos mi ken lukim ol bikpela samting tru, sapos Bikpela long pasin daunim bel bilong em long lain pikinini bilong ol man ken visitim ol man long bikpela marimari tru, bilong wanem bel bilong mi mas krai na sol bilong mi i stap yet long ples daun bilong sore, na olgeta strong long bodi bilong mi i pinis, na mi bin skin dai bikos long ol pen bilong mi?\n\n27 Na bilong wanem mi mas lusim sin, bikos long skin bilong mi? Ye, bilong wanem mi mas opim rot long traim pasin, inap long wanpela tewel man bai kisim ples insait long bel bilong mi long bagarapim bel isi bilong mi na givim pen long sol bilong mi? Bilong wanem mi belhat bikos long ol birua bilong mi?\n\n28 Kirap, sol bilong mi! No moa larim sin daunim yu. Amamas, O bel bilong mi, na no moa givim ples long birua bilong sol bilong mi.\n\n29 No ken belhat gen bikos long ol birua bilong mi. No ken slekim strong bilong mi bikos long ol pen bilong mi.\n\n30 Amamas, O bel bilong mi, singaut long Bikpela, na tok: O Bikpela, mi bai amamasim yu oltaim, ye, sol bilong mi bai amamasim yu, God bilong mi, na ston bilong selvesen bilong mi.\n\n31 O Bikpela, inap yu bai kisim bek sol bilong mi? Inap yu bai seivim mi long han bilong ol birua bilong mi? Inap yu bai mekim mi olsem mi bai guria taim sin i kamap?\n\n32 Inap ol dua bilong hel bai pas olgeta taim long pes bilong mi, bikos bel bilong mi i bruk na spirit bilong mi inap long sore! O Bikpela, inap yu bai i no inap pasim ol dua bilong stretpela pasin bilong yu long pes bilong mi, olsem mi bai wokabaut long rot bilong ples daun, olsem mi bai strong moa yet long bihainim stretpela rot!\n\n33 O Bikpela, inap yu bai raunim na pasim mi wantaim klos bilong stretpela pasin bilong yu! O Bikpela inap yu bai mekim rot long mi long ronawe long pes bilong ol birua bilong mi! Inap yu bai stretim rot bilong mi long pes bilong mi! Inap yu bai i no inap putim wanpela hap diwai long stopim mi long rot bilong mi—tasol olsem yu bai kliarim rot bilong mi long pes, na bai i no inap mekim hat rot bilong mi, tasol bai mekim hat ol rot long ol birua bilong mi.\n\n34 O Bikpela, mi bin bilip long yu, na mi bai bilip long yu oltaim. Mi bai i no inap bilip long man long skin, long wanem, mi save olsem kes bai kamap long man em i bilip long man long skin. Ye, kes bai kamap long man em i bilip long man o bilip long strong bilong man long skin.\n\n35 Ye, mi save olsem God bai givim fri long man em i askim. Ye, God bilong mi bai givim mi, sapos mi no askim long samting i no gutpela, olsem na, mi bai litimapim maus bilong mi long yu, ye, mi bai singaut long yu, God bilong mi, ston bilong stretpela pasin bilong mi. Lukim, maus bilong mi bai i go antap long yu oltaim, ston bilong mi na God oltaim oltaim bilong mi. Amen.\n\n", "2-ne 5": "[center][font_size=26]Sapta 5[/font_size][/center]\n\n[i]O lain bilong Nifai bruk long ol lain bilong Leman, bihainim lo bilong Moses, na wokim wanpela tempel—Ol lain bilong Leman i bin lus long pes bilong Bikpela, kisim kes, na kamap wanpela stik bilong mekim save ol lain bilong Nifai bikos ol i no bilip. Klostu 588–559 krismas bipo Krais.[/i]\n\n1 Lukim, em i kamap we, mi, Nifai, i bin singaut nogut tru long Bikpela, God bilong mi, bikos long belhat bilong ol brata bilong mi.\n\n2 Tasol lukim, belhat bilong ol long mi i bin kamap bikpela tru, inap long ol i traim long kilim mi.\n\n3 Ye, ol i bin tok baksait long mi, olsem: Yangpela brata bilong yumi i tingting long rul na bosim yumi, na mipela i bin gat planti hevi bikos long em; olsem na, yumi kilim em nau, olsem mipela bai i no moa kisim pen bikos long ol toktok bilong em. Long wanem, lukim, mipela bai i no inap mekim em kamap bosman bilong yumi, bikos rait long kamap bosman i stap wantaim yumi, em ol bikpela brata.\n\n4 Nau mi no raitim ol dispela plet olgeta toktok ol i bin tok baksait long mi. Tasol, em i inap long mi long tok, olsem ol i bin traim long kilim mi.\n\n5 Na em i kamap we Bikpela i bin tok lukaut long mi, olsem mi, Nifai, mas lusim ol, na ronawe i go long ples we nogat man i stap, wantaim olgeta lain ol bai go wantaim mi.\n\n6 Olsem na, em i kamap we mi, Nifai, i bin kisim famili bilong mi, na tu Joram wantaim famili bilong em, na Sem, bikpela brata bilong mi wantaim famili bilong em, na Jekop wantaim Josep, ol yangpela brata bilong mi, na tu ol susa bilong mi wantaim olgeta lain ol i laik long go wantaim mi. Na olgeta lain ol i laik long go wantaim mi, em ol lain ol i bilip long ol tok lukaut na revelesen bilong God, olsem na, ol i bin harim ol toktok bilong mi.\n\n7 Na mipela i bin kisim ol haus sel bilong mipela wantaim wanem samting inap long mipela long karim, na wokabaut i go long ples we nogat man i stap long planti de. Na bihain mipela wokabaut long planti de, mipela i bin sanapim ol haus sel bilong mipela.\n\n8 Na ol pipol bilong mi ol i laikim olsem mipela bai kolim nem bilong dispela ples Nifai, olsem na, mipela i bin kolim dispela ples Nifai.\n\n9 Na olgeta lain ol i bin i stap wantaim mi ol i bin kolim ol yet ol pipol bilong Nifai.\n\n10 Na mipela i bin bihainim ol jasmen na ol liklik lo wantaim bikpela lo bilong Bikpela long olgeta samting, olsem long lo bilong Moses.\n\n11 Na Bikpela i bin i stap wantaim mipela, na sindaun bilong mipela kamap gutpela tru stret, long wanem, mipela i bin planim ol kaikai, na mipela kamautim planti kaikai gen. Na mipela i stat long lukautim sipsip na bulmakau na olgeta kain kain enimol.\n\n12 Na tu, mi Nifai, i bin kisim kam ol rekot ol i bin katim na raitim long ol plet bras, wantaim bal, o kampas, em Bikpela i bin redim long papa bilong mi wantaim han bilong em, olsem long bihainim ol samting em i bin raitim.\n\n13 Na em i kamap we, sindaun bilong mipela i stat long kamap gutpela tru stret, na mipela i stat long kamap planti long graun.\n\n14 Na mi, Nifai, i bin kisim naip bilong pait bilong Leban, na wokim planti naip bilong pait wankain olsem bilong em, nogut ol pipol em nau ol i kolim ol yet ol lain bilong Leman bai kamap long mipela na bagarapim mipela, bikos mi bin save long belhat bilong ol long mi na ol pikinini bilong mi wantaim ol lain ol i bin kamap ol pipol bilong mi.\n\n15 Na mi bin lainim ol pipol bilong mi long wokim haus, na long yusim olgeta kain kain diwai, ain, kopa, bras, stil, gol, silva, na ol ain ston i dia tumas, ol it bin i stap moa moa yet.\n\n16 Na mi, Nifai, i bin wokim wanpela tempel, na mi bin wokim wankain olsem tempel bilong Solomon, tasol em i no bin wokim wantaim planti ol samting i dia tumas, long wanem, ol i no bin painim long graun mipela i bin kisim, olsem na, em i no bin kamap wankain olsem tempel bilong Solomon. Tasol, tempel mipela bin wokim em wankain olsem tempel bilong Solomon, na hanmak bilong em i bin naispela stret.\n\n17 Na em i kamap we mi, Nifai, i bin lainim ol pipol bilong mi long wok hat na long wok wantaim han bilong ol.\n\n18 Na em i kamap we ol i bin laikim olsem mi bai kamap king bilong ol. Tasol, mi, Nifai, i bin laikim olsem ol bai i no inap kisim king, tasol, mi yusim pawa bilong mi long bihainim laik bilong ol.\n\n19 Na lukim, ol toktok bilong Bikpela long ol brata bilong mi i bin kamap tru, ol toktok Bikpela i bin autim long ol olsem, mi bai kamap bosman na tisa bilong ol. Olsem na, mi bin kamap bosman na tisa bilong ol olsem Bikpela i bin toktok, i go inap long taim ol traim long kilim mi.\n\n20 Long wanem, toktok bilong Bikpela i bin kamap tru, long em i bin tok long mi, olsem: Sapos ol brata bilong yu ol i no harim ol toktok bilong yu, ol bai lus long pes bilong Bikpela. Na lukim, ol bai lus long pes bilong em.\n\n21 Na em i bin putim kes kamap long ol, ye, tru tumas, wanpela kes nogut tru, bikos long sin bilong ol. Long wanem, lukim, ol i bin kamapim belhat bilong ol long Bikpela, inap long ol bin kamap wankain olsem wanpela hatpela ston. Olsem na, bikos skin bilong ol i bin waitpela, na ol bai kamap gutpela tru na naispela long lukluk wantaim ai, na nogut ol bai kirapim bel long ol pipol bilong mi, olsem na God Bikpela i bin mekim wanpela blakpela skin long kamap long ol.\n\n22 Olsem na God Bikpela i tok: Mi bai mekim olsem na ol bai kamap les nogut tru long ai bilong ol pipol bilong yu, na kes bai i no inap kamap long ol sapos ol i tanim bel long sin bilong ol.\n\n23 Na kes bai kamap long ol pikinini bilong man na wantaim pikinini bilong ol, long wanem, ol bai kisim wankain kes. Na Bikpela i bin toktok, na kes i bin kamap.\n\n24 Na bikos long kes em i bin kamap long ol, ol i bin kamap wanpela pipol na ol i bin les long wok, bikhet na wokim paul pasin tumas, na ol i painim ol enimol long ples we nogat man i stap long kaikai.\n\n25 Na God Bikpela i bin tokim mi: Ol bai kamap wanpela stik bilong mekim save long ol lain pikinini bilong yu, long tanim bel bilong ol long tingim mi, na sapos ol lain pikinini bilong yu ol bai lus tingting long mi na ol i no harim ol toktok bilong mi, ol bai givim pen long ol inap long ol i kisim bagarap.\n\n26 Na em i kamap we mi, Nifai, i bin dediketim Jekop wantaim Josep, olsem ol bai kamap pris na tisa long olgeta hap bilong graun long ol pipol bilong mi.\n\n27 Na em i kamap we mipela i bin i stap wantaim amamas.\n\n28 Na tripela ten krismas i bin i go pas pinis long taim mipela lusim Jerusalem.\n\n29 Na mi, Nifai, i bin lukautim ol rekot bilong ol pipol bilong mi long ol plet bilong mi, em mi bin raitim i kam inap long dispela taim.\n\n30 Na em i kamap we God Bikpela i bin tokim mi: Mekim ol narapela plet, na yu bai katim na raitim planti samting em i gutpela long ai bilong mi, long gutpela sindaun long ol pipol bilong yu.\n\n31 Olsem na, mi, Nifai, long bihainim ol toktok bilong Bikpela, na mi bin go na mekim ol plet na mi bin katim na raitim ol dispela samting.\n\n32 Na mi bin katim na raitim ol samting em i amamasim God. Na sapos ol pipol bilong mi i amamas long ol samting bilong God, ol bai amamas long ol rekot bilong mi, em mi bin katim na raitim long ol dispela plet.\n\n33 Na sapos ol pipol bilong mi laikim long save stret long histri long ol pipol bilong mi, ol mas painim long ol narapela plet bilong mi.\n\n34 Na em i inap long mi long tok olsem fopela ten krismas i go pas pinis, na mipela i bin gat planti bikpela pait na tok pait pinis wantaim ol brata bilong mipela.\n\n", "2-ne 6": "[center][font_size=26]Sapta 6[/font_size][/center]\n\n[i]Jekop i autim gen histri long ol lain bilong Juda: Kalabus bilong ol long Babilon na go bek gen bilong ol, ministri na krusifiksen bilong Em wanpela Holi Tasol bilong Israel, halivim ol bai kisim long ol lain bilong Jentail, na ol lain bilong Juda bai kam bek gen long graun bilong ol na bai kisim bek gen blesin bilong ol taim ol bilip long Mesaia long las de. Klostu 559–545 krismas bipo Krais.[/i]\n\n1 Ol toktok bilong Jekop, brata bilong Nifai, em i bin autim long ol pipol bilong Nifai:\n\n2 Lukim, ol lain brata bilong mi, mi save lavim, God i bin singautim mi, Jekop, na odenim mi long holi oda bilong em na i bin dediketim wantaim han bilong Nifai, brata bilong mi long em yupela lukim em olsem king o wanpela man bilong lukautim yumi, na long em i stap na yupela i stap, lukim, yupela save olsem mi bin autim long yupela planti samting tumas.\n\n3 Tasol, mi toktok long yupela gen, long wanem mi yet mi gat laik long gutpela sindaun long sol bilong yupela. Ye, mi gat bikpela wari long yupela, na yupela yet save olsem mi wari long yupela olgeta taim. Long wanem, mi bin strongim gutpela toktok long yupela wantaim olgeta strong, na mi bin lainim ol toktok bilong papa bilong mi long yupela, na mi bin toktok long yupela long olgeta samting mi bin raitim, long taim dispela graun Bikpela i bin krietim.\n\n4 Na nau, lukim, mi laik toktok long yupela long ol samting em i stap nau na em bai kam long bihain taim, olsem na, mi bai ritim long yupela ol toktok bilong Aisaia. Na dispela i ol toktok em brata bilong mi i bin laikim olsem mi mas toktok long yupela. Na mi toktok long yupela bikos long sindaun bilong yupela, olsem yupela bai save na amamasim nem bilong God bilong yupela.\n\n5 Na nau, ol toktok em mi bai ritim em ol toktok em Aisaia i bin toktok long olgeta haus bilong Israel, olsem na, ol toktok bilong Aisaia i karamapim yupela wantaim, long wanem, yupela i wanlain long haus bilong Israel. Na i gat planti samting Aisaia i bin toktok em ken karamapim yupela, bikos yupela i wanlain long haus bilong Israel.\n\n6 Na nau, ol toktok i olsem: God Bikpela i tok olsem: Lukim, mi bai litimapim han bilong mi long ol lain bilong Jentail, na sanapim stretpela wei bilong mi long ol pipol, na ol bai bringim ol pikinini man bilong yu long han bilong ol, na ol bai karim ol pikinini meri bilong yu long solda bilong ol.\n\n7 Na ol king bai kamap papa bilong yu long lukautim yu, na ol kwin bilong ol bai kamap mama bilong yu long lukautim yu, ol bai nil daun long yu wantaim pes bilong ol go daun long graun, na klinim wantaim tang das long ol lek bilong yu, na yu bai save olsem mi em Bikpela, long wanem ol lain ol i wetim mi bai ol i no inap sem.\n\n8 Na nau mi, Jekop, laik toktok liklik long dispela toktok bilong Aisaia. Long wanem, Bikpela i bin soim mi olsem ol lain ol i stap long Jerusalem, long we mipela i bin kam, sampela ol ibin kilim ol i idai na sampela ol i bin karim ol i go long kalabus.\n\n9 Tasol, Bikpela i bin soim mi olsem ol bai go bek gen long graun bilong ol. Na tu, em i bin soim mi olsem God, Bikpela, Em wanpela Holi Tasol bilong Israel, bai soim em yet long ol long skin, na bihain em bai soim em yet, ol bai givim pen long em na krusifaim em, olsem wanpela ensel i bin tokim mi.\n\n10 Na bihain ol bai kamapim belhat bilong ol na kamapim bik het long Em wanpela Holi Tasol bilong Israel, lukim, ol jasmen bilong Em wanpela Holi Tasol bilong Israel, bai kamap long ol. Na de bai kam we ol lain bilong Jentail bai paitim ol na givim pen long ol.\n\n11 Long wanem, bihain long ol i bin ronim ol i go i kam, long wanem, olsem ensel i bin tok planti bai kisim pen long skin, na bai ol i no inap idai, bikos long beten bilong ol bilip lain, ol bai go nabaut, na paitim na bagarapim ol, tasol, Bikpela bai marimari long ol, olsem ol bai bung wantaim gen long graun bilong ol yet, taim ol i bilip long Ridima bilong ol.\n\n12 Na ol lain bilong Jentail ol i bin kisim blesin, ol lain long em profet i bin raitim, long wanem, lukim, sapos ol i tanim bel na ol i no pait wantaim Saion, na ol i no bung wantaim ol yet long dispela bikpela giaman na nogut sios tru, ol bai kisim selvesen, bikos God Bikpela bai mekim kamap tru ol promis bilong em, em i bin mekim wantaim ol lain pikinini bilong em, na profet i bin raitim ol dispela samting, long dispela as.\n\n13 Olsem na, ol lain ol i bin pait wantaim Saion na ol promis pipol bilong Bikpela, bai klinim wantaim tang, ol das long lek bilong ol, na ol pipol bilong Bikpela bai ol i no inap sem. Long wanem, ol pipol bilong Bikpela, em ol lain ol i wetim em long wanem, ol i wet yet long Mesaia long kam.\n\n14 Na lukim, olsem profet i bin tok, Mesaia bai kam bek gen long nambatu taim long kisim ol, long wanem, em bai soim em yet long ol wantaim pawa na bikpela glori tru long bagarapim ol birua bilong ol, taim dispela de i kam taim ol bai bilip long em, na Bikpela bai i no inap bagarapim man em ol bilip long em.\n\n15 Na ol lain ol i no bilip long em bai em i bagarapim ol wantaim paia, na tu wantaim bikpela win na guria, na blut bai kapsait, ol kainkain sik na taim bilong hangre. Na ol bai save olsem Bikpela i God, Em wanpela Holi Tasol bilong Israel.\n\n16 Long wanem, inap long ol samting ol i bin winim long bikpela pait na bai ol i rausim long han bilong strongpela man tru, o inap ol kalabusman bai ol i rausim ol long kalabus?\n\n17 Tasol, Bikpela i tok olsem: Tru tumas, ol kalabusman bilong ol strongpela man tru bai ol i rausim ol long han bilong ol, na ol samting ol i bin winim long bikpela pait bilong ol man nogut tru em bai ol i rausim, long wanem, Strongpela God tru bai sevim ol promis pipol bilong em. Long wanem, Bikpela i tok olsem: Mi bai pait wantaim ol lain em ol i pait wantaim yu—\n\n18 Na mi bai givim long ol lain em ol i givim pen long yupela skin bilong ol yet long kaikai, na ol bai spak wantaim blut bilong ol yet wankain olsem ol i spak wantaim switpela wain, na olgeta manmeri bai save olsem mi, Bikpela, i Sevia na Ridima bilong yu, Em wanpela Strongpela Tru Tasol bilong Jekop.\n\n", "2-ne 7": "[center][font_size=26]Sapta 7[/font_size][/center]\n\n[i]Aisaia i toktok long Mesaia—Mesaia bai kisim tang bilong save man—Em bai givim baksait bilong em long ol lain ol i paitim em—Em bai i no inap sem—Skelim Aisaia 50. Klostu 559–545 krismas bipo Krais.[/i]\n\n1 Ye, long wanem, Bikpela i tok olsem: Mi bin rausim yu, o mi bin tromoi yu go ausait olgeta oltaim? Long wanem, Bikpela i tok olsem: Pas long mama bilong yu long brukim marit i stap we? Long husat mi bin rausim yu long go, o long husat dinau man bilong mi, mi bin salim yu? Ye, long husat mi bin salim yu? Lukim, bikos long ol sin bilong yupela, yupela salim yupela yet, na bikos long pasin brukim lo bilong yupela, mama bilong yupela i bin raus i go.\n\n2 Olsem na, nogat wanpela man i bin i stap taim mi kam, ye, nogat wanpela man bekim tok, taim mi singaut. O haus bilong Israel, han bilong mi i sotpela olgeta olsem em i no inap long kisim bek yupela, o mi nogat pawa long seivim? Lukim, mi save tok strong na solwara i kamap drai, mi save mekim ples we nogat man i stap long kamap ples bilong ol riva, na pis long ol i sting bikos ol wara i drai pinis, na ol idai bikos long nek bilong ol i drai.\n\n3 Mi pasim ol heven wantaim tudak, na mi mekim tudak i kamap klos bilong sore long karamapim ol heven.\n\n4 God Bikpela i bin givim mi tang bilong save man, inap long mi long save long wanem rot mi bai toktok long taim bilong em yet long yu, o haus bilong Israel. Taim yupela i skin les, em i save kirap long wanwan monin. Em kirapim iyau bilong mi long harim olsem save man.\n\n5 God Bikpela i bin opim iyau bilong mi, na mi no bin les long harim tok, na tu mi no bin tanim baksait bilong mi long em.\n\n6 Mi bin givim baksait bilong mi long man em paitim mi, na ol sait bilong mi long ol lain ol i bin pulim gras bilong sait long maus bilong mi. Mi no bin haitim pes bilong mi long sem na spet.\n\n7 Long wanem, God Bikpela bai halivim mi, olsem na mi bai i no inap sem. Long dispela as, mi bin putim pes bilong mi olsem wanpela strongpela ston, na mi save olsem mi bai i no inap sem.\n\n8 Na Bikpela i stap klostu, na em i stretim mi. Husat bai pait wantaim mi? Yumi sanap wantaim. Husat i birua bilong mi? Larim em kam klostu long mi, na mi bai paitim em wantaim strongpela toktok bilong mi.\n\n9 Long wanem, God Bikpela bai halivim mi. Na olgeta lain ol bai kotim mi, lukim, olgeta lain bai kamap lapun olsem wanpela klos, na liklik bataplai bai kaikaim ol.\n\n10 Husat namel long yupela i poret long Bikpela, husat bihainim maus long wokman bilong em, husat wokabaut long tudak na i nogat lait?\n\n11 Lukim, yupela olgeta ol i wokim paia, na raunim yupela yet wantaim ol liklik paialait, wokabaut long lait long paia bilong yupela na long ol liklik paialait yupela bin wokim. Yupela bai kisim dispela long han bilong mi—yupela bai idai wantaim sore.\n\n", "2-ne 8": "[center][font_size=26]Sapta 8[/font_size][/center]\n\n[i]Bikpela bai givim bel isi long Saion na bungim Israel long las de—Ol lain em i bin kisim bek bai kam long Saion wantaim bikpela amamas tru—Skelim Aisaia 51 na 51:1–2. Klostu 559–545 krismas bipo Krais.[/i]\n\n1 Harim long mi, yupela ol i bihainim stretpela pasin. Lukluk long ston long we yupela i bin brukim, na long hul bilong graun we yupela i bin dikim.\n\n2 Lukluk long Abraham, papa bilong yu, na long Sara, mama em i bin karim yu, long wanem, mi bin singautim em tasol, na blesim em.\n\n3 Long wanem, Bikpela i bai givim bel isi long Saion, em bai givim bel isi long olgeta ples bilong Saion i bin bagarap, na em bai mekim ples we nogat man i stap bilong em kamap wankain olsem Iden, na mekim ples waisan nating bilong em kamap wankain olsem gaden bilong Bikpela. Amamas wantaim sutpela bel na tok tenkyu wantaim nek bilong sing sing bai i stap long Saion.\n\n4 Harim long mi, ol pipol bilong mi, na givim iyau long mi, O nesen bilong mi, long wanem, wanpela lo bai kamaut long mi, na mi bai mekim jasmen bilong mi long sanap olsem wanpela lait long ol pipol.\n\n5 Stretpela pasin bilong mi i kam klostu, selvesen bilong mi i go aut pinis, na han bilong mi bai jasim ol pipol. Ol ailan bai wetim mi, na ol bai bilip long han bilong mi.\n\n6 Putim ai bilong yu go antap long heven, na lukluk long graun aninit, long wanem, ol heven bai go pinis wankain olsem smok, na graun bai kamap lapun wankain olsem wanpela klos, na ol lain ol i stap long graun bai idai wankain olsem. Tasol, selvesen bilong mi bai i stap oltaim, na stretpela pasin bilong mi bai i no inap pinis.\n\n7 Harim long mi, yupela ol i save stretpela pasin, ol pipol long ol bel bilong ol mi bin raitim lo bilong mi, no ken poret na sem long ol toktok bilong ol man, na tu poret long tok koros bilong ol.\n\n8 Long wanem, ol liklik bataplai bai kaikaim ol lain wankain olsem wanpela klos, na ol liklik snek bai kaikaim ol lain wankain olsem gras bilong sipsip. Tasol, stretpela pasin bilong mi bai i stap oltaim, na selvesen bilong mi bai go long wanpela jeneresen i go long narapela jeneresen.\n\n9 Kirap kirap! Kamap strongpela, o kamap strongpela wantaim han bilong Bikpela, kirap wankain olsem long ol de bilong bipo taim. Yu em i no dispela man em i bin katim Rahap, na givim sua long masalai?\n\n10 Yu em i no dispela man em i bin mekim solwara long kamap drai, ol wara bilong bikpela solwara, em i bin wokim kamap rot long ol lain ol i bin baim bek long wokabaut i go?\n\n11 Long wanem, ol lain em Bikpela i bin kisim bek bai kam bek gen, na singsing wantaim ol i go long Saion, na amamas oltaim oltaim wantaim pasin holi bai kamap long het bilong ol, na ol bai kisim amamas wantaim gutpela bel; sore wantaim krai bai lusim ol.\n\n12 Mi em dispela man, ye, mi em man em save givim bel isi long yu. Lukim, yu em, olsem yu bai poret long man, em bai idai, na long pikinini man bilong man, em bai kamap wankain olsem gras?\n\n13 Na lus tingting long Bikpela, man em i bin wokim yu, em i bin taitim ol heven i go aut, na sanapim graun, na poret long olgeta taim long olgeta de, bikos long belhat bilong man em i givim pen long yu, olsem em i redi long bagarapim yu? Na belhat bilong man em i givim pen long yu i stap we?\n\n14 Kalabusman i stap long narapela kantri i wok hariap tru, olsem em bai kamap fri, na olsem em bai i no inap idai long hul, o olsem em bai i no inap i stap wantaim hangre.\n\n15 Tasol, mi em Bikpela God bilong yu, em olsem tait pairap, Bikpela bilong Planti i nem bilong mi.\n\n16 Na mi bin putim ol toktok bilong mi long maus bilong yu, na mi bin karamapim yu wantaim seid bilong han bilong mi, olsem mi bai kirapim ol heven na sanapim graun, na tok long Saion: Lukim, yupela i ol pipol bilong mi.\n\n17 Kirap, kirap, sanap, O Jerusalem, em i bin spak long han bilong Bikpela wantaim kap bilong belhat bilong em—Yu bin dringim ol pipia i save pait long kap bilong koros na i bin kurungutim long kamaut—\n\n18 Na nogat wanpela man long soim em rot namel long olgeta pikinini man em i bin karim, na tu nogat wanpela man long holim em long han, long olgeta pikinini man em i bin karim.\n\n19 Ol dispela tupela pikinini man i kam long yu, husat bai sore long yu—nogut na bagarap bilong yu, wantaim taim bilong hangre na naip bilong pait—na mi bai givim bel isi long yu wantaim husat?\n\n20 Ol pikinini man bilong yu i hap idai, tasol ol dispela tupela tasol, ol i slip na lukaut long het bilong olgeta rot, wankain olsem wanpela bulmakau man long bus insait long umben, ol tupela i pulap long belhat bilong Bikpela, kros bilong God bilong yu.\n\n21 Long wanem, nau harim dispela, yu i bin kisim pen, na spak tasol i no wantaim wain:\n\n22 Bikpela bilong yu i tok olsem, Bikpela na God bilong yu i halivim hevi bilong ol pipol bilong em, lukim, mi bin rausim long han bilong yu kap bilong pundaun, ol pipia save pait long kap bilong belhat bilong mi, yu bai i no inap moa dring long em gen.\n\n23 Tasol, mi bai givim long han bilong ol lain ol i givim pen long yu, ol i bin tok long sol bilong yu: nil daun, inap long mipela wokabaut antap—na yu bin putim bodi bilong yu olsem graun na olsem rot long ol lain long wokabaut antap long yu.\n\n24 Kirap kirap, kamap strongpela, O Saion, pasim gutpela ol klos tru bilong yu, O Jerusalem, holi siti, ol lain ol i no rausim skin na ol i no klin bai ol i no inap kam long yu long dispela taim i go yet.\n\n25 Rausim das bilong yu yet, kirap, sindaun, O Jerusalem, slekim yu yet long ol rop long nek bilong yu, O kalabus pikinini meri bilong Saion.\n\n", "2-ne 9": "[center][font_size=26]Sapta 9[/font_size][/center]\n\n[i]Bikpela bai bungim kam ol lain bilong Juda long olgeta graun em i bin promisim bilong ol—Atonmen baim bek man long pundaun—Ol bodi bilong ol lain ol i idai bai kamaut long mat mat, na spirit bilong ol long hel na long paradais—Bikpela bai jasim ol—Atonmen i seivim man long idai, hel, tewel na pen i stop oltaim—Ol stretpela lain bai kisim selvesen insait long kingdom bilong God—Ol mekim save bilong sin em i bin autim—Em wanpela Holi Tasol bilong Israel i man bilong lukautim dua. Klostu 559–545 krismas bipo Krais.[/i]\n\n1 Na nau, ol brata bilong mi mi save lavim, mi bin ritim ol dispela samting olsem yupela bai save long promis bilong Bikpela, em i Bikpela i bin mekim wantaim olgeta haus bilong Israel—\n\n2 Olsem em i bin toktok long ol lain bilong Juda, wantaim maus bilong ol holi profet bilong em, tru tumas long i stat tru i kam daun, long wanpela jeneresen i go long narapela jeneresen i go inap long taim bai kam we, ol lain bilong Juda bai kam insait gen long trupela sios na banis bilong God, we bai ol bai bung long ples bilong ol long graun bilong ol yet, na bai sindaun long olgeta graun em i bin promisim long ol.\n\n3 Lukim, ol brata bilong mi, mi save lavim, mi toktok long yupela long ol dispela samting olsem yupela bai amamas, na apim het bilong yupela oltaim, bikos long blesin God Bikpela bai givim long ol lain pikinini bilong yupela.\n\n4 Long wanem, mi save olsem planti long yupela i bin strong long painim skripsa, long save long ol samting bai kam long bihain taim, olsem na, mi save olsem yupela save olsem bodi bilong mipela bai kamap nogut na idai, tasol, mipela bai lukim God long skin.\n\n5 Ye, mi save yupela save olsem Bikpela bai soim em yet long skin long ol lain long Jerusalem, long we mipela i bin kam, long wanem, i gat as olsem Bikpela mas kam namel long ol lain long Jerusalem, bikos i gat nid olsem nambawan papa tru bai larim em yet long man long bosim em long skin, na idai long olgeta man, olsem em bai bosim olgeta man.\n\n6 Long wanem, olsem idai i bin kamap long olgeta man, long kamapim plen tru bilong marimari bilong Nambawan Papa tru i gat nid olsem pawa bilong kirap gen mas i stap, na kirap gen mas gat as long kam long man bikos long pundaun, na pundaun i bin kam bikos long pasin brukim lo, na bikos man i bin pundaun, ol i bin lus long pes bilong Bikpela.\n\n7 Olsem na, i gat nid olsem wanpela atonmen i nogat arere mas i stap—sapos wanpela atonmen i nogat arere i no i stap, dispela skin bilong idai bai i no inap kisim skin oltaim. Long wanem, nambawan jasmen em i bin kamap long man bai i stap yet na bai nogat arere. Na sapos olsem, dispela skin bai sting na idai olgeta i go long mama graun bilong em, na bai em i no moa inap kirap.\n\n8 O bikpela save bilong God, marimari wantaim grasia bilong em! Long wanem, lukim, sapos skin bai i no inap kirap, spirit bilong mipela bai i no moa kirap bikos dispela ensel em i bin pundaun long pes bilong God Oltaim na kamap tewel bai bosim ol.\n\n9 Na spirit bilong mipela em bai kamap wankain olsem bilong em, na mipela bai kamap tewel, ol ensel bilong tewel, na em bai bosim mipela long pes bilong God bilong mipela, na long i stap wantaim papa bilong giaman, long pen, wankain olsem em yet, ye, long dispela ensel em i bin giamanim nambawan papa na mama bilong mipela, em i bin senisim em yet long kamap klostu olsem wanpela ensel bilong lait, na tanim bel bilong ol lain pikinini bilong ol man long wokim ol kainkain pasin nogut long hait na olgeta kainkain wok bilong hait long tudak.\n\n10 O wanem bikpela tru i gutpela pasin bilong God bilong mipela, em i bin redim wanpela rot long mipela long ronawe long dispela nogut enimol tru olsem em bai i no inap kisim mipela, ye, dispela nogut enimol tru, em i idai na hel, em mi kolim idai long bodi na tu i idai long spirit.\n\n11 Na bikos long rot bilong God long seivim mipela, Em wanpela Holi Tasol bilong Israel, dispela idai, long em mi bin toktok, em i idai long bodi liklik taim bai karim ol idai bilong em idai long matmat.\n\n12 Na dispela idai em mi bin toktok, em idai long spirit, bai karim ol idai bilong em, em idai long spirit em i hel, long wanem, idai na hel mas karim ol idai bilong ol, na hel mas karim ol spirit em i bin kalabusim, na matmat mas karim ol bodi em i bin kalabusim na bodi wantaim spirit bilong ol man bai bung wantaim long kamap wanpela gen, na dispela em bai kamap wantaim pawa bilong kirap gen bilong Em wanpela Holi Tasol bilong Israel.\n\n13 O long wanem em nambawan plen tru bilong God bilong mipela! Long wanem, long narapela han, paradais bilong God mas karim spirit bilong ol stretpela lain, na matmat mas karim bodi bilong ol stretpela lain, na spirit wantaim bodi bai bung wantaim long kamap wanpela gen, na olgeta man bai i no inap idai, na kamap man i no inap idai, na ol lain i kamap sol i gat laip, bikos ol bai gat olgeta save wankain olsem mipela long skin, tasol mipela bai gat olgeta save taim mipela kisim laip bilong man i no inap idai.\n\n14 Long wanem, mipela bai gat olgeta save long olgeta rong bilong mipela, na doti pasin bilong mipela, na as nating pasin bilong mipela, na stretpela lain bai gat olgeta save long amamas bilong ol wantaim stretpela pasin bilong ol, bikos klinpela pasin bai bilasim ol, tru tumas, wantaim klos bilong stretpela pasin.\n\n15 Na em bai kamap we, taim olgeta man bai lusim dispela nambawan idai i go long laip, inap long ol kamap man i no inap idai, ol mas sanap long pes bilong jasmen-sia bilong Em wanpela Holi Tasol bilong Israel, na bihain long dispela jasmen bai kam, na bambai ol bai jas olsem long holi jasmen bilong God.\n\n16 Na tru tumas, olsem Bikpela i stap, long wanem, God Bikpela i bin tokaut long dispela samting, na ol samting em ol toktok bilong em oltaim, em bai i no inap pinis, olsem ol lain ol i stret bai i stap stret yet, na ol lain ol i doti bai ol i stap doti yet, long wanem, ol lain ol i doti em ol tewel wantaim ol ensel bilong em, na ol bai go insait long paia oltaim, oltaim, em i bin redim long ol, na pen bilong ol i wankain olsem wanpela raunwara bilong paia na salfa, em i paia lait na save go antap oltaim, oltaim na i nogat arere.\n\n17 O nambawan pasin tru na stretpela pasin bilong God bilong yumi! Long wanem, em i save autim olgeta toktok bilong em, na ol i go aut long maus bilong em, na lo bilong em mas kamap tru.\n\n18 Tasol, lukim, ol stretpela lain, ol seint bilong Em wanpela Holi Tasol bilong Israel, ol lain ol i bilip long Em wanpela Holi Tasol bilong Israel, ol lain ol i bin i stap strong namel long ol pen na hevi bilong graun, na pasim ai long kisim ol sem bilong graun, em ol bai kisim kingdom bilong God, em i bin redim bilong ol taim dispela graun em i bin sanapim, na ol bai kisim olgeta amamas oltaim.\n\n19 O marimari bilong God bilong yumi em bikpela tru, Em wanpela Holi Tasol bilong Israel! Long wanem em i save seivim ol seint bilong em long dispela enimol nogut tru olsem tewel, na idai, na hel, wantaim dispela raunwara bilong paia na salfa, em i pen nogat arere.\n\n20 O holi pasin bilong God bilong yumi em nambawan tru! Long wanem em i save olgeta samting, na nogat wanpela samting em i no save.\n\n21 Na em i kam long graun olsem em bai seivim olgeta man sapos ol man bai harim maus bilong em, long wanem lukim, em kisim pen bilong olgeta man, ye, ol pen bilong wanwan manmeri, ol man, ol meri na tu long ol pikinini, ol i kamap long famili bilong Adam.\n\n22 Na em i kisim pen olsem kirap gen bai kam long olgeta man, inap long olgeta bai sanap long pes bilong em long dispela bikpela de tru bilong jasmen.\n\n23 Na em i tokim olgeta man olsem ol i mas tanim bel, na baptais long nem bilong em, bihain ol i gat strongpela bilip long Em wanpela Holi Tasol bilong Israel, nogut ol bai i no inap kisim selvesen insait long kingdom bilong God.\n\n24 Na sapos ol i no tanim bel na bilip long nem bilong em, na baptais long nem bilong em, na i stap strong olgeta i go long arere, ol i mas kisim bagarap, long wanem, God Bikpela, Em wanpela Holi Tasol bilong Israel, i bin tokaut olsem.\n\n25 Olsem na, em i bin givim lo, na we nogat lo i stap, nogat mekim save i stap, na we i nogat mekim save, i nogat kot i stap, na we nogat kot i stap, ol marimari bilong Em wanpela Holi Tasol bilong Israel baim ol lain ol i nogat lo, bikos long atonmen, long wanem, ol lain em i bin seivim wantaim pawa bilong em.\n\n26 Long wanem atonmen i stretim laik bilong stretpela pasin long Em wanpela Holi Tasol bilong Israel long olgeta lain long ol lo i no bin givim long ol, olsem na ol lain ol i bin seivim long dispela enimol nogut tru, em i idai na hel, na tewel, na raun wara bilong paia wantaim salfa, em i pen na nogat arere, na ol lain i bin kisim kam gen long dispela God em i bin givim ol win, em i Wanpela Holi Tasol bilong Israel.\n\n27 Tasol wo long man em lo em i bin givim, ye, em i gat olgeta lo bilong God, wankain olsem yumi, na em i brukim ol, na westim ol de bilong laip long em, long wanem sindaun bilong em i nogut tru.\n\n28 O dispela gutpela pasim tok bilong wanpela man nogut tru tasol! O dispela pasin giaman nating, na ol kainkain pasin malumalum na pasin hambak bilong ol man. Taim ol i gat save ol i ting ol i man bilong bikpela save, na ol i no harim ol gutpela toktok bilong God, bikos ol i kisim olsem samting nating long kaunsel bilong em, na ol i ting olsem ol i kisim save long strong bilong ol yet, olsem na, bikpela save bilong ol i pasin hambak na em i no inap kamapim gutpela sindaun bilong ol. Na ol bai idai.\n\n29 Tasol, long kisim save i gutpela sapos ol i harim ol kaunsel bilong God.\n\n30 Tasol wo long ol lain gat planti dispela na ol samting, ol i gat planti dispela na ol samting bilong graun. Long wanem, bikos ol i gat planti dispela na ol samting ol i tok nogut long ol lain ol i nogat dispela na ol samting, na ol i givim pen long ol lain gat bel isi, na bel bilong ol i stap wantaim ol samting i dia tumas bilong ol, samting bilong ol, long wanem ol samting i dia tumas bilong ol samting bilong ol i god bilong ol. Na lukim, ol samting i dia tumas bilong ol samting bilong ol bai idai wantaim ol tu.\n\n31 Na wo long iyau pas man, em ol bai i no inap harim, long wanem, ol bai idai.\n\n32 Wo long ai pas man, em ol bai i no inap lukim, long wanem, ol bai idai tu.\n\n33 Wo long man ol i no klinim bel, long wanem, save long ol pasin nogut bilong ol em bai paitim ol long las de.\n\n34 Wo long man em i save giaman, long wanem, God bai tromoim em i go daun long hel.\n\n35 Wo long man em i save kilim man nating, long wanem, em bai idai.\n\n36 Wo long ol lain ol i wokim pasin pamuk, long wanem, God bai tromoim ol i go daun long hel.\n\n37 Ye, wo long ol lain ol i lotu long ol god giaman, long wanem, tewel bilong olgeta tewel i amamas long ol.\n\n38 Na, long katim sot, wo long olgeta lain ol i idai long sin bilong ol, long wanem, ol bai go bek long God, na lukim pes bilong em, na i stap wantaim sin bilong ol yet.\n\n39 O, ol brata bilong mi, mi save lavim, tingim olsem em i nogut tru long brukim lo bilong dispela Holi God, na tu em i nogut tru long harim tok long bel kirap toktok bilong dispela wanpela pasin paul man. Tingim, long bihainim pasin bilong graun em i idai, na long bihainim pasin bilong spirit em laip oltaim.\n\n40 O, ol brata bilong mi, mi save lavim, givim iyau long ol toktok bilong mi: Tingim olsem Em wanpela Holi Tasol bilong Israel i nambawan. No ken tok olsem mi bin autim strongpela samting long yupela, long wanem, sapos yupela tok olsem, yupela tok nogut long tok tru, bikos mi bin autim ol toktok bilong Man em i bin Mekim yupela. Mi save olsem ol toktok bilong tok tru i hatpela long olgeta samting i no klin, tasol ol stretpela lain ol i no save pret long ol bikos ol i save lavim ol tok tru na ol i no save guria.\n\n41 Olaman, ol brata bilong mi, mi save lavim, kam long Bikpela, Em wanpela Holi Tasol. Tingim olsem rot bilong em i stretpela. Lukim, na rot bilong man i liklik, tasol em i stap long stretpela rot long pes bilong em, na Em wanpela Holi Tasol bilong Israel i wasman bilong dua, na em nogat wokman long dispela hap, na nogat narapela rot i stap tasol long dispela dua, long wanem, ol manmeri bai ol i no inap giamanim em, bikos God Bikpela i nem bilong em.\n\n42 Na husat man i nok long dua, Bikpela bai opim dua long em, na ol lain gat bikpela save, na ol save man, na ol lain em ol i gat planti dispela na ol samting, na ol i pulap bikos long save bilong ol, na bikpela save bilong ol na planti dispela na ol samting bilong ol—ye, em ol lain God Bikpela i no laikim, na sapos ol tromoim ol dispela samting i go awe, na tingim ol yet olsem hambak lain long ai bilong God, na kamdaun wantaim bikpela daunim bel pasim tru, em bai opim dua long ol.\n\n43 Tasol, ol samting bilong bikpela save man na ol save lain bai hait long ol oltaim—ye, dispela amamas em i bin redim long ol seints bai hait long ol oltaim.\n\n44 O, ol brata bilong mi, mi save lavim, tingim ol toktok bilong mi. Lukim, mi rausim ol klos bilong mi, na mi sheikim ol long ai bilong yupela. Mi beten long God bilong selvesen bilong mi olsem em bai lukim mi wantaim olgeta ai bilong em, long wanem, yupela bai save long las de, taim olgeta man bai long wok bilong ol bai em i jasim ol, olsem God bilong Israel i bin witnesim olsem mi bin sheikim ol pasin nogut bilong yupela long sol bilong mi, na olsem mi sanap klin tru long ai bilong em, na mi bin rausim blut bilong yupela long mi.\n\n45 O, ol brata bilong mi, mi save lavim, tanim i go awe long sin bilong yupela, rausim ol sen bilong em bai pasim yupela hariap tru, kam long dispela God, em i ston bilong selvesen bilong yupela.\n\n46 Redim sol bilong yupela long dispela de bilong glori, taim God bai givim stretpela pasin long ol stretpela lain, tru tumas dispela de bilong jasmen, olsem yupela bai i no inap surik i go bek wantaim nogut tru pret, olsem yupela bai i no inap tingim klia tru olgeta rong bilong yupela, na bai mekim long tokaut: Holi, holi i ol jasmen bilong yu, O God Bikpela gat Olgeta Pawa—tasol mi save rong bilong mi, mi bin brukim lo bilong yu, na ol pasin bilong brukim lo i asua bilong mi yet, na tewel i bin kisim mi, olsem mi kamap kalabusman long pen nogut tru bilong em.\n\n47 Tasol lukim, ol brata bilong mi, i gat nid olsem mi mas kirapim yupela long save olsem ol dispela nogut samting i tru? Inap mi bai givim pen long sol bilong yupela, sapos tingting bilong yupela i klin tru? Inap mi bai toktok klia long yupela olsem long tok tru em i klia sapos yupela i fri long sin?\n\n48 Lukim, sapos yupela i bin holi, inap mi bai tok long yupela long pasin holi, tasol bikos yupela i no holi, na yupela lukluk long mi olsem wanpela tisa, i gat nid olsem mi mas lainim yupela long ol arere bilong sin.\n\n49 Lukim, sol bilong mi i les nogut tru long sin, na bel bilong mi i amamas long stretpela pasin, na mi bai amamasim holi nem long God bilong mi.\n\n50 Kam, ol brata bilong mi, yupela wanwan yupela i nek drai, yupela kam long ol wara, na man em nogat moni, kam baim na kai kai, ye, kam baim wain na susu wantaim nogat moni na wantaim nogat pe.\n\n51 Long wanem, no ken tromoi moni long dispela samting nating, o wok nating long dispela samting em i no inap pulumapim bel. Harim gut tru long mi, na tingim ol toktok mi bin autim, na kam long Em wanpela Holi Tasol bilong Israel, na kaikai dispela ol samting em ol i no inap idai, na tu i no inap bagarap, na larim sol bilong yu amamas na pulap long ol gutpela samting.\n\n52 Lukim, ol brata bilong mi, mi save lavim, tingim ol toktok bilong God bilong yupela, beten long em olgeta taim long de, na givim tenkyu long holi nem bilong em long nait. Larim bel bilong yupela i amamas.\n\n53 Na lukim, wanem bikpela tru em ol promis bilong Bikpela, na wanem bikpela tru em pasin daunim bel bilong em long ol lain pikinini bilong ol man, na bikos em i nambawan tru, na long grasia wantaim marimari bilong em, em i bin promisim mipela olsem ol tumbuna pikinini bilong yumi bai ol i no inap bagarap olgeta long skin, tasol em bai lukautim ol, na ol bai kamap wanpela stretpela han diwai long haus bilong Israel long bihain taim.\n\n54 Na nau, ol brata bilong mi, mi laik toktok moa long yupela, tasol mi bai autim ol hap tok bilong mi long yupela tumora.\n\n", "2-ne 10": "[center][font_size=26]Sapta 10[/font_size][/center]\n\n[i]Ol lain bilong Juda bai krusifaim God bilong—Ol bai go nabaut i go inap long ol bai i stat long bilip long em—Amerika bai kamap wanpela graun bilong fridom we nogat king bai bosim—Yupela yet mas wan bel gen wantaim God na kisim selvesen insait long greis bilong em. Klostu 559–545 krismas bipo Krais.[/i]\n\n1 Na nau mi, Jekop, toktok long yupela gen, ol brata bilong mi, mi save lavim, long dispela stretpela han diwai long em mi bin tokaut.\n\n2 Long wanem, lukim, ol promis mipela i bin kisim i ol promis long yumi long skin, long wanem, olsem God i bin soim long mi olsem planti long lain pikinini bilong mipela bai idai long skin bikos ol nogat bilip, tasol, God bai marimari long planti na ol lain pikinini bilong mipela bai kam bek gen, inap long ol bai kisim kam long dispela samting em bai givim ol tru tru save long Ridima bilong ol.\n\n3 Long dispela as, olsem mi bin tokim yupela, i gat nid olsem Krais—long wanem, long asde nait ensel i bin tokim mi olsem dispela em bai nem bilong em—bai kam namel long ol lain bilong Juda, namel long ol lain ol i nogut tru long olgeta pipol long graun, na ol i bai krusifaim em—bikos i gat nid olsem God bilong yumi bai kamap olsem, na i nogat wanpela nesen bilong graun bai krusifaim God bilong ol olsem ol lain bilong Juda bai wokim.\n\n4 Long wanem, sapos traipela ol mirakel tru i bin wokim namel long ol narapela nesen, ol bai tanim bel, na save olsem em i God bilong ol.\n\n5 Tasol, bikos long pasin giaman pris na sin, ol lain long Jerusalem bai kamapim bikhet long em, inap long ol bai krusifaim em.\n\n6 Long wanem, bikos long ol sin bilong ol, ol i bagarap, ol taim bilong hangre, ol kainkain sik wantaim blut bai kapsait namel long ol, na ol lain ol i no kisim bagarap, bai go nabaut namel long olgeta nesen\n\n7 Tasol lukim, olsem God Bikpela i tok: Taim bai kam we ol bai bilip long mi, olsem mi em Krais, bihain long ol dispela bai ol i kisim gen skin bilong ol long graun, na long graun bilong ol yet, olsem mi bin promisim ol wantaim ol tumbuna papa bilong ol.\n\n8 Na em bai kamap we ol bai bung wantaim long we ol i bin go nabaut long longpela taim, long ol ailan long solwara na long fopela hap bilong graun, na ol nesen long ol lain bilong Jentail bai kamap nambawan long ai bilong mi, God i tok, long karim ol lain bilong Juda kam bek long graun bilong ol yet.\n\n9 Ye, ol king long ol lain bilong Jentail bai kamap papa long ol long lukautim ol, na ol kwin bilong ol lain bilong Jentail bai kamap mama long ol long lukautim ol, olsem na, ol promis bilong Bikpela long ol lain bilong Jentail i bikpela tru stret, long wanem, em i bin toktok, na husat ken tok pait?\n\n10 Tasol lukim, dispela graun, God i bin tok bai kamap graun bilong yupela, na God bai blesim ol lain bilong Jentail long dispela graun.\n\n11 Na dispela graun bai kamap wanpela graun bilong fridom long ol lain bilong Jentail, na ol king bai ol i no inap pasim dispela graun, olsem ol bosim ol narapela lain bilong Jentail.\n\n12 Na mi bai banisim dispela graun long olgeta narapela nesen.\n\n13 Na man em i pait wantaim Saion bai idai, God i tok.\n\n14 Long wanem, man em i kamap king long birua long mi bai idai, bikos mi, Bikpela, king bilong heven, bai kamap king bilong ol, na mi bai kamap lait long ol oltaim, sapos ol i harim toktok bilong mi.\n\n15 Long wanem, bikos long dispela as, olsem ol promis bilong mi long lain pikinini bilong ol man bai kamap tru, olsem mi bai mekim ol promis i kam tru na long ol taim ol i stap long skin, i gat nid olsem mi mas bagarapim ol wok bilong tokhait long tudak, na bilong pasin kilim man na bilong ol pasin les nogut tru.\n\n16 Olsem na, man em i pait wantaim Saion, wanpela long ol lain bilong Juda na tu wanpela long ol lain bilong Jentail, kalabusman na tu fri, man na meri, bai idai, bikos em ol lain ol i pait wantaim Saion em ol lain ol pamuk meri bilong olgeta graun, long wanem, ol lain ol i no bilong mi ol birua bilong mi God bilong yumi tok.\n\n17 Long wanem, mi bai mekim kamap tru ol promis bilong mi, em mi bin mekim wantaim lain pikinini bilong ol man, olsem mi bai mekim kamap tru ol promis bilong mi taim ol i stap long skin—\n\n18 Olsem na, ol brata bilong mi, mi save lavim, olsem God bilong yumi i tok: Mi bai givim pen long ol tumbuna pikinini bilong yu wantaim han bilong ol lain bilong Jentail, tasol, mi bai wokim bel isi i kamap long ol lain bilong Jentail, inap long ol bai kamap wankain olsem papa long ol, olsem na, God bai blesim na kaunim ol lain bilong Jentail wantaim haus bilong Israel.\n\n19 Olsem na, mi bai dediketim dispela graun long ol tumbuna pikinini bilong yu, wantaim ol lain ol bai kaunim wantaim ol, oltaim, olsem giraun bilong ol yet, long wanem, God i bin tokim mi olsem dispela i nambawan graun tru long olgeta narapela graun, olsem na, mi laikim olsem olgeta man ol i stap long dispela graun mas lotu long mi, God i tok.\n\n20 Na nau, ol brata bilong mi, mi save lavim, yumi lukim olsem God bilong marimari long yumi i bin givim yumi bikpela save tru long ol dispela samting, yumi mas tingim em, na putim ol sin bilong yumi long sait, na no ken hangamapim het bilong yumi go daun, long wanem, mipela em i no bin rausim yumi go ausait, tasol, ol i bin rausim mipela i go aut long graun bilong yumi yet, tasol Bikpela i bin lidim mipela i go long graun em moa gutpela, long wanem, Bikpela i bin mekim solwara kamap rot bilong yumi, na mipela i stap long wanpela ailan long solwara.\n\n21 Tasol bikpela ol promis tru bilong Bikpela long ol lain ol i stap long ol ailan long solwara, long wanem, bikos skripsa i tok ol ailan, i luk olsem i gat moa ailan i stap na dispela graun i wanpela ailan, na ol lain brata bilong yumi i stap long ol dispela ailan.\n\n22 Long wanem lukim, God Bikpela i bin lidim yumi go awe long wanwan taim long haus bilong Israel olsem long laik na amamas bilong em. Na nau lukim, Bikpela save tingim olgeta lain ol i bin bruk i go, olsem na, em i save tingim mipela tu.\n\n23 Olsem na, amamas long bel bilong yupela, na tingim olsem yupela i fri long wokim disisen bilong yupela yet—long makim rot bilong idai oltaim o rot bilong laip oltaim oltaim.\n\n24 Olsem na, ol brata bilong mi, mi save lavim, yupela mas wan bel gen wantaim laik bilong God, na i no long laik bilong tewel na skin, na tingim, bihain yupela wan bel gen wantaim God, olsem yupela bai kisim selvesen insait na long grasia bilong God tasol.\n\n25 Olsem na, inap God kirapim yupela long idai wantaim pawa bilong kirap gen, na tu long idai oltaim wantaim pawa bilong atonmen, olsem Bikpela bai kisim yupela insait long kingdom oltaim bilong God, olsem yupela bai amamasim em insait long grasia bilong God. Amen.\n\n", "2-ne 11": "[center][font_size=26]Sapta 11[/font_size][/center]\n\n[i]Jekop bin lukim Ridima bilong em—Lo bilong Moses i makim Krais na soim olsem em bai kam. Klostu 559–545 krismas bipo Krais.[/i]\n\n1 Na nau, Jekop i bin toktok long planti moa samting long ol pipol bilong mi long dispela taim, tasol, mi bin tokim ol dispela samting tasol long raitim, bikos ol samting mi bin raitim em i inap long mi.\n\n2 Na nau mi, Nifai, raitim moa long ol toktok bilong Aisaia, bikos sol bilong mi i amamas long ol toktok bilong em. Long wanem, ol toktok bilong em i karamapim ol pipol bilong mi, na mi bai salim ol toktok bilong em i go long olgeta lain pikinini bilong mi, bikos tru tumas, Aisaia i bin lukim Ridima bilong mi, wankain olsem mi bin lukim em.\n\n3 Na brata bilong mi, Jekop tu, i bin lukim Ridima olsem mi bin lukim, olsem na, mi bai salim ol toktok bilong ol i go long ol lain pikinini bilong mi long soim long ol olsem ol toktok bilong mi i tru. Long wanem, God i bin tok olsem mi bai kirapim toktok bilong mi wantaim ol tripela witnes. Tasol, God i bin salim moa witnes, na em i bin soim olsem olgeta toktok bilong em i tru.\n\n4 Lukim, sol bilong mi i amamas long soim long ol pipol bilong mi tok tru olsem Krais bai kam, long wanem, bikos long dispela as God i bin givim lo bilong Moses, na olgeta samting God i bin givim long ol manmeri long i stat tru long graun, em i mak long Krais.\n\n5 Na tu, sol bilong mi i amamas long ol promis bilong Bikpela, i bin mekim wantaim ol tumbuna papa bilong mipela, ye, sol bilong mi i amamas long grasia bilong Bikpela, na long stretpela pasin bilong em, na pawa wantaim marimari insait long bikpela tru na plen oltaim long seivim idai.\n\n6 Na sol bilong mi i amamas long soim long ol pipol bilong mi olsem sapos Krais i no kam, olgeta manmeri bai idai.\n\n7 Long wanem, sapos Krais i no i stap, God bai nogat, na sapos God bai no i stap, mipela bai nogat, bikos kriesen bai nogat. Tasol, God i stap, na em i Krais, na em i bin kam long taim stret bilong em long kam.\n\n8 Na nau mi raitim sampela toktok bilong Aisaia, olsem ol lain em ol pipol bilong mi lukim ol dispela toktok bai apim bel bilong ol and amamas bikos long olgeta man. Nau ol toktok em ol dispela, na yupela bai kisim olsem ol tu i karamapim yupela wankain olsem ol karamapim olgeta man.\n\n", "2-ne 12": "[center][font_size=26]Sapta 12[/font_size][/center]\n\n[i]Aisaia i lukim tempel bilong las de, bung bilong Israel, wantaim jasmen na bel isi long taim long wan tausen krismas—Bikpela bai daunim hambak lain na pasin nogut lain long taim em bai Kam long Nambatu Taim—Skelim Aisaia 2. Klostu 559–545 krismas bipo Krais.[/i]\n\n1 Aisaia, pikinini bilong Amos, i bin lukim toktok long Juda na Jerusalem:\n\n2 Na em bai kamap we long las de, maunten bilong haus bilong Bikpela bai sanap antap tru long ol maunten, na bai sanap antap tru long ol liklik maunten, na olgeta nesen bai kam long em.\n\n3 Na planti pipol bai go na tok, yupela Kam, na yumi go antap long maunten bilong Bikpela, long haus bilong God bilong Jekop, na em bai lainim yumi long ol pasin bilong em, na mipela bai wokabaut long ol rot bilong em, long wanem, lo bai go aut long Saion, na toktok bilong em bai go aut long Jerusalem.\n\n4 Na em bai jasim namel long ol nesen, na bai sutim tok long planti pipol na ol bai paitim na tanim ol naip bilong pait bilong ol long kamap sap long samting bilong brukim graun, na ol spia bilong ol bai tanim long kamap huknaip bilong katim ol plaua samting—wanpela nesen bai i no inap apim naip bilong pait long pait wantaim narapela nesen, na tu ol bai i no inap save long skul bilong pait.\n\n5 O haus bilong Jekop, yupela i kam na yumi wokabaut long lait bilong Bikpela, ye, kam, bikos yupela olgeta i paul pinis, wanwan man i bihainim pasin nogut bilong em.\n\n6 Olsem na, O Bikpela, yu bin lusim ol pipol bilong yu, haus bilong Jekop, bikos ol i bai kam long hap bilong is long kisim ples gen, ol bai harim ol kusai lain olsem ol lain bilong Filistia, na ol bai amamasim ol yet wantaim lain pikinini bilong ol narapela kain lain.\n\n7 Graun bilong ol tu i pulap long silva na gol, na tu ol dispela na ol samting bilong ol i nogat arere, na tu graun bilong ol i pulap long ol hos, na tu ol hos-ka bilong ol i nogat arere.\n\n8 Graun bilong ol tu i pulap long ol god giaman, ol lotu long wok bilong ol han bilong ol yet, long ol dispela samting ol pinga bilong ol yet ol i bin mekim.\n\n9 Na man nating i no save nil daun, na bikpela man tru i no save daunim pasin bilong em yet, olsem na, no ken pogivim em.\n\n10 O yupela ol lain nogut, go insait long ston, na yupela hait insait long das, long wanem, poret long Bikpela na glori long mejesti bilong em bai paitim yupela.\n\n11 Na em bai kamap we Bikpela bai daunim ol hambak lukluk bilong man, na ol pasin bikhet bilong ol man bai baut daun, na Bikpela tasol bai stap antap long dispela de.\n\n12 Long wanem, de long Bikpela bilong Planti i klostu bai kam long olgeta nesen, ye, long wanwan man, ye, long hambak na bikhet, na long wanwan man em i apim em yet, na Bikpela bai daunim em.\n\n13 Ye, na de bilong Bikpela bai kamap long olgeta sida bilong Lebanon, bikos ol apim na antapim ol yet, long olgeta oak bilong Bashan,\n\n14 Na long olgeta longpela maunten, na long olgeta liklik maunten, na long olgeta nesen ol apim ol yet, na long wanwan manmeri;\n\n15 Na long wanwan longpela taua, na long wanwan banis bilong haus ol i bin banisim.\n\n16 Na long olgeta sip long solwara, na long olgeta sip bilong Tasis, na long olgeta naispela piksa.\n\n17 Na pasin bikhet bilong man bai baut daun, na bikhet pasin bilong ol man bai daunim, na Bikpela tasol bai stap antap long dispela de.\n\n18 Na em bai rausim ol god giaman olgeta.\n\n19 Na ol bai go insait long hul bilong ol ston, na insait long hul bilong graun, bikos long ol i poret long Bikpela bai kamap long ol na glori long mejesti bilong em bai paitim ol, taim Bikpela bai kirap long sheikim graun nogut tru.\n\n20 Long dispela de wanpela man bai tromoim ol god giaman bilong em, em i mekim long silva, na god giaman bilong em, em i mekim long gol, ol dispela em i bin wokim em yet long lotuim, long ol rat na long ol liklik blakbokis.\n\n21 Long go insait long hul bilong ol ston, na go antap long ol ston nogut, bikos i poret long Bikpela bai kam long ol na mejesti bilong glori long em bai paitim ol, taim Bikpela kirap long sheikim graun nogut tru.\n\n22 Yupela lusim man, em win bilong em i stap insait long ol nus bilong em, bikos long wanem as na yupela bai kaunim em?\n\n", "2-ne 13": "[center][font_size=26]Sapta 13[/font_size][/center]\n\n[i]Bikpela bai mekim save long Juda wantaim Jerusalem bikos ol les long harim tok bilong em—Bikpela i sanap long nem bilong ol long toktok na jasim ol pipol bilong em—Ol pikinini meri bilong Saion bai kisim kes na pen bikos ol bihainim laik bilong graun—Skelim Aisaia 3. Klostu 559–545 krismas bipo Krais.[/i]\n\n1 Long wanem lukim, Bikpela, Bikpela bilong Planti Tru, i rausim pinis kaikai wantaim wara bilong Jerusalem na bilong Juda, olgeta bret wantaim wara—\n\n2 Strongpela man tru wantaim man bilong bikpela pait, jas wantaim profet, na save man wantaim tumbuna papa;\n\n3 Kepten bilong faipela ten man, na ol man i gat hona wantaim kaunsela, na save man bilong wokim kavin nabaut wantaim man bilong tok tok.\n\n4 Na mi bai givim ol pikinini long kamap ol prins long ol, na ol liklik pikinini dring susu bai bosim ol.\n\n5 Na ol pipol bai kisim pen, wanpela bai wokim long narapela, na poroman bai wokim long narapela, na pikinini bai hambak long tumbuna papa, na man nating bai bikhet long man i gat hona.\n\n6 Taim wanpela man bai holim pas long brata bilong em long haus bilong papa bilong em, na tok: Yu gat ol klos, yu kamap bosman bilong mipela, na em i no inap larim dispela bagarap kam long han bilong yu—\n\n7 Long dispela de em bai tok tru antap, na tok: Mi bai i no inap kamap man bilong oraitim ol sik, bikos mi nogat bret na tu ol klos i stap long haus bilong mi, olsem na no ken mekim mi kamap bosman bilong ol pipol.\n\n8 Long wanem, Jerusalem i bagarap pinis, na Juda i pundaun pinis, bikos tang bilong ol na pasin bilong ol i bin birua long Bikpela, long hatim bel long ai long glori bilong em.\n\n9 Lukluk bilong ol i witnes na birua long ol, na soim sin bilong ol, tru tumas wankain olsem Sodom, ol i no inap haitim sin bilong ol. Wo long sol bilong ol, bikos ol i kisim nogut olsem pe bilong ol.\n\n10 Tokim ol stretpela lain olsem em i orait long ol, long wanem ol bai kaikaim kaikai long wok bilong ol.\n\n11 Wo long ol nogut lain, long wanem ol idai, long wanem, pei long ol han bilong ol bai kamap long ol!\n\n12 Na ol pipol bilong mi, ol pikinini bai givim pen long ol, na ol meri bai bosim ol. O ol pipol bilong mi, ol lain ol i lidim yu long mekim yu long paul na bagarapim rot bilong yu.\n\n13 Bikpela i sanap long toktok long nem bilong yu, na sanap long jasim ol pipol.\n\n14 Bikpela bai wokim jasmen wantaim ol pipol bilong em long bipo taim na ol prins bilong ol, long wanem yupela i bin kaikaim pinis ol gaden bilong rop wain na ol samting bilong ol man nogat moni insait long haus bilong yu.\n\n15 Yu minim wanem? Yu bin paitim ol pipol bilong mi na brukim ol liklik liklik, na sapim ol pes bilong ol man nogat moni, God Bikpela bilong Planti Tru i tok.\n\n16 Na tu, Bikpela i tok: Bikos ol meri pikinini bilong Saion i hambak, na taitim nek bilong ol na wokim kain kain pasin wantaim ai, taim ol i wokabaut, na wokim nois long ol lek bilong ol wantaim bilas long lek bilong ol—\n\n17 Olsem na, Bikpela bai paitim wantaim sua long het bilong ol meri pikinini bilong Saion, ha Bikpela bai rausim klos bilong ol inap long ol bai i stap as nating.\n\n18 Long dispela de Bikpela bai rausim smatpela ol samting long bilas bilong ol i save mekim nois na pasin raun long het olsem mun.\n\n19 Ol sen na ol samting bilong bilas long nek, na ol hap laplap bilong karamapim het,\n\n20 Ol het karamap, na ol samting long bilas long lek, na ol bilas long het, na ol bokis bilong sanda, na ol bilas long iyau,\n\n21 Ol ring, na ol bilas long nus,\n\n22 Ol klos bilong senis, na ol klos long skin, na ol klos long karamapim het i go daun long nek, na ol pin long pasim gras bilong het.\n\n23 Ol glas, na naispela klos, na ol klos bilong pasim het na ol samting long pasim pes.\n\n24 Na em bai kamap we, sting bai kamap long ples long ol naispela smel, na bruk klos bai kamap long ples bilong gutpela klos bilong pasim, na kela bai kamap long gutpela gras bilong ol, na ol i bai pasim klos nogut long ples long gutpela klos, na ol bai tuhat wantaim hevi na i nogat moa gutpela sindaun.\n\n25 Ol man bilong yu bai pundaun wantaim naip bilong pait na ol strongpela bilong yu bai idai insait long bikpela pait.\n\n26 Na ol dua bilong em bai sore na krai, na nogat ol manmeri bai i stap long em, na em bai long long.\n\n", "2-ne 14": "[center][font_size=26]Sapta 14[/font_size][/center]\n\n[i]Saion wantaim ol pikinini meri bilong em bai Bikpela kisim bek na kamap klin long de bilong wan tausen krismas—Skelim Aisaia 4. Klostu 559–545 krismas bipo Krais.[/i]\n\n1 Na long dispela de, sevenpela meri bai holim pas long wanpela man, na tok: Mipela bai kaikaim bret bilong mipela yet, na pasim ol klos bilong mipela yet, tasol yu mas larim mipela yusim nem bilong yu long rausim sem bilong mipela.\n\n2 Long dispela de wanpela han diwai bilong Bikpela bai kamap gutpela tru wantaim glori, kaikai graun karim bai nambawan tru na gutpela long ai bilong ol lain ol i bin ronawe long Israel.\n\n3 Na em i bai kamap we, ol lain ol i bin lusim ol bihain long Saion na ol i stap long Jerusalem bai ol i kamap holi, wanwan manmeri ol i gat nem em bin raitim namel long ol lain ol i no idai long Jerusalem—\n\n4 Taim Bikpela bai wasim doti bilong ol pikinini meri bilong Saion, na bai klinim blut bilong Jerusalem namel long em wantaim spirit bilong jasmen na spirit bilong kukim.\n\n5 Na Bikpela bai wokim antap long wanwan haus long mounten Saion, na antap long ol kivung bilong em, wanpela klaut wantaim simok long de na paia lait long givim lait long nait, bikos olgeta glori bilong Saion i gat banis.\n\n6 Na tebenikol bai kamap olsem seid long pasim tuhat bilong san, na olsem wanpela ples hait bilong kisim malolo, na wanpela ples hait long bikpela win na ren.\n\n", "2-ne 15": "[center][font_size=26]Sapta 15[/font_size][/center]\n\n[i]Gaden bilong rop wain long Bikpela (Israel) bai bagarap, na ol pipol bilong em bai go nabaut—Wo bai kamap long ol taim ol bai go nabaut na lusim bilip bilong ol—Bikpela bai litimapim wanpela plak na bungim Israel—Skelim Aisaia 5. Klostu 559–545 krismas bipo Krais.[/i]\n\n1 Na bihain mi bai singim long man mi save lavim tumas wanpela song bilong em long gaden bilong rop wain bilong em. Man mi save lavim tumas gat wanpela gaden bilong rop wain long wanpela gutpela graun long liklik maunten.\n\n2 Na em i bin banisim em, na rausim ol ston long em, na planim gaden bilong rop wain wantaim nambawan rop wain tru, na wokim wanpela taua namel tru long em, na tu wokim wanpela masin bilong wokim wain insait long gaden bilong rop wain, na em i wetim olsem gaden bilong rop wain bai karim pikinini bilong rop wain, na em i bin karim wail pikinini bilong rop wain.\n\n3 Na nau, O ol manmeri ol i stap long Jerusalem, na ol man bilong Juda, jasim, mi askim yupela, namel long mi na gaden bilong rop wain bilong mi.\n\n4 Wanem samting moa inap long bai mi wokim, mi no wokim long gaden bilong rop wain bilong mi? Olsem na, taim mi wetim olsem gaden bilong rop wain bai karim pikinini bilong rop wain, em i karim wail pikinini.\n\n5 Na nau, mi bai tokim yu long wanem mi bai wokim long gaden bilong rop wain bilong mi—mi bai rausim banis long em, na ol wail enimol bai kaikaim ol, na mi bai brukim banis bilong em, na ol wail enimol bai kalap na brukim em i go daun.\n\n6 Na mi bai bagarapim olgeta gaden bilong rop wain, ol man bai i no inap klinim o dikim em, tasol ol nil bus wantaim ol nil bai kamap long em, tu mi bai tokim ol klaut olsem ol bai no inap ren long em.\n\n7 Long wanem, gaden bilong rop wain long Bikpela bilong Planti Tru em i haus bilong Israel, na ol man bilong Juda em ol i gutpela rop wain tru bilong em, na Bikpela bilong Planti Tru bai lukaut long jasmen, na lukim, pasin bilong givim pen long ples bilong stretpela pasin, tasol em lukaut long stretpela pasin na harim krai.\n\n8 Wo long ol lain ol i bungim olgeta haus, na pulumapim olgeta ples wantaim haus bilong ol, inap long ol yet bai sanap long namel long graun!\n\n9 Long iyau bilong mi, Bikpela bilong Planti Tru i tok, tru tumas, planti haus bai kisim bagarap, na bikpela na gutpela ol siti tru bai nogat manmeri bai i stap long ol.\n\n10 Ye, wanpela ten eka bilong gaden bilong rop wain bai karim wanpela bat, na pikinini bilong wanpela homa bai karim wanpela ipa.\n\n11 Wo long ol lain ol i kirap long monin tru, olsem ol bai painim strongpela dring, ol bai dring yet i go long nait, na wain bai bagarapim ol!\n\n12 Na hap, na vaiol, tabret, na paip na wain i stap long pati bilong ol, tasol ol i no save tingim wok bilong Bikpela, na tu tingim wok bilong han bilong Bikpela.\n\n13 Olsem na, ol pipol bilong mi i go long kalabus, bikos ol nogat save, na ol man ol i gat hona bai ol i kisim pen na hangre, na planti ol pipol tru bilong ol i nek drai.\n\n14 Long wanem, hel i bin kamap bikpela yet, na opim maus bilong em nogut tru, na glori bilong ol, na ol planti pipol tru bilong ol, na bilas bilong ol, na man ol i amamas bai ol i go daun insait long em.\n\n15 Na man nating bai em i daunim, na strongpela man tru em bai daunim, na bai em i daunim ol ai bilong bikhet man.\n\n16 Tasol, Bikpela bilong Planti Tru bai stap antap long jasmen, na God em i holi bai mekim kamap holi wantaim stretpela pasin.\n\n17 Na bihain ol pikinini sipsip bai kaikai olsem ol i save kaikai, na ol narapela kain enimol bai kaikai long ol ples i bagarap na em ples bilong ol patpela enimol.\n\n18 Wo long ol lain ol i wokim sin wantaim ol rop bilong pasin hambak, na wokim sin wankain olsem wantaim liklik ka em i bin pulim wantaim ol rop bilong em.\n\n19 Em i tok: Larim em long hariap, long pinisim wok bilong em, olsem yumi bai lukim wok bilong em, na larim kaunsel bilong Em Holi Tasol bilong Israel kam klostu na bai kam, olsem yumi bai save long em.\n\n20 Wo long ol lain ol i tok nogut em gutpela na gutpela em nogut, ol bai putim tudak long ples bilong lait, na putim lait long ples bilong tudak, ol bai putim pait long ples bilong swit, na swit long ples bilong pait.\n\n21 Wo long ol bikpela save man long ai bilong ol yet na ol man bilong tingting gut long ai bilong ol yet.\n\n22 Wo long strongpela man bilong dring wain, na ol strongpela man long miksim strongpela dring.\n\n23 Em i stretim pasin nogut man wantaim pe, na tek awe stretpela pasin long stretpela long em.\n\n24 Olsem na, olsem paia save kukim gras bilong ol rais samting, na lait bilong paia i save kukim skin nating bilong rais samting, as bilong ol pasin nogut lain bai sting idai, na ol plaua bilong ol bai go antap olsem das, bikos ol i tromoim ol lo bilong Bikpela bilong Planti Tru, na bagarapim toktok bilong Em wanpela Holi Tasol bilong Israel.\n\n25 Olsem na belhat bilong Bikpela i bin kirap long ol pipol bilong em, na em i bin taitim han bilong em i go aut long birua bilong ol, na paitim ol, na ol liklik maunten i bin guria, na ol bodi bilong ol i bin bruknabaut insait namel long ol arere bilong rot. Long olgeta dispela mekim save, Bikpela i no tanim i go lusim ol, tasol em i taitim han bilong em i go aut yet.\n\n26 Na Bikpela bai litimapim wanpela mak long ol nesen long we, na em bai singaut long ol long arere bilong graun, na lukim, ol bai kam hariap tru, na nogat wanpela man bai les o pundaun namel long ol.\n\n27 Nogat wanpela man bai pundaun o slip, na tu bai slekim rop long ol sangana bilong ol, o samting long holim su bilong ol bai bruk.\n\n28 Ol spia bilong banara em bai sap, na olgeta banara bilong ol bai redi long sutim, na ol kapa long pinga bilong ol hos em olsem strongpela ston, na ol wil bilong ol hos bai tanim olsem wanpela raun win, krai bilong ol hos em olsem laion.\n\n29 Ol bai krai olsem yangpela ol laion, ye, ol bai krai, na kisim ol enimol long kaikai, na bai karim ol i go long we gut tru, na nogat wanpela bai seivim.\n\n30 Na long dispela de ol birua nesen bai krai long ol haus bilong Israel olsem krai bilong solwara, na sapos ol birua nesen lukaut long graun, lukim, tudak wantaim sore, na tudak i kamap long ples bilong lait long skai na we lait em i bin i stap.\n\n", "2-ne 16": "[center][font_size=26]Sapta 16[/font_size][/center]\n\n[i]Aisaia i lukim Bikpela—Bikpela i pogivim ol sin bilong Aisaia—Bikpela bin makim em long profesai—Em i profesai olsem ol lain bilong Juda bai ol les long lainim toktok bilong Krais—Ol wanwan lain long ol lain bilong Juda bai kam bek gen long Jerusalem—Skelim Aisaia 6. Klostu 559–545 krismas bipo Krais.[/i]\n\n1 Insait long dispela krismas we king Usaia i bin idai, mi bin lukim tu Bikpela i bin sindaun antap long sia bilong king, antap tru, na ol klos bilong em i bin karamapim tempel.\n\n2 Antap long sia bilong king em i bin sanapim ol serap, wanwan serap em i gat sikispela wing, em i bin karamapim pes bilong em wantaim tupela wing, na em i bin karamapim ol lek bilong em wantaim tupela wing na em i bin flai wantaim tupela wing.\n\n3 Na wanpela i bin krai long narapela, na tok: Holi, holi, holi i Bikpela bilong Planti Tru, olgeta giraun i pulap long glori bilong em.\n\n4 Na ol pos bilong dua i bin surik taim nek bilong em i krai, na haus i bin pulap wantaim smok.\n\n5 Bihain long dispela mi bin tok: Wo long mi! Long wanem, mi no klinpela man bikos mi em wanpela man maus bilong mi i save doti, na mi save i stap wantaim ol pipol maus bilong ol i doti, bikos ol ai bilong mi i bin lukim King, Bikpela bilong Planti Tru.\n\n6 Bihain long dispela, wanpela long ol serap bin flai long mi wantaim wanpela hap diwai i gat paia long em yet long han bilong em, na em i bin kisim wantaim ol tong i save i stap long olta.\n\n7 Na em i bin putim dispela hap diwai i gat paia long em yet long maus bilong mi, na tok: Lukim, dispela i tasim ol maus bilong yu, na pasin nogut bilong yu bai raus, na sin bilong yu bai raus.\n\n8 Tu mi bin harim nek bilong Bikpela, em i tok: Husat mi bai salim, na husat bai go long nem bilong mipela? Bihain long dispela mi bin tok: Mi i stap hia, salim mi.\n\n9 Na Bikpela i bin tok: Go na tokim ol dispela pipol—Tru tumas yupela harim, tasol ol pipol no bin save, na tru tumas yupela lukim, tasol ol i no bin lukluk.\n\n10 Mekim bel bilong ol dispela pipol kamap solap na mekim iyau bilong ol kamap hevi, na pasim ai bilong ol—nogut ol lukim wantaim ai bilong ol, na harim wantaim iyau bilong ol, na save wantaim bel bilong ol, na bai tanim bel na bai ol i orait.\n\n11 Bihain long dispela mi bin tok: Bikpela hamas taim bai mi wokim dispela wok? Na em i bin tok: Go inap long ol siti bai bagarap na bai nogat man i stap long ol, na ol haus bai nogat man bai i stap, na graun bai bagarap olgeta,\n\n12 Na Bikpela bai rausim ol man long go long we, long wanem, planti pipol bai lusim graun.\n\n13 Tasol wanpela haus sel long ol pipol bai i stap yet, na ol bai kam bek, na ol birua bai kaikai ol olsem wanpela diwai linden, na olsem wanpela diwai oak strong bilong em i stap long em taim em i lusim ol lip bilong em, olsem na holi tumbuna pikinini bai kamap wankain olsem diwai oak.\n\n", "2-ne 17": "[center][font_size=26]Sapta 17[/font_size][/center]\n\n[i]Efraim na Siria kirapim bikpela pait wantaim Juda—Wanpela vegin bai karim Krais—Skelim Aisaia 7. Klostu 559–545 krismas bipo Krais.[/i]\n\n1 Na em i kamap we long ol de bilong Ahas pikinini man bilong Jotam, pikinini man bilong Usia, king bilong Juda, olsem Resin, king bilong Siria, wantaim Peka pikinini bilong Remalia, king bilong Israel, i bin go antap long Jerusalem long kirapim bikpela pait wantaim Juda, tasol ol i no bin win.\n\n2 Na sampela lain ol i bin tokim haus bilong Devit, olsem: Siria i poromanim Efraim. Na bel bilong Ahas i bin kirap, na bel bilong ol pipol em, olsem ol diwai bilong bus i bin kirap wantaim win.\n\n3 Bihain Bikpela tokim Aisaia: Go het nau long bungim Ahas, yu wantaim Searjasup manki bilong yu, arere long paip bilong raun wara long antap insait long haiwe long ples we ol wokman save wokim klos.\n\n4 Na tokim em: Lukaut, na stap isi, na no ken poret na tu lusim strong bikos long ol tupela tel ol i gat smok tasol nogat paia, bikos long belhat nogut tru bilong Resin wantaim Siria, na long pikinini man bilong Remalia.\n\n5 Bikos Siria, Efraim, wantaim pikinini man bilong Remalia, ol i bin kisim kaunsel nogut long birua bilong yu, olsem:\n\n6 Yumi go antap long birua long Juda na bagarapim em, na yumi brukim i go insait long siti na putim wanpela king namel long em, ye, pikinini man bilong Tabel.\n\n7 Olsem na God Bikpela i Tok: Em bai i no inap sanap o bai i no inap kamap.\n\n8 Long wanem, het bilong Siria i Damaskas, na het bilong Damaskas, Resin, na ol lain bilong Asaria bai brukim Efraim insait long sikispela ten na faipela krismas inap long Efraim bai i no inap moa gat ol manmeri long em.\n\n9 Na het bilong Efraim i Samaria, na het bilong Samaria i pikinini man bilong Remalia. Sapos yu bai i no inap bilip, tru tumas yu bai i no inap i stap orait.\n\n10 Na tu, Bikpela i bin toktok gen long Ahas, olsem:\n\n11 Yu askim long wanpela mak bilong Bikpela, God bilong yu; askim long aninit tru o long antap tru.\n\n12 Tasol Ahas i bin tok: Mi bai i no inap askim, na tu mi bai i no inap traim Bikpela.\n\n13 Na Aisaia i tok: Harim yupela nau, o haus bilong Devit, em i liklik samting long yupela long mekim ol man long kamap skin les, tasol yupela bai mekim God bilong mi long kamap skin les tu?\n\n14 Long wanem, Bikpela em yet bai givim yu wanpela mak—Lukim, wanpela vegin bai i gat bel, na bai karim wanpela pikinini man, na em bai givim nem Emanuel long em.\n\n15 Bata wantaim hani em bai kaikai, olsem em bai les long pasin nogut na long makim gutpela pasin tasol.\n\n16 Long wanem, lukim, bipo long pikinini man bai save long les long pasin nogut na makim gutpela pasin, ol king tu bai lusim dispela graun yu save les long em.\n\n17 Bikpela bai kisim kam long yu, na kisim kam long ol pipol bilong yu, wantaim hauslain bilong papa bilong yu, ol de i no bin kam long de Efraim i bin lusim Juda, king bilong Asiria.\n\n18 Na em bai kamap we long dispela de, we Bikpela bai singautim ol flai em i stap long arere tru long Isip, na binatang save kaikaim man i stap long graun bilong Asiria.\n\n19 Na ol bai kam, na ol bai i stap long ol ples daun i bin bagarap, na insait long hul bilong ol ston, na antap long olgeta samting gat nil, na long olgeta bus.\n\n20 Long dispela wankain de, Bikpela bai sapim wantaim resa ol lain long arere long wara na tu king bilong Asiria i bin baim, het, na gras long lek, na mausgras tu.\n\n21 Na em bai kamap we long dispela de, wanpela man bai lukautim wanpela yangpela kau na tupela sipsip,\n\n22 Na em bai kamap we, bikos ol enimol bai givim planti susu, dispela man bai kaikai bata, long wanem, olgeta lain em i bin lusim long graun bai kaikai bata na hani.\n\n23 Na em bai kamap we long dispela de, olgeta ples we bipo taim i bin gat wan tausen rop inap long winim wan tausen silva bai karamap wantaim ol nil bus na ol nil.\n\n24 Ol man bai kam long dispela ples wantaim ol spia bilong banara na ol banara, bikos ol nil bus wantaim ol nil bai kamap long olgeta graun.\n\n25 Na ol nil bus wantaim ol nil bai i no inap poret long kamap long dispela ples, we olgeta liklik maunten ol i bin dikim wantaim pik, tasol ol bulmakau wantaim sipsip na meme bai kaikai gras long dispela hap.\n\n", "2-ne 18": "[center][font_size=26]Sapta 18[/font_size][/center]\n\n[i]Krais bai kamap olsem wanpela ston bilong paitim lek na wanpela ston bilong hatim bel—Painim Bikpela, i no ol trikman ol i save lukluk long hul—Tanim long lo na testimoni long soim rot—Skelim Aisaia 8. Klostu 559–545 krismas bipo Krais.[/i]\n\n1 Na tu, toktok bilong Bikpela tokim mi: Yu kisim wanpela bikpela pepa, na raitim insait long em wantaim pen bilong man long Mahe-salal-has-bas.\n\n2 Na mi kisim wantaim mi ol witnes ol i bin gat strongpela bilip long rekotim, Uria em i pris, wantaim Sekeraia pikinini man bilong Jeberekia.\n\n3 Na mi bin slip wantaim meri-profet, na em i bin bel na karim wanpela pikinini man. Bihain long dispela Bikpela i bin tokim mi: Givim nem bilong boi, Mahe-salal-has-bas.\n\n4 Long wanem, lukim, pikinini man bai i no inap save long singaut, papa bilong mi, na mama bilong mi, long ai long planti dispela na ol samting bilong Damaskas na ol ami bilong Asiria bai kisim ol dispela na ol samting bilong Samaria i go awe long pes long king bilong Asiria.\n\n5 Bikpela i bin toktok long mi tu gen, olsem:\n\n6 Bikos ol dispela pipol i les long ol wara bilong Sailo em i go isi, na amamas long Resin wantaim pikinini man bilong Remalia,\n\n7 Nau, long dispela as, lukim, Bikpela bai bringim antap long ol lain ol wara bilong riva, strongpela na planti, tru tumas king bilong Asiria wantaim olgeta glori bilong em, na em bai kamap antap long olgeta rot long wara bilong em, na go antap long olgeta graun arere long wara bilong em.\n\n8 Na king bilong Asiria bai lusim Juda, em bai kamap planti tumas na kapsait i go, tru tumas em bai go antap long nek, na em bai taitim ol wing bilong em long karamapim olgeta hap long graun bilong yu, O Emanuel.\n\n9 Poromanim yupela yet, O yupela ol pipol, na yupela bai bruk i go liklik, na givim iyau yupela long olgeta kantri i stap long we, redim yupela yet, na yupela bai bruk i go liklik, redim yupela yet, na yupela bai bruk i go liklik.\n\n10 Bung wantaim long givim kaunsel, na em bai kamap nating, autim toktok, na em bai i no inap sanap, bikos God i stap wantaim mipela.\n\n11 Long wanem Bikpela i bin toktok olsem long mi wantaim wanpela strongpela han, na tokim mi olsem mi mas i no inap bihainim pasin bilong dispela pipol, na tok olsem:\n\n12 Yu no ken tok, wanpela konfederesi, long olgeta ol dispela pipol bai tok, wanpela konfederesi, na tu no ken poret long poret bilong ol dispela pipol, O no ken poret.\n\n13 Mekim holi Bikpela bilong Planti Tru em yet, na larim em tasol yu poret long em, na larim em tasol yu wari long em.\n\n14 Na em bai kamap olsem wanpela ples hait, tasol olsem wanpela ston bilong paitim lek, na olsem wanpela ston long givim belhat long haus bilong Israel wantaim, olsem wanpela trep na wanpela umben long kalabusim ol lain ol i stap long Jerusalem.\n\n15 Na planti namel long ol haus bilong Israel bai ol i paitim lek na pundaun, na bai brukim, na bai trepim na bai kisim ol i go long kalabus.\n\n16 Pasim testimoni, pasim lo namel long ol disaipel bilong mi.\n\n17 Na mi bai wet long Bikpela, em i save haitim pes bilong em long haus bilong Jekop, na mi bai painim em.\n\n18 Lukim, mi wantaim ol pikinini em Bikpela i bin givim mi em, olsem long ol mak na olsem long ol niupela samting insait long Israel, i kam long Bikpela bilong Planti Tru, em save i stap long Maunten Saion.\n\n19 Na sapos ol pipol bai ol i tok long yu: Painim ol lain ol i gat ol spirit ol i save gut long em, na long ol triklain ol i lukluk long hul na wokim kainkain nois—Em i orait long ol pipol long painim God bilong ol olsem ol laip manmeri long harim ol lain ol bin idai?\n\n20 Long lo na long testimoni, na sapos ol i no toktok olsem long dispela tok, em i bikos nogat lait i stap insait long ol.\n\n21 Na ol bai go pas long em wantaim pen na hangre, na em bai kamap we taim ol i hangre, ol bai kisim taim nogut ol yet, na kesim king bilong ol na God bilong ol, na lukluk long antap.\n\n22 Na ol bai lukluk long graun na lukim trabel, na tudak pasin, pen pasin, na bai karim i go long tudak ples.\n\n", "2-ne 19": "[center][font_size=26]Sapta 19[/font_size][/center]\n\n[i]Aisaia toktok long Mesaia—Ol pipol i stap long tudak bai lukim wanpela bikpela lait tru—Long yumi wanpela pikinini i kamap—Em bai kamap Prins bilong Bel isi na bai rul long sia bilong Devit—Skelim Aisaia 9. Klostu 559–545 krismas bipo Krais.[/i]\n\n1 Tasol, pen bai i no inap kamap olsem long taim long hevi bilong em, we long nambawan taim king bilong Asiria i bin givim liklik pen long graun bilong Sebulon, na long graun bilong Naptalai, na bihain givim moa pen long rot long ret si long hap bilong Jodan long Galili bilong ol nesen.\n\n2 Ol pipol ol i bin wokabaut long tudak i bin lukim wanpela bikpela lait tru, ol pipol ol i stap long graun long tewel bilong idai, long ol lait bin kamap.\n\n3 Yu bin mekim ol nesen kamap planti, na mekim planti amamas i kamap—ol i amamas long pes bilong yu wankain olsem ol i amamas long taim bilong bungim ol kaikai, na olsem ol man save amamas taim ol i brukim ol samting ol i bin kisim long bikpela pait namel long ol yet.\n\n4 Long wanem, yu bin brukim plang ol i bin putim long nek bilong em long givim hevi long em, wantaim stik bilong solda bilong em, na stik bilong man em i givim pen long em.\n\n5 Long wanem, olgeta pait long man bilong pait em i wantaim nois bilong paul, na ol klos ol i raunim long blut, tasol dispela bai kuk wantaim paia na paia stik.\n\n6 Long wanem, wanpela pikinini man i bin kamap long yumi, wanpela pikinini man em i bin givim long yumi, na gavman bai kamap long solda bilong em, na ol bai givim nem bilong em, Naispela, Kaunsela, Strongpela God Tru, Oltaim Oltaim Papa, Prins bilong Bel Isi.\n\n7 Long mekim gavman na bel isi kamap bikpela, i nogat arere, long sia bilong king long Devit, na long stretim kingdom bilong em na long kirapim jasmen wantaim stretpela pasin long nau taim na bai go yet oltaim. Strongpela laik tru bilong Bikpela bilong Planti Tru em bai wokim dispela.\n\n8 Bikpela i bin salim toktok bilong em long Jekop na em i bin givim lait long Israel.\n\n9 Na olgeta pipol bai save, tru tumas Efraim wantaim ol lain ol i stap long Samaria, ol hambak na ston het long bel:\n\n10 Ol brik i bin pundaun, tasol mipela bai wokim wantaim ol ston mipela i bin katim, ol sikamoa i bin katim i go daun, tasol mipela bai senisim wantaim ol sida.\n\n11 Olsem na, Bikpela bai kirapim ol birua bilong Resin long pait wantaim em, na bungim wantaim ol birua bilong em,\n\n12 Ol lain bilong Siria long het na ol lain bilong Filistia long bihain, na ol bai opim maus long pinisim Israel. Long olgeta long dispela, belhat bilong Bikpela i no tanim na i go awe, tasol han bilong em i taitim yet.\n\n13 Long wanem, ol pipol i no tanim bel bilong ol long man husat paitim ol na tu ol i no painim Bikpela bilong Planti Tru.\n\n14 Olsem na Bikpela bai rausim, het wantaim tel, han diwai wantaim stik bilong Israel long wanpela de.\n\n15 Tumbuna papa bilong giaman bai kamap het, na profet em i lainim ol giaman toktok bai kamap tel.\n\n16 Bikos ol lida bilong dispela pipol i mekim ol long wokim rong, na ol lain ol i lidim ol bai kisim bagarap.\n\n17 Long dispela as Bikpela bai nogat amamas long ol yangpela man bilong ol, na tu em bai nogat marimari long ol pikinini em ol papa bilong ol i bin idai na ol meri em ol man bilong ol i bin idai, long wanem, olgeta lain bilong ol gat tupela maus na lain bilong wokim pasin nogut, na olgeta maus save autim giaman toktok. Long olgeta long dispela, belhat bilong Bikpela i no inap tanim na i go awe, tasol han bilong em i taitim yet.\n\n18 Long wanem, pasin nogut em i save kuk wankain olsem paia, em bai pinisim ol nil bus wantaim ol nil, na bai kukim ol bus long bik bus, na ol bai kalap wankain olsem smok save go antap.\n\n19 Bikos long belhat long Bikpela bilong Planti Tru, graun i kamap tudak, na ol pipol bai kamap wankain olsem stik bilong paia, nogat wanpela man bai pasim hangre bilong em long givim kaikai long brata bilong em.\n\n20 Na em bai kisim kwiktaim long rait han na bai hangre, na em bai kaikai long lep han, na bel bilong ol bai i no inap pulap, na olgeta man bai kaikai skin bilong ol yet—\n\n21 Manase, Efraim, na Efraim, Manase, ol tupela wantaim bai birua long Juda. Long olgeta long dispela, belhat bilong Bikpela i no tanim na i go awe, tasol han bilong em i taitim yet.\n\n", "2-ne 20": "[center][font_size=26]Sapta 20[/font_size][/center]\n\n[i]Bagarap bilong Asiria i piksa long bagarap bilong ol pasin nogut lain long taim Bikpela bai kam long Nambatu taim—I no planti pipol bai i stap bihain long Bikpela bai kam gen—Ol wanwan lain bilong Jekop bai kam bek gen long dispela de—Skelim Aisaia 10. Klostu 559–545 krismas bipo Krais.[/i]\n\n1 Wo long ol lain ol i mekim nogut lo, na ol i raitim lo long givim sore, em ol i bin makim.\n\n2 Long tanim i go awe ol lain ol i gat nid long jasmen, na long rausim rait bilong pua long ol pipol bilong mi, olsem ol meri ol man bilong ol i bin idai bai kamap kaikai bilong ol, na olsem ol bai stil long ol pikinini ol i nogat papa!\n\n3 Na yu bai mekim wanem long de bilong visit, na long de bilong bagarap em bai kam long longwe? Long husat yu bai ronawe long kisim halivim? Na yu bai lusim glori bilong yu long we?\n\n4 Ol lain bai nil daun long ol kalabus lain sapos ol i lusim mi, na ol bai pundaun namel long ol lain ol i bin kilim. Long olgeta long dispela, belhat bilong Bikpela i no tanim na i go awe, tasol han bilong em i taitim yet.\n\n5 O man bilong Asiria, stik long belhat bilong mi, na samting long han bilong ol i belhat bilong ol.\n\n6 Mi bai salim em long pait wantaim wanpela nesen i gat tupela maus, na pait wantaim ol pipol em ol mi belhat, wantaim, na long em mi bai givim em long bosim, long kisim ol samting ol i bin winim long pait, na long kisim ol pipol i bin winim long pait, na kisim ol lain olsem long graun malumalum rot namel long ples.\n\n7 Tasol man bilong Asiria i no tingting tru long wokim, na tu bel bilong em i no ting olsem, tasol bel bilong em, em long nausim planti nesen.\n\n8 Long wanem em i tok: Inap olgeta prins bilong mi i kamap ol king?\n\n9 Kalno i no kamap wankain olsem Karkemis? Hamat i no kamap olsem Arpat? Samaria i no kamap wankain olsem Damaskas?\n\n10 Bikos han bilong mi i bin kirapim ol kingdom bilong ol god giaman na ol kavin bilong ol i bin abrusim ol kavin i stap insait long Jerusalem na long Samaria,\n\n11 Mi bai i no inap wokim wankain long Jerusalem wantaim ol god giaman bilong em olsem mi bin wokim long Samaria wantaim ol god giaman bilong em?\n\n12 Olsem na, em bai kamap we, taim Bikpela i bin wokim olgeta wok bilong em long Maunten Saion na long Jerusalem, mi bai mekim save prut bilong ston bel het long king bilong Asiria, wantaim glori bilong hambak lukluk bilong em.\n\n13 Long wanem em i bin tok: Mi bin wokim ol dispela samting wantaim strong bilong mi na wantaim bikpela save bilong mi, long wanem, mi em save man, na mi bin surikim ol arere long graun bilong ol pipol, na bin stilim ol samting i dia tumas bilong ol, na mi bin daunim ol pipol bilong as ples olsem wanpela strongpela man,\n\n14 Na han bilong mi i bin painim olsem wanpela haus bilong, planti ol samting i dia tumas bilong ol pipol, na olsem wanpela man i bin bungim ol kiau ol i bin lusim bihain, mi bin bungim olgeta graun, na nogat wanpela em i bin surikim wing o bin opim maus, o bin lukluk long hul.\n\n15 Inap tamiok bai apim em yet long man em i yusim long katim? Inap so bai apim em yet long katim na daunim man husat sikrapim em? Olsem stik bai sakim em yet long ol lain ol i litimapim em, olsem stik bai litimapim em yet olsem diwai i no i stap!\n\n16 Long wanem, Bikpela, Bikpela bilong Planti Tru bai, salim namel long ol patpela bilong em, bunnating, na em bai statim tuhat wankain olsem tuhat long paia aninit long glori bilong em.\n\n17 Na lait bilong Israel bai kamap olsem paia, na Em wanpela Holi Tasol bilong em bai kamap olsem paia lait, na bai kukim na pinisim ol nil bilong em na ol nil bus bilong em long wanpela de.\n\n18 Na bai pinisim glori long bik bus bilong em, na long gutpela graun bilong karim kaikai, sol wantaim bodi, na ol lain bilong Asiria bai kamap wankain olsem wanpela man bilong apim plek em i bin hap idai.\n\n19 Na namba long sampela diwai bilong em long bik bus bai kamap liklik inap long wanpela pikinini ken kaunim ol.\n\n20 Na em bai kamap we long dispela de, olsem wanwan lain bilong Israel, na kain lain long haus bilong Jekop em i bin ronawe, bai bilip no moa gen long man em i tru bin paitim ol, tasol em bai bilip long Bikpela, Em wanpela Holi Tasol, bilong Israel wantaim tok tru.\n\n21 Ol wanwan lain bai kam bek gen, ye, tru tumas, wanwan lain bilong Jekop, long Bikpela God tru.\n\n22 Long wanem, inap ol pipol bilong yu Israel kamap olsem waisan bilong solwara, tasol wanwan lain bilong ol bai kam bek gen, ol lo bilong bagarap i bin wokim bai pulap wantaim stretpela pasin.\n\n23 Long wanem, God Bikpela bilong Planti Tru bai mekim wanpela lo bilong bagarap, tru tumas, Bikpela i strong tumas long bagarapim olgeta graun.\n\n24 Olsem na, olsem God Bikpela bilong Planti Tru i tok: O pipol bilong mi ol i stap long Saion, no ken poret long ol lain bilong Asiria, em bai paitim yu wantaim stik, na bai litimapim stik long paitim yu, wankain olsem pasin bilong ol lain bilong Isip.\n\n25 Long liklik taim tasol, na belhat bilong mi long bagarapim ol bai pinis.\n\n26 Na Bikpela bilong Planti Tru bai sikrapim wanpela stik bilong mekim save bilong em wankain olsem ol lain Israel i bin kilim ol lain bilong Midian long ston long Orep, na Bikpela bai seivim ol haus bilong Israel wankain olsem em i bin litimapim stik bilong em long retsi long Isip.\n\n27 Na em bai kamap we long dispela de we Bikpela bai rausim ol hevi long king bilong Asiria long solda bilong yu, wantaim plang em i bin putim long nek bilong yu, na plang em i bin putim antap long nek bilong yu bai bagarapim olgeta bikos long anointing oil long het.\n\n28 Em i kam long Ai, em i lusim long go long Mikron, long Mikmas em i bin putim ol hos-ka bilong em.\n\n29 Ol i go pinis na abrusim liklik rot, ol i slip long Geba, Ramat i poret, Gibea bilong Sol i ronawe.\n\n30 Litimapim nek, O pikinini meri bilong Galim, singautim nek bilong yu bai ol i harim long Laisa, O Anatot yu nogat moni na ol gupela samting.\n\n31 Matmena i raus pinis, ol pipol bilong Gebim i bung wantaim long ronawe.\n\n32 Taim bai kam we king bilong Asiria bai i stap long Nop long dispela de, em bai sakim han bilong em long birua long maunten bilong pikinini meri bilong Saion, liklik maunten bilong Jerusalem.\n\n33 Lukim, Bikpela, Bikpela bilong Planti Tru bai katim bikpela han diwai na kirapim poret nogut tru, na ol bikpela bikpela lain bai em i katim i go daun, na bai daunim ol bikhet lain.\n\n34 Na em bai katim ol bus i go daun long bik bus wantaim ain, na Lebanon bai pundaun taim wanpela strongpela han tru em bin toromoi.\n\n", "2-ne 21": "[center][font_size=26]Sapta 21[/font_size][/center]\n\n[i]Stik bilong Jesi (Krais) bai jas wantaim stretpela pasin—Save long God bai karamapim graun long taim long wan tausen krismas—Bikpela bai sanapim wanpela plek na bungim Israel—Skelim Aisaia 11. Klostu 559–545 krismas bipo Krais.[/i]\n\n1 Na wanpela kuru bai kamaut long stik bilong Jesi, na wanpela han diwai bai kamap long ol as diwai bilong em.\n\n2 Na Spirit bilong Bikpela bai i stap wantaim em, spirit bilong bikpela save wantaim luksave, spirit bilong kaunsel wantaim strong, spirit bilong save na bilong poret long Bikpela.\n\n3 Na Spirit bilong Bikpela bai mekim em long kamap long save hariap long poret long Bikpela, na em bai i no inap lukluk wantaim ai bilong em long jasim o em bai i no inap harim wantaim iyau bilong em long painim rong.\n\n4 Tasol em bai jasim ol man nogat moni na ol gutpela samting lain wantaim stretpela pasin, na sanap long nem long ol bel malumalum lain bilong graun long painim rong, na em bai paitim graun wantaim stik bilong maus bilong em, na em bai kilim pasin nogut lain wantaim win long maus bilong em.\n\n5 Na stretpela pasin bai kamap rop long pasim raun long sangana bilong em, na strongpela bilip bai kamap rop na pasim raun long em long holim.\n\n6 Wail dok tu bai i stap wantaim pikinini sipsip, na lepat bai slip wantaim liklik pikinini, na pikinini bulmakau wantaim yangpela laion na patpela enimol bai i stap wantaim, na liklik pikinini bai lidim ol.\n\n7 Na bulmakau na bea bai kaikai wantaim, ol yangpela bilong ol bai slip wantaim, na laion bai kaikai gras olsem bulmakau.\n\n8 Na liklik pikinini dring susu bai pilai wantaim long hul bilong liklik poisen snek, na liklik pikinini em i wokabaut bai putim han bilong em long haus bilong poisen snek.\n\n9 Olgeta manmeri na olgeta samting bai i no inap kisim pen o bagarap long olgeta hap long holi maunten bilong mi, long wanem, graun bai pulap wantaim save bilong Bikpela, wankain olsem ol wara karamapim solwara.\n\n10 Na long dispela de wanpela as diwai bilong Jesi bai sanap olsem wanpela mak long ol pipol, na ol lain bilong Jentail bai kam long em long bihainim, na em bai kisim glori long malolo.\n\n11 Na em bai kamap long dispela de we Bikpela bai soim han bilong em gen long nambatu taim long kisim bek wanwan lain long ol pipol bilong em ol i bin lusim ol i stap long Asiria, na long Isip, na long Patros, na long Kas, na long Ilam, na long Sina, na long Hamat, na long ol ailan long solwara.\n\n12 Na em bai sanapim wanpela mak long ol nesen, na em bai bungim ol lain bilong Israel em ol i bin go ausait, na bung wantaim ol lain bilong Juda em ol i bin go nabaut long olgeta hap long graun.\n\n13 Mangal pasin bilong Efraim tu bai idai pinis, na ol birua lain bilong Juda bai lus, Efraim bai i no inap mangalim Juda, na Juda bai no inap givim trabel long Efraim.\n\n14 Tasol ol bai flai antap long ol solda long ol lain bilong Filistia i go long hap bilong wes, ol bai bagarapim ol lain long hap bilong is, ol bai putim han bilong ol long Idom na Moap, na ol lain pikinini bilong Amon bai bihainim toktok bilong ol.\n\n15 Na Bikpela bai bagarapim olgeta tang long solwara bilong Isip, na Bikpela bai sakim han bilong em long kirapim traipela win antap long wara, na em bai paitim long sevenpela liklik wara, na mekim ol man long wokabaut long drai su.\n\n16 Na wanpela haiwe bai kamap, long ol wanwan lain long ol pipol bilong em ol i bin lusim i stap long Asiria, wankain olsem long Israel long dispela de, em i bin kamaut long graun bilong Isip.\n\n", "2-ne 22": "[center][font_size=26]Sapta 22[/font_size][/center]\n\n[i]Olgeta man bai amamasim Bikpela long de long wan tausen krismas—Em bai i stap namel long ol—Skelim Aisaia 12. Klostu 559–545 krismas bipo Krais.[/i]\n\n1 Na long dispela de yu bai tok: O Bikpela, mi bai amamasim yu, inap yu i bin kros long mi tasol kros bilong yu i bin tanim i go awe, na yu givim mi bel isi.\n\n2 Lukim, God em selvesen bilong mi, mi bai bilip, na i no inap poret, bikos Bikpela Jehova i strong bilong mi na song bilong mi, em tu i bin kamap selvesen bilong mi.\n\n3 Olsem na, yu bai pulim wara long hul wara bilong selvesen wantaim amamas.\n\n4 Na long dispela de yu bai tok: Amamasim Bikpela, singautim nem bilong em, autim pasin bilong em namel long ol pipol, tokaut olsem nem bilong em yumi mas litimapim.\n\n5 Sing long Bikpela, bikos em i bin wokim ol nambawan samting, olgeta graun i bin save long dispela samting.\n\n6 Krai na singaut, yu em i stap long Saion, long wanem, Em wanpela Holi Tasol bilong Israel i nambawan na i stap namel bilong yu.\n\n", "2-ne 23": "[center][font_size=26]Sapta 23[/font_size][/center]\n\n[i]Bagarap bilong Babilon i piksa long bagarap bai kamap long taim Jisas Krais kam long Nambatu taim—Em bai de bilong belhat na bekim bek—Babilon (graun) bai pundaun olgeta—Skelim Aisaia 13. Klostu 559–545 krismas bipo Krais.[/i]\n\n1 Hevi bilong Babilon, Aisaia pikinini bilong Amos i bin lukim.\n\n2 Yupela litimapim wanpela plek antap long longpela maunten, singautim ol, singautim wantaim han, olsem ol bai go insait long ol dua bilong ol lain bilong king.\n\n3 Mi bin lidim ol lain ol mi bin makim, mi tu i bin singautim ol nambawan lain bilong mi, long wanem, belhat bilong mi i no inap kamap long ol lain ol i amamas long mejesti bilong mi.\n\n4 Nois bilong planti lain long ol maunten mi bin harim wankain olsem nois bilong planti pipol, wanpela nois long kirap nogut long ol kingdom bilong ol nesen bung wantaim mi bin harim, Bikpela bilong Planti Tru i bungim ol ami long pait.\n\n5 Ol ami bilong pait i kam long wanpela kantri i stap longwe, long arere long heven, ye, Bikpela, wantaim ol samting bilong pait na long belhat, na bilong bagarapim olgeta graun.\n\n6 Krai yupela, bikos de bilong Bikpela i kam klostu, em bai kam long man em i gat Olgeta Pawa olsem em wanpela de bilong bagarap.\n\n7 Long dispela as, olgeta han bai hap idai, bel bilong olgeta man bai kamap wara wara.\n\n8 Na ol bai poret, na kisim pen nogut tru wantaim sore bai kisim ol, ol bai kalap nogut na lukluk long ol yet, pes bilong ol bai kamap wankain olsem paia lait.\n\n9 Lukim, de bilong Bikpela i kam, dispela i nogut de tru i kam wantaim kros na belhat nogut tru, long bagarapim graun, na Bikpela bai bagarapim olgeta sin lain i stap insait long em.\n\n10 Long wanem, ol sta long heven na ol sta bung wantaim long heven bai ol i no inap givim lait bilong ol, san bai kamap tudak taim em kamap na go daun, na mun bai i no inap givim lait bilong em.\n\n11 Na mi bai mekim save long graun bikos long pasin nogut, na ol lain nogut bikos long sin bilong ol, mi bai mekim bikhet pasin bilong ol hambak lain long pinisim olgeta, na ol nogut lain tru ol i save poretim ol manmeri bai lusim olgeta hambak pasin bilong ol.\n\n12 Mi bai mekim man long kamap moa dia tumas long naispela gol, tru tumas, man bai kamap dia tumas tru long ston gol bilong Ofi.\n\n13 Long wanem, mi bai sakim ol heven, na graun bai raus long ples bilong em, taim Bikpela bilong Planti Tru i belhat, na long de long belhat nogut tru bilong em.\n\n14 Na dispela de bai kamap wankain olsem wanpela dia ol i bin ronim, na wankain olsem wanpela sipsip nogat man bilong lukautim long bungim, olgeta pipol bai tanim i go long pipol bilong ol yet, na olgeta pipol bai ronawe i go long graun bilong ol yet.\n\n15 Olgeta man ol i hambak bai sutim idai, ye, na olgeta man ol i bung wantaim ol pasin nogut lain bai pundaun wantaim naip bilong pait.\n\n16 Ol pikinini bilong ol tu bai ol i tromoi ol i go daun na bruk i go liklik long ai bilong ol, ol birua bai stilim haus bilong ol na bagarapim meri bilong ol.\n\n17 Lukim, mi bai tanim bel bilong ol lain bilong Media long pait wantaim ol, ol bai i no inap tingting long silva o gol, na tu ol bai i no inap amamas long ol.\n\n18 Ol banara bilong ol tu bai sutim ol yangpela man na bruk i go liklik, na ol lain bilong Media bai i no inap sore long ol pikinini long bel bilong yu, ol bai i no inap larim ol pikinini long ai bilong ol.\n\n19 Na Babilon, glori bilong olgeta kingdom, naispela long mejesti bilong ol lain bilong Saldia, bai kamap wankain olsem long taim God i bin bagarapim Sodom na Gomora.\n\n20 Nogat wanpela man bai i stap long em, na tu nogat wanpela man bai i stap long em long wanpela jeneresen i go long narapela jeneresen: na tu nogat wanpela man bilong Arap bai sanapim haus sel long em, na tu nogat man bilong lukautim sipsip bai wokim banis bilong sipsip bilong ol long em.\n\n21 Tasol, ol wail enimol long ples waisan nating bai ol i stap long em, na haus bilong ol bai pulap wantaim ol kainkain enimol, na ol pisin bilong nait bai i stap long em, na ol wail meme bai danis insait long em.\n\n22 Na ol wail enimol long ol ailan bai singaut insait long haus bilong ol i bin bagarap, na ol masalai bai i stap insait long naispela haus long king bilong ol, na taim bilong em i kam klostu, na de bilong em bai i no moa holim bek long kam long bihain taim. Long wanem, mi bai bagarapim em hariap tru, ye, long wanem, mi bai marimari long ol pipol bilong mi, tasol ol nogut lain bai idai olgeta.\n\n", "2-ne 24": "[center][font_size=26]Sapta 24[/font_size][/center]\n\n[i]Bikpela bai bungim Israel na bai amamas insait long taim bilong malolo long wan tausen krismas—Lusifa ol i bin tromoi em go aut long heven bikos long sakim tok—Israel bai winim Babilon (graun)–-Skelim Aisaia 14. Klostu 559–545 krismas bipo Krais.[/i]\n\n1 Long wanem, Bikpela bai marimari long Jekop, na bai makim yet Israel, na putim ol bek long graun bilong ol, na ol narapela lain bai bung wantaim ol, na ol bai holim pas long haus bilong Jekop.\n\n2 Na ol pipol bai karim ol na bringim ol i kam long ples bilong ol, ye, ol bai karim ol i kam long longwe long arere long graun, na ol bai kam bek long ol graun em i bin promisim bilong ol. Na haus bilong Israel bai kisim graun em i bin promisim bilong ol, na graun bilong Bikpela bai kamap graun bilong ol wokman na ol wok meri, na haus bilong Israel bai kalabusim ol lain ol i bin kalabusim ol, na ol bai bosim ol lain ol i bin givim pen long ol.\n\n3 Na em bai kamap we Bikpela bai givim malolo long yu, long dispela de, long sore bilong yu, na long poret bilong yu, na long hatpela kalabus we ol birua i bin mekim yu long wok.\n\n4 Na em bai kamap long dispela de, we yu bai autim dispela tokhait long king bilong Babilon, olsem: Olsem wanem na man bilong givim pen i no moa i stap, dispela siti bilong gol i no moa i stap!\n\n5 Bikpela i bin brukim stik bilong ol pasin nogut lain, ol stik bilong ol bosman.\n\n6 Man em i bin belhat long paitim ol pipol wantaim stik olgeta taim, man em i bin bosim ol nesen wantaim belhat, em bai Bikpela i givim pen long em, na nogat wanpela man bai pasim em.\n\n7 Olgeta graun i malolo, na i nogat nois, olgeta pipol ol i singaut long singsing.\n\n8 Ye, ol diwai-fe i amamas long yu, na tu ol diwai-sida bilong Lebanon, ol i tok olsem: Bikos yu bin idai pinis nogat wanpela man i kamap birua long mipela.\n\n9 Hel long aninit i kam long bungim yu long taim yu bai kam, em i kirapim ol idai manmeri long bungim yu, tru tumas, olgeta bikman bilong graun em i bin putim long sia bilong king long olgeta king bilong ol nesen.\n\n10 Olgeta long ol bai toktok long yu olsem: Yu tu i nogat strong wankain olsem mipela? Yu i bin kamap wankain olsem mipela?\n\n11 Mejesti long bilas bilong yu i go daun long matmat, nois long ol vaiol bilong yu ol i no moa harim, ol liklik snek i karamapim yu long aninit, na karamapim yu olgeta.\n\n12 Olsem wanem na yu i bin pundaun kam long heven, O Lusifa, pikinini man bilong monin! Yu bin katim i go daun long graun, yu i bin mekim ol nesen kamap malumalum!\n\n13 Long wanem, yu bin tok long bel bilong yu olsem: Mi bai go antap long heven, mi bai apim sia bilong king bilong mi long kamap nambawan long olgeta sta bilong God, mi tu bai sindaun antap long maunten bilong bung wantaim, long ol sait long not,\n\n14 Mi bai go antap tru long abrusim ol klaut, mi bai kamap wankain olsem, Nambawan Tru Antap.\n\n15 Tasol, yu bai ol i kisim yu go daun long hel, long ol arere long hul.\n\n16 Ol lain ol i lukim yu bai lukluk long yu wantaim hap ai pas, na bai tingim yu, na bai tok: Em i dispela man em i bin wokim graun long guria, na em i bin sakim ol kingdom?\n\n17 Na i bin mekim graun long kamap wankain olsem wanpela ples we nogat man i stap, na bagarapim ol siti insait long em, na i bin pasim haus bilong ol kalabus lain bilong em?\n\n18 Olgeta king bilong ol nesen, ye, ol olgeta, slip wantaim glori bilong ol, olgeta long ol long wanwan haus bilong ol yet.\n\n19 Tasol, yu ol i bin tromoi yu go ausait long matmat wankain olsem wanpela han diwai i nogut, na ol wanwan lain ol i bin kilim ol i idai, ol i bin sutim ol idai wantaim naip bilong pait, ol i bin planim ol long hul pulap wantaim ston, olsem wanpela bodi we ol pipol wokabaut antap long em.\n\n20 Yu bai i no inap bung wantaim olgeta king bilong ol nesen long taim ol i bin planim, bikos yu bin bagarapim graun bilong yu na kilim idai ol pipol bilong yu, ol pipol bai i no inap save long ol lain pikinini bilong pasin nogut lain.\n\n21 Redi long kilim ol lain pikinini bilong em bikos long pasin nogut bilong ol tumbuna papa bilong ol, olsem ol bai i no inap kamap strong, o kisim graun long ol yet, o karamapim pes bilong graun wantaim ol siti.\n\n22 Long wanem, mi bai kirap long birua long ol, Bikpela bilong Planti em i tok, na lus long Babilon nem, na wanwan lain, na ol pikinini man, na ol pikinini man bilong susa, Bikpela i tok.\n\n23 Mi tu bai mekim Babilon long kamap haus bilong pisin biten, na ol raun wara long kamap long ples bilong em, na mi bai brumim em wantaim brum bilong bagarap, Bikpela bilong Planti i tok.\n\n24 Bikpela bilong Planti Tru i bin tok tru antap, olsem: Tru tumas, em bai kamap tru wankain olsem mi bin tingim, na em bai sanap wankain olsem mi bin plenim—\n\n25 Inap long mi bai bringim ol lain bilong Asiria insait long graun bilong mi, na kurungutim ol wantaim lek long ol maunten bilong mi, bihain long dispela, plang em i bin putim long nek bilong ol bai rausim long ol, na hevi bilong em long ol solda bilong ol bai rausim long ol.\n\n26 Dispela em i as i bin pasim tok long kamap long olgeta graun, na dispela em i han em i bin taitim i go long olgeta nesen.\n\n27 Long wanem, Bikpela bilong Planti Tru i bin pasim tok, na em bai mekim dispela wok no inap kamap tru? Na han bilong em bai i taitim i go aut, na husat bai tanim han bilong em long go bek?\n\n28 Dispela hevi i bin kamap long dispela krismas taim king Ahas i bin idai.\n\n29 Yu no ken amamas, olgeta Filistia, bikos stik bilong em, em i bin paitim yu i bruk, long wanem, wanpela poisen snek bai kamap, long lain bilong snek na prut bilong em bai kam wanpela snek em i save flai wantaim paia.\n\n30 Na nambawan pikinini bilong man i nogat moni na gutpela samting bai kaikai, na manmeri ol i gat nid bai slip gut tru, na mi bai kilim as bilong diwai bilong yu wantaim taim bilong hangre, na taim bilong hangre bai kilim wanwan lain bilong yu.\n\n31 Singaut, O dua, krai, O siti, yu, olgeta Filistia, i pinis olgeta, long wanem, wanpela smok bai kam long hap bilong not, na nogat wanpela man bai i stap em yet long dispela taim bin makim long em.\n\n32 Wanem toktok bai mekim long bekim tok long ol man bilong karim toktok bilong ol nesen. Olsem Bikpela i bin kirapim Saion, na ol pipol nogat moni na ol samting bilong em bai bilip long Saion.\n\n", "2-ne 25": "[center][font_size=26]Sapta 25[/font_size][/center]\n\n[i]Nifai i amamas long pasin tok klia—Ol bai save long ol profesi bilong Aisaia long las de—Ol lain bilong Juda bai kam bek gen aut long Babilon, krusifaim Mesaia, na ol lain bilong Jentail bai nabaut na givim pen long ol—Bikpela bai kisim ol go bek taim ol bilip long Mesaia—Em bai kam long nambawan taim, sikis handret krismas bihain long Lihai lusim Jerusalem—Ol lain bilong Nifai i bihainim lo bilong Moses na bilip long Krais, husat i Em wanpela Holi Tasol bilong Israel. Klostu 559–545 krismas bipo Krais.[/i]\n\n1 Nau mi, Nifai, toktok liklik long ol toktok mi bin raitim, em Aisaia i bin toktok wantaim maus bilong em. Long wanem, lukim, Aisaia i bin toktok long planti samting, em i hat long planti pipol bilong mi long save, bikos ol i no save long pasin bilong profesai namel long ol lain bilong Juda.\n\n2 Long wanem, mi Nifai, i no bin lainim ol lain planti samting long pasin bilong ol lain bilong Juda, bikos pasin bilong ol i ol pasin bilong tudak, na wok bilong ol i wok bilong les nogut tru.\n\n3 Olsem na, mi raitim long ol pipol bilong mi, long olgeta lain ol i bai kisim ol dispela samting em mi bin raitim, bihain long dispela taim, olsem ol bai save long ol jasmen bilong God, olsem ol jasmen bilong God bai kamap long olgeta nesen, olsem long toktok em i bin autim.\n\n4 Olsem na, harim, O pipol bilong mi, ol long haus bilong Israel, na givim iyau long ol toktok bilong mi, long wanem, bikos ol toktok bilong Aisaia i no klia long yu, tasol ol i klia long olgeta lain ol i bin pulap wantaim spirit bilong profesi. Tasol, mi givim long yu wanpela profesi, olsem long spirit em i stap insait long mi, olsem na, mi bai profesai wantaim save i klia tru i stap wantaim mi long dispela taim mi bin kamaut long Jerusalem wantaim papa bilong mi, long wanem, lukim, sol bilong mi save amamas long pasin klia tru long ol pipol bilong mi, inap long ol bai lainim.\n\n5 Ye, na sol bilong mi save amamas long ol toktok bilong Aisaia, bikos mi bin kamaut long Jerusalem, na ai bilong mi yet i bin lukim ol samting bilong ol lain bilong Juda, na mi save olsem ol lain bilong Juda save ol samting bilong ol profet, na nogat narapela pipol ol i save long ol samting mi bin tokaut long ol olsem long ol lain bilong Juda, tasol, sapos ol bin lainim long pasin long ol samting bilong ol lain bilong Juda.\n\n6 Tasol lukim, mi Nifai, i no lainim ol pikinini bilong mi olsem long pasin bilong ol lain bilong Juda, tasol lukim, mi, mi yet, i bin i stap long Jerusalem, olsem na, mi save long olgeta hap raun long Jerusalem, na mi i bin autim long ol pikinini bilong mi long ol jasmen bilong God, i bin kamap pinis namel long ol lain bilong Juda, long ol pikinini bilong mi, olsem long olgeta samting em Aisaia i bin toktok, na mi no raitim ol.\n\n7 Tasol lukim, mi i stat wantaim profesi bilong mi yet olsem long save klia tru bilong mi, we nogat wanpela man ken wokim rong insait long dispela save klia tru, tasol, long dispela de we ol profesi bilong Aisaia bai kamap tru, ol man bai save tru tru long dispela taim we ol bai kamap tru.\n\n8 Long wanem, ol profesi bilong Aisaia i dia tumas long lain pikinini bilong ol man, na mi bai toktok stret long man em i ting olsem ol profesi bilong Aisaia i samting nating, na mi autim ol toktok long ol pipol bilong mi yet, bikos mi save olsem ol profesi bilong Aisaia bai kamap dia tumas long ol long las de, long wanem, ol i bai save long ol profesi bilong Aisaia long dispela de, olsem na, mi bin raitim ol long gutpela sindaun bilong ol.\n\n9 Na olsem wanpela jeneresen i bin bagarap pinis namel long ol lain bilong Juda bikos long sin, tru tumas ol i bin bagarap long wanpela jeneresen i go long narapela jeneresen olsem long ol sin bilong ol, na nogat wanpela bilong ol i bin kisim bagarap nating, tasol ol profet bilong Bikpela i bin tokaut bipo taim long bagarap bilong ol.\n\n10 Long wanem, ol profet i bin tokim ol long bagarap em bai kamap long ol, klostu tru bihain long papa bilong mi bin lusim Jerusalem, tasol ol i bin kamapim belhat bilong ol, na olsem long profesi bilong mi ol i bin bagarap pinis, tasol em ol lain ol i bin karim ol i go kalabus long Babilon em ol i no bin bagarap.\n\n11 Na nau mi autim dispela bikos long spirit em i stap insait long mi. Na inap ol i bin karim i go pinis, tasol ol bai kam bek gen, na kisim graun bilong Jerusalem, olsem na, ol bai kisim bek gen graun bilong ol yet.\n\n12 Tasol, lukim, ol bai gat bikpela pait na tokwin bilong bikpela pait, na taim dispela de i kam we Em wanpela Tasol bilong Papa, ye, tru tumas Papa bilong heven na graun bai soim em yet long ol long skin, lukim, ol bai les long em, bikos long sin bilong ol, na long belhat bilong ol, na long bikhet bilong ol.\n\n13 Tasol, ol bai krusifaim em, na bihain ol i bin planim em long sepalka long tripela de, em bai kirap gen long idai, wantaim pawa bilong mekim kamap orait, na olgeta lain ol i bai bilip long nem bilong em bai kisim selvesen insait long kingdom bilong God. Olsem na, sol bilong mi i amamas long profesi long em, bikos mi bin lukim de bilong em, na bel bilong mi i apim nem bilong em.\n\n14 Na lukim, em bai kamap we, bihain Mesaia kirap long idai, na soim em yet long ol pipol bilong em, long planti lain ol bai bilip long nem bilong em, lukim, Jerusalem bai bagarap gen, long wanem, wo long ol lain ol i pait wantaim God na ol pipol long sios bilong em.\n\n15 Long wanem, ol lain bilong Juda bai go nabaut namel long olgeta nesen, ye, na tu Babilon bai bagarap olgeta, olsem na, ol narapela nesen bai go nabaut long ol lain bilong Juda.\n\n16 Na bihain ol i bin go nabaut, na God Bikpela i bin givim pen long ol wantaim ol narapela nesen long planti jeneresen, ye, tru tumas long wanpela jeneresen i go long narapela jeneresen i go inap long ol bai kirapim bel bilong ol long bilip long Krais, pikinini man bilong God wantaim atonmen, em i nogat arere long olgeta manmeri—na taim dispela em de bai kam we ol bai bilip long Krais, na lotuim Papa long nem bilong em, wantaim klinpela bel tru na klinpela han, na i no inap moa wet long narapela Mesaia, bihain long dispela taim, de bai kam we i gat nid olsem ol i mas bilip long ol dispela samting.\n\n17 Na Bikpela bai givim han bilong em gen long nambatu taim long kisim bek gen ol pipol bilong em long laip bilong paul na pundaun. Olsem na, em bai i stat long wokim wanpela naispela wok tru bilong kirap nogut namel long lain pikinini bilong ol man.\n\n18 Long wanem, Bikpela bai bringim kam ol toktok bilong em long ol, ol toktok bai jasim ol long las de, long wanem, long dispela as Bikpela bai givim ol toktok bilong em long ol em long winim bel bilong ol long bilip long trupela Mesaia, em ol i bin les long em bipo, na long winim bel bilong ol long bilip olsem ol i no moa wet long Mesaia long kam, long wanem, sapos Mesaia i kam, em bai giaman Mesaia, em bai giamanim ol pipol, bikos i gat wanpela Mesaia tasol em ol profet i bin tokaut, na dispela Mesaia em bai em ol lain bilong Juda bai les long em.\n\n19 Long wanem, olsem long toktok bilong ol profet, Mesaia bai kam bihain long sikis handret krismas long taim papa bilong mi i bin lusim Jerusalem, na olsem long toktok bilong ol profet, na tu olsem long ol toktok bilong ensel bilong God, nem bilong em bai Jisas Krais, Pikinini man bilong God.\n\n20 Na nau, ol brata bilong mi, mi bin tok klia tru inap long yupela i no inap wokim rong. Na olsem God Bikpela i stap em i bin bringim kam Israel long graun bilong Isip, na i bin givim pawa long Moses olsem em bai mekim kamap orait ol nesen bihain ol poisen snek i bin kaikaim ol, sapos ol bai lukluk long snek em Moses i bin sanapim antap long ai bilong ol, na tu i bin givim em pawa olsem em bai paitim ston long wara long kamaut, ye, lukim mi tokim yupela, olsem ol dispela samting i tru, na olsem God Bikpela i stap, nogat wanpela narapela nem i stap aninit long heven, tasol em long dispela Jisas Krais, long em mi bin toktok, we i ol man bai kisim selvesen.\n\n21 Long wanem, bikos long dispela as God Bikpela bin promis long mi olsem ol dispela samting mi bin raitim em bai mi lukautim i stap, na givim i kam daun long ol tumbuna pikinini bilong mi, long wanpela jeneresen i go long narapela jeneresen, inap long promis Bikpela i bin mekim wantaim Josep bai kamap tru, olsem ol lain tumbuna pikinini bilong em bai ol i no inap long dispela graun bai sanap yet.\n\n22 Olsem na, ol dispela samting bai go long wanpela jeneresen i go long narapela jeneresen, taim dispela graun bai sanap, na ol samting bai go aut olsem long laik na amamas bilong God, na ol nesen em bai kisim ol samting bai jas wantaim ol, olsem long ol toktok em i bin raitim.\n\n23 Long wanem, mipela i wok hat long raitim, long kirapim bel bilong ol lain pikinini bilong mipela, na tu ol brata bilong mipela, long bilip long Krais, na long wan bel gen wantaim God, bikos mipela save olsem mipela kisim selvesen wantaim grasia bihain long olgeta samting mipela ken wokim.\n\n24 Na, inap mipela bilip long Krais, tasol mipela bihainim lo bilong Moses, na lukluk het wantaim strongpela bilip long Krais, i go inap long lo bai kamap tru.\n\n25 Long wanem, lo em i bin givim long dispela as, olsem na, lo i bin idai pinis long mipela, na mipela i stap laip long Krais bikos long bilip bilong mipela, tasol, mipela bihainim lo bikos long ol lo.\n\n26 Na mipela tok long Krais, mipela amamas long Krais, mipela autim toktok long Krais, Mipela profesai long Krais, na mipela raitim olsem long ol profesi bilong mipela, olsem ol lain pikinini bilong mipela bai save long we ol bai lukluk long rausim sin bilong ol.\n\n27 Olsem na, mipela toktok long lo inap long ol lain pikinini bilong mipela bai save olsem lo em yet i nating, na taim lain pikinini bilong mipela save olsem lo em yet i nating, ol bai lukluk het long dispela laip em i stap long Krais, na save long wanem as lo bin givim. Na bihain lo bin kamap tru long Krais, olsem ol bai i no moa kamapim belhat bilong ol long birua long em, bikos lo i bin kamap tru long Krais olsem na ol i no moa nidim lo.\n\n28 Na nau lukim, ol pipol bilong mi, yupela i ol pipol bilong kamapim bikhat pasin, olsem na, mi bin tokaut klia tru long yupela, inap long yupela bai save gut. Na ol toktok, em mi bin autim bai sanap olsem testimoni long yupela, bikos ol testimoni bilong mi i inap long lainim ol manmeri long stretpela rot, long wanem, stretpela rot em long bilip long Krais na i no inap tok nogat long em, bikos taim yupela tok nogat long em, yupela tu i tok nogat long ol profet na lo bilong em.\n\n29 Na nau lukim, mi tokim yupela olsem raitpela rot em long bilip long Krais, na i no inap tok nogat long em, na Krais Em wanpela Holi Tasol bilong Israel, olsem na, yupela mas nil daun long pes bilong em, na lotuim em wantaim olgeta pawa, tingting na strong bilong yupela wantaim olgeta sol bilong yupela, na sapos yupela wokim olsem yupela bai i no inap em bai tromoi yupela go ausait.\n\n30 Na, bikos i gat nid, yupela mas wok long bihainim kastam bilong lotu na ol odinens bilong God i go inap long lo em i bin givim long Moses bai kamap tru.\n\n", "2-ne 26": "[center][font_size=26]Sapta 26[/font_size][/center]\n\n[i]Krais bai minista long ol lain bilong Nifai—Nifai i lukim long visen bagarap bilong ol pipol bilong em long bihain taim—Toktok bilong ol bai kam long das—Ol lain bilong Jentail bai kirapim ol giaman Sios na kainkain nogut pasin long hait—Bikpela i tambuim ol man long wokim pasin giaman pris. Klostu 559–545 krismas bipo Krais.[/i]\n\n1 Na bihain long Krais bai kirap gen long idai, em bai soim em yet long yupela, ol tumbuna pikinini bilong mi, na ol lain brata bilong mi, mi save lavim, na ol toktok em bai autim long yupela bai kamap lo, em yupela bai bihainim.\n\n2 Long wanem, lukim, mi tokim yupela olsem mi bin lukim olsem planti jeneresen bai go pas, na ol bikpela pait tru na tok pait bai kamap namel long ol pipol bilong mi.\n\n3 Na bihain long Mesaia em bai kam, ol mak em bai givim long ol pipol bilong mi long soim olsem em i bin karim, na tu long soim idai na kirap gen bilong em, na bikpela na nogut de tru em bai de bilong ol pasin nogut lain, bikos ol bai idai, na ol i bai idai bikos ol i bin tromoim ol profet i go ausait, na ol Seint, na paitim ol wantaim ston, na kilim ol, olsem na, krai bilong blut bilong ol seint bai go antap long God long graun bilong ol birua long ol pasin nogut lain.\n\n4 Long wanem, olgeta lain ol i hambak, na ol i wokim pasin nogut, dispela de i kam bai kukim ol, Bikpela bilong Planti Tru i tok, long wanem, ol bai kamap wankain olsem bun bilong rais.\n\n5 Na ol lain ol i kilim ol profet, na ol Seint, graun bai op na daunim ol i go insait long em, Bikpela bilong Planti i tok, na ol maunten bai karamapim ol, na ol raun win bai karim ol i go long we, na ol haus bai pundaun long ol na brukim ol i go liklik nabaut na bruk brukim ol i go long paura.\n\n6 Na ol klaut pairap, na ol paia lait, na ol guria wantaim olgeta kainkain bagarap bai visitim ol, long wanem, paia long belhat bilong Bikpela bai kamap long pait long ol, na ol i bai kamap olsem bun bilong rais, na dispela de i kam bai kukim ol, Bikpela bilong Planti Tru i tok.\n\n7 O pen, na pen nogut tru long sol bilong mi, bikos ol pipol bilong mi bai kilim na lus! Long wanem, mi, Nifai, i bin lukim long em, na em i klostu tru bagarapim mi long ai bilong Bikpela, tasol mi mas krai long God bilong mi: Ol pasin bilong yu i stretpela.\n\n8 Tasol lukim, ol stretpela lain ol i harim ol toktok bilong ol profet, na ol i no bagarapim ol, tasol lukluk, het long Krais wantaim strongpela bilip long ol mak em i bin givim, inap long sanap strong long olgeta pesekiusen—lukim, em i ol lain ol bai i no inap idai.\n\n9 Tasol Pikinini man bilong Stretpela Pasin bai soim em yet long ol, na em bai mekim ol kamap orait, na ol i bai kamapim bel isi wantaim em, i go inap long tripela jeneresen bai go pas, na planti bilong namba foa jeneresen bai bihainim stretpela pasin.\n\n10 Na bihain long ol dispela samting ol bai kamap pinis, wanpela bagarap kwiktaim bai i kam long ol pipol bilong mi, long wanem, inap mi kisim pen long sol bilong mi, tasol mi bin lukim dispela bagarap, olsem na, mi save olsem em bai kamap tru, na ol bai salim ol yet long nating, bikos ol kisim bagarap long pe bilong ol long hambak na bikhet pasin bilong ol, long wanem, bikos ol, pundaun ol yet long tewel na makim ol wok bilong tudak, tasol i no wok bilong lait, olsem na, ol mas go daun long hel.\n\n11 Long wanem, Spirit bilong Bikpela bai i no inap wok wantaim man olgeta taim. Na taim spirit i pinis long wok wantaim man, bagarap bai i kam hariap tru, na dispela bai i mekim sol bilong mi i sore.\n\n12 Na wankain olsem mi bin toktok long winim bel bilong ol lain bilong Juda, long bilip olsem Jisas i tru tru Krais, i gat nid tu long winim bel bilong ol lain bilong Jentail long bilip olsem Jisas i Krais, Oltaim God .\n\n13 Na olsem em i soim em yet long olgeta lain ol i bilip long em, wantaim pawa bilong Holi Spirit, ye, long olgeta nesen, hauslain, tok ples na pipol, long wokim ol traipela traipela mirakel, ol mak na wok bilong kirap nogut, namel long lain pikinini bilong ol man olsem long bilip bilong ol.\n\n14 Tasol lukim, mi profesai long yupela long las de, long de we God Bikpela bai bringim kam ol dispela samting long lain pikinini bilong ol man.\n\n15 Bihain ol tumbuna pikinini bilong mi na ol tumbuna pikinini bilong ol brata bilong mi, ol i bilip bai paul isi isi i go olgeta, ol lain bilong Jentail bai paitim ol, ye, bihain God Bikpela bai kam raun long ol, na bai banisim ol wantaim wanpela maunten, na wokim ples banis raun long ol, na bihain ol i bin putim i go daun tru long das, inap long ol bai idai, tasol ol toktok bilong stretpela lain bai ol i raitim, na God bai harim beten bilong ol bilip lain, na olgeta lain ol i bilip bai ol i paul isi isi i go olgeta na bai ol i no inap lus tingting.\n\n16 Long wanem, ol lain ol God Bikpela i bagarapim ol bai toktok long ol, kam aut long graun, na toktok bilong ol bai kamaut aninit long das, na nek bilong ol bai wankain olsem nek bilong wanpela i save gat spirit, long wanem, God Bikpela, bai givim pawa long wanpela man olsem em bai tok isi long ol, tru tumas, wankain olsem tok isi i kamaut long graun, na toktok bilong ol bai tok isi long kamaut long das.\n\n17 Long wanem, God Bikpela i tok olsem: Ol lain bai raitim ol samting ol i bin kamap namel long ol na ol bai raitim na pasim long wanpela buk, na ol lain ol i bilip ol i bin paul isi isi i go olgeta bai ol i no inap kisim ol samting ol i bin raitim, bikos ol traim long bagarapim ol samting bilong God.\n\n18 Long wanem, wankain olsem ol lain ol i bin bagarapim em ol i bin bagarap hariap tru, na planti long ol tru nogut lain bilong ol bai kamap wankain olsem win i bin winim ol skin bilong rais i go pinis—ye, God Bikpela tok olsem: Em bai kamap long, kwiktaim tru—\n\n19 Na em bai kamap we ol lain ol i bilip na ol i bin paul isi isi i go olgeta, ol lain bilong Jentail bai paitim ol wantaim han bilong ol.\n\n20 Na ol lain bilong Jentail ol i bin apim ol yet long ai bilong ol hambak, na bai paitim lek na pundaun, bikos long bikpela hap diwai tru ol i bin putim long paitim lek bilong ol, pasin olsem ol bai kirapim planti sios, tasol, ol daunim pawa wantaim mirakel bilong God, na autim toktok long apim ol yet long save na skul bilong ol yet, olsem ol bai kamap man bilong planti dispela na ol samting na long paulim ol man nogat moni na ol samting.\n\n21 Na i gat planti sios ol i bin kirapim na ol i mangalim, na kros pait na givim pen.\n\n22 Na tu i gat ol kainkain pasin nogut long hait, tru tumas, wankain olsem long bipo taim, olsem long ol kainkain pasin nogut long hait, bilong tewel, long wanem, em i papa bilong olgeta dispela samting, ye, papa bilong pasin kilim man, na ol wok bilong tudak, ye, na em pasim ol long nek wantaim rop malumalum bilong mekim klos na i go inap long em pasim ol wantaim ol strongpela rop bilong em oltaim.\n\n23 Long wanem, lukim, ol brata bilong mi, mi save lavim, mi tokim yupela olsem God Bikpela i no save wok long tudak.\n\n24 Em i no save wokim wanpela samting nating, tasol em save wokim long gutpela sindaun bilong graun, bikos em save lavim graun, inap long em i givim laip bilong em yet olsem em bai pulim olgeta man, kam long em. Olsem na, em i no givim lo long ol manmeri ol bai i no inap kisim selvesen bilong em.\n\n25 Lukim, em save singaut long wanpela man, olsem: Yupela go awe long mi? Lukim, mi tokim yupela, Nogat, tasol, em save tok: Kam long mi yupela long olgeta arere long graun, na baim susu wantaim hani, yu no inap baim long moni.\n\n26 Lukim, em i bin tokim ol olsem ol mas lusim ol sinagog na go aut, o go aut long ol haus lotu? Lukim, mi tokim yupela, Nogat.\n\n27 Em i bin tokim ol olsem ol bai i no inap kisim selvesen bilong em? Lukim, mi tokim yupela, Nogat, tasol em i bin givim selvesen fri long olgeta man, na em i bin tokim ol pipol bilong em olsem ol mas kirapim bel bilong olgeta man long tanim bel.\n\n28 Lukim, Bikpela i bin tokim ol olsem ol bai i no inap kisim gutpela pasin bilong em? Lukim, mi tokim yupela, Nogat, tasol olgeta man gat rait, olsem wanpela man i gat wankain rait olsem narapela, na God i no bin tambuim ol man long kisim selvesen bilong em.\n\n29 Em givim lo olsem ol pasin bilong giaman pris bai nogat, long wanem, lukim, ol pasin bilong giaman pris i olsem ol man autim toktok na apim ol yet long kamap lait long graun, inap long ol bai kisim ol dispela na ol samting wantaim amamas bilong graun, tasol ol no traim long kirapim gutpela sindaun bilong Saion.\n\n30 Lukim, Bikpela i bin tambuim pasin bilong giaman pris, olsem na, God Bikpela i bin givim wanpela lo olsem olgeta man mas gat Gutpela pasin tru, em gutpela pasin i lav. Na sapos ol i nogat gutpela pasin, ol i giaman lain. Long wanem, sapos ol i gat gutpela pasin, ol bai i no inap larim wokman bilong Saion long idai.\n\n31 Tasol wokman bilong Saion em bai wok long Saion, long wanem, sapos ol wok long moni, ol bai idai.\n\n32 Na gen God Bikpela i bin givim lo olsem ol man no ken kilim man, olsem ol i no ken kusai, olsem ol no ken stil, olsem ol no ken bagarapim nem bilong God Bikpela, olsem ol no ken mangal, olsem ol no ken bagarapim narapela, olsem ol no ken pait namel long ol yet, olsem ol no ken wokim pasin pamuk, na olsem ol no ken wokim ol dispela samting, long wanem, em olsem ol man wokim ol dispela pasin nogut bai ol i idai.\n\n33 Long wanem, nogat wanpela long ol sin save kam long Bikpela, bikos em save wokim wanem i gutpela namel long lain pikinini bilong ol man, na em i save wokim ol samting em i klia long ol lain pikinini bilong ol man, na em i save invaitim olgeta long kam long em na kisim gutpela pasin bilong em, na em i no save tok nogat long wanpela man em i kam long em, blakpela o waitpela, kalabus man o friman, man o meri, na em i save tingim ol, ol i no save lotu long God, na olgeta i wankain long God, ol lain bilong Juda na tu ol lain bilong Jentail.\n\n", "2-ne 27": "[center][font_size=26]Sapta 27[/font_size][/center]\n\n[i]Tudak pasin wantaim apostasi bai karamapim graun long las de—Buk Momon bai kamaut long graun—Ol tripela witnes bai witnesim dispela buk—Save man bai tok em i no inap ritim buk ol i bin pasim—Bikpela bai wokim wanpela naispela wok bilong kirap nogut—Skelim Aisaia 29. Klostu 559–545 krismas bipo Krais.[/i]\n\n1 Tasol, lukim, long las de, o long de bilong ol lain bilong Jentail—ye, lukim olgeta nesen long ol lain bilong Jentail na tu ol lain bilong Juda, ol lain ol i bai kam long dispela graun na tu ol lain ol bai i stap long ol narapela graun, ye, tru tumas long olgeta graun long graun, lukim, ol bai spak wantaim sin na olgeta kainkain pasin bilong les nogut tru—\n\n2 Na taim dispela de i kam, Bikpela bilong Planti Tru bai kam lukim ol wantaim klaut pairap na wantaim graun guria, na wantaim wanpela bikpela nois tru, na wantaim bik si na wantaim strongpela win tru, na wantaim paia bilong kukim olgeta.\n\n3 Na olgeta nesen ol bai pait wantaim Saion, na ol bai givim pen long em, bai kamap wankain olsem wanpela driman i bin drimanim long nait, ye, em bai kamap long ol, tru tumas wankain olsem wanpela hangre man em i bin driman, na lukim em i kaikai, tasol em i kirap na sol bilong em i nogat samting, o wankain olsem wanpela nek drai man em i driman, na lukim em i dring wara tasol em i kirap na lukim em i hap idai, na sol bilong em i nek drai, ye, tru tumas wankain olsem bai kamap long planti lain long olgeta nesen ol bai pait wantaim Maunten Saion.\n\n4 Long wanem, lukim, yupela olgeta husat wokim pasin nogut, yupela i stap yet na kirap nogut, long wanem, yupela bai singaut, na krai, ye, yupela bai spak tasol i no wantaim wain, yupela bai spak na wokabaut i go i kam, tasol i no wantaim strongpela dring.\n\n5 Long wanem, lukim, Bikpela i bin kapsaitim long yu spirit bilong slip idai. Long wanem, lukim, yupela i bin pasim ai bilong yupela, na yupela i bin les long ol profet, na Bikpela i bin karamapim ol bosman bilong yu na ol glasman bikos long pasin nogut bilong yu.\n\n6 Na em bai kamap we God Bikpela bai bringim kam long yu ol toktok bilong wanpela buk, na ol toktok bilong dispela buk i ol toktok bilong ol lain ol i bin slip.\n\n7 Na lukim God bai pasin dispela buk, na dispela buk bai gat revelesen bilong God, long i stat tru long graun i go long arere long em.\n\n8 Long wanem, bikos long ol samting em i bin pasim, God bai i no inap givim ol samting em i bin pasim long de bilong pasin nogut na long ol pasin les nogut tru bilong ol pipol. Olsem na, God bai i no inap givim dispela buk long ol.\n\n9 Tasol, God bai givim dispela buk long wanpela man, na em bai givim ol toktok bilong dispela buk, em ol toktok bilong ol lain ol i bin slip long das, long narapela man.\n\n10 Tasol, em bai i no inap givim ol toktok em i bin pasim, na tu em bai i no inap givim dispela buk. Bikos dispela buk bai pasim wantaim pawa bilong God, na revelesen em i bin pasim long dispela buk em bai i no inap givim i go inap long taim stret bilong Bikpela, we bai ol toktok i bin pasim bai kamaut, long wanem, lukim, ol toktok i bin pasim i soim olgeta samting long taim dispela graun i bin sanap na i go long arere long em.\n\n11 Na de i kam we ol wokman bilong God bai ritim long antap long haus ol toktok bilong buk em i bin pasim, na ol bai ritim ol toktok wantaim pawa bilong Krais, na God bai soim olgeta samting long lain pikinini bilong ol man, olgeta samting i bin kamap pinis namel long lain pikinini bilong man, na olgeta samting em bai kamap i go inap long arere long graun.\n\n12 Long wanem, long dispela de we God bai givim dispela buk long man em mi bin toktok, God bai haitim dispela buk long ol manmeri bilong graun, olsem nogat wanpela man bilong graun bai lukim, tasol, ol tripela witnes bai lukim dispela buk long pawa bilong God, wantaim man long em God bai givim dispela buk, na ol bai tokaut long tok tru long buk wantaim ol samting insait long em.\n\n13 Na nogat wanpela man bai lukim dispela buk, tasol, em bai liklik namba olsem long laik bilong God, long autim testimoni long toktok bilong em long lain pikinini bilong ol man, long wanem, God Bikpela i bin tok olsem ol toktok bilong ol lain ol i bin gat strongpela bilip mas toktok olsem ol i toktok long idai.\n\n14 Olsem na, God Bikpela bai go het long bringim kam ol toktok bilong dispela buk, na em bai kirapim toktok bilong em wantaim maus bilong planti witnes long laik bilong em, na wo long em na em i les long toktok bilong God!\n\n15 Tasol, lukim, em bai kamap we God Bikpela bai tokim man long em bai givim dispela buk olsem: Kisim ol dispela toktok em i no bin pasim na givim ol long narapela man, olsem em bai soim ol long wanpela save man na tok: Ritim dispela, mi askim yu. Na save man bai i tok: Bringim dispela buk, na mi bai ritim ol toktok insait long em.\n\n16 Na nau, bikos long kisim glori bilong graun na long kisim ol samting bilong graun ol bai tok olsem, na i no long glori bilong God.\n\n17 Na man em i kisim ol toktok bilong buk i go long save man bai tok: Mi i no inap bringim dispela buk, bikos em i bin pasim.\n\n18 Na save man bai tok: Mi no inap ritim buk em i bin pasim.\n\n19 Olsem na, em bai kamap we God Bikpela bai givim dispela buk gen wantaim ol toktok insait long em long man em i nogat save, na man nogat save bai tok: Mi no save man.\n\n20 Bihain long dispela, God Bikpela bai tokim man em i nogat save olsem: Ol save man bai ol i no inap ritim ol, long wanem, ol les long ol, na mi inap long wokim wok bilong mi yet, olsem na, yu bai ritim ol toktok mi bai givim long yu.\n\n21 No ken holim ol samting em i bin pasim, long wanem, mi bai bringim ol kamaut long taim stret bilong mi yet, long wanem, mi bai soim long ol lain pikinini bilong ol man olsem mi inap long wokim wok bilong mi yet.\n\n22 Olsem na, bihain yu ritim ol toktok em mi bin tokim yu, na kisim ol witnes em mi bin promis long yu, bihain long dispela, yu bai pasim dispela buk gen, na haitim bilong mi, olsem mi bai lukautim i stap ol toktok em yu no bin ritim, i go inap long mi bai makim taim stret bilong em long kamaut long save bilong mi yet, long soim olgeta samting long ol lain pikinini bilong ol man.\n\n23 Long wanem, lukim, mi em God, na mi em God bilong mirakel, na mi bai soim long ol manmeri bilong graun olsem mi em wankain long asde, tude, na oltaim, na mi no save wok nating namel long ol lain pikinini bilong ol man, tasol mi save wok olsem long bilip bilong ol.\n\n24 Na gen em bai kamap we Bikpela bai tokim man long em bai givim buk long ritim ol toktok insait long em olsem:\n\n25 Tru tumas, bikos dispela pipol kam klostu long mi wantaim maus bilong ol, na onaim mi wantaim maus bilong ol, tasol, bel bilong ol i stap longwe long mi, na poret bilong ol long mi ol i bin lainim long tingting bilong ol man—\n\n26 Olsem na, mi bai i stat long wokim wanpela naispela wok namel long dispela pipol, ye, wanpela naispela wok bilong kirap nogut, long wanem, save bilong ol bikpela save man wantaim save man bilong ol bai pinis, olgeta, na save long ol bikpela save man bilong ol bai hait.\n\n27 Na wo long ol lain ol i traim long haitim gut tru kaunsel bilong ol long Bikpela! Na wok bilong ol em wok bilong tudak, na ol i tok: Husat i lukim mipela, na husat i save long mipela? Na tu ol i tok: Tru tumas, dispela wok bilong yu long tanim ol samting long as long kam antap bai kamap wankain olsem strongpela graun bilong wokim graun sospen. Tasol, lukim, Bikpela bilong Planti Tru i tok, mi bai soim long ol olsem mi save olgeta wok bilong ol. Long wanem, inap wok bai tanim na tok long man husat i bin wokim em olsem, man i no wokim mi? O inap samting em i bin wokim bai tanim long man em i bin wokim em na tok olsem, man yui nogat save?\n\n28 Tasol lukim, Bikpela bilong Planti Tru i tok: Mi bai soim long ol lain pikinini bilong ol man olsem wanpela moa liklik taim na Bikpela bai tanim Lebanon long kamap wanpela gutpela graun bilong karim kaikai, na dispela gutpela graun bai kamap wanpela bik bus.\n\n29 Na long dispela de, ol iyau pas lain bai harim ol toktok bilong buk, na ol ai pas lain bai lukluk long ples klia na long ples tudak.\n\n30 Na tu, ol bel isi lain bai kamap planti, na ol bai amamas long Bikpela, na ol man nogat moni namel long ol man bai amamas long Em wanpela Holi Tasol bilong Israel.\n\n31 Long wanem, tru tumas, bikos God i stap ol bai lukim olsem Bikpela bai bringim i go daun long kamap nating dispela wanpela man nogut tru, na Bikpela bai pinisim man bilong tok nogut, na olgeta lain ol i painim pasin nogut bai lus olgeta,\n\n32 Na ol lain ol i sutim tok long wanpela man bikos long toktok bilong em, na putim umben long dua long kalabusim man em i save stretim, na em i putim long sait stretpela samting olsem samting nating bai lus olgeta.\n\n33 Olsem na, Bikpela em i bin kisim bek Abraham i tok long haus bilong Jekop olsem: Jekop bai i no inap sem nau, na tu pes bilong em bai i no inap kamap kol nau.\n\n34 Tasol, taim em i lukim ol lain pikinini bilong em, wok bilong han bilong mi, long namel tru long em, haus bilong Jekop bai mekim holi nem bilong mi, na mekim holi long Em wanpela Holi Tasol bilong Jekop, na ol bai poret long God bilong Israel.\n\n35 Ol lain ol i bin paul long spirit bai kisim save tu, na ol lain ol i bin tok baksait bai lainim doktrin.\n\n", "2-ne 28": "[center][font_size=26]Sapta 28[/font_size][/center]\n\n[i]Planti giaman sios bai kirap long las de—Ol bai lainim giaman, kusai na hambak doktrin—Apostasi bai karamap long olgeta graun bikos long ol giaman tisa—Tewel bai i strong nogut tru long winim bel bilong ol man—Em bai lainim ol kainkain giaman doktrin. Klostu 559–545 krismas bipo Krais.[/i]\n\n1 Na nau, lukim, ol brata bilong mi, mi bin toktok long yupela, olsem long Spirit bin tokim mi, olsem na, mi save tru tru olsem ol dispela toktok bai kamap tru.\n\n2 Na ol samting em bai kisim long dispela buk na raitim bai kamap dia tumas tru long ol lain pikinini bilong ol man, tasol em bai kamap dia tumas tru long ol tumbuna pikinini bilong yumi, em ol wanwan lain long haus bilong Israel.\n\n3 Long wanem, em bai kamap long dispela de we planti giaman sios bai kirap, na wanpela bai kirap na tok long narapela: Lukim, mi, mi em bilong Bikpela, na narapela sios bai kirap na tok: Mi, mi em bilong Bikpela, olsem na, olgeta giaman sios bai tok olsem—\n\n4 Na ol giaman sios bai pait namel long ol yet, na ol pris bilong ol bai pait namel long ol yet, na ol pris bilong ol bai lain long save bilong ol yet, na tok nogat long Holi Spirit, em i save givim toktok.\n\n5 Na ol pris bilong ol tok i nogat long pawa bilong God, Em wanpela Holi Tasol bilong Israel, na ol i tokim ol pipol olsem: Harim long mipela, na yupela harim long tingting bilong mipela, long wanem, lukim, God i no i stap nau, long wanem, Bikpela na Ridima i bin wokim wok bilong em pinis, na em i bin givim pawa bilong em long ol man.\n\n6 Lukim, yupela harim long tingting bilong mi, sapos ol pipol i tok wanpela mirakel em i bin wokim wantaim han bilong Bikpela, no ken bilip, long wanem, Bikpela i no God bilong wokim mirakel nau, bikos em i bin wokim wok bilong em pinis.\n\n7 Ye, na planti lain bai tok: Kaikai, dring na amamas, long wanem, tumora bai yumi idai, na em bai orait long mipela.\n\n8 Na tu, planti lain bai tok: Kaikai, dring na amamas, tasol, poret long God—em bai tok nogat samting long liklik sin bilong yu, ye kusai liklik, paulim narapela bikos long ol toktok bilong em, dikim hul long poroman bilong yu, bikos yu no inap givim pen long wokim dispela, na wokim olgeta long ol dispela samting, long wanem, tumora yumi bai idai, na sapos em i kamap we yumi bin wokim rong, God bai paitim yumi liklik tasol na bihain mipela bai kisim selvesen long kingdom bilong God.\n\n9 Ye, na planti giaman sios bai lainim olsem, giaman na kusai na hambak doktrin, na bai solapim bel bilong ol bai pulap, na bai painim rot long haitim gut tru kaunsel bilong ol long Bikpela, na wok bilong ol bai wok bilong tudak.\n\n10 Na blut bilong ol seint bai krai long graun long birua long ol.\n\n11 Ye, olgeta giaman sios ol i bin paulim rot, na kamap nogut tru.\n\n12 Bikos long hambak pasin, na bikos long ol giaman tisa, na giaman doktrin, sios bilong ol i bin kamap nogut tru, na sios bilong ol i apim ol yet, bikos long hambak pasin bel bilong ol i bin pulap long em.\n\n13 Ol giaman tisa ol i stil long ol man nogat moni bikos long naispela ples hait bilong ol tru, ol i stil long man nogat moni bikos long naispela klos tru bilong ol, na ol pesekiutim ol lain ol i bel malumalum na nogat samting long spirit, bikos ol hambak bilong ol ol i pulap long bel.\n\n14 Ol giaman tisa bilong ol kamapim bikhet bilong ol, na apim het bilong ol antap, ye, na bikos long hambak pasin, na pasin nogut, na les pasin nogut tru, na pasin pamuk, olgeta pipol bin paulim rot, tasol, liklik namba long ol pipol ol i bin daunim bel long bihainim Krais tasol bikos o i bin lainim ol long tingting bilong ol man olsem na ol paul long planti samting.\n\n15 O man bilong bikpela save, na save man wantaim man ol i gat planti dispela na ol samting, ol i pulap long hambak pasin long bel bilong ol, na olgeta lain ol i autim giaman doktrin, na olgeta lain ol i wokim pasin pamuk, na paulim raitpela rot bilong Bikpela, wo, wo, wo, long ol lain, God Bikpela i gat olgeta Pawa i tok, long wanem, ol bai tromoi ol i go daun long hel!\n\n16 Wo long ol lain ol i putim long sait stretpela samting olsem samting nating, na sutim tok long gutpela samting, na tok olsem gutpela samting i samting nating! Long wanem, de bai kam we God Bikpela bai visitim ol manmeri bilong graun hariap tru, na ol manmeri bai idai long dispela de taim ol mau tru long sin.\n\n17 Tasol lukim, sapos ol manmeri bilong graun bai tanim bel bilong ol long pasin nogut wantaim pasin les nogut tru, ol bai i no inap kisim bagarap, Bikpela bilong Planti i tok.\n\n18 Tasol lukim, dispela nambawan tru na les nogut sios tru, pamuk meri bilong olgeta graun, mas pundaun long graun, na em bai pundaun nogut tru.\n\n19 Long wanem, kingdom bilong tewel mas guria, na ol lain ol i kamap memba bilong em mas kirapim em long tanim bel, nogut tewel bai holim pas long ol wantaim sen bilong em i stap oltaim oltaim, olsem tewel bai tanim bel bilong ol long belhat na idai olgeta.\n\n20 Long wanem, lukim, tewel bai winim bel bilong ol lain pikinini bilong ol man long dispela de, na tanim bel bilong ol long belhat long dispela samting em i gutpela.\n\n21 Na ol narapela lain, em bai mekim bel kol, na bilasim tingting bilong ol, inap long ol bai tok: Olgeta samting i orait long Saion, ye, Saion kamap gutpela tru, olgeta samting i orait—olsem na tewel bai paulim sol bilong ol, na lidim ol gut tru i go daun long hel.\n\n22 Na lukim, ol narapela lain em bai grisim gut tru, na tokim ol olsem hel i no i stap, na em i tokim ol olsem: Mi no tewel, long wanem, tewel i no i stap, nogat tru—olsem na em i tok isi isi long iyau bilong ol, i go inap long em i holim pas ol wantaim sen nogut tru bilong em, long we rot bilong selvesen i no i stap.\n\n23 Ye, idai wantaim hel i winim ol, na idai, na hel wantaim tewel, na olgeta lain husat idai, hel wantaim tewel bin winim mas sanap long pes bilong sia bilong God, na bai jasim olsem long wok bilong ol,long we ol i mas go long ples em i bin redim long ol, tru tumas, long wanpela raunwara bilong paia na salfa em i gat pen i nogat arere.\n\n24 Olsem na, wo long man em i stap isi long Saion!\n\n25 Wo long man em i singaut long tok: Olgeta samting i orait!\n\n26 Ye, wo long man em i harim toktok bilong ol man, na tok nogat long pawa bilong God, na presen bilong Holi Spirit!\n\n27 Ye, wo long man em i tok: Mipela kisim pinis, na mipela i no nidim moa!\n\n28 Na long katim sot, wo long olgeta lain ol i guria long belhat bikos long trupela toktok bilong God! Long wanem, lukim, man em i sanapim bilip long ston em i kisim toktok bilong God wantaim amamas, na man em i sanapim bilip long waisan em bai guria, nogut em bai pundaun.\n\n29 Ye, wo long man em i tok: Mipela kisim pinis toktok bilong God, na mipela i no nidim moa toktok bilong God, bikos mipela gat inap!\n\n30 Long wanem, lukim, God Bikpela i tok olsem: Mi bai givim long ol lain pikinini bilong ol man wanwan hap tok, wanwan hap tingting, wanpela liklik hap tok long hia na wanpela liklik hap tok long dispela hap, na God Bikpela bai blesim ol lain ol i harim ol toktok bilong mi, na givim iyau long kaunsel bilong mi, long wanem, ol bai kisim bikpela save, bikos mi bai givim moa save long man em i kisim toktok bilong mi, na long ol lain ol i tok, Mipela i gat inap, tru tumas, God Bikpela bai rausim ol toktok ol i bin kisim pinis.\n\n31 Bikpela bai kesim man husat putim bilip bilong em long man, o mekim man bilong skin kamap strong bilong em, o bai harim long toktok bilong ol man, tasol, Bikpela bai blesim man husat harim long toktok bilong ol man husat bin givim wantaim pawa bilong Holi Spirit.\n\n32 Wo long ol lain bilong Jentail, God Bikpela bilong Planti Tru i tok! Long wanem, inap mi bai taitim han bilong mi go aut long ol long wanpela de i go long narapela de, ol bai tok nogat long mi, tasol, mi bai marimari long ol, sapos ol lain bilong Jentail ol bai tanim bel na kam long mi, bikos mi taitim han bilong mi go aut long olgeta de, God Bikpela bilong Planti Tru i tok.\n\n", "2-ne 29": "[center][font_size=26]Sapta 29[/font_size][/center]\n\n[i]Planti lain bilong Jentail bai les long Buk Momon—Ol bai tok, Mipela i no moa nidim narapela Baibel—Bikpela save toktok long planti nesen—Em bai jasim graun wantaim ol buk em i bin raitim. Klostu 559–545 krismas bipo Krais.[/i]\n\n1 Tasol lukim, planti—long dispela de, taim mi i stat long wokim wanpela naispela wok tru namel long ol, olsem mi bai tingim ol promis mi bin wokim wantaim ol lain pikinini bilong ol man, olsem mi bai putim han bilong mi gen long nambatu taim long kisim bek ol pipol bilong mi, ol haus bilong Israel,\n\n2 Na tu, olsem mi bai tingim ol promis mi bin wokim long yu, Nifai wantaim papa bilong yu, olsem mi bai tingim ol tumbuna pikinini bilong yu, na olsem ol toktok bilong lain pikinini bilong yu ol i mas go aut long maus bilong mi long ol tumbuna pikinini bilong yu, na ol toktok bilong mi bai go aut long olgeta arere long graun olsem wanpela mak long ol pipol bilong mi, em ol haus bilong Israel,\n\n3 Na bikos ol toktok bilong mi bai go aut—planti long ol lain bilong Jentail bai ol i tok: Wanpela Baibel! Wanpela Baibel! Mipela gat wanpela Baibel pinis, na bai i nogat moa narapela Baibel.\n\n4 Tasol, God Bikpela i tok olsem: O kranki lain, ol bai kisim Baibel, na Baibel bai kam long ol lain bilong Juda, ol pipol bilong promis bilong mi long taim bipo. Na ol lain bilong Jentail ol i bin tok tenkyu long ol lain bilong Juda long Baibel em i ol bin kisim long ol? Ye, Wanem as bilong toktok ol Jentail i toktok long en? Ol lain bilong Jentail tingim hevi, hat wok, na pen bilong ol lain bilong Juda na strong bilong ol long mi long bringim kam selvesen long ol lain bilong Jentail?\n\n5 O yupela ol lain bilong Jentail, yupela i bin tingim ol lain bilong Juda, ol promis pipol bilong mi long taim bipo? Nogat, tasol yupela i bin kesim ol, na les long ol, na i no traim long bringim ol kam bek gen long graun bilong ol yet. Tasol lukim, mi bai bekim bek olgeta samting long het bilong yupela, long wanem, mi Bikpela i no bin lus tingting long ol pipol bilong mi.\n\n6 Yu krankiman, em bai tok: Wanpela Baibel, mipela gat wanpela Baibel pinis, na mipela i no moa nidim narapela Baibel. Inap yupela i bin kisim Baibel nating tasol long ol lain bilong Juda?\n\n7 Yupela i no save olsem i gat planti nesen i stap, na i no wanpela nesen tasol? Yupela i no save olsem mi, Bikpela God bilong yu i bin wokim olgeta man, na olsem mi save tingim ol lain ol i stap long ol ailan long solwara, na olsem mi bosim ol heven antap na graun aninit, na mi bringim kam toktok bilong mi long ol lain pikinini bilong ol man, ye, tru tumas, long olgeta nesen bilong graun?\n\n8 Olsem na, yupela i no ken tok baksait, bikos yupela bai kisim moa toktok bilong mi? Yupela i no save olsem testimoni bilong ol tupela nesen em i witnes long yu olsem mi em God, olsem mi save tingim wanpela nesen wankain olsem narapela? Olsem na, mi autim wankain toktok long wanpela nesen wankain olsem long narapela. Na taim ol tupela nesen wok wantaim, testimoni bilong ol tupela nesen bai wok wantaim tu.\n\n9 Na mi wokim dispela olsem mi bai soim long planti lain olsem mi em wankain asde, tude, na oltaim, na olsem mi autim ol toktok bilong mi long laik bilong mi yet. Na bikos mi bin autim wanpela toktok, yupela no ken ting olsem mi bai no inap autim narapela toktok, long wanem, wok bilong mi i no pinis yet, na wok bilong mi bai i no nap pinis i go inap long arere long man, na tu long dispela taim na i go yet oltaim.\n\n10 Olsem na, bikos yupela i gat Baibel yupela i no ken ting olsem Baibel i gat olgeta toktok bilong mi, na tu yupela no ken ting olsem mi no bin tokim ol wokman bilong mi long raitim moa toktok.\n\n11 Long wanem, mi tokim olgeta man, i stap long hap bilong is, na long hap bilong wes, na long hap bilong not na long hap bilong saut, na long ol ailan long solwara, olsem ol bai raitim ol toktok husat mi autim long ol, bikos mi bai jasim graun wantaim ol buk bin raitim, wanwan man olsem long wok bilong em, long bihainim ol toktok husat bin raitim.\n\n12 Long wanem, lukim, mi bai toktok long ol lain bilong Juda na ol bai raitim ol, na tu mi bai toktok long ol lain bilong Nifai na ol bai raitim ol, na tu mi bai toktok long ol narapela hauslain long haus bilong Israel husat mi bin lidim i go pinis, na ol bai raitim ol, na tu mi bai toktok long olgeta nesen bilong graun, na ol bai raitim ol.\n\n13 Na em bai kamap we ol lain bilong Juda bai kisim ol toktok bilong ol lain bilong Nifai, na ol lain bilong Nifai bai kisim ol toktok bilong ol lain bilong Juda, na ol lain bilong Nifai wantaim ol lain bilong Juda bai kisim ol toktok bilong ol haus bilong Israel ol i bin lus pinis, na hauslain bilong Israel ol i bin lus pinis bai kisim toktok bilong ol lain bilong Nifai na ol lain bilong Juda.\n\n14 Na em bai kamap we ol pipol bilong mi, em ol long haus bilong Israel bai bungim ol i kam long ol graun bilong ol yet, na tu toktok bilong mi bai bungim ol kamap wanpela tasol. Na mi bai soim ol lain ol i bin pait wantaim toktok bilong mi na ol pipol bilong mi, em ol long haus bilong Israel, olsem mi em God, na olsem mi bin promis long Abraham olsem mi bai tingim ol pikinini bilong em, oltaim.\n\n", "2-ne 30": "[center][font_size=26]Sapta 30[/font_size][/center]\n\n[i]Ol lain bilong Jentail ol i bin tanim bel bai kaunim ol wantaim ol pipol em i bin promisim—Planti lain bilong Leman na lain bilong Juda bai bilip long toktok bilong Bikpela na kamap naispela pipol tru—Bikpela bai kisim kam bek gen ol lain bilong Israel, na bagarapim ol pasin nogut lain. Klostu 559–545 krismas bipo Krais.[/i]\n\n1 Na nau lukim, ol brata bilong mi, mi save lavim, mi laik toktok long yupela, bikos mi, Nifai, i no laikim yupela long ting olsem yupela i moa beta long ol lain bilong Jentail. Long wanem, lukim, sapos yupela i no bihainim ol lo bilong God, yupela bai idai wankain olsem ol lain bilong Jentail, na bikos long ol toktok, ol i bin autim yupela i no ken ting olsem Bikpela bai bagarapim olgeta lain bilong Jentail.\n\n2 Long wanem, lukim, mi tokim yupela olsem planti long ol lain bilong Jentail bai kamap pipol em i bin promisim bilong Bikpela; taim ol i tanim bel, na planti long ol lain bilong Juda bai rausim ol i go ausait sapos ol i no tanim bel, bikos Bikpela i no save wokim promis wantaim ol manmeri ol i no tanim bel na bilip long Pikinini man bilong em, husat Em wanpela Holi Tasol bilong Israel.\n\n3 Na nau, mi laik profesai liklik moa long ol lain bilong Juda na long ol lain bilong Jentail. Long wanem, bihain long dispela buk em mi bin toktok long bai kamaut, na Bikpela bai raitim wantaim han bilong ol lain bilong Jentail, na bai haitim gen dispela buk bilong em, planti lain bai bilip long ol toktok em i bin raitim, na ol bai kisim ol toktok i bin raitim i go long ol wanwan tumbuna pikinini bilong yumi.\n\n4 Na em bai kamap we ol wanwan tumbuna pikinini bilong yumi bai kam long save long yumi, olsem mipela i bin kamaut long Jerusalem, olsem wanem, na olsem ol tumbuna pikinini bilong ol lain bilong Juda.\n\n5 Na ol lain bilong Jentail bai autim gutnius bilong Jisas Krais long ol wanwan tumbuna pikinini bilong yumi, olsem na, ol bai kamap long save gen ol tumbuna papa bilong ol, na tu kamap long save long Jisas Krais, em ol tumbuna papa bilong ol i bin save bipo namel long ol.\n\n6 Na bihain long dispela, ol wanwan tumbuna pikinini bilong yumi bai amamas, long wanem, ol bai save olsem em i wanpela blesin i kam long ol long han bilong Bikpela, na ol grile bilong tudak bai i stat long pundaun long ol ai bilong ol, na i no planti jeneresen bai pinis namel long ol, na planti long ol bai kamap klinpela na naispela pipol tru.\n\n7 Na tu, em bai kamap we, ol lain bilong Juda ol i bin go nabaut bai ol i stat long bilip long Krais, na ol bai i stat long bung long pes bilong graun, na planti long ol lain bilong Juda ol bai bilip long Krais na bai ol i kamap naispela pipol tru.\n\n8 Na em bai kamap we, God Bikpela bai stat long wokim wok bilong em namel long olgeta nesen, hauslain, tok ples na pipol, long bringim bek ol pipol bilong em long olgeta hap long graun.\n\n9 Na God Bikpela bai jasim ol man nogat moni lain wantaim stretpela pasin, na tok strong long gutpela sindaun bilong ol malumalum lain bilong graun. Na em bai paitim graun wantaim stik long maus bilong em, na em bai kilim ol pasin nogut lain wantaim win long maus bilong em.\n\n10 Long wanem, taim i kam hariap tru we God Bikpela bai brukim long namel ol pipol bilong graun, na em bai bagarapim ol pasin nogut lain, na em bai larim ol pipol bilong em, ye, tru tumas, inap long Bikpela bai bagarapim ol pasin nogut lain wantaim paia.\n\n11 Na stretpela pasin bai kamap rop bilong pasim raun long sangana bilong em, na pasin strongpela bilip bai kamap rop bilong bosim em.\n\n12 Na bihain long dispela, wail dok bai i stap wantaim pikinini sipsip, na lepat bai slip wantaim liklik pikinini, na pikinini bulmakau wantaim yangpela laion na patpela enimol bai i stap wantaim, na liklik pikinini bai lidim ol.\n\n13 Na bulmakau na bea bai kaikai wantaim, ol yangpela bilong ol bai slip wantaim, na laion bai kaikai gras olsem bulmakau.\n\n14 Na liklik pikinini dring susu bai pilai wantaim hul bilong liklik poisen snek, na liklik pikinini em i wokabaut bai putim han bilong em long haus bilong poisen snek.\n\n15 Olgeta manmeri na olgeta samting bai i no inap kisim pen o bagarap long olgeta hap long holi maunten bilong mi, long wanem, graun bai pulap wantaim save bilong Bikpela, wankain olsem ol wara karamapim solwara.\n\n16 Long wanem, Bikpela bai mekim kamap long ples klia, ol samting bilong olgeta nesen, ye, em bai mekim kamap long ples klia olgeta samting long lain pikinini bilong ol man.\n\n17 Nogat wanpela samting bai hait, i stap, tasol olgeta samting bai kamap long ples klia, nogat wanpela wok bilong tudak bai i stap, tasol olgeta bai kamap long lait, na nogat wanpela wok bin pasim long graun bai i stap, tasol Bikpela bai slekim olgeta.\n\n18 Olsem na, olgeta samting em i bin soim long ol lain pikinini bilong ol man bai soim long dispela de, na Satan bai i no moa gat pawa long winim bel bilong ol lain pikinini bilong ol man long longpela taim. Na nau, ol brata bilong mi, mi save lavim, mi pinisim ol toktok bilong mi.\n\n", "2-ne 31": "[center][font_size=26]Sapta 31[/font_size][/center]\n\n[i]Nifai tok klia long wanem as tru na Krais bin baptais—Ol man mas bihainim Krais long kisim baptisim, kisim Holi Spirit na i stap strong i go long arere long kisim selvesen—Tanim bel na baptisim i dua bilong stretpela na liklik rot tru—Ol lain husat kisim baptisim na bihainim ol lo bilong God bai kisim laip oltaim oltaim. Klostu 559–545 krismas bipo Krais.[/i]\n\n1 Na nau mi, Nifai, pinisim profesai bilong mi long yupela, ol brata bilong mi, mi save lavim. Na mi no raitim olgeta samting tasol liklik long ol samting, em mi save tru tru bai kamap tru, na tu mi no raitim olgeta toktok tasol liklik long ol toktok bilong brata bilong mi Jekop.\n\n2 Olsem na, ol samting em mi bin raitim i inap long mi, tasol mi mas autim liklik toktok long doktrin bilong Krais, long wanem, mi bai toktok klia tru long yupela, bikos profesai bilong mi i klia stret.\n\n3 Long wanem, sol bilong mi amamas long ol klia toktok, bikos God Bikpela i save wok wankain namel long ol lain pikinini bilong ol man, long wanem, God Bikpela bai save givim lait bilong save, bikos em save toktok long ol man long tok ples bilong ol long kisim save.\n\n4 Olsem na, mi laikim yupela mas tingim olsem mi i bin toktok long dispela profet em Bikpela i bin soim mi, em bai baptaisim Pikinini Sipsip bilong God, em bai rausim sin bilong graun.\n\n5 Na nau, sapos Pikinini Sip Sip bilong God, em i holi em bai baptais long wara, long mekim olgeta stretpela pasin, i kamap tru olaman, yumi em i doti stret na i gat bikpela nid long baptais, ye, tru tumas long wara!\n\n6 Na nau, mi laik askim yupela, ol brata bilong mi, mi save lavim, Pikinini Sip Sip bilong God i bin mekim olgeta stretpela pasin i kamap tru long we taim em i kisim baptaisim long wara?\n\n7 Yupela i no save olsem Pikinini Sip Sip bilong God em i bin holi? Tasol, inap em i bin holi tasol, em i bin soim long ol lain pikinini bilong ol man olsem em i daunim em yet olsem long skin long ai bilong Papa na witnes long Papa olsem em i laik bihainim toktok bilong em long bihainim lo bilong em.\n\n8 Olsem na, bihain em i bin baptais long wara, Holi Spirit i bin kam daun long em olsem wanpela pisin balus.\n\n9 Na gen, baptisim bilong Pikinini Sip Sip bilong God i soim long ol lain pikinini bilong ol man long stretpela na liklik dua tru, we bai ol i mas go insait, em i bin soim gutpela pasin bilong em yet long ol.\n\n10 Na em tokim ol lain pikinini bilong ol man: Yupela bihainim mi. Olsem na, ol brata bilong mi, mi save lavim, mipela ken bihainim Jisas sapos mipela gat laik long bihainim lo bilong Papa?\n\n11 Na Papa i tok: Yupela tanim bel, yupela tanim bel, na baptais long nem bilong Pikinini bilong mi, mi save Lavim.\n\n12 Na tu, nek bilong Pikinini i bin kam long mi olsem: Papa bai givim Holi Spirit long man em bai baptais long nem bilong mi, wankain olsem em i bin wokim long mi, olsem na, bihainim mi, na wokim ol samting yupela i bin lukim mi wokim.\n\n13 Long wanem, ol brata bilong mi, mi save lavim, mi save olsem sapos yupela bihainim Pikinini man, wantaim olgeta bel bilong yupela, na i no inap giaman na wokim paul pasin long ai bilong God, tasol wantaim strongpela laik, na tanim bel long sin bilong yupela, na witnes long Papa olsem yupela gat laik long baptais long nem bilong Krais—ye, long bihainim Bikpela na Sevia bilong yupela long go aninit long wara, olsem em toktok, lukim, bihain long dispela yupela bai kisim Holi Spirit; ye, bihain baptisim long wara yu bai kamap baptais long paia wantaim Holi Spirit, na bihain yupela ken toktok wantaim tang bilong ol ensel, na singaut long amamasim Em wanpela Holi Tasol bilong Israel.\n\n14 Tasol, lukim, ol brata bilong mi, mi save lavim, nek bilong Pikinini man i bin kam long mi olsem: Bihain yupela tanim bel long sin bilong yupela, na witnes long Papa olsem yupela gat laik long bihainim ol lo bilong mi wantaim baptisim long wara, na kisim baptisim long paia na Holi Spirit, na yu ken toktok wantaim niupela tang, ye, tru tumas wantaim tang bilong ol ensel, na bihain long dispela yu bai tok nogat long mi, em bai moa beta long yupela olsem yupela i no bin save long mi.\n\n15 Na mi bin harim nek bilong Papa olsem: Ye, ol toktok bilong Pikinini bilong mi, mi save lavim i tru na gat strongpela bilip. Man em i stap strong i go long arere wankain bai kisim selvesen.\n\n16 Na nau, ol brata bilong mi, mi save lavim, mi save long dispela, olsem sapos man em i no i stap strong i go inap long arere, long bihainim gutpela pasin bilong Pikinini man bilong i stap laip God, dispela man bai i no inap kisim selvesen.\n\n17 Olsem na, wokim ol samting em mi bin tokim yupela mi bin lukim Bikpela na Ridima bilong yupela bai wokim, bikos, ol samting ol i bin soim long mi long dispela as, olsem yupela bai save long wanem dua yupela bai go insait. Long wanem, tanim bel na baptais long wara em i dua we bai yupela mas go insait, na bihain long baptisim, Bikpela bai rausim sin bilong yupela wantaim paia na Holi Spirit.\n\n18 Na bihain long dispela, yupela i stap insait long strepela na liklik rot tru em i go long laip oltaim oltaim, ye, yupela i bin go insait long dua, yupela i bin wokim long bihainim ol lo bilong Papa na Pikinini man, na yupela i kisim Holi Spirit, em i witnes long Papa na Pikinini man long mekim promis bilong Papa em i bin wokim, kamap tru olsem na sapos yupela go insait long dispela dua, yupela bai kisim.\n\n19 Na nau, ol brata bilong mi, mi save lavim, bihain yupela go insait long dispela stretpela na liklik rot tru, mi laik askim, sapos olgeta samting i pinis? Lukim, mi tokim yupela, Nogat; long wanem, yupela i bin kam long dispela hap bikos long toktok bilong Krais wantaim strongpela bilip long em, na long bilip olgeta long skin long gutpela pasin bilong Krais em i nambawan man long givim selvesen.\n\n20 Olsem na, yupela mas go het wantaim strongpela bilip long Krais na klinpela tingting tru, na lav long God na long olgeta man. Long wanem, sapos yupela go het, skulim ol toktok bilong Krais, na i stap strong i go long arere, lukim, Papa i tok olsem: Yupela bai kisim laip oltaim oltaim.\n\n21 Na nau, lukim, ol brata bilong mi, mi save lavim, rot em dispela, na i nogat narapela rot i stap o nem Papa i bin givim aninit long heven, we bai man ken kisim selvesen insait long kingdom bilong God. Na nau, lukim, dispela i doktrin bilong Krais, wanpela na tru tru doktrin tasol bilong Papa, na bilong Pikinini man, na bilong Holi Spirit, em i wanpela God, i nogat arere. Amen.\n\n", "2-ne 32": "[center][font_size=26]Sapta 32[/font_size][/center]\n\n[i]Ol ensel save toktok wantaim pawa bilong Holi Spirit—Ol man mas beten na kisim save long ol yet long Holi Spirit. Klostu 559–545 krismas bipo Krais.[/i]\n\n1 Na nau, lukim, ol brata bilong mi, mi save lavim, mi ting olsem yupela tingting planti long bel bilong yupela long wanem, yupela mas wokim bihain long yupela i bin go insait long strepela na liklik rot tru long dispela dua. Tasol, lukim, bilong wanem yupela tingting long ol dispela samting long bel bilong yupela?\n\n2 Yupela i no tingim olsem mi bin tokim yupela olsem bihain yupela kisim Holi Spirit, yupela ken toktok wantaim tang bilong ol ensel? Na nau, yupela i no inap toktok long tang bilong ol ensel tasol wantaim pawa bilong Holi Spirit?\n\n3 Ol ensel i save toktok wantaim pawa bilong Holi Spirit, olsem na, ol autim toktok bilong Krais. Long wanem, mi bin tokim yupela, skulim long toktok bilong Krais, bikos, lukim, ol toktok bilong Krais em bai tokim yupela long olgeta wanem samting yupela mas wokim.\n\n4 Long wanem, nau bihain long mi autim ol dispela toktok, sapos yupela i no save long ol, em bikos yupela i no askim na tu yupela i no paitim dua, olsem na, yupela bai i no inap kisim kam long lait, tasol mas idai olgeta long tudak.\n\n5 Long wanem, lukim, mi tokim yupela gen olsem sapos yupela go insait long stretpela na liklik rot tru long dispela dua, na kisim Holi Spirit, Holi Spirit bai soim yupela olgeta samting long wanem yupela mas wokim.\n\n6 Lukim, olgeta samting mi bin toktok em i doktrin bilong Krais, na Bikpela bai i no moa givim doktrin i go inap long em bai soim em yet long yupela long skin. Na yupela bai bihainim olgeta samting em bai tokim yupela long wokim, taim em soim em yet long yupela long skin.\n\n7 Na nau mi, Nifai, i no inap toktok moa, Spirit i pasim mi long toktok, na mi ken sore tasol bikos long nogat bilip, na pasin nogut, na long long pasin, na pasin kamapim bikhet bilong ol man, long wanem, ol bai i no inap painim save, na tu luk save long bikpela save tru, taim Bikpela i givim save long ol klia tru, tru tumas, long klia toktok tru.\n\n8 Na nau, ol brata bilong mi, mi save lavim, mi lukim olsem yupela tingim yet long bel bilong yupela, na em i mekim mi sore nogut tru olsem na mi mas toktok long dispela samting. Long wanem, sapos yupela harim long Spirit em i lainim man long beten, yupela mas save olsem yupela mas beten, bikos nogut spirit i no save lainim man long beten, tasol em i lainim olsem ol man i no ken beten.\n\n9 Tasol lukim, mi tokim yupela olsem yupela mas beten olgeta taim, na no ken hap idai, olsem bipo yupela wokim wanpela samting long Bikpela, yupela mas beten long Papa long nem bilong Krais, olsem Papa bai givim holi wok long yu, inap long em bai kamapim gut wok bilong yu long gutpela sindaun long sol bilong yu.\n\n", "2-ne 33": "[center][font_size=26]Sapta 33[/font_size][/center]\n\n[i]Ol toktok bilong Nifai i tru—Ol tokaut long Krais—Ol lain ol i bilip long Krais bai bilip long ol toktok bilong Nifai em bai sanap olsem wanpela witnes long pes bilong jasmen ples. Klostu 559–545 krismas bipo Krais.[/i]\n\n1 Na nau mi, Nifai i no inap raitim olgeta samting em i bin lainim namel long ol pipol bilong mi, na tu mi no strong long raitim olsem mi strong long toktok, long wanem, taim wanpela man i toktok wantaim pawa bilong Holi Spirit, pawa bilong Holi Spirit i save karim toktok i go long bel bilong ol lain pikinini bilong ol man.\n\n2 Tasol lukim, planti ol lain i bin kamapim belhat bilong ol long Holi Spirit, inap long Holi Spirit i bin nogat ples long i stap insait long ol, olsem na, ol i bin rausim i go planti ol samting ol i bin raitim na kisim ol dispela samting olsem ol samting nating.\n\n3 Tasol mi, Nifai, i bin raitim wanem mi bin raitim, na mi kisim ol samting mi bin raitim olsem i dia tumas tru, trutru long ol pipol bilong mi. Long wanem mi save beten olgeta taim long ol pipol bilong mi long de, na ol ai wara bilong mi save wetim pilo bilong mi long nait, bikos long ol, na mi save krai long God wantaim bilip, na mi i save olsem em bai harim ol krai bilong mi.\n\n4 Na mi save olsem God Bikpela bai givim holi beten bilong mi long gutpela sindaun long ol pipol bilong mi. Na Bikpela bai mekim ol toktok mi bin raitim taim mi skin les bai kamap strong long ol pipol bilong mi, long wanem, ol toktok mi bin raitim i kirapim bel bilong ol long wokim gutpela pasin, ol toktok mi bin raitim i soim long ol olsem ol tumbuna papa bilong ol, na ol toktok mi bin raitim i toktok long Jisas, na, kirapim bel bilong ol long bilip long em, na i stap strong i go long arere, em i laip oltaim oltaim.\n\n5 Na ol toktok mi bin raitim em i tok hat long sin, olsem long tru na klia pasin, olsem na, nogat wanpela man bai belhat long ol toktok mi bin raitim. Tasol, sapos wanpela man i belhat long ol toktok mi bin raitim, em bikos spirit bilong tewel em i lidim em.\n\n6 Mi givim glori long pasin klia, mi givim glori long tok tru, mi givim glori long Jisas bilong mi, long wanem, em i bin kisim bek sol bilong mi long hel.\n\n7 Mi gat lav tru long ol pipol bilong mi, na bikpela bilip tru long Krais olsem na mi bai bungim planti klinpela sol tru long jasmen-sia bilong em.\n\n8 Mi gat lav tru long ol lain bilong Juda—Mi tok ol lain bilong Juda, bikos mi tok long ol lain em mi bin kam long ol.\n\n9 Mi tu gat lav tru long ol lain bilong Jentail. Tasol lukim, mi bai nogat hop long olgeta sapos ol i no wan bel gen wantaim Krais, na go insait long liklik dua tru, na wokabaut long stretpela rot em i go long laip, na wokabaut yet long stretpela rot i go inap long arere long de bilong taim bilong traim.\n\n10 Na nau, ol brata bilong mi, mi save lavim, na tu ol lain bilong Juda na yupela long olgeta nap long arere long graun, harim long ol dispela toktok na bilip long Krais, na sapos yupela i no bilip long ol dispela toktok, bilip long Krais. Na sapos yupela bilip long Krais, yupela bai bilip long ol dispela toktok, long wanem, ol dispela toktok em i toktok bilong Krais, na Bikpela i bin givim ol long mi, na ol toktok em i lainim olgeta man olsem ol mas wokim gutpela pasin.\n\n11 Na sapos ol toktok i no toktok bilong Krais, jasim yupela yet—long wanem, Krais em bai soim long yupela, wantaim pawa na bikpela glori tru, olsem ol toktok em ol toktok bilong em, long las de, na yupela na mi bai sanap lukluk long yumi yet long pes bilong jasmen ples bilong em, na yupela bai save olsem Bikpela i bin tokim mi long raitim ol dispela samting long taim mi bin skin dai.\n\n12 Na mi beten long Papa long nem bilong Krais olsem planti long yumi, sapos i no olgeta, bai kisim selvesen insait long kingdom bilong em long dispela bikpela na las de tru.\n\n13 Na nau, ol brata bilong mi, mi save lavim, olgeta lain em ol long haus bilong Israel, na yupela long olgeta hap long arere long graun, mi toktok long yupela olsem wanpela nek bilong wanpela man em i krai, i kam long das: Mi tok gutbai long yu inap long dispela bikpela de tru bai kam.\n\n14 Na long yupela ol i no inap bihainim gutpela pasin bilong God, na givim biknem long toktok bilong ol lain bilong Juda, na tu ol toktok bilong mi, wantaim ol toktok em bai kamaut long maus bilong Pikinini sipsip bilong God, lukim, mi autim wanpela gutbai oltaim oltaim long yupela, long wanem, ol dispela toktok em bai kotim yupela long las de.\n\n15 Long wanem, wanem mi pasim long graun, em bai kamap long ol birua long yupela long jasmen ples, long wanem, Bikpela i bin tokim mi olsem, na mi mas bihainim. Amen.\n\n", "jacob 1": "[center][font_size=26]Buk Bilong Jekop Brata Bilong Nifai[/font_size][/center]\n\nOl toktok bilong Jekop em i bin autim long ol brata bilong em. Jekop i daunim wanpela man em i traim long daunim doktrin bilong Krais. Ol liklik toktok long histri bilong ol pipol bilong Nifai.\n\n[center][font_size=26]Sapta 1[/font_size][/center]\n\n[i]Jekop wantaim Josep traim long kirapim bel long ol man long bilip long Krais na bihainim ol lo bilong em—Nifai idai—Pasin nogut i kamap bikpela namel long ol lain bilong Nifai. Klostu 544–421 krismas bipo Krais.[/i]\n\n1 Long wanem lukim, em i kamap we faipela ten faiv krismas i go pas pinis long taim Lihai i bin lusim Jerusalem, olsem na, Nifai i bin givim mi, Jekop, wanpela lo long ol liklik plet, we ol dispela samting em i bin katim na raitim.\n\n2 Na em i bin givim mi, Jekop, wanpela lo olsem mi mas raitim liklik long ol samting em mi ting i dia tumas tru long ol dispela plet, tasol mi no ken raitim moa long histri bilong dispela pipol em ol i kolim ol pipol bilong Nifai.\n\n3 Long wanem, em i bin tok olsem ol narapela plet bilong em bai i gat histri bilong ol pipol bilong em, tasol mi mas lukautim ol dispela plet na givim ol i go daun long ol lain pikinini bilong mi, long wanpela jeneresen i go long narapela jeneresen.\n\n4 Na sapos i gat toktok bilong God em i holi, o revelesen em i bikpela tru, o profesai, olsem mi mas katim na raitim ol bikpela bikpela toktok bilong ol long ol dispela plet, na raitim moa long ol sapos mi ken bikos long Krais, na long gutpela sindaun long ol pipol bilong mipela.\n\n5 Long wanem, bikos long bilip na bikpela wari tru bilong mi tupela, tru tumas ol samting em i bin soim long mi tupela em long wanem ol samting mas kamap long ol pipol bilong mipela.\n\n6 Na tu mi tupela i bin gat planti revelesen, na spirit bilong planti profesi, olsem na, mipela i bin save long Krais wantaim kingdom bilong em, em bai kam.\n\n7 Olsem na, mipela i bin wok strong namel long ol pipol bilong mipela, olsem mipela bai kirapim bel bilong ol long kam long Krais, na kisim gutpela pasin bilong God, inap long ol bai go insait kisim long malolo long em, nogut God bai tok antap tru long belhat bilong em olsem ol bai i no inap go insait, olsem em i bin wokim long ol lain pikinini bilong Israel long ples we nogat man i stap taim ol, sutim bel long de bilong traim.\n\n8 Olsem na, mipela laikim halivim long God olsem mipela bai kirapim bel bilong olgeta man olsem ol i no ken sakim tok bilong God, long mekim em belhat, tasol olsem olgeta man mas bilip long Krais, na tingim as long idai bilong Krais, na skelim hevi bilong wok bilong Krais na i stap strong long kisim sem bilong ol pipol long graun, olsem na, mi, Jekop i bin wok long mekim lo bilong brata bilong mi Nifai i kamap tru.\n\n9 Nau Nifai i stat long kamap lapun, na em i lukim olsem em mas klostu bai idai, olsem na, em i bin anointim wanpela man long kamap king na bosman long olgeta pipol bilong em, long bihainim kastam bilong bosman long kamap king.\n\n10 Na ol pipol i bin lavim Nifai nogut tru, bikos em i bin wanpela nambawan man em i bin lukautim ol, na bin pait wantaim naip bilong pait bilong Leban long banisim ol, na i bin wok long olgeta de bilong em long gutpela sindaun bilong ol—\n\n11 Olsem na, ol pipol i bin laik olsem ol bai tingim nem bilong em. Na ol pipol bin kolim ol man ol i bin kisim, ples bilong Nifai long kamap king, nambatu Nifai, nambatri Nifai, na i go yet, long bihainim ol kastam bilong kamap king, olsem na, ol pipol i bin kolim ol man ol i bin kamap king bihain long Nifai olsem, tasol ol man ol i kamap king ol i bin gat nem bilong ol yet.\n\n12 Na em i kamap we Nifai i bin idai.\n\n13 Nau ol pipol ol i no long ol lain bilong Leman ol i kolim ol yet long bik nem olsem ol lain bilong Nifai, tasol ol i bin gat kain liklik nem olsem ol lain bilong Nifai, ol lain bilong Jekop, ol lain bilong Josep, ol lain bilong Joram, ol lain bilong Leman, ol lain bilong Lemuel, na ol lain bilong Ismael.\n\n14 Tasol mi, Jekop, bai i no inap kolim ol long ol kainkain liklik nem, tasol mi bai kolim ol lain ol i traim long bagarapim ol pipol bilong Nifai olsem ol lain bilong Leman na ol lain ol i poromanim Nifai, mi bai kolim ol lain bilong Nifai, o ol pipol bilong Nifai, long bihainim ol kastam bilong kamap king.\n\n15 Na nau em i kamap we ol pipol bilong Nifai i stat long kamapim belhat bilong ol, taim nambatu king i bin bos, na ol i bin bihainim ol pasin nogut wankain olsem Devit bilong taim bipo wantaim pikinini bilong em Solomon, long laikim planti meri na planti narapela meri long silip wantaim.\n\n16 Ye, na tu ol pipol bilong Nifai i stat long painim moa gol na silva, na i stat long antapim ol yet long wokim hambak pasin.\n\n17 Olsem na, mi, Jekop, i bin givim long ol, dispela toktok taim mi lainim ol long tempel, bihain long Bikpela i bin givim mi dispela wok.\n\n18 Long wanem, Nifai i bin givim dispela holi wok olsem mi Jekop wantaim brata bilong mi Josep long kamap pris na tisa long dispela pipol wantaim han bilong em.\n\n19 Na mipela i bin wok long kamapim bikpela wok insait long opis bilong mipela long wokim wok bilong Bikpela, olsem mipela i gat wok, na sapos mipela i no lainim ol pipol long toktok bilong God wantaim olgeta strong, ol sin bilong ol bai kamap long ol het bilong mipela, olsem na, mipela i bin wok hat inap long blut bilong ol bai i no inap bagarapim ol klos bilong mipela, nogut, blut bilong ol bai kamap long ol klos bilong mipela, na mipela bai kamap doti long las de.\n\n", "jacob 2": "[center][font_size=26]Sapta 2[/font_size][/center]\n\n[i]Jekop i tokaut long ol pipol bikos long lav long ol moni samting, hambak pasin na doti pasin—Ol man mas painim ol moni samting long halivim ol narapela man—Jekop i tokaut long ol pipol na pasin bilong maritim planti meri em Bikpela i no oraitim—Bikpela i amamas long ol meri ol i stap klin. Klostu 544–421 krismas bipo Krais.[/i]\n\n1 Ol toktok em Jekop, brata bilong Nifai, i bin autim long ol pipol bilong Nifai, bihain long Nifai i bin idai:\n\n2 Nau, ol lain brata bilong mi, mi save lavim, mi, Jekop, gat wok bilong God, long kamapim bikpela wok insait long ofis bilong mi wantaim klinpela bel, na olsem mi bai rausim ol klos bilong mi long ol sin bilong yupela, mi bai kamap long tempel long dispela de, olsem mi bai autim long yupela toktok bilong God.\n\n3 Na yupela save yupela yet olsem mi bin strong long wokim wok insait long ofis mi bin makim i go inap long nau, tasol, mi gat bikpela bel hevi na wari long dispela de long sindaun bilong ol sol bilong yupela, olsem dispela bel hevi wantaim wari i bikpela tumas nau long bagarapim bel hevi na wari bilong mi long bipo.\n\n4 Long wanem, lukim, yupela i no bin bihainim toktok bilong God, em mi bin givim long yupela, i go inap long dispela taim.\n\n5 Tasol lukim, yupela harim long mi, na save olsem Papa bilong heven na graun em i gat olgeta pawa i halivim mi long tokim yupela long tingting bilong yupela, bilong wanem, yupela i stat long wokim sin, na dispela sin i kamap nogut tru long mi, ye, na nogut tru long ai bilong God.\n\n6 Ye, em i givim sore long sol bilong mi na mekim mi long suruk wantaim sem long ai bilong Papa bilong mi, olsem mi mas autim long yupela long pasin nogut bilong bel bilong yupela.\n\n7 Na tu em i mekim mi sore olsem mi mas yusim strongpela toktok long yupela, long ai bilong ol meri na ol pikinini bilong yupela, planti long ol em ol i pilim i gutpela tru na klinpela tru na malumalum long ai bilong God, em i pilim i amamasim God.\n\n8 Na mi ting olsem ol meri na ol pikinini bilong yupela i bin kamap long dispela hap long harim gutpela toktok bilong God, ye, ol dispela toktok em i save oraitim sol i gat sua.\n\n9 Olsem na, em i givim pen long sol bilong mi, na mi mas bihainim strongpela lo mi bin kisim long God, long strongim gutpela toktok long yupela olsem long rong bilong yupela, long mekim kamap bikpela sua bilong ol lain ol i gat sua, na long ol lain ol i no gat sua, ol liklik bainet bai sutim sol bilong ol long givim sua long malumalum tingting bilong ol bikos ol i no hamamas long gutpela toktok bilong God.\n\n10 Tasol, wok i bikpela tru tasol, mi mas bihainim strongpela lo bilong God, na autim long yupela pasin nogut na pasin nogat tru bilong yupela long ai bilong ol lain ol i gat klinpela bel tru na bel bruk na, long strongpela ai bilong God gat olgeta Pawa.\n\n11 Long wanem, mi mas autim tok tru long yupela olsem long toktok bilong God em i klia tru. Long wanem, lukim, taim mi askim Bikpela, toktok bilong Bikpela i bin kam long mi, olsem: Jekop, yu go antap long tempel tumora, na autim toktok em mi bai givim long yu long dispela pipol.\n\n12 Na nau lukim, ol lain brata bilong mi, dispela i toktok em mi bai autim long yupela, olsem planti long yupela i bin i stat long painim gol, na silva, na olgeta kainkain ston ain i dia tumas, em dispela graun bai gat planti tru, bikos dispela graun i graun em i bin promisim long yupela wantaim ol lain pikinini bilong yupela.\n\n13 Na han bilong God i bin givim bikpela blesin tru long yupela inap long yupela kisim planti moni na ol samting, na bikos yupela sampela i bin gat moa long ol lain brata bilong yupela, yupela i apim bel bilong yupela long hambak, na kamapim bikhat long yupela na apim het bilong yupela bikos long ol klos i dia tumas bilong yupela, na pesekiutim ol lain brata bilong yupela bikos yupela ting olsem yupela i moa beta long ol.\n\n14 Na nau, ol lain brata bilong mi, yupela ting olsem God bai stretim yupela long dispela samting? Lukim, mi tokim yupela, Nogat. Tasol, em i pasim yupela, na sapos yupela wok yet long ol dispela samting, ol jasmen bilong em bai kam hariap tru long yupela.\n\n15 O olsem em bai soim yupela olsem em ken sutim yupela, na em i ken paitim yupela i go daun long das wantaim wanpela liklik lukluk bilong em!\n\n16 O olsem em bai rausim yupela long dispela sin na pasin les nogut tru. Na, O olsem yupela bai harim long toktok bilong ol lo bilong em, na no ken larim dispela hambak pasin long bel bilong yupela bagarapim sol bilong yupela!\n\n17 Tingim ol lain brata bilong yupela wankain olsem yupela yet, na mas save gut tru long olgeta brata bilong yupela na mas givim ol samting bilong yupela fri long ol, inap long ol bai kamap ol man i gat planti moni na ol samting olsem yupela.\n\n18 Tasol yupela mas painim kingdom bilong God pastaim, long yupela painim ol moni na ol samting.\n\n19 Na bihain long yupela gat hop long Krais, yupela bai kisim ol moni na ol samting, sapos yupela painim ol, yupela bai painim ol long wokim gutpela pasin—long pasim as nating lain wantaim klos na givim kaikai long hangre lain, na long kamautim ol kalabus lain, na halivim ol sik lain na ol lain ol i gat pen.\n\n20 Na nau, ol lain brata bilong mi, mi bin toktok long yupela long hambak pasin, na yupela i bin givim pen long poroman bilong yupela, na pesekiutim em bikos yupela bin apim yupela i yet long hambak long bel bilong yupela, long ol samting em God i bin givim yupela, yupela bai tok olsem wanem long dispela hambak pasin?\n\n21 Yupela i no ting olsem dispela kain samting em i nogut tru long man em i bin wokim olgeta manmeri long skin? Na em save kisim wanpela man olsem i dia tumas long ai bilong em wankain olsem em save wokim long narapela man. Na olgeta manmeri bilong skin i bin kamaut long das, na God i bin wokim ol long wankain as tingting, olsem ol bai bihainim ol lo bilong em na givim glori long em oltaim.\n\n22 Na nau, mi pinisim toktok bilong mi long yupela long dispela hambak pasin. Na sapos mi no autim ol rong nogut tru bilong yupela bel bilong mi bai i no inap amamas long yupela.\n\n23 Tasol toktok bilong God i givim hevi long mi bikos long ol bikpela rong tru bilong yupela. Long wanem, lukim, Bikpela tok olsem: Dispela pipol i stat long wokim pasin nogut, ol i no save ol skripsa gut tru, long wanem, ol traim long painim rot long haitim ol pasin pamuk bilong ol yet, bikos long ol samting em i bin raitim long Devit wantaim pikinini man bilong em Solomon.\n\n24 Lukim, tru tumas, Devit wantaim Solomon i bin gat planti meri na ol narapela meri long silip wantaim em ol dispela em pasin nogut tru long ai bilong mi, Bikpela tok.\n\n25 Long wanem, Bikpela em tok olsem, mi i bin lidim ol dispela pipol long kamaut long graun bilong Jerusalem wantaim pawa bilong han bilong mi, olsem na mi bai kirapim long mi wanpela stretpela han diwai long prut bilong sangana bilong Josep.\n\n26 Olsem na, mi God Bikpela bai i no inap larim olsem dispela pipol bai wokim wankain pasim olsem ol lain bilong taim bipo.\n\n27 Olsem na, ol lain brata bilong mi, harim long mi, na harim long ol toktok bilong Bikpela: Long wanem, yupela mas maritim wanpela meri tasol, na ol narapela meri bai nogat tru.\n\n28 Long wanem, mi, God Bikpela save amamas long pasin bilong i stap klinpela long ol meri. Na ol pasin pamuk em i nogut pasin tru long ai bilong mi, Bikpela bilong Planti Tru i tok olsem.\n\n29 Olsem na, dispela pipol bai bihainim ol lo bilong mi, Bikpela bilong Planti Tru i tok, nogut mi bai kesim dispela graun bikos long pasin nogut tru bilong ol.\n\n30 Long wanem, sapos mi laikim, Bikpela bilong Planti Tru i tok, long kirapim pikinini long mi, mi bai givim lo long ol pipol bilong mi, sapos nogat ol bai bihainim olgeta dispela samting mi bin givim long ol.\n\n31 Long wanem, lukim, mi, Bikpela i bin lukim sore, na harim krai bilong ol pikinini meri bilong ol pipol bilong mi long graun bilong Jerusalem, ye, na long olgeta graun bilong ol pipol bilong mi, bikos long pasin nogut na pasin les nogut tru bilong ol man bilong ol.\n\n32 Na mi bai i no inap larim Bikpela bilong Planti Tru i tok, olsem ol krai bilong ol gutpela pikinini meri bilong dispela pipol, em ol mi bin kisim ol i kam long graun bilong Jerusalem, bai ol i kam antap long mi long birua long ol man bilong ol pipol bilong mi, Bikpela bilong Planti Tru i tok.\n\n33 Long wanem, ol bai i no inap paulim na kalabusim ol meri bilong ol, em ol i gutpela pikinini meri bilong ol pipol bilong mi bikos long isi pasin bilong ol, nogut mi bai visitim ol wantaim wanpela kes nogut tru, tru tumas inap long bagarapim ol, olsem na ol man bilong ol pipol bilong mi ol bai i no inap wokim pasin pamuk wankain olsem ol pipol bilong taim bipo ol i bin wokim, Bikpela bilong Planti Tru i tok.\n\n34 Na nau lukim, ol lain brata bilong mi, yupela save olsem Bikpela i bin givim dispela lo long Papa bilong mipela, Lihai, olsem na, yupela i bin save long ol bipo, na yupela bai kisim traipela kot tru, bikos yupela i bin wokim ol dispela samting, em yupela i no inap wokim.\n\n35 Lukim, sin bilong yupela i bin winim sin bilong ol lain bilong Leman, ol lain brata bilong mipela. Yupela i bin brukim bel bilong gutpela ol meri tru bilong yupela, na ol pikinini bilong yupela i no moa bilip long yupela, bikos yupela ino soim gutpela pasin bilong yupela long ai bilong ol, na ol krai bilong bel bilong ol go antap long God long birua long yupela. Na bikos long hatpela toktok bilong God, em i bin kam daun long birua long yupela, planti bel bilong ol em ol lavim yupela ol i bin idai, ol i bin sutim ol na ol i bin gat traipela ol sua tru.\n\n", "jacob 3": "[center][font_size=26]Sapta 3[/font_size][/center]\n\n[i]Ol lain gat klinpela bel tru save kisim gutpela toktok tru bilong God—Ol stretpela pasin bilong ol lain bilong Leman winim ol lain bilong Nifai—Jekop i tok lukaut long pasin pamuk, pasin nogut wantaim ol kainkain sin. Klostu 544–421 krismas bipo Krais.[/i]\n\n1 Tasol lukim, mi, Jekop laik toktok long yupela ol i gat klinpela bel tru. Lukluk long God wantaim strongpela tingting, na beten long em wantaim bikpela bilip, na em bai givim bel isi long yupela long taim long ol pen bilong yupela, na em bai sanap long ples bilong yupela long toktok long as tingting bilong yupela, na salim stretpela pasin kam daun long ol lain em ol traim long bagarapim yupela.\n\n2 O yupela olgeta yupela gat klinpela bel tru, apim het bilong yupela na kisim gutpela toktok tru bilong God, na kisim lav bilong em, long wanem, yupela laik, sapos ol tingting bilong yupela i strong, oltaim.\n\n3 Tasol, wo, wo long yupela ol i nogat klinpela bel tru, em ol i stap doti long ai bilong God long dispela de, long wanem, God bai kesim dispela graun bikos long yupela sapos yupela i no tanim bel, na ol lain bilong Leman ol i no doti olsem yupela, tasol God i bin kesim ol wantaim wanpela kes nogut tru, bai givim pen long yupela inap long bagarapim yupela.\n\n4 Na taim i kamap hariap tru, we sapos yupela i no tanim bel, ol lain bilong Leman bai kisim graun bilong yupela yet, na God Bikpela bai lidim awe ol stretpela lain namel long yupela.\n\n5 Lukim, stretpela pasin bilong ol lain bilong Leman, ol lain brata bilong yupela, em yupela les long ol bikos long ol doti na kes bin kamap long skin bilong ol i winim yupela, bikos ol i no lus tingting long lo bilong Bikpela, em i bin givim long papa bilong mipela—Olsem ol mas maritim wanpela meri tasol, na nogat moa narapela meri, wantaim pamuk pasin bai kamap namel long ol.\n\n6 Na nau, ol bihainim dispela lo, olsem na, bikos ol bihainim dispela lo, God Bikpela bai i no inap bagarapim ol, tasol bai marimari long ol, na ol bai kamap wanpela pipol em Bikpela bai blesim long wanpela de.\n\n7 Lukim, ol man lavim ol meri bilong ol, na ol meri ol i lavim ol man bilong ol, na ol man bilong ol wantaim ol meri bilong ol lavim ol pikinini bilong ol, na ol pasin nogat bilip wantaim belhat pasin bilong ol long yupela i bikos long pasin nogut bilong ol papa bilong ol, olsem na, yupela skelim yupela yet wantaim ol long ai bilong nambawan Papa tru bilong yupela?\n\n8 O ol lain brata bilong mi, mi poret bikos sapos yupela i no tanim bel, ol skin bilong ol bai kamap moa wait long winim yupela, taim yupela bai bringim kam wantaim ol long pes long sia bilong king bilong God.\n\n9 Olsem na, mi givim wanpela lo long yupela, em i toktok bilong God, olsem yupela i no moa sutim tok long ol bikos long skin tudak bilong ol, na tu yupela bai i no moa sutim tok long ol bikos long doti bilong ol, tasol yupela mas tingim long doti bilong yupela yet, na tingim olsem doti bilong ol bin kamap bikos long ol papa bilong ol.\n\n10 Olsem na, yupela bai tingim ol pikinini bilong yupela, bilong wanem yupela i bin givim sore long bel bilong ol bikos long gutpela pasin yupela i bin soim long ai bilong ol, na tu, tingim olsem sapos yupela bringim ol pikinini bilong yupela long kisim bagarap bikos long doti pasin bilong yupela, sin bilong ol bai kamap long het bilong yupela long las de.\n\n11 O ol lain brata bilong mi, harim ol toktok bilong mi, kirapim olgeta strong long sol bilong yupela, sakim yupela yet inap long yupela bai kirap long silip idai, na slekim yupela yet long ol pen bilong hel, olsem yupela bai i no inap kamap ol ensel bilong tewel, na em bai rausim yupela i go insait long dispela raunwara bilong paia na salfa, em idai bilong nambatu taim.\n\n12 Na nau mi, Jekop, i bin autim planti moa samting long ol pipol bilong Nifai, em i bin tok lukaut long ol long pasin pamuk, na pasin nogut wantaim ol kainkain sin, na tokim ol long arere nogut tru bilong ol kainkain pasin nogut.\n\n13 Na mi i no inap raitim olgeta samting long dispela plet, mi bin kamap namel long ol dispela pipol ol i stat long kamap planti nau, tasol planti samting i bin kamap namel long ol wantaim bikpela pait bilong ol, na ol tok pait bilong ol na ol rul bilong ol mi king bilong ol bin raitim long ol bikpela plet.\n\n14 Ol dispela plet em ol bin kolim ol plet bilong Jekop, na Nifai i bin wokim ol wantaim han bilong em. Na mi pinisim ol toktok bilong mi.\n\n", "jacob 4": "[center][font_size=26]Sapta 4[/font_size][/center]\n\n[i]Olgeta profet ol bin lotuim Papa long nem bilong Krais—Ofa bilong Abraham long ofaim Aisek i wankain olsem God bai ofaim Wanpela Pikinini Tasol bilong en—Ol man mas wan bel wantaim God insait long Atonmen—Ol lain bilong Juda bai les long nambawan ston. Klostu 544–421 krismas bipo Krais.[/i]\n\n1 Nau lukim, em i kamap we mi, Jekop i bin wokim bikpela wok tru long minista long ol pipol bilong mi long toktok, (na mi no inap raitim olgeta toktok bilong mi, tasol mi raitim liklik tasol, bikos em i hat tumas long katim na raitim ol toktok bilong mipela long ol plet) na mipela save olsem ol samting mipela raitim long ol plet bai i stap yet.\n\n2 Tasol ol samting mipela i no raitim long ol plet bai idai olgeta pinis, tasol mipela ken raitim ol liklik toktok long ol plet long givim ol lain pikinini bilong mipela wantaim ol lain brata bilong mipela em mipela save lavim, long save liklik long mipela na long ol tumbuna papa bilong ol—\n\n3 Nau, mipela amamas long dispela samting, na mipela wok hat long katim na raitim dispela toktok long ol plet wantaim bilip olsem ol lain brata bilong mipela em ol mipela save lavim na ol lain pikinini bilong mipela bai kisim ol samting wantaim tok tenkyu insait long bel bilong ol, na lukluk long ol samting mi bin raitim olsem ol bai lainim wantaim amamas na i no wantaim sore, na tu i no wantaim nogut tingting long ol nambawan papa-mama bilong ol.\n\n4 Long wanem, mipela i bin raitim ol dispela samting long dispela as tingting, olsem ol bai save olsem mipela i bin save long Krais, na mipela i bin gat hop long glori bilong em planti handret krismas bipo long em bai kam, na i no mipela tasol i bin gat hop long glori bilong em, tasol olgeta holi profet tu ol i bin i stap bipo long mipela.\n\n5 Lukim, olgeta holi profet ol i bin bilip long Krais na ol i bin lotuim Papa long nem bilong em, na tu mipela lotuim Papa long nem bilong em. Na long dispela as, mipela bihainim lo bilong Moses, bikos em i soim sol bilong mipela long Krais, na long dispela as Papa i bin mekim lo bilong Moses i kamap holi long mipela olsem rot bilong stretpela pasin, wankain olsem Abraham long ples we nogat man i stap, we long bihainim lo bilong God, em i bin ofaim pikinini man bilong em Aisek, em i ofa i wankain olsem God bai ofaim Wanpela Pikinini Tasol bilong em.\n\n6 Olsem na, mipela painim ol samting ol profet i bin raitim, na mipela kisim planti revelesen na spirit bilong profesi, na mipela i gat hop bikos long olgeta long dispela witnes, na bilip bilong mipela kamap strongpela tru inap long mipela ken givim oda long nem bilong Jisas, na ol diwai, o ol maunten, o ol tait bilong solwara ken bihainim mipela.\n\n7 Tasol, God Bikpela i soim long mipela skin dai bilong mipela olsem mipela bai save olsem mipela gat pawa long wokim ol dispela samting bikos long grasia wantaim pasin daunim bel bilong em long ol lain pikinini bilong ol man.\n\n8 Lukim, nambawan na naispela wok tru em ol wok bilong Bikpela. Yu no inap painim insait tru long ol tokhait bilong em, na nogat wanpela man ken save olgeta pasin bilong em. Na nogat wanpela man ken save pasin bilong em nating, tasol em bai soim long em, olsem na, ol lain brata, no ken les long ol revelesen bilong God.\n\n9 Long wanem, lukim, man i bin kamap long pes bilong dispela graun wantaim pawa bilong toktok bilong em, em graun em i bin wokim wantaim pawa long toktok bilong em. Olsem na, sapos God toktok na graun i bin kamap, na God toktok na man i bin kamap, olaman, em i no hat long God long givim oda long graun, o hanmak long han bilong em long pes bilong graun long laik bilong em?\n\n10 Olsem na, ol lain brata, noken traim long kaunselim Bikpela, tasol kisim kaunsel long han bilong em. Long wanem, lukim, yupela save yupela yet olsem Bikpela save givim kaunsel wantaim bikpela save, na stretpela pasin, na bikpela marimari, long olgeta wok bilong em.\n\n11 Olsem na, ol lain brata bilong mi, mi lavim, wan bel wantaim Bikpela long atonmen bilong Krais, Wanpela Pikinini Tasol bilong em, na yupela bai kisim kirap gen, olsem long pawa bilong kirap gen em i stap wantaim Krais, na em bai kamap olsem ol nambawan pikinini bilong Krais long givim long God, bikos yupela i bin gat bilip na bikpela hop long glori bilong em, bipo long em bai soim em yet long skin.\n\n12 Na nau, ol lain brata bilong mi, mi lavim, yupela no ken kirap nogut bikos mi tokim yupela long ol dispela samting, long wanem, i no hat long yupela long toktok long atonmen bilong Krais, na kisim olgeta save long em, olsem long kisim save long kirap gen wantaim niupela graun long kam long bihain taim?\n\n13 Lukim, ol lain brata bilong mi, sapos wanpela man save profesai, larim em profesai long ol man long save, long wanem, Spirit save autim tok tru na em i no save giaman. Olsem na, Spirit i save toktok long ol samting olsem ol i stap nau, na olsem ol i bai kam long bihain taim, olsem na, ol dispela samting i bin soim klia tru long yumi, long selvesen bilong sol bilong mipela. Tasol lukim, mipela i no witnes tasol long ol dispela samting, long wanem, God i bin toktok long ol dispela samting long ol profet bilong bipo taim tu.\n\n14 Tasol lukim, ol lain bilong Juda i ol pipol bilong kamapim bikhet bilong ol, na ol i bin les long ol toktok i klia tru, na i bin kilim ol profet, na ol i bin traim long wokim ol samting em ol i no inap save. Olsem na, bikos long pasin ai pas bilong ol, na pasin ai pas i bin kamap bikos lukluk bilong ol i bin abrusim mak em i bin putim, em i kamap we ol i bin pundaun, long wanem, God i bin rausim pasin klia tru bilong em long ol, na givim long ol planti samting em ol i no bin save, bikos long ol i bin laikim olsem. Na bikos ol i bin laikim olsem, God i bin wokim, inap long ol bai paitim lek bilong ol na pundaun.\n\n15 Na nau, Spirit i bin lidim mi, Jekop, long profesai, long wanem, mi ken lukluk wantaim pawa bilong Spirit em i stap insait long mi, olsem ol lain bilong Juda bai ol i paitim lek na pundaun long ston, na rausim dispela ston, long ol ken sanapim gut tru bilip bilong ol antap long wanpela ston.\n\n16 Tasol lukim, olsem ol skripsa i tok, dispela ston bai kamap nambawan, na laspela, na wanpela tru tru as long we ol lain bilong Juda ken sanapim bilip bilong ol.\n\n17 Na nau, ol lain brata bilong mi, mi lavim, ol lain bilong Juda, bihain ol i rausim dispela tru tru as, ol i ken sanapim bilip bilong ol long em oltaim, olsem em bai kamap het ston long kona bilong ol olsem wanem?\n\n18 Lukim, ol lain brata bilong mi, mi lavim, mi bai soim long yupela dispela tokhait, sapos mi no guria bikos Spirit i strongpela insait long mi, mi inap long mekim mi paitim lek na pundaun bikos long bikpela wari tru bilong mi long yupela.\n\n", "jacob 5": "[center][font_size=26]Sapta 5[/font_size][/center]\n\n[i]Jekop i raitim stori bilong Jinos long parabol bilong diwai oliv long ples na diwai oliv long bus—Diwai oliv long ples na diwai oliv long bus i piksa long ol lain bilong Israel na ol lain bilong Jentail—I go nabaut na bungim wantaim long ol lain bilong Israel ol i bin tokaut bipo—Parabol bilong Jinos i karamapim ol lain bilong Nifai wantaim ol lain bilong Leman na olgeta haus bilong Israel—God bai pasim antap ol lain bilong Jentail long ol lain bilong Israel—God bai kukim wantaim gaden paia ol ropwain long bihain taim tru. Klostu 544–421 krismas bipo Krais.[/i]\n\n1 Lukim, ol brata bilong mi, yupela i no tingim long ritim ol toktok bilong profet Jinos, em i bin autim long haus bilong Israel, olsem:\n\n2 Harim, O yupela haus bilong Israel, na harim ol toktok bilong mi, wanpela profet bilong Bikpela.\n\n3 Long wanem, lukim, olsem Bikpela i tok, mi bai makim yupela, O haus bilong Israel, olsem wanpela diwai oliv long ples, em wanpela man i bin kisim na lukautim long gaden bilong ropwain bilong em, na em i bin bikpela na kamap lapun, na i stat long idai.\n\n4 Na em i kamap we masta bilong gaden bilong ropwain i bin kam, na lukim olsem diwai oliv bilong em i stat long idai, na em tok: Mi bai katim ol han diwai nabaut, na brukim graun raun long em, na lukautim em, olsem em bai putim kru long ol han diwai, na bai i no inap idai.\n\n5 Na em i kamap we masta i bin katim ol han diwai nabaut, na brukim graun raun long em, na lukautim em olsem em i bin tok.\n\n6 Na em i kamap we bihain long planti de, liklik kru long ol han diwai bilong diwai oliv i stat long kamap, tasol lukim, as bilong diwai tru tru we em i bin katim i stat long idai.\n\n7 Na em i kamap we masta bilong gaden bilong ropwain i bin lukim em, na tokim wokman bilong em: Mi sore olsem mi bai lusim dispela diwai, olsem na, go na rausim ol han diwai bilong wanpela diwai oliv long bus na karim ol i kam long mi, na mipela bai rausim ol bikpela bikpela han diwai em i stat long idai, na mipela bai tromoi ol i long paia long kukim.\n\n8 Na lukim, Bikpela long gaden bilong ropwain i tok, mi rausim planti kru long ol han diwai, na mi bai pasim antap long ol wanem hap mi bai laikim, na mi bai i no inap wari sapos as bilong dispela diwai bai idai, tasol mi bai lukautim i stap ol pikinini bilong em long mi yet, olsem na, mi bai kisim kru long ol han diwai, na mi bai pasim antap long wanem hap mi bai laikim.\n\n9 Yu kisim ol han diwai bilong diwai oliv long bus, na pasim antap, long ples bilong ol han diwai bilong diwai oliv we mi bin rausim ol, na mi bai tromoi ol i go long paia long kukim ol, nogut ol bai bagarapim graun long gaden bilong ropwain bilong mi.\n\n10 Na em i kamap we wokman bilong Bikpela long gaden bilong ropwain i bin wokim olsem Bikpela bilong gaden bilong ropwain i bin tok, na pasim antap ol han bilong diwai oliv long bus.\n\n11 Na Bikpela long gaden bilong ropwain i bin tokim wokman long brukim graun raun, na katim han diwai nabaut na lukautim diwai oliv long ples, na em tokim wokman bilong em olsem: Bikos mi bin sore olsem mi bai lusim dispela diwai, olsem na, long lukautim gut ol as bilong em inap long ol as bilong diwai bai i no inap idai, olsem mi bai lukautim gut ol as bilong diwai long mi yet, mi bin wokim dispela samting.\n\n12 Olsem na, go lukautim diwai na givim kaikai long em olsem mi bin tok.\n\n13 Na mi bai putim han bilong diwai oliv long ples long arere tru long gaden bilong ropwain bilong mi, long wanem hap mi laikim, yu noken wari long em, na mi wokim dispela olsem mi bai lukautim i stap long mi yet ol trutru han bilong diwai oliv long ples, na tu, olsem mi bai bungim na lukautim ol prut bilong em long narapela taim bihain long mi yet, long wanem, mi sore olsem mi bai lusim dispela diwai wantaim prut bilong em.\n\n14 Na em i kamap we Bikpela long gaden bilong ropwain i bin go, na haitim ol trutru han bilong diwai oliv long ples long arere tru long gaden bilong ropwain, sampela long wanpela hap na sampela long narapela hap olsem long laik bilong em.\n\n15 Na em i kamap we bihain long longpela taim i bin go pas na Bikpela long gaden bilong ropwain tokim wokman bilong em: Kam, yumi go daun long gaden bilong ropwain na yumi bai wok long gaden bilong ropwain.\n\n16 Na em i kamap we Bikpela long gaden bilong ropwain, wantaim wokman bilong em i bin go daun long gaden bilong ropwain long wok. Na em i kamap we wokman i bin tokim masta bilong em: Lukim, lukluk long hia, lukim dispela diwai.\n\n17 Na em i kamap we Bikpela long gaden bilong ropwain i bin lukluk na lukim diwai oliv bilong ples long we ol han bilong diwai oliv long bus em i bin pasim antap, na em i kamap na i stat long karim pikinini. Na Bikpela long gaden bilong ropwain i bin lukim olsem diwai i kamap gutpela; na prut bilong em i bin kamap wankain olsem prut tru tru bilong idwai oliv yet.\n\n18 Na em tokim wokman: Lukim, ol han bilong diwai oliv long bus i bin kisim wara long as bilong diwai oliv long ples, inap long as bilong em i kamap strongpela tru, na bikos as bilong diwai oliv long ples i bin kamap strongpela tru, ol han bilong diwai oliv long bus i bin karim pikinini tru tru. Nau, sapos yumi i no bin pasim antap dispela han diwai, diwai oliv long ples bai idai. Na nau, lukim, mi bai bungim na lukautim planti prut, em dispela diwai bin karim, na mi bai bungim na lukautim ol prut bilong diwai oliv long ples long bihain taim bilong mi yet.\n\n19 Na em i kamap we Bikpela long gaden long ropwain i bin tokim wokman: Kam, yumi go long arere tru long gaden bilong ropwain, na lukim sapos ol han trutru bilong diwai oliv long ples i bin karim planti prut tu, olsem mi bai bungim na lukautim ol prut bilong em long bihain taim bilong mi yet.\n\n20 Na em i kamap we ol tupela i bin go long ples we masta i bin haitim ol han diwai tru tru bilong diwai oliv long ples, na masta tokim wokman: Lukim dispela, na em lukim nambawan han diwai tru tru olsem em i bin karim planti prut, na masta i bin lukim olsem ol prut em i bin karim i gutpela. Na masta i bin tokim wokman: Kisim prut bilong em, na lukautim i stap long bihain taim olsem mi bai lukautim i stap bilong mi yet, long wanem, lukim, masta i bin tok, mi bin lukautim na givim kaikai long em long longpela taim, na em i karim planti prut.\n\n21 Na em i kamap we wokman i bin tokim masta bilong em: Bilong wanem, yu bin planim dispela diwai o dispela han bilong diwai long hia? Long wanem, lukim, dispela graun i graun nogut tru long olgeta graun long gaden bilong ropwain bilong yu.\n\n22 Na Bikpela long gaden bilong ropwain i tokim em: Noken kaunselim mi, mi bin save olsem em i graun nogut tru, olsem na, mi tokim yu, mi bin lukautim long givim kaikai long em long longpela taim, na yu lukim olsem em karim planti prut.\n\n23 Na em i kamap we Bikpela long gaden bilong ropwain i bin tokim wokman bilong em: Lukluk long hia, lukim mi bin planim narapela han diwai bilong diwai tu, na yu save olsem dispela graun i moa nogut tru long nambawan graun. Tasol, lukim dispela diwai. mi bin lukautim na givim kaikai long em longpela taim, na em i karim planti prut, olsem na, bungim ol prut, na lukautim i stap long bihain taim, olsem mi bai lukautim i stap bilong mi yet.\n\n24 Na em i kamap we Bikpela long gaden bilong ropwain i bin tokim wokman bilong em gen: Lukluk long hia, na lukim narapela han diwai, tu em i mi bin planim, lukim, olsem mi bin lukautim na givim kaikai long em tu, na em i karim prut.\n\n25 Na Bikpela long gaden bilong ropwain i bin tokim wokman: Lukluk long hia na lukim laspela han diwai mi bin planim. Lukim, dispela mi bin planim long wanpela gutpela graun, na mi bin lukautim em longpela taim, wankain olsem ol narapela diwai, na lukim, sampela han diwai i karim gutpela prut na sampela i karim wail prut.\n\n26 Na em i kamap we Bikpela long gaden bilong ropwain tokim wokman: Rausim ol han diwai em ol i no karim gutpela prut, na tromoi long paia.\n\n27 Tasol lukim, wokman i bin tokim em: Yumi katim han diwai nabaut, na brukim graun raun long em, na lukautim na givim kaikai long em longpela taim liklik, olsem em bai karim gutpela prut bilong yu, olsem yu bai bungim na lukautim i stap long bihain taim.\n\n28 Na em i kamap we Bikpela long gaden bilong ropwain wantaim wokman bilong Bikpela long gaden bilong ropwain i bin lukautim na givim kaikai long olgeta prut long gaden bilong ropwain.\n\n29 Na em i kamap we bihain long longpela taim i bin go pas, na Bikpela long gaden bilong ropwain em i tokim wokman bilong em: Kam, yumi go daun long gaden bilong ropwain, olsem mipela bai wok gen long gaden bilong ropwain. Long wanem, lukim, taim i kamap klostu long pinis, olsem na, mi mas bungim na lukautim i stap ol prut bilong diwai long bihain taim bilong mi yet.\n\n30 Na em i kamap we Bikpela long gaden bilong ropwain wantaim wokman i bin go daun long gaden bilong ropwain; na ol i kam long diwai long em ol han diwai long ples em i bin rausim, na ol han diwai long bus em i bin pasim antap, na lukim olgeta kainkain prut diwai i bin kamap long bagarapim diwai.\n\n31 Na em i kamap we Bikpela long gaden bilong ropwain i bin traim prut, olgeta kainkain prut olsem long namba bilong em. Na Bikpela long gaden bilong ropwain i bin tok: Lukim, mipela i bin givim kaikai long dispela diwai longpela taim, na mi bin bungim na lukautim i stap planti ol prut long narapela taim bihain bilong mi yet.\n\n32 Tasol lukim, dispela diwai i karim planti prut tasol i nogat wanpela prut em i gutpela. Na lukim, olgeta kainkain prut nogut i bin kamap, na dispela diwai i no halivim mi, olgeta hatwok bilong mipela i go nating, na nau mi sore olsem mi bai lusim dispela diwai.\n\n33 Na Bikpela long gaden bilong ropwain i bin tokim wokman: Mipela bai wokim wanem long dispela diwai, olsem mi bai lukautim i stap gen ol gutpela prut long em bilong mi yet?\n\n34 Na wokman i bin tokim masta bilong em: Lukim, bikos yu i bin pasim antap ol han bilong diwai oliv long bus, ol han bilong diwai oliv long bus i bin givim kaikai long ol as bilong diwai, olsem na ol as bilong diwai oliv long ples i stap laip na ol i no idai, olsem na yu lukim olsem ol i stap gutpela yet.\n\n35 Na em i kamap we Bikpela long gaden bilong ropwain i bin tokim wokman bilong em: Diwai i no karim gutpela prut long mi na ol as bilong em i no mekim wanpela gutpela samting long mi, na diwai bai kamap olsem yet na em karim prut nogut.\n\n36 Tasol, mi save olsem ol as bilong em i gutpela, na mi bin lukautim ol i stap long as tingting bilong mi yet; na bikos long bikpela strong bilong ol, ol i bin karim gutpela prut long han diwai long bus inap long nau taim.\n\n37 Tasol lukim, ol han diwai long bus i bin kamap bikpela na winim as bilong em, na bikos ol han diwai long bus i bin winim as bilong diwai, em i bin karim planti prut nogut, na bikos em karim planti prut nogut, yu lukim olsem em i stat long idai, na em bai klostu kamap lapun tru, inap long em bai yumi tromoi ol i long paia, sapos mipela i no wokim wanpela samting long lukautim em i stap.\n\n38 Na em i kamap we Bikpela long gaden bilong ropwain i bin tokim wokman bilong em: Yumi go daun long arere tru long gaden bilong ropwain, na lukim sapos ol han diwai tru tru i bin karim prut nogut tu.\n\n39 Na em i kamap we ol tupela i bin go daun long arere tru long gaden bilong ropwain. Na em i kamap we ol tupela i bin lukim olsem prut bilong ol han diwai tru tru i bin kamap nogut tu, ye, nambawan han diwai nambatu han diwai wantaim laspela han diwai, na olgeta i bin kamap nogut.\n\n40 Na wail prut bilong laspela han diwai i bin winim narapela hap bilong diwai em i bin karim gutpela pikinini, inap long dispela han diwai i bin kamap drai na idai.\n\n41 Na em i kamap we Bikpela long gaden bilong ropwain i bin krai, na tokim wokman: Mi bai wokim wanem samting moa long gaden bilong ropwain bilong mi?\n\n42 Lukim, mi bin save olsem olgeta prut long gaden bilong ropwain i gutpela tasol dispela lain tasol i kamap nogut. Na nau ol dispela ol i bin karim gutpela prut bipo i kamap nogut tu, na nau olgeta diwai long gaden bilong ropwain bilong mi i kamap samting nating na mi inap long katim na tromoi long paia.\n\n43 Na lukim dispela laspela han diwai, em i bin kamap drai, mi bin planim long gutpela graun, ye, tru tumas long nambawan graun tru bilong mi long olgeta narapela graun long gaden bilong ropwain bilong mi.\n\n44 Na yu lukim olsem mi bin katim dispela diwai tu, em i bin bagarapim dispela hap long graun, olsem mi bai planim dispela diwai long ples bilong em.\n\n45 Na yu lukim olsem wanpela hap bilong diwai i bin karim gutpela prut, na narapela hap bilong em i bin karim wail prut, na bikos mi no rausim ol han diwai em i karim wail prut na tromoi long paia, lukim, ol i winim gutpela han diwai na em i kamap drai.\n\n46 Na nau, lukim, inap yumi bin lukautim gaden bilong ropwain bilong mi gut tru, tasol ol diwai long em i bin kamap nogut tru, olsem ol i karim prut nogut, na mi bin ting ting olsem mi bai lukautim ol, inap long mi bai bungim ol prut bilong ol na lukautim i stap bilong bihain taim long mi yet. Tasol, lukim, ol i kamap wankain olsem diwai oliv long bus, na ol i kamap samting nating long mi bai yumi katim na tromoi long paia, na mi sore olsem mi bai lusim ol.\n\n47 Tasol, wanem moa mi bai wokim long gaden bilong ropwain bilong mi? mi bin slekim han bilong mi, olsem na mi no bin lukautim em? Nogat, mi bin givim kaikai long em, na mi bin putim pekpek bilong enimol raun long em, na mi bin brukim graun raun long em na mi bin katim ol han diwai nabaut, na mi bin taitim han bilong mi klostu olgeta de na longpela taim, na arere kamap klostu tru. Na mi sore olsem mi bai katim daun olgeta diwai long gaden bilong ropwain bilong mi, na tromoi ol long paia long kukim. Husat tru i bin bagarapim gaden bilong ropwain bilong mi?\n\n48 Na em i kamap we wokman i bin tokim masta bilong em: Em i olsem ol diwai long gaden bilong ropwain i bin kamap longpela long strongim as bilong ol na i no givim kaikai long ol han diwai—o ol han diwai winim gutpela as bilong diwai? Na bikos ol han diwai i bin winim as bilong diwai, lukim, ol kamap bikpela hariap tru na winim strong bilong as bilong diwai, inap long ol i kisim strong long ol yet. Lukim, mi tok, em i mas dispela tasol em i bin bagarapim ol diwai long gaden bilong ropwain bilong yu?\n\n49 Na em i kamap we Bikpela long gaden bilong ropwain i bin tokim wokman bilong em: Yumi i go daun na katim ol diwai long gaden bilong ropwain na tromoi ol long paia, olsem ol bai i no inap bagarapim graun bilong gaden bilong ropwain bilong mi, long wanem, mi bin wokim olgeta wok long lukautim gaden bilong ropwain. Wanem moa mi bai wokim long gaden bilong ropwain bilong mi?\n\n50 Tasol, lukim, wokman i bin tokim Bikpela long gaden bilong ropwain: Givim liklik moa taim long em.\n\n51 Na Bikpela tok: Ye, mi bai givim liklik moa taim, long wanem, mi sore olsem mi bai lusim ol diwai long gaden bilong ropwain bilong mi.\n\n52 Olsem na, yumi rausim ol han bilong diwai oliv long ples mi bin planim long arere tru long gaden bilong ropwain, na yumi pasim antap ol long mama diwai long we ol i bin kam, na yumi rausim long diwai oliv ol han diwai ol i bin karim prut i save pait nogut tru, na pasim antap tru tru han diwai bilong em long ples bilong em.\n\n53 Na mi bai wokim dispela olsem diwai bai i no inap idai, olsem mi bai lukautim i stap long mi yet ol as bilong em long wok bilong mi yet.\n\n54 Na, lukim, ol as bilong han tru tru diwai bilong em mi bin planim long wanem hap mi laikim i stap laip yet, long wanem, olsem mi bai lukautim i stap long wok bilong mi yet, mi bai kisim sampela han diwai bilong dispela diwai, na mi bai pasim antap long han diwai long ples. Ye, mi bai pasim antap long ol han diwai bilong mama diwai bilong ol, inap long mi bai lukautim ol as bilong diwai tu mi yet, olsem taim ol i kamap strongpela, olsem ol bai karim gutpela prut long mi, na mi bai amamas yet long prut long gaden bilong ropwain bilong mi.\n\n55 Na em i kamap we ol tupela i bin kisim ol han diwai bilong tru tru diwai i bin kamap wail pinis, na pasim antap long tru tru diwai i bin kamap wail tu.\n\n56 Na tu ol tupela i bin kisim long tru tru diwai i bin kamap wail, na pasim antap long mama diwai bilong ol.\n\n57 Na Bikpela long gaden bilong ropwain i bin tokim wokman: Noken rausim ol wail han diwai long diwai, tasol rausim ol han diwai we prut i save pait nogut tru, na yu bai pasim antap ol han diwai long ol olsem mi bin tok.\n\n58 Na mipela bai givim kaikai gen long ol diwai long gaden bilong ropwain, na mipela bai katim ol han diwai bilong em, na mipela bai rausim ol han diwai long ol diwai i bin kamap lapun tru, inap long idai, na tromoi ol long paia.\n\n59 Na mi wokim dispela olsem, ol as bilong diwai bai kisim strong bikos ol diwai i gutpela, na bikos ol han diwai mipela i bin senisim, inap long ol gutpela han diwai bai winim ol han nogut diwai.\n\n60 Na bikos mi bin lukautim i stap ol tru tru han diwai wantaim as bilong ol, na olsem mi bin pasim gen ol han tru tru diwai long mama diwai, na mi bin lukautim i stap as bilong mama diwai bilong ol, olsem ol diwai long gaden bilong ropwain bilong mi bai karim gutpela prut gen; na olsem mi bai amamas nogut tru bikos mi bin lukautim i stap as wantaim ol han diwai bilong nambawan prut—\n\n61 Olsem na, go na singautim ol wokman, olsem mipela bai strong long wok long gaden bilong ropwain, olsem mipela bai redim rot, olsem mi bai kisim kam prut tru tru we dispela prut tru tru em i gutpela na dia tumas tru long winim olgeta narapela prut.\n\n62 Olsem na, yumi go na wok wantaim olgeta strong bilong mipela long dispela laspela taim, long wanem, lukim, arere long taim i kam klostu, na mi bai katim ol han diwai nabaut long gaden bilong ropwain bilong mi long dispela laspela taim.\n\n63 Pasim antap ol han diwai; i stat long laspela olsem ol bai kamap nambawan, na olsem nambawan bai kamap laspela, na brukim graun raun long diwai, lapun wantaim yangpela, nambawan wantaim laspela; na laspela wantaim nambawan, olsem olgeta bai kisim kaikai gen long laspela taim.\n\n64 Olsem na, brukim graun raun long ol, na katim ol han diwai bilong ol, na putim pekpek bilong enimol raun long ol long wanpela moa taim, long laspela taim, long wanem, arere long taim i kam klostu. Na sapos ol dispela laspela han diwai mi bin pasim antap bai kamap bikpela, na karim prut tru tru, yupela mas redim rot bilong ol, olsem ol bai kamap bikpela.\n\n65 Na taim ol i stat long kamap bikpela, yupela bai rausim dispela ol han diwai i karim prut save pait olsem long strong bilong gutpela na bikpela bilong ol, na yupela bai i no inap rausim nogut han diwai bilong ol long wanpela taim, nogut ol as bilong ol bai kamap strongpela tru long pasim antap, na ol han diwai i bin pasim antap bai idai, na mi bai lusim ol diwai long gaden bilong ropwain bilong mi.\n\n66 Long wanem, mi sore olsem mi bai lusim ol diwai long gaden bilong ropwain bilong mi, olsem na,yupela bai rausim ol han nogut diwai taim ol gutpela han diwai kamap bikpela, inap long as wantaim antap bai kisim wankain strong, i go inap long gutpela han diwai bai winim nogut han diwai, na katim ol nogut han diwai na tromoi ol long paia, olsem ol bai i no inap bagarapim graun long gaden bilong ropwain bilong mi, na mi bai brumim ol han nogut diwai long gaden bilong ropwain bilong mi, olsem.\n\n67 Na mi bai pasim antap gen, ol han diwai bilong tru tru diwai i go long narapela tru tru diwai.\n\n68 Na mi bai pasim antap ol han diwai bilong diwai tru tru; i go long han tru tru bilong diwai, na mi bai bungim ol wantaim gen olsem, inap long ol bai karim prut tru tru, na ol bai kamap wanpela.\n\n69 Na ol han nogut diwai bai yumi tromoi ol i go aut, ye, tru tumas long olgeta graun long gaden bilong ropwain bilong mi, long wanem, lukim, mi bai katim ol han diwai long wanpela moa taim tasol.\n\n70 Na em i kamap we Bikpela long gaden bilong ropwain i bin salim wokman bilong em, na wokman i bin go na wokim olsem Bikpela i bin tokim em, na kisim kam ol narapela wokman tasol ol wokman i no planti.\n\n71 Na Bikpela long gaden bilong ropwain i bin tokim ol: Go na wok long gaden bilong ropwain wantaim olgeta strong bilong yupela. Long wanem, lukim, dispela i laspela taim we mi bai givim kaikai long gaden bilong ropwain bilong mi, long wanem, arere bilong taim i kam klostu, na taim i kamap hariap tru, na sapos yupela wok hat wantaim mi, yupela bai amamas long prut bilong diwai em mi bai lukautim i stap long mi yet long bihain taim na dispela taim bai kam hariap tru.\n\n72 Na em i kamap we ol wokman i bin go na wok wantaim olgeta strong bilong ol, na Bikpela long gaden bilong ropwain i bin wok wantaim ol, tu na ol wokman i bin bihainim ol lo bilong Bikpela long gaden bilong ropwain long olgeta samting.\n\n73 Na ol prut tru tru i stat long kamap gen long gaden bilong ropwain, na ol han tru tru diwai i stat long kamap bikpela stret, na ol wokman wantaim Bikpela i stat long rausim ol wail han diwai na tromoi ol i go aut, na ol i bin lukautim as wantaim antap bilong diwai tru tru long kisim wankain strong olsem long strong bilong ol.\n\n74 Olsem na ol i bin wok wantaim olgeta strong, olsem Bikpela long gaden bilong ropwain i bin tok, i go inap long ol han nogut diwai bai ol i tromoi go aut long gaden bilong ropwain, na Bikpela i bin lukautim i stap long em yet i go inap long ol diwai i bin karim prut tru tru, na prut tru tru wantaim mama tru tru diwai i bin kamap wanpela diwai, ol prut i bin kamap wankain, na Bikpela long gaden bilong ropwain i bin lukautim long em yet ol prut tru tru, we dispela prut i bin kamap i dia tumas tru long em long i stat tru.\n\n75 Na em i kamap we taim Bikpela long gaden bilong ropwain lukim olsem ol prut bilong em i kamap gutpela, na olsem gaden bilong ropwain bilong em i no moa kamap nogut, em singautim ol wokman bilong em, na tokim ol: Lukim, mipela i bin givim kaikai long gaden bilong ropwain bilong mi long dispela laspela taim, na yupela lukim olsem mi bin wokim wanem mi laikim, na mi bin lukautim i stap prut tru tru, inap long em i kamap gutpela tru tumas wankain olsem long i stat tru. Na bles yu, bikos yupela i bin wok strong wantaim mi long gaden bilong ropwain bilong mi na bihainim ol lo bilong mi, na i bin kisim kam gen long mi ol prut tru tru, na gaden bilong ropwain bilong mi i no moa kamap nogut, na ol han nogut diwai mi bin tromoi ol i go aut, lukim yupela bai amamas wantaim mi bikos long ol prut long gaden bilong ropwain bilong mi.\n\n76 Long wanem, lukim, mi bai lukautim i stap prut long gaden bilong ropwain bilong mi long mi yet longpela taim bihain taim na dispela taim i kam hariap tru, na mi bin givim kaikai long lukautim gaden bilong ropwain bilong mi long laspela taim, na mi bin katim ol han diwai nabaut, na brukim graun raun long em, na givim pekpek bilong enimol raun long em, olsem na, mi bai lukautim i stap long mi yet ol prut bilong em longpela taim, olsem mi bin tok.\n\n77 Na mi bai bungim ol gutpela prut wantaim ol prut nogut, taim ol prut nogut kamap gen long gaden bilong ropwain bilong mi, na mi bai lukautim i stap long mi yet ol gutpela prut, na mi bai tromoi go aut ol prut nogut long ples bilong ol yet. Na taim long arere bai kam, we mi bai kukim gaden bilong ropwain bilong mi wantaim paia.\n\n", "jacob 6": "[center][font_size=26]Sapta 6[/font_size][/center]\n\n[i]Bikpela bai bungim ol Israel wantaim gen long las de—Paia bai kukim graun—Ol man mas bihainim Krais long abrusim raun wara bilong paia na salfa. Klostu 544–421 krismas bipo Krais.[/i]\n\n1 Na nau, lukim, ol brata bilong mi, olsem mi bin tokim yupela olsem mi bai profesai, lukim, dispela i profesi bilong mi—olsem ol samting dispela profet Jinos i bin toktok long haus bilong Israel, we em bin givim tok piksa long ol olsem wanpela diwai oliv long ples, mas tru tumas kamap tru long bihain taim.\n\n2 Na de we Bikpela bai putim han bilong em gen long namba tu taim long bungim wantaim gen ol pipol bilong em, i dispela de, ye, tru tumas laspela taim, we ol wokman bilong Bikpela bai go aut long pawa bilong em, long givim kaikai long lukautim na katim ol han diwai long gaden bilong ropwain bilong em, na arere long taim bai kam hariap bihain tru long dispela.\n\n3 Na ol lain ol i wok strong insait long gaden bilong ropwain bilong em bai kisim bikpela blesin, na bikpela kes bai kamap long ol lain ol bai raus long ples bilong ol yet. Na paia bai kukim graun.\n\n4 Na long wanem, God bilong yumi bai marimari long mipela, bikos em save tingim haus bilong Israel, ol as na tu ol han diwai, na em save taitim han bilong em long olgeta de yet, na ol lain i wanpela pipol ol i kamapim bikhat bilong ol na save kusai, tasol planti long ol bai kisim selvesen insait long kingdom bilong God sapos ol i no inap kamapim belhat bilong ol.\n\n5 Olsem na, ol brata bilong mi, mi lavim tumas, mi askim yupela wantaim gutpela toktok olsem yupela bai tanim bel, na kam wantaim olgeta bel, na holim pas long God wankain olsem em save holim pas long yupela. Na yupela noken kamapim belhat bilong yupela taim em i givim han bilong marimari bilong em long yupela long san.\n\n6 Ye, tude, sapos yupela harim maus bilong em, noken kamapim belhat bilong yupela, bikos yupela bai idai long wanem as?\n\n7 Long wanem, lukim, yupela bai karim prut nogut, inap long yupela bai katim ol na tromoi long paia pastaim long yupela i bin lukautim wantaim gutpela toktok bilong God long olgeta de yet?\n\n8 Lukim, inap yupela bai les long ol dispela toktok? Inap yupela bai les long ol toktok bilong ol profet, na inap yupela bai les long olgeta toktok ol i bin toktok long Krais, bihain long planti profet i bin toktok long em, na inap yupela bai tok nogat long gutpela toktok bilong Krais, na pawa bilong God, na presen bilong Holi Spirit, na kilim idai Holi Spirit, na tok pilai long plen bilong ridimsen, em i bin sanapim long gutpela sindaun bilong yupela?\n\n9 Yupela i no save olsem sapos yupela wokim ol dispela samting nogut, pawa bilong ridimsen wantaim kirap gen, em i stap insait long Krais, bai bringim yupela long sanap wantaim sem na rong nogut tru long pes long jasmen ples bilong God?\n\n10 Na olsem long pawa bilong stretpela pasin, long wanem, nogat wanpela man ken tok nogat long stretpela pasin, yupela mas go insait long dispela raun wara bilong paia na salfa, na dispela paia i no inap kilim yu idai, na smok bilong em save go antap oltaim oltaim na oltaim, na dispela raun wara bilong paia na salfa em i pen nogat arere.\n\n11 Olsem na, ol brata bilong mi, mi laikim tumas, yupela tanim bel, na go insait long dispela liklik dua, na wokabaut yet long dispela liklik rot tru, i go inap long yupela bai kisim laip oltaim oltaim.\n\n12 O yupela mas kamap ol man bilong bikpela save, mi bai mekim wanem moa toktok?\n\n13 Long pinisim mi tok gutbai long yupela, i go inap long mi bai bungim yupela long gutpela jasmen ples bilong God, na dispela jasmen ples bilong God i save paitim ol pasin lain nogut wantaim poret nogut tru. Amen.\n\n", "jacob 7": "[center][font_size=26]Sapta 7[/font_size][/center]\n\n[i]Serem i tok em i no save long Krais, tok pait wantaim Jekop, askim long wanpela mak, na God i paitim em—Olgeta profet i bin toktok long Krais wantaim atonmen bilong em—Ol lain bilong Nifai i bin i stap olsem ol lain long raun nabaut ol i bin harim ol long taim bilong bikpela pen na ol lain bilong Leman i bin les long ol long olgeta de bilong ol. Klostu 544–421 krismas bipo Krais.[/i]\n\n1 Na nau bihain long sampela krismas i bin go pas, na wanpela man, nem bilong em Serem i bin kamap namel long ol pipol bilong Nifai.\n\n2 Na em i kamap we Serem i stat long autim toktok namel long ol pipol, na em i tokim ol olsem Krais bai i no inap kam. Na planti samting em i bin autim long ol pipol i toktok bilong kirapim bel, na em i bin kirapim bel bilong ol pipol olsem em bai daunim doktrin bilong Krais.\n\n3 Na em i bin wok hat olsem em bai paulim bel bilong ol pipol long winim, na em i bin winim bel bilong planti pipol, na bikos em i bin save olsem mi, Jekop, gat bilip long Krais em bai kam, olsem na, em i bin painim planti rot long kam long mi.\n\n4 Na em man bilong bikpela save, inap long em i bin save gut tru tok ples bilong ol pipol, olsem na, em i bin kirapim bel nogut tru wantaim strongpela toktok olsem long pawa bilong tewel.\n\n5 Na Serem i bin gat bikpela tingting long sakim mi long bilip bilong mi, tasol em i no bin sakim mi, bikos mi bin lukim planti revelesen na planti samting long dispela samting, long wanem, tru tumas mi bin lukim ol ensel, na ol i bin minista long mi. Na tu, mi bin harim nek bilong Bikpela na em i tok long mi wantaim maus bilong em tru, long wanwan taim, olsem na, em bin painim hat long sakim mi.\n\n6 Na em i kamap we em i bin kam long mi na tok olsem: Brata, Jekop, mi bin painim planti rot olsem mi bai toktok long yu, long wanem, mi bin harim na save tu olsem yu save go raun planti taim, na toktok long samting yu kolim gut nius, o doktrin bilong Krais.\n\n7 Na yu bin paulim planti pipol inap long ol kurungutim stretpela rot bilong God, na ol i no bihainim ol lo bilong Moses em i stretpela rot, na tanim lo bilong Moses i go long lotuim wanpela man em yu tok bai kam planti handret krismas long bihain taim. Na nau lukim, mi, Serem tokim yu olsem dispela em yu tok bilas long God, long wanem, nogat wanpela man i save long kain samting olsem, long wanem, nogat wanpela man bai tokaut long kain samting bai kamap long bihain taim. Na bihain Serem i bin tok pait wantaim mi olsem.\n\n8 Tasol lukim, God Bikpela i bin kapsaitim Spirit bilong em long sol bilong mi, inap long mi bin paulim em long olgeta toktok bilong em.\n\n9 Na mi tokim em: Yu tok nogat long Krais em bai kam? Na em i tok: Mi bai i no inap tok nogat, sapos Krais i stap, tasol mi save olsem Krais bai nogat, na tu em i no bin i stap na em bai no inap i stap.\n\n10 Na mi tokim em: Yu save bilip long ol skripsa? Na em tok, ye.\n\n11 Na mi tokim em: Yu tok yu bilip long ol skripsa tasol yu no save long ol, long wanem, tru tumas ol witnes long Krais. Lukim, mi tokim yu olsem olgeta profet i bin raitim na profesai long dispela Krais.\n\n12 Na i no dispela tasol, mi bin lukim, long wanem, mi bin harim na lukim, na tu mi bin lukim wantaim pawa bilong Holi Spirit, olsem na, mi save olgeta manmeri bai lus sapos atonmen i no kamap.\n\n13 Na em i kamap we em i tokim mi: Soim wanpela mak long mi wantaim dispela pawa bilong Holi Spirit, long em yu save gut tru long em.\n\n14 Na mi tokim em: Mi em wanem long mi bai traim God long soim yu wanpela mak long samting yu save pinis i tru? Yu save Krais i stap tasol yu tok nogat bikos yu bihainim tewel. Tasol, i no laik bilong mi na bai kamap, tasol sapos God bai paitim yu, larim dispela em bai kamap mak long yu olsem em gat pawa, long heven na tu long graun, na tu, olsem Krais bai kam. Na laik bilong yu bai kamap, O Bikpela, na i no laik bilong mi.\n\n15 Na em i kamap we taim mi, Jekop, autim ol dispela toktok, pawa bilong Bikpela i bin kamap long em, inap long em i bin pundaun long graun. Na em i kamap we ol man i bin lukautim em long planti de.\n\n16 Na em i kamap we em i bin tokim ol pipol: Bung wantaim tumora, long wanem, mi bai idai, olsem na, mi laik toktok long ol pipol pastaim mi bai idai.\n\n17 Na em i kamap we planti pipol i bin bung wantaim long dispela de, na em i bin mekim klia toktok tru long ol na tok nogat long ol samting i em bin lainim ol, na tok olsem em bilip olsem Krais i stap, na long pawa bilong Holi Spirit, na long ministri bilong ol ensel.\n\n18 Na em i bin tok klia tru long ol olsem pawa bilong tewel i bin paulim em. Na em i bin toktok long hel, na long laip oltaim oltaim wantaim pen oltaim oltaim.\n\n19 Na em i bin tok: Mi poret, bikos mi wokim sin i no bilong pogivim, long wanem, mi bin giaman long God, long wanem, mi bin tok mi no save long Krais, na tok olsem mi bilip long ol skripsa, na tru tumas ol skripsa em i witnes long Krais. Na bikos mi bin giamanim God olsem, mi poret nogut tru na nogut kot bilong mi bai kamap nogut tru, tasol mi konpes long God.\n\n20 Na em i kamap we taim em i autim ol dispela toktok, em i no moa tok tok, na em idai.\n\n21 Na taim planti pipol witnes olsem em i bin autim ol dispela samting na taim em i klostu idai, ol i bin kirap nogut tru; olsem long pawa bilong God i bin kam daun long ol long winim ol olsem na ol i bin pundaun long graun.\n\n22 Na mi Jekop i bin amamas long dispela samting, long wanem, mi bin askim Papa bilong mi em i stap long heven long em, long wanem, em i bin harim krai bilong mi na bekim beten bilong mi.\n\n23 Na em i kamap we bel isi wantaim lav bilong God i bin kamap gen namel long ol pipol, na ol i bin lainim ol skripsa, na ol i no moa harim ol toktok bilong dispela man igat pasin nogut.\n\n24 Na em i kamap we mipela i bin kamapim planti rot long kisim bek na lainim gen ol lain bilong Leman long save long tok tru, tasol olgeta rot i no wok, long wanem, ol lain bilong Leman i bin amamas long pait na kapsaitim blut, na ol i bin gat belhat oltaim oltaim long mipela, ol lain brata bilong ol. Na ol i bin traim long bagarapim mipela wantaim pawa bilong ol samting bilong pait bilong ol long olgeta taim.\n\n25 Olsem na, ol pipol bilong Nifai i bin banisim ol yet long ol lain bilong Leman wantaim ol samting bilong pait bilong ol, na wantaim olgeta strong bilong ol, na long bilip long God na ston bilong selvesen bilong ol, olsem na, ol i bin winim birua bilong ol long olgeta taim.\n\n26 Na em i kamap we mi, Jekop, i stat long kamap lapun, na bikos rekot bilong dispela pipol i stap long ol narapela plet bilong Nifai, olsem na, mi pinisim dispela rekot, na tok olsem mi raitim olsem long save stret bilong mi, na tok olsem taim i pinis hariap tru, na tu laip bilong mipela i bin pinis hariap tru wankain olsem mipela i bin lukim wanpela driman, bikos mipela em ol wanpela lain mipela i bin i stap mipela yet na wanpela pipol bilong sore, na ol pipol bilong raun nabaut, ol i bin rausim mipela long Jerusalem, na bin karim mipela long bikpela pen tru long ples we nogat man i stap, na ol lain brata bilong mipela i bin les long mipela, ol i kirapim bikpela pait na tok pait, olsem na, mipela i bin i stap long sore long ol de bilong mipela.\n\n27 Na mi, Jekop, lukim olsem mi bai klostu idai, olsem na, mi tokim pikinini man bilong mi Inos: Kisim ol dispela plet. Na mi toktok long em long ol samting brata bilong mi Nifai i bin tokim mi, na em i bin promis long bihainim ol toktok. Na mi pinisim long raitin ol dispela plet, na ol toktok mi raitim i liklik, na mi tok gutbai long man em bai ritim, na ting olsem planti lain brata bilong mi bai ritim ol toktok bilong mi. Gutbai, ol lain brata.\n\n", "enos 1": "[center][font_size=26]Buk Bilong Inos[/font_size][/center]\n\n[center][font_size=26]Sapta 1[/font_size][/center]\n\n[i]Inos i beten wantaim olgeta strong na ol sin bilong em i bin lusim em—Maus bilong Bikpela i bin kam long het bilong em long promisim selvesen long ol lain bilong Leman long sampela de bihain—Ol lain bilong Nifai i bin traim long bringim bek ol lain bilong Leman insait long gut nius—Inos i amamas long Ridima bilong em. Klostu 420 krismas bipo Krais.[/i]\n\n1 Lukim, em i kamap we mi, Inos, i bin save olsem papa bilong mi i bin wanpela stretpela man—long wanem, em i bin lainim mi long tok ples bilong em, na tu long toktok bilong Bikpela—na mi blesim nem bilong God bilong mi long dispela—\n\n2 Na mi bai tokim yupela long pait mi bin gat insait long mi yet long ai bilong God, pastaim long ol sin bilong mi bin raus.\n\n3 Lukim, mi bin go long bus long painim ol enimol, na ol toktok mi bin harim papa bilong mi toktok planti taim long laip oltaim oltaim, wantaim amamas bilong ol seint, i bin go daun insait long bel bilong mi.\n\n4 Na sol bilong mi i bin hangre, na mi brukim sukuru long pes bilong Papa bilong mi, na mi bin krai long em long strongpela beten na askim em long sol bilong mi, na mi bin krai long em olgeta de long dispela taim, ye, na mi bin singaut long mekim strongpela beten i go inap long tudak i bin kamap na beten bilong mi i bin go antap long heven.\n\n5 Na wanpela nek i bin kam long mi, olsem: Inos, ol sin bilong yu em mi pogivim, na yu bai kisim blesin.\n\n6 Na mi, Inos, i bin save olsem God bai i no inap giaman, olsem na, God i bin rausim rong bilong mi.\n\n7 Na mi askim: Bikpela, dispela i bin kamap olsem wanem?\n\n8 Na em bekim long mi: Bikos long bilip bilong yu long Krais, em yu no bin harim o lukim bipo. Na planti krismas bai go pas na em bai soim em yet long skin, olsem na, go, bilip bilong yu i bin mekim yu kamap wanpela olgeta long bodi na spirit.\n\n9 Nau, em i kamap we taim mi harim ol dispela toktok, mi stat long sore long sindaun bilong ol lain brata bilong mi, ol lain bilong Nifai, olsem na, mi bin kapsaitim olgeta sol bilong mi long God long ol.\n\n10 Na taim mi pait wantaim spirit insait long mi olsem lukim, nek bilong Bikpela i bin kam long ting ting bilong mi gen olsem: Mi bai visitim ol lain brata bilong yu olsem long strong bilong ol long bihainim ol lo bilong mi. Mi bin givim dispela graun long ol, na em i wanpela holi graun, na mi bai i no inap kesim ol sapos ol i no wokim pasin nogut, olsem na, mi bai visitim ol lain brata bilong yu olsem mi toktok, na mi bai bringim sore long het bilong ol i yet sapos ol brukim lo.\n\n11 Na bihain mi, Inos harim ol dispela toktok, bilip bilong mi long Bikpela i stat long kamap strong, na mi beten long em wantaim planti strong na longpela taim tru insait long mi long ol lain brata bilong mi, ol lain bilong Leman.\n\n12 Na em i kamap we bihain mi beten na wok wantaim olgeta strong, Bikpela i bin tokim mi: Mi bai givim long yu wanem yu laikim bikos long bilip bilong yu.\n\n13 Na nau lukim, laik bilong mi, mi bin gat long Bikpela i olsem—sapos ol pipol bilong mi ol lain bilong Nifai, bai ol i brukim lo inap long ol bai kisim bagarap na ol lain bilong Leman bai i no inap kisim bagarap, olsem God bikpela bai lukautim i stap wanpela rekot bilong ol pipol bilong mi, ol lain bilong Nifai tru tumas sapos em i ken wantaim pawa bilong holi han bilong em, inap long dispela rekot bai kamap long ol lain bilong Leman long sampela de long bihain taim, olsem Bikpela bai bringim ol i kam long kisim selvesen—\n\n14 Long wanem, mipela i painim hat tru long bringim ol kam long trupela bilip long nau taim. Na ol i bin tok tru antap long belhat bilong ol olsem sapos ol i ken, ol bai bagarapim ol rekot bilong mipela wantaim mipela, na tu olgeta kastam bilong ol lain tumbuna papa bilong mipela.\n\n15 Olsem na, bikos mi bin save olsem God Bikpela ken lukautim i stap ol rekot bilong mipela, mi bin krai long em olgeta taim, long wanem, em i bin tokim mi: Wanem samting yu bai askim wantaim bilip, na ting olsem yu bai kisim long nem bilong Krais, em yu bai kisim.\n\n16 Na mi bin gat bilip, na mi bin krai long God olsem em bai lukautim i stap ol rekot, na em i bin promis long mi olsem em bai kisim kam ol rekot long ol lain bilong Leman long taim stret bilong em yet.\n\n17 Na mi, Inos, i bin save olsem God Bikpela bai wokim olsem em i bin promis, olsem na, sol bilong mi i bin malolo.\n\n18 Na Bikpela i bin tokim mi: Ol tumbuna papa bilong yu tu i bin laikim mi long wokim wankain samting, olsem na mi bai wokim long bilip bilong ol, long wanem, bilip bilong yu i wankain olsem bilip bilong ol.\n\n19 Na nau em i kamap we, mi, Inos, i bin go namel long ol pipol bilong Nifai, na profesai long ol samting long kam long bihain taim na autim long ol, ol samting mi bin harim na lukim.\n\n20 Na mi witnes olsem ol pipol bilong Nifai i bin traim hat tru long bringim bek ol lain bilong Leman long trupela bilip long God. Tasol ol wok bilong mipela i bin nating, belhat bilong ol long mipela i bin strong yet, na bikos long sindaun nogut bilong ol, ol i bin kamap wail, na kamap lain bilong pait, na kamap wanpela pipol ol i nek drai long blut, kamap ol lain bilong lotuim god-giaman na wokim pasin nogut stret, ol i bin kaikaim ol enimol em ol i save kaikaim narapela enimol, ol i bin i stap long ol haus sel,na raun nabaut long ples we nogat man i stap, pasim as tanget olsem klos na sapim gras long het bilong ol, na save bilong ol i bin i stap long yusim banara, na huknaip na tamiok. Na planti bilong ol i nogat kaikai, tasol ol i bin kaikai abus wantaim blut, na ol i bin traim long bagarapim mipela olgeta taim.\n\n21 Na em i kamap we ol pipol bilong Nifai i bin brukim graun, na planim ol kainkain rais samting, na ol prut, na lukautim ol enimol, na ol kainkain bulmakau, na ol meme, na ol meme bilong bus na tu ol planti hos.\n\n22 Na planti profet i bin kam namel long mipela. Na ol pipol i bin kamapim bikhet long ol, olsem na, ol i bin painim hat long save long ol samting ol profet i bin toktok.\n\n23 Na nogat wanpela samting tasol strongpela toktok long autim toktok bilong God na profesi long ol bikpela pait, na ol tok pait, na ol bagarap, na tokim ol gen olgeta taim long idai, na laip long laip oltaim oltaim, na ol jasmen wantaim pawa bilong God, na olgeta dispela samting i bin tanim bel bilong ol olgeta taim na long ol i mas poret long Bikpela. Mi tok nogat wanpela isi toktok tasol kain strongpela toktok klia tru, olsem bin pasim ol long kisim bagarap hariap tru. Na bihain long dispela mi bai rait olsem long ol lain bilong Nifai.\n\n24 Na mi bin lukim planti bikpela pait i bin kamap namel long ol lain bilong Nifai na ol lain bilong Leman long ol de bilong mi.\n\n25 Na em i kamap we mi bin i stat long kamap lapun, na wan handret na sevenpela ten nain krismas i bin go pas pinis, long taim tumbuna papa bilong mipela Lihai i bin lusim Jerusalem.\n\n26 Na mi bin lukim olsem mi mas klostu idai, bihain long pawa bilong God i bin wok long mi long autim toktok na profesai long dispela pipol, na autim toktok olsem longtok tru, em i stap long Krais. Na mi bin autim dispela toktok long olgeta de bilong mi, na mi bin amamas long em moa long ol samting bilong graun.\n\n27 Na mi bai klostu go long ples bilong malolo bilong mi, we Ridima bilong mi i stap, long wanem, mi save olsem mi bai malolo bikos long em. Na mi amamas long de we bodi bilong mi long skin bai pasim bodi i no inap idai, na sanap long pes bilong em, na bai mi lukim pes bilong em wantaim amamas, na em bai tokim mi: Kam long mi, bles yu, wanpela ples em i redi bilong yu insait long bikpela haus bilong Papa bilong mi. Amen.\n\n", "jarom 1": "[center][font_size=26]Buk Bilong Jarom[/font_size][/center]\n\n[center][font_size=26]Sapta 1[/font_size][/center]\n\n[i]Ol lain bilong Nifai i bihainim lo bilong Moses, lukluk het olsem Krais bai kam, na sindaun bilong ol bin kamap gutpela long graun—Planti profet i bin wok long lukautim ol pipol long rot bilong tok tru. Klostu 399–361 krismas bipo Krais.[/i]\n\n1 Nau lukim, mi, Jarom, raitim liklik toktok long bihainim toktok bilong papa bilong mi, Inos, olsem mipela mas raitim na kipim rekot bilong ol lain famili bilong mipela.\n\n2 Na bikos ol dispela plet i liklik, na bikos ol dispela samting em i bin raitim long gutpela sindaun long ol lain brata bilong mipela ol lain bilong Leman, olsem na, mi mas raitim liklik, tasol mi bai i no inap raitim ol samting long profesai bilong mi o ol revelesen bilong mi. Long wanem, wanem moa mi bai raitim long ol profesai na revelesen bikos ol lain tumbuna papa bilong mi ol i bin raitim pinis? Long wanem, ol i no bin soim plen bilong selvesen? Mi tokim yupela, ye, na ol samting ol lain tumbuna papa i bin raitim i inap long mi.\n\n3 Lukim, i gat nid olsem planti wok mas kamap namel long dispela pipol, bikos ol i bin kamapim belhat bilong ol, na ol i bin pasim iyau bilong ol, kamapim pasin ai pas long het bilong ol, na ol i bin kamapim bikhet bilong ol, tasol, God i marimari tru long ol, na i no bin rausim ol long pes bilong dispela graun.\n\n4 Na planti lain long namel long mipela i bin gat planti revelesen, long wanem, i no olgeta pipol i bin kamapim belhat bilong ol. Na bikos planti pipol i no kamapim belhat bilong ol na bilip, ol i bin i stap wan bel wantaim Holi Spirit, em i soim ol samting long ol lain pikinini bilong ol man olsem long bilip bilong ol.\n\n5 Na nau, lukim, tu handret krismas i bin go pas, na ol pipol bilong Nifai i bin kamap strong long graun. Ol i bin bihainim lo bilong Moses na lukautim Sabat de holi long Bikpela. Na ol i no bin bagarapim ol samting bilong lotu o tok bilas long ol. Na ol lo bilong graun i bin kamap strongpela tru.\n\n6 Na ol i bin sindaun long planti hap long graun, na ol lain bilong Leman i bin wokim wankain. Na namba long ol lain bilong Leman i bin kamap bikpela tru na winim ol lain bilong Nifai, na ol lain bilong Leman ol i bin lavim long kilim man na dring blut bilong ol enimol.\n\n7 Na em i kamap we ol i bin kam long pait wantaim mipela, ol lain bilong Nifai, planti taim. Tasol ol king bilong mipela na ol lida bilong mipela ol man bilong strongpela bilip long Bikpela; na ol i bin lainim ol pipol long ol rot bilong Bikpela, olsem na mipela i bin sanap strong inap long winim ol lain bilong Leman na rausim ol long graun bilong mipela, na i stat long banisim ol siti bilong mipela o wanem graun bilong ol tumbuna bilong mipela yet.\n\n8 Na namba bilong mipela i bin kamap planti tru, na karamapim pes bilong graun, na mipela i bin gat planti gol, na silva, na ol samting i dia tumas, na long katim sot mipela i bin kamap ol man bilong save long sapim diwai gut tru long wokim ol haus, na long yusim masin, na tu long yusim ain wantaim kopa, na bras wantaim stil, long wokim olgeta kain kain samting bilong wok long brukim graun na ol samting bilong pait long bikpela pait—ye, ol spia bilong banara i gat sap poin, na paus bilong banara, na ol liklik spia, na ol bikpela spia, na mipela i bin wokim olgeta samting long redi long pait.\n\n9 Olsem, na, mipela i bin redi long bungim ol lain bilong Leman, na ol i bin painim hat long winim mipela. Tasol toktok bilong Bikpela i bin autim long ol tumbuna papa bilong mipela i bin kamap tru, olsem: Sindaun bilong yupela long graun bai kamap gutpela, sapos yupela bihainim ol lo bilong mi.\n\n10 Na em i kamap we ol profet bilong Bikpela ol i bin poretim ol pipol bilong Nifai, olsem long toktok bilong God, olsem sapos ol i no bihainim ol lo bilong God, tasol brukim ol, Bikpela bai bagarapim ol long pes bilong graun.\n\n11 Olsem na, ol profet wantaim ol pris na ol tisa i bin wok hat tru, strongim gutpela toktok wantaim olgeta longpela pen long ol pipol long i stap strong, na ol i bin lainim lo bilong Moses na long wanem as na God i bin givim lo bilong Moses, na kirapim bel bilong ol long lukluk het long Mesaia, na bilip long em olsem em i bin kam pinis. Na ol i bin lainim ol olsem.\n\n12 Na em i kamap we ol i bin wokim olsem inap long ol pipol i no kisim bagarap long pes bilong graun, long wanem, ol i bin sutim bel bilong ol pipol wantaim toktok bilong God, long tanim bel bilong ol olgeta taim.\n\n13 Na em i kamap we tu handret na tripela ten eit krismas i bin go pas—na mipela i bin gat planti bikpela pait na tok pait, na mipela bruknabaut long planti taim.\n\n14 Na mi, Jarom, i no rait moa, bikos ol plet i liklik. Tasol lukim, ol lain brata bilong mi, yupela ken yusim ol narapela plet bilong Nifai, long wanem, lukim, ol rekot bilong bikpela pait bilong mipela em i bin katim na raitim, olsem long raitin bilong ol king, o ol rekot bilong ol bikpela pait em ol king i bin tokim long raitim.\n\n15 Na mi givim ol dispela plet long han bilong pikinini man bilong mi Omnai, olsem em bai lukautim ol long bihainim ol lo bilong ol tumbuna papa bilong mi.\n\n", "omni 1": "[center][font_size=26]Buk Bilong Omnai[/font_size][/center]\n\n[center][font_size=26]Sapta 1[/font_size][/center]\n\n[i]Omnai, Amaron, Kemis, Abinadom na Amalekai, ol wan wan man i bin lukautim ol rekot long taim bilong ol—Mosaia i painim ol pipol bilong Jarahemla, ol i bin kam long Jerusalem long ol de bilong Sedekaia—Mosaia i kamap king bilong ol—Ol tumbuna pikinini bilong Mulek i stap long Jarahemla ol i bin painim Koriantuma, laspela man long ol lain bilong Jaret—King Benjamin i kisim ples bilong Mosaia—Ol man mas ofaim sol bilong ol olsem ofa long Krais. Klostu 323–130 krismas bipo Krais.[/i]\n\n1 Lukim, em i kamap we mi, Omnai, long mi bihainim toktok bilong papa bilong mi, Jarom, olsem mi mas raitim liklik long ol dispela plet, long lukautim i stap rekot long ol lain famili bilong mipela—\n\n2 Olsem na, mi laikim olsem yupela bai save olsem mi bin pait planti taim wantaim naip bilong pait long lukautim i stap ol pipol bilong mi, ol lain bilong Nifai, nogut ol bai idai long han bilong birua bilong ol, ol lain bilong Leman. Tasol lukim, mi yet em wanpela nogut man, na mi no bin bihainim ol liklik lo wantaim ol lo bilong Bikpela olsem mi inap long wokim.\n\n3 Na em i kamap we tu handret na sevenpela ten sikis krismas i bin go pas, na mipela i bin gat bel isi long planti taim, na mipela i bin gat planti taim long bikpela pait na kapsaitim blut. Ye, na long katim sot, tu handret na eitpela ten tu krismas i bin go pas pinis, na mi bin lukautim ol dispela plet long bihainim toktok bilong papa bilong mi, na mi givim ol plet long pikinini man bilong mi Amaron. Na mi Pinisim.\n\n4 Na nau mi, Amaron, raitim liklik long wanem samting mi laik raitim long buk bilong papa bilong mi.\n\n5 Lukim, em i kamap we tri handret na tupela ten krismas i bin go pas, na ol lain bilong pasin nogut stret em ol lain bilong Nifai ol i bin kisim bagarap.\n\n6 Long wanem, Bikpela i no inap larim, bihain long em i bin lidim ol i go aut long Jerusalem na i bin kipim na lukautim ol olsem ol bai i no inap idai long han bilong ol birua bilong ol, ye, em bai i no inap larim olsem ol toktok em i bin tok bai i no inap kamap tru, ye, em i bin toktok long ol tumbuna papa bilong mipela olsem: Sindaun bilong yupela long graun bai i no inap kamap gutpela sapos yupela i no bihainim ol lo bilong mi.\n\n7 Olsem na, Bikpela i bin visitim ol wantaim bikpela jasmen tru, tasol, em i bin larim ol stretpela lain olsem ol i no bin idai, tasol em i bin seivim ol long han bilong birua bilong ol.\n\n8 Na em i kamap we mi bin givim ol plet long brata bilong mi Kemis.\n\n9 Nau mi, Kemis, i raitim wanem liklik samting mi raitim, insait long wankain buk wantaim brata bilong mi, long wanem, lukim, mi bin lukim laspela raitin em i bin raitim, olsem em i bin raitim wantaim han bilong em yet, na em i bin raitim long dispela de em i bin givim ol plet long mi. Na mipela i bin lukautim ol rekot olsem, long wanem, em olsem long bihainim ol toktok bilong ol tumbuna papa bilong mipela. Na mi pinisim.\n\n10 Lukim, mi, Abinadom, em pikinini man bilong Kemis. Lukim, em i kamap we mi bin lukim planti bikpela pait wantaim tok pait kamap namel long ol pipol bilong mi, ol lain bilong Nifai, na ol lain bilong Leman, na mi, bin kisim laip bilong planti lain bilong Leman wantaim naip bilong pait bilong mi yet long banisim ol lain brata bilong mi.\n\n11 Na lukim, ol king i bin lukautim ol rekot bilong dispela pipol i bin katim na raitim long ol plet olsem long jeneresen bilong ol king, na mi no bin kisim revelesen o mi nogat profesi, tasol mi bin lukautim revelesen na profesi ol i bin raitim pinis, olsem na, ol samting mi bin raitim em i inap. Na mi pinisim.\n\n12 Lukim, mi em Amalekai, pikinini man bilong Abinadom. Lukim, mi bai tok liklik long Mosaia long yu, em i bin kamap king long graun bilong Jarahemla, long wanem, lukim, Bikpela i bin tok lukaut long em olsem em mas ronawe i go long graun bilong Nifai, na tu planti lain ol i harim long nek bilong Bikpela mas go aut long graun bilong Nifai wantaim Mosaia long ples we nogat man i stap—\n\n13 Na em i kamap we Mosaia i bin wokim olsem Bikpela i bin tokim em. Na ol i lusim graun bilong Nifai na go long ples we nogat man i stap, na planti pipol ol i bin harim nek bilong Bikpela bikos planti toktok na profesi i bin lidim ol. Na ol profet i bin strongim gutpela toktok long ol pipol wantaim toktok bilong God olgeta taim, na pawa long han bilong God ibin lidim ol long ples we nogut man i stap, i go inap long ol i bin kam daun long wanpela graun ol save kolim graun bilong Jarahemla.\n\n14 Na ol i bin painim wanpela pipol, ol i bin kolim ol pipol bilong Jarahemla. Nau, bikpela amamas tru i bin kamap namel long ol pipol bilong Jarahemla, na tu Jarahemla i bin amamas nogut tru, bikos Bikpela bin salim ol pipol bilong Mosaia wantaim ol plet bras we i gat rekot bilong ol lain Juda i stap.\n\n15 Lukim, em i kamap we Mosaia i bin kamap long save olsem ol pipol bilong Jarahemla i bin kam aut long Jerusalem long taim Sedekaia, king bilong ol lain bilong Juda, i bin karim ol i go long kalabus long Babilon.\n\n16 Na ol i bin wokabaut long ples we nogat man i stap, na han bilong Bikpela i bin karim ol kam long brukim bikpela sol wara na kam long graun we Mosaia i bin painim ol, na ol i bin i stap long dispela hap long dispela taim i go yet.\n\n17 Na ol i bin kamap planti tru taim Mosaia i bin painim ol. Tasol, ol i bin gat planti bikpela pait na tok pait nogut tru, na ol i bin pundaun wantaim naip bilong pait long wanwan taim, na tok ples bilong ol i paul, na ol i no bin karim rekot wantaim ol, na ol i tok ol i no save long man em i Papa bilong ol, na Mosaia wantaim ol pipol bilong em, ol i bin painim hat long harim tok ples bilong ol.\n\n18 Tasol em i kamap we Mosaia i bin tok olsem ol pipol bilong em mas lainim ol long tok ples bilong em. Na em i kamap we bihain ol lainim ol tok ples bilong Mosaia, Jarahemla i bin givim nem bilong ol tumbuna papa bilong em olsem long tingting bilong em, na em i bin raitim, tasol i no long dispela plet.\n\n19 Na em i kamap we ol pipol bilong Jarahemla na ol pipol bilong Mosaia i bin bung wantaim, na ol i makim Mosaia long kamap king bilong ol.\n\n20 Na em i kamap we long ol de bilong Mosaia, wanpela bikpela ston wantaim ol toktok ol i bin katim na raitim long em ol i bin karim i kam long Mosaia, na em i bin tanim ol dispela toktok, ol i bin katim na raitim wantaim presen na pawa bilong God.\n\n21 Na ol i givim stori long wanpela man, nem bilong em Koriantuma wantaim ol pipol bilong em ol i bin kilim. Na ol pipol bilong Jarahemla i bin painim Koriantuma na em i bin i stap wantaim ol long nainpela mun.\n\n22 Dispela stori tu i bin givim liklik toktok long ol lain tumbuna papa bilong em. Na ol nambawan tumbuna papa-mama bilong em i bin kam long Taua bilong Babel, taim Bikpela i bin paulim tok ples bilong ol pipol, na Bikpela i bin bagarapim ol pipol bilong Korientuma olsem long ol jasmen bilong em, na dispela jasmen i stretpela, na bun bilong ol i bin silip nabaut long graun i stap long hap bilong not.\n\n23 Lukim, mi, ol i Amalekai, bin karim mi long ol de bilong Mosaia, na mi bin i stap laip long lukim idai bilong em, na Benjamin, pikinini man bilong em, i bin rul long ples bilong em.\n\n24 Na lukim, mi bin lukim wanpela bikpela pait we planti blut i bin kapsai namel long ol lain bilong Nifai na ol lain bilong Leman long ol de bilong king Benjamin. Tasol lukim, ol lain bilong Nifai i bin winim ol lain bilong Leman, ye, inap long king Benjamin i bin ronim ol i go aut long graun bilong Jarahemla.\n\n25 Na em i kamap we mi bin i stat long kamap lapun, na bikos mi nogat pikinini man, na mi save olsem king Benjamin i wanpela stretpela man long ai bilong Bikpela, olsem na, mi bin givim ol dispela plet i go long em, na mi strongim gutpela toktok long olgeta man long kam long God, Em wanpela Holi Tasol bilong Israel, na bilip long profesi, na long revelesen, na long ol ministri bilong ol ensel na long presen bilong toktok wantaim ol tang, na long presen bilong tanim tok ples, na long olgeta samting em i gutpela, long wanem, ol samting nogut i no save kam long Bikpela: na ol samting nogut i save kam long tewel.\n\n26 Na nau, ol brata bilong mi, mi lavim yupela tumas, mi laikim olsem yupela mas kam long Krais, em i Wanpela Holi Tasol bilong Israel, na kisim selvesen bilong em wantaim pawa bilong kisim bek bilong em. Ye, kam long em, na ofaim olgeta sol bilong yupela olsem wanpela ofa long em, na tambu long kaikai na beten yet, na i stap strong olgeta i go long arere, na bikos Bikpela i stap, yupela bai kisim selvesen.\n\n27 Na nau mi laik toktok liklik long sampela lain ol i bin go antap long ples we nogat man i stap long go bek long graun bilong Nifai, long wanem, planti pipol i bin laikim long kisim graun bilong ol yet.\n\n28 Olsem na, ol i bin go long ples we nogat man i stap. Na bikos lida bilong ol i wanpela strongpela na bikpela man tru, na wanpela man em i save kamapim bikhet pasin, olsem na em bin kirapim pait namel long ol, na ol i bin kilim olgeta, tasol faipela ten pipol ol i no bin kilim long ples we nogat man i stap, olsem na ol i bin go bek gen long graun bilong Jarahemla.\n\n29 Na em i kamap we ol tu i bin kisim bikpela namba long ol narapela lain, na go bek gen long ples we nogat man i stap.\n\n30 Na mi, Amalekai, i bin i gat wanpela brata, em i bin go wantaim ol tu, na mi no bin save long ol long taim ol i bin go. Na mi klostu idai, na ol dispela plet i pulap. Na mi pinisim toktok bilong mi.\n\n", "w-of-m 1": "[center][font_size=26]Ol Toktok Bilong Momon[/font_size][/center]\n\n[center][font_size=26]Sapta 1[/font_size][/center]\n\n[i]Momon i katim sot ol bikpela plet bilong Nifai—Em i putim ol liklik plet wantaim ol narapela plet—King Benjamin i kirapim bel isi long graun bilong Jarahemla. Klostu 385 krismas bihain long Krais.[/i]\n\n1 Na nau mi, Momon, mi klostu givim rekot mi bin mekim long ol han bilong pikinini man bilong mi Moronai, lukim, mi bin witnesim ol pipol bilong mi, ol lain bilong Nifai em klostu i bin bagarap olgeta.\n\n2 Na planti handret krismas i bin go pas pinis bihain long Krais i bin kam na mi givim ol dispela rekot long han bilong pikinini man bilong mi, na mi ting olsem em bai witnes long bagarap bilong olgeta pipol bilong mi. Tasol inap God bai larim em olsem em bai i no inap idai long taim bilong bagarap bilong ol, olsem em bai rait liklik long ol, na liklik long Krais, olsem ol samting em bai raitim bai kamapim gut sindaun bilong ol long sampela de long bihain.\n\n3 Na nau, mi toktok liklik long ol samting mi bin raitim, long wanem, bihain mi katim sot ol rekot long ol plet bilong Nifai i go daun long taim long rul bilong dispela king Benjamin, long em Amalekai i bin toktok, mi bin painim namel long ol rekot i bin givim long han bilong mi, na mi bin painim ol dispela plet, na em i bin gat dispela liklik stori long ol profet, long Jekop i go daun long taim long rul bilong dispela king Benjamin, na tu planti toktok bilong Nifai.\n\n4 Na ol samting i stap long ol dispela plet i amamasim mi, bikos long ol profesi olsem Krais bai kam, na ol lain tumbuna papa bilong mi i bin save olsem planti long ol profesi i bin kamap tru, ye, na tu mi save olsem planti samting i bin profesai long mipela i kam daun long dispela de i bin kamap tru, na planti samting i bin profesai long bihain taim mas tru tumas kamap tru—\n\n5 Olsem na, mi bin makim ol dispela samting long pinisim rekot bilong mi long ol dispela plet, na mi bai kisim stori i kam long ol plet bilong Nifai na raitim laspela hap long rekot bilong mi, na mi no inap raitim olgeta samting long ol pipol bilong mi.\n\n6 Tasol lukim, mi bai kisim ol dispela plet gat ol dispela profesi na revelesen, na putim ol wantaim laspela hap long rekot bilong mi, long wanem, ol dispela plet i nambawan long mi, na mi save olsem ol bai kamap nambawan long ol lain brata bilong mi.\n\n7 Na mi wokim dispela long gutpela as tingting, long wanem, Spirit bilong Bikpela em i stap insait long mi i tok tok isi isi long mi olsem. Na nau, mi no save olgeta samting, tasol Bikpela i save olgeta samting em bai kam, olsem na, em i wok insait long mi olsem long laik bilong em.\n\n8 Na beten bilong mi long God em long ol lain brata bilong mi, olsem ol bai kam wanpela moa taim gen long save long God, ye, ol bai kam wanpela moa taim gen long save long Krais bai kisim bek ol long sin bilong ol, olsem ol bai kamap wanpela gutpela pipol tru wanpela moa taim gen.\n\n9 Na nau mi, Momon, i stat long pinisim rekot bilong mi, mi bin kisim i kam long ol plet bilong Nifai, na mi mekim rekot long tingting na save God i bin givim mi.\n\n10 Olsem na, em i kamap we bihain Amalekai givim ol dispela plet long han bilong king Benjamin, em i kisim ol na bungim wantaim ol narapela plet i gat ol rekot ol i bin givim kam daun long ol king, long wanpela jeneresen i go long narapela jeneresen i go inap long ol de bilong king Benjamin.\n\n11 Na ol rekot ol i bin givim kam daun long king Benjamin long wanpela jeneresen i go long narapela jeneresen i go inap long ol i bin kam long han bilong mi. Na mi, Momon, beten long God olsem em bai lukautim i stap ol rekot long dispela taim i go yet. Na mi save olsem Bikpela bai lukautim i stap ol rekot, long wanem, bikpela ol samting tru ol i bin raitim long ol, na Bikpela bai yusim ol samting ol i bin raitim long ol long jasim ol pipol bilong mi wantaim lain brata bilong ol long dispela nambawan na las de, olsem long toktok bilong God i bin raitim.\n\n12 Na nau, long dispela king Benjamin—em i bin gat planti liklik pait kamap namel long ol pipol bilong em yet.\n\n13 Na tu em i kamap we ol ami long ol lain bilong Leman ol i bin kam daun long graun bilong Nifai, long pait wantaim ol pipol bilong em. Tasol lukim, king Benjamin i bin bungim ol ami bilong em, na em i bin sanap strong long pait wantaim ol, na em i bin pait wantaim olgeta strong bilong em, wantaim naip bilong pait bilong Leban.\n\n14 Na ol i bin pait wantaim birua bilong ol long strong bilong Bikpela, i go inap long ol i bin kilim planti tausen long ol lain bilong Leman. Na em i kamap we ol i bin pait wantaim ol lain bilong Leman i go inap long ol i bin ronim ol i go aut em ol lain bilong Leman long olgeta graun bilong ol yet.\n\n15 Na em i kamap we bihain long ol giaman Krais i bin kam, na maus bilong ol i bin pas, na ol i bin mekim save olsem long rong bilong ol;\n\n16 Na bihain long ol giaman profet, na ol giaman man bilong autim toktok bilong God na ol giaman tisa i bin kam namel long ol pipol, na olgeta long ol dispela samting i bin mekim save olsem long rong bilong ol, na bihain long planti tok pait na planti lain bin bruk i go long ol lain bilong Leman, lukim, em i kamap we ol holi profet ol i bin i stap namel long ol pipol bilong king Benjamin bin halivim em—\n\n17 Long wanem, lukim, king Benjamin i wanpela holi man, na em i bin bosim ol pipol bilong em wantaim stretpela pasin, na planti holi man bin i stap long dispela graun, na ol i bin autim toktok bilong God wantaim pawa na wantaim atoroti, na ol i bin tok strong bikos ol pipol bin kamapim bikhet bilong ol—\n\n18 Olsem na, ol dispela samting na tu ol profet ol i bin halivim king Benjamin long wok hat wantaim olgeta sol bilong em long kirapim bel isi wanpela moa taim gen long graun bilong Jarahemla.\n\n", "mosiah 1": "[center][font_size=26]Buk Bilong Mosaia[/font_size][/center]\n\n[center][font_size=26]Sapta 1[/font_size][/center]\n\n[i]King Benjamin i lainim ol pikinini man bilong em long tok ples na ol profesi bilong ol tumbuna papa bilong ol—Lotu na sindaun bilong ol i bin lukautim i stap, bikos long ol rekot ol i bin lukautim long ol kainkain plet—Mosaia i kamap king na king Benjamin i bin givim ol rekot wantaim ol narapela samting long em long lukautim. Klostu 130–124 krismas bipo Krais.[/i]\n\n1 Na nau, no gat moa pait i bin kamap long olgeta hap long graun bilong Jarahemla, namel long olgeta pipol bilong king Benjamin, inap long king Benjamin i bin gat bel isi olgeta taim long laspela de bilong em.\n\n2 Na em i kamap we em i bin gat ol tripela pikinini man, na em i bin givim nem bilong ol, Mosaia, na Hilorum, na Hilaman. Na em i bin tokim olsem ol tisa mas lainim ol pikinini man bilong em long olgeta tok ples long ol tumbuna papa bilong em, we bai ol mas kamap ol man bilong save, na olsem ol bai kamap long save long ol profesi ol i bin autim wantaim maus bilong ol tumbuna papa bilong ol, ol i bin givim long ol wantaim han bilong Bikpela.\n\n3 Na tu em i bin lainim ol long ol rekot ol i bin katim na raitim long ol plet bras, olsem: Ol pikinini man bilong mi, mi laikim olsem yupela mas tingim olsem sapos ol dispela plet i no i stap, we ol dispela rekot na ol lo i stap, mipela mas i stap kanaka long save long ol tokhait bilong God i go inap long dispela taim.\n\n4 Long wanem, papa bilong mipela, Lihai bai no inap tingim olgeta long dispela samting, long skulim ol pikinini bilong em, sapos ol dispela plet i no i stap, long wanem, em i bin kisim save pinis long tok ples bilong ol lain bilong Isip, olsem na em i bin ritim ol dispela raiting ol i bin katim na raitim, na skulim ol pikinini bilong em, we bai ol pikinini bilong em ken lainim ol lain pikinini bilong ol, olsem long kamapim tru ol lo bilong God, tru tumas i go inap long nau taim.\n\n5 Mi tokim yupela, ol pikinini man bilong mi, sapos ol dispela samting i no i stap, God i bin kipim na lukautim i stap wantaim han bilong em, inap long mipela ken ritim na kisim save long ol tokhait bilong em, na long bihainim ol lo bilong em olgeta taim long ol ai bilong mipela, tru tumas sapos bilip bilong ol tumbuna papa bilong mipela i paul isi isi i go olgeta, mipela tu bai kamap wankain olsem ol brata bilong mipela, ol lain bilong Leman, em ol i no save long dispela samting, bikos long pasin bilong ol tumbuna papa bilong ol, em i no stret.\n\n6 O ol pikinini man bilong mi, mi laikim olsem yupela mas tingim olsem ol dispela toktok i tru, na tu olsem ol dispela rekot i tru. Na lukim, ol plet bilong Nifai tu gat ol rekot na ol toktok bilong ol tumbuna papa bilong mipela long taim ol i bin lusim Jerusalem i kam inap long nau taim na tu mi laikim olsem yupela bai tingim olsem ol dispela samting i tru, na mipela ken save olsem ol plet bilong Nifai i tru bikos mipela gat ol plet i stap long ai bilong mipela.\n\n7 Na nau, ol pikinini man bilong mi, mi laikim olsem yupela mas tingim long painim ol wantaim olgeta strong, olsem ol toktok long ol plet bilong Nifai bai kamapim gut sindaun bilong yupela, na mi laikim olsem yupela mas bihainim ol lo bilong God, olsem sindaun bilong yupela long graun bai kamap gutpela olsem Bikpela i bin promis long ol tumbuna papa bilong mipela.\n\n8 Na king Benjamin i bin lainim ol pikinini man bilong em long planti moa samting i no bin raitim long dispela buk.\n\n9 Na em i kamap we bihain king Benjamin i pinis long lainim ol pikinini man bilong em, em i kamap lapun, na em i lukim olsem em bai klostu idai, olsem na, em i ting olsem taim i kam nau long em i mas givim kingdom long wanpela pikinini man bilong em.\n\n10 Olsem na, em i askim long Mosaia na Mosaia i bin kam long em, na ol toktok em autim long em, em olsem: Pikinini man bilong mi, mi laikim olsem yu mas salim tok save i go long olgeta hap long dispela graun namel long olgeta long dispela pipol, o ol pipol bilong Jarahemla, na ol pipol bilong Mosaia em ol i stap long dispela graun, olsem ol bai bung wantaim, long wanem, tumora, mi bai tok save long dispela pipol bilong mi wantaim maus bilong mi yet olsem yu kamap king na bosman bilong dispela ol pipol, em God Bikpela bilong yumi i bin givim long mipela.\n\n11 Na tu, mi bai givim wanpela nem long dispela pipol, we bai ol kamap narapela kain pipol long winim olgeta pipol em God Bikpela i bin kisim kam aut long graun bilong Jerusalem, na mi wokim dispela, bikos ol i bin kamap wanpela strongpela pipol long bihainim ol lo bilong Bikpela.\n\n12 Na mi givim wanpela nem long ol, na dispela nem bai no inap raus, sapos ol i no brukim lo.\n\n13 Ye, na tu mi tokim yu olsem, sapos dispela nambawan pipol tru bilong Bikpela ol i brukim lo, na kamap wanpela pasin nogut na pasin pamuk lain, inap long Bikpela bai givim ol i go ap, we ol bai kamap malumalum wankain olsem ol lain brata bilong ol, na em bai no moa lukautim ol wantaim nambawan na naispela pawa tru bilong em, olsem em i bin lukautim i stap ol lain tumbuna papa bilong mipela.\n\n14 Long wanem, mi tokim yu olsem, sapos em no givim han bilong em long lukautim i stap ol tumbuna papa bilong mipela, ol mas pundaun long han bilong ol lain bilong Leman, na ol bai kisim hevi long belhat bilong ol.\n\n15 Na em i kamap we bihain king Benjamin pinis long ol dispela toktok long pikinini man bilong em, em i bin givim wok long Mosaia long lukautim olgeta wok long kingdom.\n\n16 Na tu, em i givim pawa long Mosaia long lukautim ol rekot ol i bin katim na raitim long ol plet bras, na tu ol plet bilong Nifai, na tu naip bilong pait bilong Leban, na bal o samting bilong soim rot, em i bin lidim ol tumbuna papa bilong mipela long ples we nogat man i stap, em i bin redim wantaim han bilong Bikpela we bai bal i bin lidim ol tumbuna papa bilong mipela, olgeta lain taim ol bihainim toktok na bilip long Bikpela.\n\n17 Olsem na, taim ol i no bilip, sindaun bilong ol i no kamap gutpela o ol i no go het long wokabaut bilong ol, tasol ol i bin ron i go bek, na kisim belhat bilong God long ol, olsem na God i bin paitim ol wantaim taim bilong hangre, na kainkain pen nogut tru long tanim bel bilong ol long tingim wok bilong ol.\n\n18 Na nau, em i kamap we Mosaia i bin go na wok olsem papa bilong em i bin tokim em, long wokim, na salim tok save i go long olgeta pipol ol i bin i stap long graun bilong Jarahemla, olsem ol bai bungim wantaim ol yet, long go antap long tempel long harim ol toktok em papa bilong em bai autim long ol.\n\n", "mosiah 2": "[center][font_size=26]Sapta 2[/font_size][/center]\n\n[i]King Benjamin i toktok long ol pipol bilong em—Em toktok long wankain pasin, stretpela na rul bilong em wantaim spirit—Em kaunselim ol long wok long king long Heven bilong ol—Ol lain ol i sakim tok bilong God bai kisim pen wankain olsem paia i no inap idai. Klostu 124 krismas bipo Krais.[/i]\n\n1 Na em i kamap we bihain Mosaia wokim olsem papa bilong em i bin tokim em, na salim tok save i go long olgeta hap long graun, na ol pipol bung wantaim ol yet long olgeta hap long graun, olsem ol bai go antap long tempel long harim ol toktok king Benjamin bai toktok long ol.\n\n2 Na planti pipol i bin kam, tru tumas inap long ol i no inap long kaunim, long wanem, namba bilong ol pipol i bin kamap bikpela tru na ol kamap strongpela tru long graun.\n\n3 Na tu ol i bin kisim ol nambawan pikinini sipsip wantaim ol olsem ol bai givim ofa na kukim ol ofa long paia olsem long lo bilong Moses.\n\n4 Na tu olsem ol bai givim tok-tenkyu long Bikpela God bilong ol, em i bin kisim ol kam aut long graun bilong Jerusalem, na em i bin seivim ol long han bilong ol birua bilong ol, na em i bin makim ol stretpela man long kamap ol tisa bilong ol, na tu wanpela stretpela man long kamap king bilong ol, em i bin kirapim bel isi long graun bilong Jarahemla, na em i bin lainim ol long bihainim ol lo bilong God, olsem ol bai amamas na bai gat lav long God na long olgeta man.\n\n5 Na em i kamap we taim ol kamap long tempel, ol sanapim haus sel bilong ol raun long em, wanwan man wantaim famili bilong em, olsem meri bilong em, ol pikinini man bilong em, wantaim ol pikinini meri bilong em, na ol pikinini man bilong ol, na ol pikinini meri bilong ol long nambawan pikinini i go daun long yangpela tru, wanwan famili i bin sanapim haus sel bilong ol yet long ol narapela famili.\n\n6 Na ol pipol i bin sanapim haus sel bilong ol raun long tempel, wanwan man i bin pesim dua long haus sel bilong em long tempel, olsem ol bai i stap long haus sel bilong ol na harim ol toktok king Benjamin bai autim long ol.\n\n7 Long wanem, bikos ol pipol i planti tumas, king Benjamin i bin painim hat long lainim olgeta pipol insait long tempel, olsem na em i bin tokim na wanpela taua ol i bin sanapim, we ol pipol bilong em bai harim ol toktok em bai autim long ol.\n\n8 Na em i kamap we em i bin i stat long toktok long ol pipol bilong em long taua, tasol olgeta pipol i no harim long toktok bilong em bikos ol pipol i planti tumas, olsem na king Benjamin i bin tokim na ol toktok em i bin autim ol i bin raitim na salim i go long ol lain ol i no harim nek bilong em, olsem ol tu bai kisim toktok bilong em.\n\n9 Na ol toktok em i bin autim na tokim long raitim i olsem: Ol lain brata bilong mi, yupela olgeta ol i bung wantaim yupela yet, yupela husat ken harim ol toktok bilong mi, mi autim long yupela long dispela de, long wanem, mi no tokim yupela long kam long tok pilai wantaim ol toktok mi bai autim, tasol olsem yupela bai harim long mi, na opim ol iyau bilong yupela olsem yupela bai harim, na opim bel bilong yupela olsem yupela bai save, na opim ol tingting bilong yupela olsem God bai soim ol tokhait bilong em long yupela long lukim.\n\n10 Mi no tokim yupela long kam olsem yupela bai poret long mi, o olsem yupela bai ting olsem mi em moa long man long skin.\n\n11 Tasol mi em wankain olsem yupela, olgeta kain kain malumalum bilong bodi na tingting save kamap long mi, tasol dispela pipol i bin makim mi, na papa bilong mi i bin givim mi dispela holi wok long mi, na han bilong Bikpela i bin oraitim olsem mi bai kamap bosman na king long dispela pipol, na Bikpela i bin lukautim i stap wantaim nambawan pawa tru bilong em, long wok long yupela wantaim olgeta pawa, tingting na strong em Bikpela i bin givim mi.\n\n12 Mi tokim yupela olsem Bikpela i bin larim mi olsem mi bai yusim ol de bilong mi long wok long yupela, na mi bin wok i kam inap long dispela taim, na mi no bin askim long gol o Silva o kainkain ol dispela samting long yupela,\n\n13 Na tu mi no bin larim olsem yupela bai putim yupela yet long kalabus, o larim olsem yupela bai wokim pasin kalabus wok boi namel long yupela yet, o olsem yupela bai wokim pasin bilong kilim dai man o pasin strong long stil o wokim pasin pamuk, o tru tumas, mi no larim yupela long wokim ol kain kain pasin nogut, na mi bin lainim yupela olsem yupela bai bihainim ol lo bilong Bikpela, long olgeta samting em i bin tokim yupela—\n\n14 Na tru tumas, mi, mi yet bin wok wantaim han bilong mi olsem mi bai wok long yupela, na olsem yupela bai i no inap kisim hevi bilong takis, na olsem nogat wanpela samting nogut bai kamap long yupela—na yupela yet i witnes long dispela de long olgeta samting mi bin tokaut.\n\n15 Tasol, ol lain brata bilong mi, mi no wokim ol dispela samting olsem mi bai apim mi yet, o mi tokim ol dispela samting olsem mi bai sutim tok long yupela, tasol mi tokim yupela long ol dispela samting olsem yupela bai save olsem mi ken bekim tok wantaim klia tingting long ai bilong God long dispela de.\n\n16 Lukim, mi tokim yupela, bikos mi tokim yupela olsem mi bin yusim ol de bilong mi long wok long yupela, mi no laik apim, mi yet, long wanem, mi bin wokim wok bilong God tasol.\n\n17 Na lukim, mi tokim yupela long ol dispela samting, olsem yupela bai kisim bikpela save, olsem sapos yupela bai save olsem taim yupela wok long poroman bilong yupela, yupela i wok long God bilong yupela.\n\n18 Lukim, yupela i bin kolim mi king bilong yupela, na sapos mi, em yupela kolim king bilong yupela, ken wok long sevim yupela, inap yupela wok long sevim yupela yet?\n\n19 Na tu lukim, sapos mi, em yupela kolim mi king bilong yupela, em bin yusim ol de bilong em long sevim yupela, tasol em long sevim God, i nidim tok-tenkyu long yupela, O, long wanem, yupela gat nid long tok-tenkyu long king long heven bilong yupela!\n\n20 Mi tokim yupela, ol lain brata bilong mi, olsem sapos yupela givim olgeta tok-tenkyu na amamas we olgeta sol bilong yupela i gat pawa long kisim, long dispela God em i bin wokim yupela, na i bin lukautim yupela, na wokim olsem yupela bai amamas, na bin mekim olsem yupela bai i stap long bel isi wantaim namel long yupela yet—\n\n21 Mi tokim yupela olsem sapos yupela sevim man em i bin wokim yupela long i stat tru, na em i lukautim yupela long wanpela de i go long narapela, em i givim yupela win long pulim, olsem yupela bai i stap na wokabaut na wokim wok long laik bilong yupela, na tru tumas, halivim yupela long wanpela aua i go long narapela—Mi tok, sapos yupela sevim em wantaim olgeta sol bilong yupela, tasol yupela bai kamap ol wokman nating.\n\n22 Na lukim, wanem em laikim yupela long wokim, em long bihainim ol lo bilong em, na em bin promisim yupela olsem sapos yupela bihainim ol lo bilong em, sindaun bilong yupela long graun bai kamap gutpela, na em i no save senisim toktok bilong em, olsem na, sapos yupela bihainim ol lo bilong em, em bai blesim yupela na kamapim gutpela sindaun bilong yupela.\n\n23 Na nau, long nambawan ples, em i bin wokim yupela, na givim yupela laip bilong yupela, na dispela i dinau bilong yupela long em.\n\n24 Na nambatu, em laikim olsem yupela mas wokim olsem em i bin tokim yupela, long dispela sapos yupela wokim, em bai blesim yupela kwiktaim, olsem na, em i bin baim yupela pinis. Na yupela dinau yet long em, na long nau, na dinau yet oltaim na oltaim, olsem na, yupela gat wanem as tru long apim yupela yet?\n\n25 Na nau mi askim, inap yupela ken tok wanpela samting long sambai yupela yet? Mi bekim tok long yupela, Nogat. Yupela i no inap tok olsem yupela i wankain olsem das long graun, bikos yupela i bin kamap long das, tasol lukim, das long graun em bilong man em i bin wokim yupela.\n\n26 Na mi, tru tumas mi, em yupela kolim king bilong yupela, i no moa gutpela long yupela, long wanem, mi em kamap long das tu. Na yupela lukim olsem mi kamap lapun pinis, na klostu lusim dispela haus bilong bodi long mama graun bilong em.\n\n27 Olsem na, olsem mi tokim yupela olsem mi bin sevim yupela wantaim tingting klia tru long ai bilong God, olsem na mi bin tokim yupela long bung wantaim yupela yet, long dispela taim long witnes olsem mi bai i no inap kisim hevi, na olsem blut bilong yupela bai i no inap kamap long mi, taim mi sanap long God long jasim long ol samting em i bin tokim mi long wokim long yupela.\n\n28 Mi tok long yupela olsem mi bin tokim yupela long bung long yupela yet olsem mi bai rausim blut bilong yupela long klos bilong mi, long dispela taim, mi klostu long go daun long matmat bilong mi, olsem mi bai go daun long matmat bilong mi wantaim bel isi, na spirit bilong mi i no inap dai em bai bung wantaim ol ensel long antap long singsing na amamas long stretpela God.\n\n29 Na tu, mi tok long yupela olsem mi bin tokim olsem yupela bung wantaim yupela yet, olsem mi bai autim long yupela olsem mi ken i no moa kamap tisa bilong yupela na king bilong yupela.\n\n30 Long wanem, tru tumas, olgeta bodi bilong mi i guria nogut tru taim mi traim long toktok long yupela long dispela taim, tasol God Bikpela i halivim mi, na larim mi olsem mi bai toktok long yupela, na em i bin tokim mi yet olsem mi bai tokim yupela long dispela de, olsem pikinini man bilong mi Mosaia i kamap king na bosman bilong yupela.\n\n31 Na nau, ol lain brata bilong mi, mi laik olsem yupela mas wokim wankain olsem yupela bin wokim long mi long dispela taim. Wankain olsem yupela i bin bihainim ol toktok bilong mi, na tu bihainim ol toktok bilong papa bilong mi, na sindaun bilong yupela i bin kamap gutpela, na God Bikpela i bin lukautim yupela inap long yupela i no bin pundaun long han bilong ol birua bilong yupela, olsem na, sapos yupela bai bihainim ol toktok bilong pikinini man bilong mi, o ol lo bilong God, em bai givim long yupela, sindaun bilong yupela long graun bai kamap gutpela, na birua bilong yupela bai ol i no inap winim yupela.\n\n32 Tasol, O pipol bilong mi, lukaut nogut ol tok pait bai kamap namel long yupela, na yupela harim long bihainim spirit nogut, em papa bilong mi Mosaia i bin toktok.\n\n33 Long wanem, lukim, wo bin autim long man em i makim long bihainim dispela spirit, bikos sapos em i makim long bihainim dispela spirit, na i stap i go long idai long sin bilong em, em bai dring hel paia long sol bilong em yet, long wanem, em i kisim mekim save oltaim oltaim olsem pe bilong em, bikos em i bin brukim lo bilong God, em yet i bin save pinis.\n\n34 Mi tokim yupela, olsem i no wanpela namel long yupela em i no bin lainim long ol dispela samting, tasol em ol liklik pikinini bilong yupela ol i no bin lainim, na yupela yet save olsem yupela gat dinau oltaim oltaim long papa long heven bilong yupela, long givim long em olgeta samting yupela gat nau, na tu yupela i bin lainim long ol rekot we ol profesi bilong olgeta holi profet i stap, long i kam daun inap long taim papa bilong mipela, Lihai, i bin lusim Jerusalem.\n\n35 Na tu, long olgeta samting ol tumbuna papa bilong mipela i bin autim i kam daun long nau taim. Na tu, lukim, ol holi profet wantaim ol tumbuna papa bilong mipela i bin tokaut long ol samting Bikpela i bin tokim ol, olsem na, ol rekot i stret na tru.\n\n36 Na nau, mi tokim yupela, ol lain brata bilong mi, olsem bihain long yupela i bin save na lainim olgeta long ol dispela samting, na sapos yupela brukim lo na go long narapela rot we yupela i no bin lainim, inap long yupela lusim Spirit bilong Bikpela, olsem em i no i stap insait long yupela, long lukautim yupela long wokabaut long trupela rot inap long yupela bai kisim blesin, sindaun bilong yupela bai kamap gutpela na em bai lukautim yupela—\n\n37 Mi tokim yupela, olsem sapos man em i wokim dispela i sakim tok bilong God long ples klia, olsem na, em makim long bihainim spirit nogut, na kamap birua bilong olgeta stretpela pasin, olsem na, Bikpela i no gat ples insait long em long wanem, em i no save i stap insait long tempel i doti.\n\n38 Olsem na, sapos dispela man i no tanim bel, na i stap yet i go na idai olsem birua bilong God, ol askim bilong stretpela pasin bilong God bai kirapim dispela sol bilong em i stap oltaim long sem nogut tru, na dispela bai mekim em long surik long pes bilong Bikpela, na bros bilong em bai pulap wantaim sem na pen, na dispela i wankain olsem wanpela paia i no inap idai, we paia lait save go antap oltaim oltaim.\n\n39 Na nau mi tokim yupela, olsem marimari bai i no inap kam long dispela man, olsem na, laspela bagarap bilong em, em long i stap long pen i nogat arere.\n\n40 O, yupela, olgeta lapun man, na tu yupela ol yangpela man, na yupela ol liklik pikinini ol i ken harim ol toktok bilong mi, long wanem, mi bin toktok klia tru long yupela olsem yupela bai save, mi beten olsem yupela bai save gut tru long nogut tru sindaun bilong ol lain ol i bin brukim lo.\n\n41 Na tu, mi laikim olsem yupela bai tingting long amamas na gutpela sindaun tru bilong ol lain ol i bihainim ol lo bilong God. Long wanem, lukim, ol bai kisim blesin long olgeta samting, long skin wantaim spirit, na sapos bilip bilong ol i stap strong olgeta i go inap long arere, ol bai go long heven, inap long ol bai i stap wantaim God long sindaun i nogat arere wantaim amamas. O tingim, tingim, olsem ol dispela samting i tru, long wanem, God Bikpela i bin tok olsem.\n\n", "mosiah 3": "[center][font_size=26]Sapta 3[/font_size][/center]\n\n[i]King Benjamin i autim yet long toktok bilong em—Bikpela bilong Olgeta Pawa bai minista namel long ol man long skin—Blut bai kam long olgeta hul long skin bilong em taim em aton long sin bilong graun—Selvesen i kam long nem bilong em tasol—Ol man ken lusim pasin bilong man i nogat Holi Spirit na kamap ol Seint insait long Atonmen—Pen bilong pasin nogut lain bai kamap wankain olsem wanpela raunwara bilong paia na salfa. Klostu 124 krismas bipo Krais.[/i]\n\n1 Na gen ol lain brata bilong mi,mi laik singautim yupela long harim, long wanem, mi gat liklik moa tok long toktok long yupela, long wanem lukim, mi lain im toktok long ol samting bai kam long bihain taim.\n\n2 Na ensel bilong God i bin soim mi long ol samting mi bai tokim yupela. Na em i tokim mi: Kirap, na mi kirap, na lukim em i bin sanap long pes bilong mi.\n\n3 Na em tokim mi: Kirap, na harim long ol toktok mi bai tokim yu, long wanem, lukim, mi kam long autim long yu gutpela nius bilong bikpela amamas.\n\n4 Long wanem, Bikpela i bin harim ol beten bilong yu, na i bin jasim stretpela pasin bilong yu, na i bin salim mi long autim long yu olsem yu bai amamas, na olsem yu bai autim long ol pipol bilong yu, olsem ol tu bai kisim amamas.\n\n5 Long wanem, lukim, taim i kam, na i no longwe, we Bikpela bilong olgeta pawa em i rul, em i bin i stap bipo, na em i bin stap long oltaim oltaim i go yet long oltaim oltaim, bai em i kam daun long heven namel long ol lain pikinini bilong ol man wantaim pawa, na bai i stap long skin, na bai go aut namel long ol man, wokim ol traipela mirakel tru, olsem long mekim gut gen sik lain, long mekim idai manmeri kamap laip gen, long mekim ol lain lek krungut lain long wokabaut gut, long mekim ol ai pas lain long lukluk gen, na ol iyau pas long harim, na long kamapim gut olgeta kainkain sik.\n\n6 Na em bai rausim ol tewel o spirit nogut ol i stap long bel bilong lain pikinini bilong ol man.\n\n7 Na lukim, tewel bai traim em nogut tru long paulim em, na em bai kisim pen long bodi, long hangre, nek drai na kain kain pen, tru tumas em moa long man ken kisim, i go inap long em bai idai, long wanem, lukim, blut i kamaut long olgeta liklik hul long skin,pen bilong em bai bikpela tru bikos long ol pasin nogut na pasin les nogut tru bilong ol pipol bilong em.\n\n8 Na nem bilong em bai Jisas Krais, Pikinini Man bilong God, Papa bilong heven na graun, Papa bilong olgeta samting long i stat tru, na nem bilong mama bilong em bai Meri.\n\n9 Na lukim, em i kam long ol pipol bilong em yet, olsem selvesen bai kam long lain pikinini bilong ol man, tru tumas long bilip long nem bilong em, na tru tumas bihain long olgeta long dispela samting, ol bai ting olsem em i wanpela man, na tok olsem em gat tewel, na bai givim pen long em, na bai krusifaim em.\n\n10 Na em bai kirap gen long namba tri de bihain long idai, na lukim, em sanap long jasim graun, na lukim, olgeta long dispela samting bai kamap olsem wanpela stretpela jasmen bai kam long ol lain pikinini bilong ol man.\n\n11 Long wanem, lukim, na tu blut bilong em i aton long sin bilong ol lain ol i bin pundaun bikos long pasin brukim lo bilong Adam, em i bin idai tasol i no save long plen bilong God long ol, o em i bin sin bikos ol i no bin save long lo bilong God.\n\n12 Tasol wo, wo long man em i save olsem em i sakim tok bilong God! Long wanem, selvesen i no kam long kain man, tasol long man em i tanim bel na bilip long Bikpela Jisas Krais.\n\n13 Na God Bikpela i bin salim ol holi profet bilong em namel long olgeta lain pikinini bilong ol man, long autim ol dispela samting long olgeta hauslain, kantri na tok ples, olsem Bikpela bai rausim sin bilong ol lain ol i bai bilip olsem Krais bai kam, na ol bai amamas nogut tru, tru tumas, wankain olsem em i bin kam pinis namel long ol.\n\n14 Tasol God Bikpela i bin lukim olsem ol pipol bilong em i wanpela pipol ol i kamapim bik het pasin, olsem na em i bin givim ol wanpela lo, tru tumas em lo bilong Moses.\n\n15 Na em i bin soim long ol, planti mak, na pasin kirap nogut, na piksa, na seid bilong ol samting olsem em bai kam na tu ol holi profet i bin toktok long ol olsem em bai kam, tasol ol i bin kamapim hat bel bilong ol, na ol i no bin save olsem lo bilong Moses i no inap wok em yet tasol insait long atonmen long blut bilong em.\n\n16 Na tru tumas sapos ol liklik pikinini inap long sin ol bai i no inap kisim selvesen, tasol mi tokim yupela Bikpela save blesim ol, long wanem, lukim, ol save pundaun olsem long Adam, o olsem long pasin bilong graun, tasol blut bilong Krais save aton long sin bilong ol.\n\n17 Na tu, mi tokim yupela olsem nogat narapela nem i bin givim o narapela rot o wei we bai selvesen ken kam long lain pikinini bilong ol man, tasol insait na long nem bilong Krais, Bikpela bilong Olgeta Pawa.\n\n18 Long wanem, lukim, em save jas, na jasmen bilong em i stret, na ol liklik pikinini ol i idai, taim ol i stap liklik yet bai ol i no inap idai, tasol ol man bai dring bagarap long sol bilong ol yet sapos ol i no daunim ol yet na kamap olsem ol liklik pikinini, na bilip olsem selvesen i bin kamap pinis, na i stap yet, na bai kam, insait na long atoning blut bilong Krais, Bikpela bilong Olgeta Pawa.\n\n19 Long wanem, man em i no gat Holi Spirit i birua bilong God, na em i bin i stap olsem long taim Adam i bin pundaun, na bai i stap olsem, oltaim na oltaim, sapos em i no bihainim toktok bilong Holi Spirit, na lusim pasin long man bilong skin, na kamap Seint insait long atonmen bilong Krais, Bikpela, na kamap wankain olsem wanpela liklik pikinini, long givim em yet, long kamapim bel isi, long daunim em yet, long soim pasin i no save koros kwik, long soim bikpela lav, mas givim em yet long olgeta samting Bikpela i ting olsem em orait long putim antap long em, tru tumas, wankain olsem liklik pikinini save givim em yet long papa bilong em.\n\n20 Na tu, mi bai tokim yupela, olsem taim bai kam we ol save bilong Sevia bai go long olgeta hap long olgeta kantri, hauslain, tok ples na pipol.\n\n21 Na lukim, long dispela de, nogat wanpela man bai sanap klin tru long ai bilong God, tasol em ol liklik pikinini tasol, na sapos ol sanap klin tru long ai bilong God, em bikos ol tanim bel na bilip long nem bilong Bikpela God bilong Olgeta Pawa.\n\n22 Na tru tumas, long dispela taim, bihain long yu lainim ol pipol bilong yu long ol samting Bikpela God bilong yu i bin tokim yu, tru tumas ol bai sanap klin tru long ai bilong God, sapos ol bihainim ol toktok mi bin autim long yu.\n\n23 Na nau mi bin autim ol toktok God Bikpela i bin tokim mi.\n\n24 Na Bikpela i tok olsem: Ol toktok bai sanap olsem wanpela testimoni long ples klia long birua long dispela pipol, long jasmen de, olsem na ol bai jasim, wanwan man olsem long wok bilong em yet, olsem ol wok i gutpela o ol wok i nogut.\n\n25 Na sapos ol wok bilong ol i nogut ol bai sanap long ples klia long lukluk long rong wantaim ol pasin les nogut tru bilong ol yet, na dispela bai mekim ol surik long pes bilong Bikpela na go long wanpela ples nogut tru bilong pen i nogat arere we ol i no moa ken kambek, olsem na, ol i bin dringim ol bagarap samting long sol bilong ol yet.\n\n26 Long wanem, ol i bin dring long kap bilong belhat bilong God, we stretpela pasin bai i no inap tok nogat long ol wankain olsem stretpela pasin i no bin tok nogat long pundaun bilong Adam, taim em i kaikaim prut Bikpela i bin tambuim, olsem na, marimari bai i no inap kamap long ol oltaim.\n\n27 Na pen bilong ol i wankain olsem wanpela raunwara bilong paia na salfa, paia lait long em i no inap idai, na smok bilong em i go antap oltaim na oltaim. Olsem Bikpela i bin tokim mi. Amen.\n\n", "mosiah 4": "[center][font_size=26]Sapta 4[/font_size][/center]\n\n[i]King Benjamin i autim yet ol toktok bilong em—Selvesen i kam bikos long Atonmen—Bilip long God long kisim selvesen—I stap strong long bilip bihain em ken rausim sin—Givim ol samting bilong yu long pua lain—Wokim olgeta samting wantaim gutpela tingting na long oda. Klostu 124 krismas bipo Krais.[/i]\n\n1 Na nau, em i kamap we taim king Benjamin pinisim toktok ensel bilong Bikpela i bin givim long em, em i lukluk raun long ol pipol, na lukim, ol pipol ol bin pundaun long graun, bikos poret bilong Bikpela i bin kamap long ol.\n\n2 Na ol i lukim laip bilong ol yet long skin olsem ol i kamap liklik tru olsem das bilong graun. Na olgeta i bin singaut krai wantaim wanpela nek, olsem: O marimari, na putim atoning blut bilong Krais olsem ol sin bilong mipela bai yu rausim, na ol bel bilong mipela bai kamap klin tru, bikos mipela bilip long Jisas Krais, Pikinini Man bilong God, em it bin wokim heven na graun, na olgeta samting, em bai kam daun namel long ol lain pikinini bilong ol man.\n\n3 Na em i kamap we bihain ol i autim dispela ol toktok, Spirit bilong Bikpela i bin kam long ol, na ol i kisim amamas, bikos sin bilong ol bin raus, na ol i bin kisim bel isi long tingting bilong ol, bikos long bikpela bilip tru ol i bin gat long Jisas Krais em i bai kam, olsem long toktok king Benjamin i bin autim long ol.\n\n4 Na gen king Benjamin i bin opim maus bilong em na i stat long toktok long ol olsem: Ol poroman bilong mi na ol lain brata bilong mi, ol hauslain bilong mi wantaim ol pipol bilong mi, mi laikim gen olsem yupela mas givim iyau olsem yupela harim na save long ol hap tok bilong mi, mi bai autim long yupela.\n\n5 Long wanem, lukim, sapos save long gutpela pasin bilong God long dispela taim i kirapim yupela long lukluk olsem yupela i man nating na yupela i no dia tumas na yupela i stap long laip bilong pundaun—\n\n6 Mi tokim yupela, sapos yupela i bin kam long save long gutpela pasin bilong God, na long nambawan pawa tru bilong em, na long bikpela save bilong em, na long pasin bel isi bilong em, na long i stap strong yet na luk save long pen em i bin kisim longpela taim long ol lain pikinini bilong ol man na tu, atonmen em i bin redim long taim graun i bin sanap, we selvesen bai kam long man em bai putim bilip bilong em long Bikpela, na bai strong long bihainim ol lo bilong em, na bilip i go yet tru tumas, inap long arere long laip bilong em, mi tok long laip bilong skin—\n\n7 Mi tok, olsem em i dispela man em bai kisim selvesen insait long atonmen i bin redim long taim graun i bin sanap long olgeta manmeri, ol i bin i stap long taim long Adam i bin pundaun, o i stap nau o bai i stap long bihain taim, tru tumas, i go long arere long graun.\n\n8 Na em long dispela rot tasol, we bai selvesen i kam. Na nogat narapela selvesen i stap tasol long dispela rot em i bin autim pinis, na tu nogat narapela wei, we bai man ken kisim selvesen tasol long rot mi bin tokim yupela.\n\n9 Bilip long God, bilip olsem em i stap, na olsem em i bin wokim olgeta samting, long heven na long graun, bilip olsem em gat olgeta bikpela save, na olgeta pawa, long heven na tu long graun, bilip olsem man i no inap save long olgeta samting Bikpela ken save.\n\n10 Na gen, bilip olsem yupela mas tanim bel long sin bilong yupela na lusim olgeta, na daunim yupela yet long ai bilong God, na askim wantaim olgeta bel bilong yupela, olsem em bai pogivim yupela, na nau, sapos yupela bilip olgeta long ol dispela samting, lukim olsem yupela mas bihainim ol.\n\n11 Na gen mi tokim yupela olsem mi bin tok bipo, olsem taim yupela kam long save long glori bilong God, o sapos yupela i kam long save long gutpela pasin bilong em na i bin traim lav bilong em, na i bin rausim sin bilong yupela, na dispela i mekim yupela amamas nogut tru insait long sol bilong yupela, tru tumas mi laikim olsem yupela mas tingim, na tingting olgeta taim, olsem God i nambawan tru, na yupela i man nating, na tingting long gutpela pasin bilong em na long pasin bilong em long i stap strong yet long kisim pen long yupela, ol nogut lain, na daunim yupela yet tru tumas long daun bilo, na singaut long nem bilong Bikpela wanwan de, na sanap strong long bilip long man em bai kam na dispela em maus bilong ensel yet i autim.\n\n12 Na lukim, mi tokim yupela olsem sapos yupela wokim dispela yupela bai amamas olgeta taim, na bai kisim lav bilong God, na rausim sin bilong yupela olgeta taim, na save bilong yupela long glori bilong man em i bin wokim yupela, o long save long samting i stret na tru bai kamap bikpela.\n\n13 Na yupela bai i no inap tingting long givim pen namel long yupela yet, tasol long i stap wantaim bel isi, na givim long wanwan man ol samting em mas givim.\n\n14 Na yupela bai i no inap larim ol pikinini bilong yupela long i stap wantaim hangre, o i stap as nating, na tu yupela bai i no inap larim ol long brukim ol lo bilong God, na pait na tok pait namel long ol yet, na sevim tewel, em i masta bilong sin, o em i spirit nogut, em ol tumbuna papa bilong mipela i bin tokaut bipo, em i birua bilong olgeta stretpela pasin.\n\n15 Tasol yupela bai skulim ol long wokabaut long rot bilong tok tru na gutpela pasin, yupela bai skulim ol olsem ol mas gat lav namel long ol yet, na long sevim narapela na narapela.\n\n16 Na tu, yupela yet mas halivim ol lain ol i gat nid long halivim long yupela, yupela mas givim ol samting bilong yupela long man ol i gat nid, na yupela mas i no inap les long halivim taim rabisman i askim long halivim, na i no inap larim em long idai.\n\n17 Yupela bai tok olsem: Em asua bilong dispela man long bringim nogut long em yet, olsem na, mi bai i no inap givim han, na bai i no inap givim kai kai bilong mi long em, o givim samting bilong mi long em olsem em bai i no inap kisim pen, long wanem, ol mekim save bilong em i stret—\n\n18 Tasol mi tokim yupela, O man, em dispela man wokim dispela kain samting i gat bikpela nid tru long tanim bel, na sapos em i no tanim bel long dispela samting em wokim, dispela man bai idai oltaim, na em i nogat pe insait long kingdom bilong God.\n\n19 Long wanem, lukim, yumi olgeta i no bega? Yumi olgeta i no save i stap long skin bilong wankain man, tru tumas God, long olgeta samting yumi gat, long kaikai na long klos, na long gol, na long silva, na long olgeta kain kain samting bilong moni yumi gat?\n\n20 Na lukim, tru tumas, yupela i bin singaut long nem bilong em, na begim em long rausim sin bilong yupela long dispela taim. Na em i no harim singaut bilong yupela? Nogat, em i bin kapsaitim Spirit bilong em long yupela, na mekim bel bilong yupela long kisim amamas, na pasim maus bilong yupela inap long yupela i no bin tok, olsem na traipela amamas tru bilong yupela.\n\n21 Na nau, sapos God, em i bin wokim yupela, long em laip bilong yupela em i stap na long em yupela i gat olgeta samting em i stap, na em i save givim long yupela wanem samting yupela askim i rait, wantaim bilip, na bilip olsem yupela bai kisim, ol dispela samting olsem na, yupela gat nid long skelim ol samting bilong yupela namel long yupela yet.\n\n22 Na sapos yupela jasim man em i askim long yu long ol samting bilong yupela dispela man bai em i no inap idai, na yupela kotim em, tasol kot bilong yupela bai bikpela moa stret bikos yupela i no givim ol samting bilong yupela, husat i no bilong yupela tasol em bilong God, long em tasol laip bilong yupela i stap tu, tasol yupela i no askim long em o tanim bel long samting yupela i bin wokim.\n\n23 Mi tokim yupela, wo long dispela man, long wanem, ol samting bilong em bai idai wantaim em, na nau, mi autim ol dispela samting long ol lain ol i gat planti dispela na ol samting bilong dispela graun.\n\n24 Na gen, mi toktok long ol man ol i nogut moni na ol samting yupela em nogat ol samting tasol yupela gat inap, olsem yupela bai i stap laip long wan wan de, tasol mi tok long yupela olgeta husat ol i bin tok nogat long rabisman, bikos yupela i nogat samting, mi laikim olsem yupela mas tok insait long bel bilong yupela olsem: Mi no givim bikos mi bin nogat samting, tasol olsem, sapos mi gat mi bai givim.\n\n25 Na nau, sapos yupela tok olsem insait long bel bilong yupela, nogat rong i stap wantaim yupela, tasol sapos yupela i no tok olsem insait long bel bilong yupela, tu em yupela bai gat kot yet na kot bilong yupela i stret, bikos yupela laikim samting i no bilong yupela.\n\n26 Na nau, bikos long ol dispela samting mi bin autim long yupela—olsem, bikos long rausim ol sin bilong yupela long wan wan de, inap long yupela bai wokabaut klin tru long ai bilong God—Mi laikim olsem yupela mas givim ol samting bilong yupela long ol lain nogat moni na ol samting, wan wan man long givim olsem long skel bilong em, olsem long givim kaikai long hangre lain, givim klos long ol as nating lain, visitim ol sik lain na halivim ol, long spirit na long skin, olsem long nid bilong ol.\n\n27 Na lukim olsem olgeta long dispela samting mas wokim wantaim gutpela tingting na long oda, long wanem, em i no stret olsem wanpela man mas ron moa long strong bilong em. Na gen, em i gutpela olsem em i mas kamap strong, we em bai winim prais, olsem na, olgeta samting mas wokim long oda.\n\n28 Na mi laikim olsem yupela bai tingim, olsem husat namel long yupela dinau long poroman bilong em mas bekim dispela samting em i bin dinau olsem em i bin promis, o nogut yu bai sin, na mekim poroman bilong yu sin tu.\n\n29 Na long pinisim, mi no inap tokim yupela long olgeta samting we yupela bai sin, long wanem, i gat planti rot na we, planti tumas inap long mi no inap kaunim ol.\n\n30 Tasol mi ken tok olsem long yupela, sapos yupela i no lukaut long yupela yet, na long tingting bilong yupela, na long toktok bilong yupela, na long pasin bilong yupela, na long bihainim ol lo bilong God, na bilip yet long wanem yu bin harim olsem Bikpela bilong mipela bai kam; tru tumas i go inap long arere long laip bilong yupela, olsem yupela bai idai. Na nau, O man, tingim, na noken idai.\n\n", "mosiah 5": "[center][font_size=26]Sapta 5[/font_size][/center]\n\n[i]Ol Seint bai kamap ol pikinini man na pikinini meri bilong Krais taim ol bilip—Ol bai singautim nem bilong Krais—King Benjamin i strongim gutpela toktok long ol long i stap strong na i no inap skin dai long wokim gutpela pasin. Klostu 124 krismas bipo Krais.[/i]\n\n1 Na nau, em i kamap we taim king Benjamin pinisim toktok long ol pipol bilong em, em salim ol wokman bilong em namel long ol pipol bilong em long save sapos ol i bilip long ol toktok em i bin autim long ol.\n\n2 Na olgeta long ol bin singaut wantaim wanpela nek, olsem: Ye, mipela bilip long olgeta toktok yu bin autim long mipela, na tu, mipela save olsem ol i tru tru na tru, bikos Spirit bilong Bikpela bilong Olgeta Pawa i bin wokim wanpela traipela senis tru insait long mipela, o insait long bel bilong mipela, inap long mipela i no moa laikim long wokim pasin nogut, tasol long wokim gutpela pasin olgeta taim.\n\n3 Na tu mipela, mipela yet, long gutpela pasin bilong God i nogat arere, na long revelesen bilong Spirit bilong em, i bin kisim bikpela save tru long dispela samting em bai kam, na sapos inap mipela olgeta ken tokaut, mipela ken profesai long olgeta samting.\n\n4 Na em bikos long bilip mipela i bin gat long ol samting king bilong mipela i bin autim long mipela na i bin mekim mipela long kisim dispela ol bikpela save tru, we mipela amamas nogut tru.\n\n5 Na mipela i laikim long wokim promis wantaim God bilong mipela long bihainim laik bilong em, na long bihainim ol lo bilong em long olgeta samting em bai tokim mipela, long olgeta hap bilong olgeta de bilong mipela, olsem mipela bai i no inap bringim antap long mipela yet wanpela pen i nogat arere, olsem ensel i bin toktok, olsem mipela bai i no inap dring long kap bilong belhat bilong God.\n\n6 Na nau, king Benjamin i bin laikim dispela kain tok long maus bilong ol, olsem na, em tokim ol: Mi bin laikim dispela toktok yupela i bin autim, na promis yupela i bin mekim i wanpela stretpela promis.\n\n7 Na nau, bikos long promis yupela i bin mekim yupela bai kamap ol pikinini bilong Krais, ol pikinini man na pikinini meri bilong em, long wanem, lukim, em i bin mekim yupela long kamap niupela long spirit long dispela de, bikos yupela tok olsem bel bilong yupela i bin senis bikos long bilip long nem bilong em, olsem na, em i bin mekim yupela long kamap niupela na yupela i kamap ol pikinini man na pikinini meri bilong em.\n\n8 Na yupela i fri aninit long nem bilong Krais, na nogat narapela nem i stap we bai yupela ken kamap fri. Nogat narapela nem i stap we selvesen bai kam, olsem na, mi laikim olsem yupela mas kisim nem bilong Krais antap long yupela, yupela olgeta ol i bin mekim promis wantaim God olsem yupela bai bihainim toktok bilong em i go long arere long laip bilong yupela.\n\n9 Na em bai kamap we husat man i wokim dispela bai sanap long rait han bilong God, bikos dispela man bai save long wanem nem em bai singautim, long wanem, dispela man bai singaut long nem bilong Krais.\n\n10 Na nau em bai kamap we husat man em i no kisim nem bilong Krais mas singautim long sampela narapela nem, olsem na, dispela man bai painim em yet long lep han bilong God.\n\n11 Na mi laikim olsem yupela mas tingim tu, olsem em i dispela nem tasol mi tok mi bai givim long yupela olsem em bai i no inap raus, tasol em bai raus sapos yupela brukim lo, olsem na, lukaut yupela no ken brukim lo, bikos em bai yupela rausim nem bilong em long bel bilong yupela.\n\n12 Mi tokim yupela, mi laikim olsem yupela mas tingim long lukautim nem yupela i bin raitim long bel bilong yupela, inap long yupela bai i no inap sanap long lep han bilong God, tasol olsem yupela bai harim na save long wanem nem yupela bai singautim, na tu, long wanem nem em bai singautim yupela.\n\n13 Long wanem, wanpela man bai save long masta bilong em, olsem wanem, na husat man em i no bin save bipo, na ol tingting na as ting ting bilong em i stap long we?\n\n14 Na gen, inap wanpela man ken kisim donki bilong poroman bilong em na lukautim? Mi tokim yupela, Nogat, em bai i no inap larim donki long kaikai gras namel long ol sipsip bilong em, tasol em bai ronim donki na rausim em go ausait. Mi tokim yupela, olsem wankain bai kamap namel long yupela sapos yupela i no save long wanem nem em bai singautim yupela long em.\n\n15 Olsem na, mi laikim olsem yupela mas i stap strong na i no inap slek, na wokim gutpela pasin olgeta taim, inap long Krais, God Bikpela bilong Olgeta Pawa, bai pasim yupela olsem bilong em, olsem em bai kisim yupela i go antap long heven inap long yupela bai kisim selvesen oltaim oltaim wantaim laip oltaim oltaim, bikos long bikpela save, na pawa, na stretpela pasin, na marimari bilong em husat i bin wokim olgeta samting, long heven na long graun, em i God antap long olgeta. Amen.\n\n", "mosiah 6": "[center][font_size=26]Sapta 6[/font_size][/center]\n\n[i]King Benjamin i rekotim nem bilong ol pipol na makim ol pris long lainim ol—Mosaia i rul olsem wanpela stretpela king. Klostu 124–121 krismas bipo Krais.[/i]\n\n1 Na nau, king Benjamin bihain long pinisim toktok long ol pipol, em i bin ting em i gutpela, olsem em bai raitim nem bilong olgeta lain ol i bin mekim promis wantaim God long bihainim ol lo bilong em.\n\n2 Na em i kamap we olgeta manmeri bin mekim promis na kisim nem bilong Krais antap long ol, tasol ol liklik pikinini ol i no bin mekim promis.\n\n3 Na gen, em i kamap we bihain king Benjamin pinisim olgeta samting, na makim pikinini bilong em long mekim wanpela wok holi, em Mosaia long kamap bosman na king long ol pipol bilong em, na givim em olgeta wok long kingdom, na tu makim ol pris long lainim ol pipol, we ol pipol bai harim na save long ol lo bilong God, long tanim bel bilong ol long tingim tok tru antap ol i bin mekim, em i bin salim ol pipol, long go bek, olgeta lain, wantaim famili bilong ol yet, long haus bilong ol.\n\n4 Na Mosaia i stat long rul long ples bilong papa bilong em. Na em i stat long rul taim krismas bilong em i tripela ten, na dispela i klostu foa handret na sevenpela ten sikis krismas olgeta long taim Lihai i bin lusim Jerusalem.\n\n5 Na king Benjamin i bin i stap laip long tripela krismas moa na em i idai.\n\n6 Na em i kamap we king Mosaia i bin bihainim ol pasin bilong Bikpela, na bihainim ol jasmen na ol liklik lo bilong em, na bihainim ol lo bilong em long wanem olgeta samting Bikpela bin tokim em.\n\n7 Na king Mosaia i bin tokim ol pipol bilong em long wok long graun. Na em tu i bin wok long graun em yet, we bai em i no bin givim hevi long ol pipol bilong em, olsem em bai bihainim lekmak bilong papa bilong em long olgeta samting. Na nogat tok pait i bin kamap namel long olgeta pipol bilong em long tripela krismas.\n\n", "mosiah 7": "[center][font_size=26]Sapta 7[/font_size][/center]\n\n[i]Amon i painim graun bilong Lihai-Nifai, we Limhai i kamap king—Ol pipol bilong Limhai i kamap kalabuslain long ol lain bilong Leman—Limhai i autim histri bilong ol—Wanpela profet (Abinadai) i bin tokaut olsem Krais i God na Papa bilong olgeta samting—Ol lain ol i planim doti pasin bai kamautim raunwin, na ol lain ol i putim bilip bilong ol long Bikpela bai kisim selvesen. Klostu 121 krismas bipo Krais.[/i]\n\n1 Na nau, em i kamap we bihain king Mosaia rul wantaim bel isi long tripela krismas, em i bin laikim long save long ol pipol ol i bin go antap long i stap long graun bilong Lihai-Nifai, o long siti bilong Lihai-Nifai, bikos ol pipol bilong em i no bin harim wanpela samting long ol lain taim ol i bin lusim graun bilong Jarahemla, olsem na, ol i bin mekim em skin les wantaim kain kain askim bilong ol.\n\n2 Na em i kamap we king Mosaia i bin tok orait olsem wanpela ten sikis strongpela man bai mas go antap long graun bilong Lihai-Nifai, long painim ol lain brata bilong ol.\n\n3 Na em i kamap we ol i stat long go antap long tumora, wantaim wanpela man, nem bilong em Amon, em i wanpela strongpela na traipela man, na wanpela tumbuna pikinini bilong Jarahemla, na em tu i bin kamap lida bilong ol.\n\n4 Na nau, ol i no bin save long wanem rot ol bai go long ples we nogat man i stap long go antap long graun bilong Lihai-Nifai, olsem na, ol i bin raun nabaut planti de long ples we nogat man i stap, tru tumas ol i bin raun nabaut long fopela ten de.\n\n5 Na bihain ol raun nabaut long fopela ten de, ol i kamap long wanpela liklik maunten, i stap long hap bilong not long graun bilong Sailom, na ol i bin sanapim haus sel bilong ol long dispela hap.\n\n6 Na Amon i bin kisim ol tripela brata bilong em, nem bilong ol em Amalekai, Helem na Hem, na go daun long graun bilong Nifai.\n\n7 Na lukim, ol i bungim king bilong ol pipol ol i stap long graun bilong Nifai na graun bilong Sailom, na ol wasman bilong king ol i bin raunim ol, na kisim ol, na pasim ol na putim ol long kalabus.\n\n8 Na em i kamap we bihain ol i stap long kalabus long tupela de, ol i bin kisim ol i kam i go long pes bilong king, na rausim ol rop ol i bin pasim ol long em, na ol sanap long ai bilong king, na king i bin tok orait long ol olsem ol bai bekim askim em bai askim long ol.\n\n9 Na em tokim ol: Lukim, mi em Limhai, pikinini man bilong Noa, em i pikinini man bilong Jenif, a em i bin kam long graun bilong Jarahemla long kisim dispela graun, na dispela graun i graun bilong ol tumbuna papa bilong ol, na nek bilong ol pipol bin makim em long kamap king.\n\n10 Na nau, mi laik save long wanem as tru na yupela i no bin poret long kam klostu long banis bilong siti, taim mi, yet ibin i stap ausait long dua bilong siti wantaim ol wasman bilong mi?\n\n11 Na nau, bikos long dispela as mi bin larim yupela , stap insait long kalabus, inap long mi bai askim yupela, wae yupela i bin kam, sapos i no long dispela, inap mi bin askim ol wasman bilong mi long kilim yupela pinis. Mi larim yupela long tok nau.\n\n12 Na nau, taim Amon lukim olsem king Limhai i bin larim em long tok, em i bin go het na nil daun em yet long pes bilong king, na taim em kirap gen em tok: O king, mi tok tenkyu tru long ai bilong God long dispela de olsem mi i stap laip yet, na yu larim mi long tok, na mi bai traim long tok stret.\n\n13 Long wanem, mi bilip olsem sapos yu save olsem mi em husat, yu no inap larim ol long pasim mipela wantaim ol dispela rop. Long wanem, mi em Amon, na mi em wanpela tumbuna pikinini man bilong Jarahemla, na mi bin kam long graun bilong Jarahemla long painim ol lain brata bilong mipela, em Jenif i bin kisim em i kam long dispela graun.\n\n14 Na nau, em i kamap we bihain Limhai harim dispela ol toktok bilong Amon, em amamas nogut tru, na tok: Nau, mi save tru tru olsem ol lain brata bilong mi ol i stap long graun bilong Jarahemla em ol i stap laip yet. Na nau, mi bai amamas, na tu mi bai tokim ol pipol bilong mi long amamas long tumora.\n\n15 Long wanem, lukim, mipela i kalabus lain long ol lain bilong Leman na mipela save baim takis na dispela takis i hevi nogut tru. Na nau, lukim, ol brata bilong mipela bai seivim mipela long kalabus bilong mipela, o long han bilong ol lain bilong Leman, na mipela bai kamap ol wokman bilong ol, long wanem, em i moabeta long yumi long kamap ol wokman bilong ol lain bilong Nifai na i no long baim takis long king long ol lain bilong Leman.\n\n16 Na nau, king Limhai i bin tokim ol wasman bilong em olsem ol bai i no moa pasim Amon na ol brata bilong em wantaim rop, tasol em bin tokim ol long go long liklik maunten long hap bilong not long Simlom, na kisim ol brata bilong ol i kam insait long siti, olsem ol bai kaikai, na dring, na malolo, long wanem, ol i bin kisim pen long planti samting, long hangre, long drai nek, na long pen long skin taim ol i wokabaut.\n\n17 Na nau, em i kamap we king Limhai bin salim tok save i go long olgeta pipol bilong em long narapela de, olsem ol bai bung wantaim long tempel, long harim ol toktok em bai tokaut long ol.\n\n18 Na em i kamap we taim ol i bung wantaim, em i bin autim ol toktok long ol, olsem: O yupela, ol pipol bilong mi, apim het bilong yupela na kisim bel isi, long wanem, lukim, taim i kam nau, o i no long we, we mipela bai i no moa i stap long kalabus bilong ol birua bilong mipela. Mipela i bin traim planti taim long kamap fri na i no mekim, tasol mi bilip olsem gutpela rot i stap yet long mipela bai traim.\n\n19 Olsem na, apim het bilong yupela, na amamas, na putim bilip bilong yupela long God, long dispela God em i God bilong Abraham, na Aisek, na Jekop, na tu, dispela God em i bin kisim kam aut long graun bilong Isip, em ol lain pikinini bilong Israel na mekim olsem ol mas wokabaut long ret si long drai graun, na em i bin givim mana long ol long kaikai olsem ol i no inap idai long ples we nogat man i stap, na em i bin wokim planti moa samting long ol.\n\n20 Na gen, dispela God yet i bin kisim kam aut long graun bilong Jerusalem, ol tumbuna papa bilong mipela na ol i bin kipim na lukautim i stap ol pipol bilong em i go inap long nau taim, na lukim, em i bin bringim yumi long kalabus bikos long pasin nogut na pasin les nogut tru bilong mipela.\n\n21 Na yupela olgeta i witnes long dispela de, olsem Jenif, em i bin kamap king bilong dispela pipol, bikos em i wanpela man em i bin go het yet long kisim graun bilong ol tumbuna papa bilong em, olsem na, king Leman bin paulim na sutim bel bilong em gut tru inap long em i mekim promis wantaim em, na em i givim long em wanpela hap graun, tru tumas, olsem siti bilong Lihai-Nifai, na siti bilong Sailom wantaim graun i stap raun nabaut i go long han bilong em—\n\n22 Na as tru long em i bin wokim olgeta dispela samting, em long bringim ol dispela pipol long kalabus. Na lukim, mipela i baim takis long king long ol lain bilong Leman long dispela taim, inap long mipela givim wanpela hap long kon bilong mipela, na bali bilong mipela, na tru tumas olgeta kainkain rais samting bilong mipela, na wanpela hap long ol niupela niupela sipsip bilong mipela na bulmakau bilong mipela, na tru tumas wanpela hap long olgeta samting mipela gat, king long ol lain bilong Leman save takis long mipela o takis long laip bilong mipela.\n\n23 Na nau, dispela em i no hevi em i bin putim long mipela long kisim? Na dispela em i no bikpela pen tru em i bin givim long mipela? Nau lukim, mipela i gat bikpela as tru long krai.\n\n24 Ye, mi tokim yupela, mipela i gat bikpela as tru long krai, long wanem, lukim, hamas long ol lain brata bilong mipela i bin idai, na blut bilong ol bin kapsait nating, na olgeta bikos long pasin nogut.\n\n25 Long wanem, sapos dispela pipol i no pundaun long brukim lo, Bikpela i no inap larim dispela bikpela bagarap nogut tru bai kamap long ol. Tasol, lukim, ol i no harim ol toktok bilong em, na ol tok pait i bin kamap namel long ol yet, tru tumas planti taim inap long ol i bin kapsaitim blut namel long ol yet.\n\n26 Na ol i bin kilim idai wanpela profet bilong Bikpela, ye, wanpela man em God i bin makim, em long tokaut long pasin nogut na pasin les nogut trupasin bilong ol, na em i bin profesai long planti samting bai kam long bihain taim, ye, tru tumas olsem em bin toktok long Krais bai kam.\n\n27 Na bikos em i bin tokim ol olsem Krais i God, Papa bilong olgeta samting, na tokim ol olsem em bai kamap olsem man, na em bai kamap wankain olsem man em i bin krietim long i stat tru, o em i bin tokim ol olsem man em i bin krietim long pes bilong God, na olsem God bai kam daun namel long ol lain pikinini bilong ol man, na kisim skin na blut, na go het long pes bilong graun—\n\n28 Na nau, bikos em i bin tok olsem, ol i kilim em idai, na planti moa samting ol i bin wokim inap long ol i bin bringim kam daun belhat bilong God antap long ol. Olsem na, ol i save olsem ol i stap long kalabus, na olsem bikpela i bin paitim ol wantaim ol pen nogut tru?\n\n29 Long wanem, lukim, Bikpela i bin tok: Mi bai i no inap halivim ol pipol bilong mi taim ol brukim lo, na mi bai pasim rot bilong ol inap long mi bai bagarapim sindaun bilong ol, na wok bilong ol bai kamap wankain olsem wanpela hap diwai ol i bin putim long paitim lek long pes bilong ol.\n\n30 Na gen, em i bin tok: Sapos ol pipol bilong mi planim pasin doti, ol bai kamautim skin nating bilong em na em bai gat raun win, na arere bilong em bai i gat poisen.\n\n31 Na gen em i bin tok: Sapos ol pipol bilong mi ol i planim ol doti pasin, ol bai kamautim win long hap bilong is, na dispela win bai bringim bagarap kwiktaim tru.\n\n32 Na nau, lukim, promis bilong Bikpela i kamap tru, na Bikpela i bin paitim na givim pen long yupela.\n\n33 Tasol, sapos yupela tanim na go long Bikpela wantaim olgeta bel, na putim bilip bilong yupela long em, na sevim em wantaim olgeta tingting, sapos yupela wokim olsem em bai rausim yupela long kalabus olsem long laik bilong em.\n\n", "mosiah 8": "[center][font_size=26]Sapta 8[/font_size][/center]\n\n[i]Amon i lainim ol pipol bilong Limhai—Em i kamap long save long ol tupela ten foa plet bilong ol lain bilong Jaret—Ol glasman ken tanim tok long ol rekot bilong taim bipo—Long kamap glasman i nambawan presen long ol narapela presen. Klostu 121 krismas bipo Krais.[/i]\n\n1 Na em i kamap we bihain king Limhai i bin pinisim toktok long ol pipol bilong em, long wanem, em bin autim planti samting long ol tasol, mi raitim liklik toktok bilong em long dispela buk, em i bin tokim ol pipol bilong em long olgeta samting long ol lain brata bilong ol, ol i stap long graun bilong Jarahemla.\n\n2 Na em askim Amon long sanap long ai bilong ol pipol, na autim long ol olgeta samting i bin kamap long ol lain brata bilong ol long taim Jenif i bin go aut long graun bilong Jarahemla i go inap long taim em yet i bin kam aut long graun bilong Jarahemla.\n\n3 Na tu Amon i bin tokaut long ol long laspela toktok bilong king Benjamin em i bin autim long lainim ol pipol bilong em, na tok klia long ol pipol bilong king Limhai, inap long ol i bin save long olgeta toktok bilong king Benjamin.\n\n4 Na em i kamap we bihain Amon pinisim toktok bilong em, King Limhai salim olgeta pipol long go bek long haus bilong ol yet.\n\n5 Na em i kamap we king Limhai i bin tokim ol wokman bilong em long kisim kam long Amon ol plet we rekot bilong ol pipol bilong em long taim ol i bin lusim graun bilong Jarahemla, olsem em yet bai ritim ol na save.\n\n6 Nau, taim Amon pinisim long ritim rekot, king i bin askim em long save sapos em ken tanim ol tok ples, na Amon i bin tokim em olsem em i no inap.\n\n7 Na king i bin tokim em: Bikos mi bin sore long pen bilong ol pipol bilong mi, mi salim ol fopela ten tri pipol bilong mi long go long ples we nogat man i stap, olsem ol bai painim graun bilong Jarahemla, olsem mipela bai askim ol lain brata bilong mipela long seivim mipela long kalabus.\n\n8 Na ol i bin paul long ples we nogat man i stap long planti de, tasol ol i bin strong, na ol i no painim graun bilong Jarahemla, tasol ol i bin kam bek long dispela graun, bihain long ol i bin go long wanpela graun i gat planti wara, na painim wanpela graun em i bin karamap wantaim ol bun bilong ol man na ol enimol, na tu i bin karamap wantaim ol kain kain haus i bin bagarap, na ol i painim wanpela graun we wanpela pipol bin sindaun na ol i gat planti pipol tru wankain olsem ol bilong Israel.\n\n9 Na long witnesim olsem ol samting ol bin tok i tru, ol kisim kam ol tupela ten foa plet ol i bin katim na raitim, na ol dispela plet ol i bin wokim wantaim gol trutru.\n\n10 Na tu, lukim, ol i bin kisim kam ol brasplet, na ol brasplet i traipela, na ol i bin wokim wantaim bras na kopa, na i gutpela stret.\n\n11 Na gen, ol i bin kisim kam ol naip bilong pait, han bilong ol i bin bagarap, na das bin bagarapim sap bilong em, na nogat wanpela man i stap long dispela graun ken tanim tok ples o ol toktok ol i bin katim na raitim long ol plet. Olsem na, mi askim yu: Inap yu ken tanim dispela tok?\n\n12 Na mi askim yu gen: Yu save wanpela man husat ken tanim tok? Long wanem, mi laikim olsem ol dispela rekot ol i mas tanim tok long tok ples bilong mipela, long wanem, olsem ol rekot bai givim mipela save long ol wanwan lain bilong ol pipol ol i bin bagarap pinis, inap long wanem hap ol dispela rekot bin kam long em, o, olsem, ol rekot bai givim mipela save long ol dispela pipol ol i bin bagarap, na mi laik save long bagarap bilong ol i bin long long wanem as tru.\n\n13 Nau Amon i bin tokim em: Tru tumas, mi ken tokim yu, O king, long wanpela man em i ken tanim tok long ol rekot, long wanem em i gat samting we bai em i ken lukluk, na tanim tok long olgeta rekot long taim bipo, na em i wanpela presen bilong God. Na ol samting em ol i save kolim ol samting bilong tanim tok, na nogat wanpela man ken lukluk insait long ol, tasol man em God yet i bin makim, nogut em bai lukluk long ol samting God i bin tambuim na em bai idai. Na man long em God i bin makim long lukluk insait long ol, em ol i save kolim glasman.\n\n14 Na lukim, king bilong ol pipol ol i stap long graun bilong Jarahemla em man husat God i bin makim long wokim ol dispela samting, na em bin gat dispela nambawan presen kam long antap.\n\n15 Na king i bin tok olsem glasman i antap long profet.\n\n16 Na Amon i bin tok olsem glasman i wanpela man bilong kisim revelesen na wanpela profet tu, na wanpela bikpela presen tru na nogat wanpela man ken kisim, tasol long pawa bilong God, tasol inap God ken givim bikpela pawa tru long wanpela man.\n\n17 Tasol glasman ken save long ol samting long bipo, na tu long ol samting bai kam long bihain taim, na ol i ken soim olgeta samting, o, olsem ol i ken soim ol samting i stap long hait, na ol samting i bin hait i stap ken kamaut long ples klia na ol i ken mekim klia ol samting yumi no bin save bipo, na tu ol i ken mekim kamap klia ol samting yumi no inap save.\n\n18 Olsem na, God i bin mekim rot we man ken wokim ol traipela mirakel wantaim bilip, olsem na, man i kamap nambawan man long mekim sindaun bilong ol poroman bilong em long kamap gutpela.\n\n19 Na nau, taim Amon pinisim dispela toktok, king i bin amamas nogut tru, na tok-tenkyu long God, na tok olsem: Mi save stret olsem wanpela traipela tokhait tru i stap insait long ol dispela plet, na mi save stret olsem God i bin redim ol dispela samting long tanim tok, na as tru long wok bilong ol, em long soim long ples klia olgeta tok hait bilong ol lain pikinini bilong ol man.\n\n20 O naispela ol pasin bilong Bikpela, na em i no save belhat hariap tru wantaim ol pipol bilong em, ye, na ol ai bilong lain pikinini bilong ol man i pas inap long ol i no save ol samting bilong God, long wanem, ol i no painim bikpela save, na tu ol i no laikim olsem bikpela save bai bosim ol!\n\n21 Ye, ol lain pikinini bilong ol man i bin kamap wankain olsem wanpela wail lain sipsip ol i bin ronawe long man em i save lukautim sipsip, na go nabaut long olgeta hap, na ol wail enimol bai kaikaim ol.\n\n", "mosiah 9": "Rekot Bilong Jenif—Wanpela stori long ol pipol bilong em, long taim ol i bin lusim graun bilong Jarahemla na i go i stap inap long taim ol i bin rausim ol long han bilong ol lain bilong Leman.\n\nI gat long sapta 9 i go inap long sapta 22.\n\n[center][font_size=26]Sapta 9[/font_size][/center]\n\n[i]Jenif i lidim sampela lain i go aut long Jarahemla long kisim graun bilong Lihai-Nifai—King long ol lain bilong Leman i tok orait long ol long kisim graun long ol yet—Bikpela pait i kamap namel long ol lain bilong Leman na ol pipol bilong Jenif—Klostu 200–187 krismas bipo Krais.[/i]\n\n1 Mi, Jenif, bikos mi bin lainim olgeta tok ples long ol lain bilong Nifai, na bikos mi bin save long graun bilong Nifai, o long nambawan graun bilong ol tumbuna papa bilong mipela, na bikos mi ol i bin salim mi i go olsem wanpela man bilong lukluk stil namel long ol lain bilong Leman olsem mi bai lukluk stil long ami bilong ol, olsem ol ami bilong mipela bai kam long bagarapim ol—tasol taim mi lukim wanem ol gutpela samting i stap namel long ol, mi bin laikim olsem mipela i no ken bagarap ol.\n\n2 Olsem na, mi bin tok pait wantaim ol brata bilong mi long ples we nogat man i stap, long wanem, mi laikim bosman bilong mipela mas wan bel wantaim ol, tasol bikos bosman bilong mipela i wanpela ston het man na wanpela man i save nek drai long blut, olsem na em i bin tokim ol ami long kilim mi, tasol mi bin i stap laip bihain long planti blut i bin kapsait, long wanem, papa i bin pait wantaim papa, na brata wantaim brata, i go inap long bikpela namba long ami bilong mipela i bin bagarap long ples we nogat man i stap, na mipela ol i no idai bin go bek long graun bilong Jarahemla, long tok save long ol meri na pikinini bilong ol long wanem samting i bin kamap.\n\n3 Tasol, bikos mi bin sigarap long kisim bek graun bilong ol tumbuna papa bilong mipela, olsem na mi bungim planti pipol ol i laikim long go antap gen long kisim graun, na mipela i stat gen long wokabaut bilong mipela long ples we nogat man i stap long go antap long graun, tasol taim bilong hangre wantaim ol nogut pen tru i bin bagarapim mipela, long wanem, mipela i no bin strong long tingim God Bikpela bilong mipela.\n\n4 Tasol, bihain long planti de long raun long ples we nogat man i stap, mipela i bin sanapim haus sel bilong mipela long ples we ol lain brata bilong mipela ol i bin kilim ol long en, na dispela ples i stap klostu long graun bilong ol tumbuna papa bilong mipela.\n\n5 Na em i kamap we, mi bin go insait long siti, na go long king wantaim fopela man bilong mi, olsem mi bai save long tingting bilong king, na olsem mi bai save inap mi ken go insait wantaim pipol bilong mi na kisim graun wantaim bel isi.\n\n6 Na mi bin go long king, na em i bin promis long mi olsem mi bai kisim graun bilong Lihai-Nifai wantaim graun bilong Sailom.\n\n7 Na tu em i bin tokim ol pipol bilong em long lusim graun inap long mi wantaim ol pipol bilong mi ken go insait long kisim.\n\n8 Na mipela i stat long wokim haus, na stretim ol banis bilong siti, ye, tru tumas ol banis bilong siti bilong Lihai-Nifai wantaim siti bilong Sailom.\n\n9 Na mipela i stat long dikim graun, ye, tru tumas na mipela i bin planim olgeta kainkain pikinini bilong kaikai, olsem ol pikinini bilong kon, na wit, na bali, na nias, na sium na ol pikinini bilong olgeta kain kain prut, na mipela i stat long kamap planti na sindaun bilong mipela i kamap gutpela long dispela graun.\n\n10 Nau em i laik bilong king Leman long giamanim long bringim ol pipol bilong mi long kalabus, olsem na em i bin givim graun long mipela long kisim.\n\n11 Long wanem, em i kamap we, bihain mipela i stap long graun long wanpela ten tu krismas, king Leman i stat long poret, nogut namba long ol pipol bilong mi bai kamap bikpela long graun, olsem ol lain bilong Leman bai painim hat long winim na bringim ol kam long kalabus.\n\n12 Na ol lain bilong Leman em ol wanpela lain ol i save les long wok na wanpela pipol ol i save lotuim god-giaman, olsem na ol i bin laikim long bringim mipela long kalabus, olsem mipela bai wok long ol wantaim han bilong mipela, ye, olsem ol bai amamas long kaikai ol sipsip bilong mipela long banis.\n\n13 Olsem na, em i kamap we king Leman i stat long tanim bel bilong ol pipol bilong em olsem ol bai pait wantaim ol pipol bilong mi, olsem na, ol bikpela pait na tok pait i stat long kamap long graun.\n\n14 Long wanem, long tripela ten krismas long rul bilong mi long graun bilong Nifai, long we long hap bilong saut long graun bilong Sailom, taim ol pipol bilong mi givim wara na kaikai long sipsip bilong ol, na dikim graun bilong ol, planti lain bilong Leman ol i bin kamap long ol na ol i stat long kilim ol, na kisim sipsip bilong ol, na kon long gaden bilong ol.\n\n15 Ye, na em i kamap we olgeta lain em ol lain bilong Leman i no bin winim ol, ol i bin ronawe i go insait long siti bilong Nifai, na askim mi long sambai long ol.\n\n16 Na em i kamap we mi i bin givim ol banara wantaim spia bilong banara, ol naip bilong pait, na ol huknaip, na ol stik bilong pait, na ol sling na olgeta kainkain samting bilong pait mipela bin wokim, na mi wantaim ol pipol bilong mi i bin go het long pait wantaim ol lain bilong Leman.\n\n17 Ye, mipela i bin go het long pait wantaim ol lain bilong Leman long strong bilong Bikpela, long wanem, mi wantaim ol pipol bilong mi i bin beten nogut tru long Bikpela olsem em bai seivim mipela long han bilong ol birua bilong mipela, long wanem, ol samting i bin mekim mipela long tingim long wanem rot ol tumbuna papa bilong mipela bin seivim.\n\n18 Na God i bin harim long ol beten bilong mipela na bekim beten bilong mipela, na mipela i bin go het long strong bilong em, ye, mipela i bin go het long pait wantaim ol lain bilong Leman, na mipela i bin kilim ol tri tausen na fopela ten tri pipol insait long wanpela de na wanpela nait, na mipela bin kilim ol i go inap long mipela bin ronim ol i go aut long graun bilong mipela.\n\n19 Na mi yet, i bin halivim ol long planim ol idai man bilong ol wantaim han bilong mi yet. Na lukim, ol tu handret na sevenpela ten nain lain brata bilong mipela ol i bin kilim, long ol mipela i bin sore nogut tru na krai.\n\n", "mosiah 10": "[center][font_size=26]Sapta 10[/font_size][/center]\n\n[i]King Leman idai—Ol pipol bilong em i kamap wail na nogut tru na bilip long ol giaman pasin—Jenif wantaim ol pipol bilong em i bosim ol. Klostu 187–160 krismas bipo Krais.[/i]\n\n1 Na em i kamap we mipela i stat gen long kirapim kingdom na mipela i stat gen long kisim graun wantaim bel isi. Na mi bin tokim ol pipol bilong mi long wokim ol samting bilong pait, inap long mi bai gat ol samting bilong pait long ol pipol bilong mi taim ol lain bilong Leman ol i kam gen long pait wantaim ol pipol bilong mi.\n\n2 Na mi bin putim ol wasman raun long graun, olsem ol lain bilong Leman bai i no inap kirapim pait wantaim mipela gen na bagarapim mipela taim mipela i no redi, olsem na, mi bin sambai long ol pipol bilong mi wantaim ol sipsip bilong ol olsem ol bai i no inap pundaun long han bilong birua bilong mipela.\n\n3 Na em i kamap we mipela i bin kisim graun bilong ol tumbuna papa bilong mipela long mipela yet long planti krismas, ye, long tupela ten tu krismas.\n\n4 Na mi bin tokim ol man mas dikim graun, na planim olgeta kainkain rais nabaut na olgeta kainkain prut.\n\n5 Na mi bin tokim ol meri long wokim klos, na wok, na wokim olgeta kainkain naispela klos, ye, na olgeta kain kain klos, inap long mipela bai pasim as nating bilong mipela, olsem na sindaun bilong mipela i bin kamap gutpela long graun inap long mipela i bin i stap wantaim bel isi olgeta taim long tupela ten tu krismas.\n\n6 Na em i kamap we king Leman idai, na pikinini man bilong em i stat long rul long ples bilong em. Na em i stat long tanim bel long ol pipol bilong em long sakim tok long ol pipol bilong mi, olsem na ol i stat long redi long kirapim bikpela pait, na kam long pait wantaim ol pipol bilong mi.\n\n7 Tasol mi bin salim ol man bilong lukluk stil bilong mi long go raun long graun bilong Semlon, olsem mi bai save long ol lain bilong Leman redi long pait, olsem mi bai sambai long ol inap long ol i no ken kirapim pait wantaim ol pipol bilong mi na bagarapim ol.\n\n8 Na em i kamap we ol i bin kam long hap bilong not long graun bilong Sailom, na ol lain i planti tru, wantaim banara na spia bilong banara, na naip bilong pait, na huknaip, na ston, na sling, na ol i bin sapim het bilong ol inap long kamap kela stret, na ol i bin pasim as tanget wantaim skin bilong enimol.\n\n9 Na em i kamap we mi bin tokim ol meri na ol pikinini bilong ol pipol bilong mi long hait long ples we nogat man i stap, na tu mi bin tokim olsem olgeta lapun man bilong mi em ol ken pait, na tu olgeta yangpela man bilong mi ol i ken pait long bung ol yet long go long pait wantaim ol lain bilong Leman, na mi putim ol long krismas bilong ol, wan wan man long krismas bilong em yet.\n\n10 Na em i kamap we mipela i bin go long pait wantaim ol lain bilong Leman, na mi, tru tumas, mi bin kamap lapun pinis tasol mi go antap long pait wantaim ol lain bilong Leman. Na em i kamap we mipela i bin go antap long strong bilong Bikpela long pait.\n\n11 Nau, ol lain bilong Leman i no save long Bikpela, o strong bilong Bikpela, olsem na ol i bin sanap long strong bilong ol yet. Tasol ol i wanpela strongpela pipol, olsem long strong bilong ol man.\n\n12 Ol lain i wanpela wail pipol, nogut tru na wanpela pipol em ol i nek drai long blut, na bilip long pasin bilong ol tumbuna papa bilong ol, ol i olsem—Ol i bilip olsem ol i bin rausim ol long graun bilong Jerusalem bikos long pasin nogut bilong ol tumbuna papa bilong ol, na olsem ol brata bilong ol i bin rongim ol long ples we nogat man i stap, na tu ol i bin rongim ol taim ol i brukim sol wara long kam long graun Bikpela i bin promisim ol.\n\n13 Na tu, ol i bin rongim ol taim ol i stap long nambawan graun bilong ol bihain long ol i bin brukim solwara i kam, na olgeta long dispela samting bin kamap bikos Nifai i strong yet long bilip long bihainim ol lo bilong Bikpela—Olsem na Bikpela i bin blesim em, long wanem, Bikpela i bin harim beten bilong em na bekim ol, na Nifai i bin lidim wokabaut bilong ol long ples we nogat man i stap.\n\n14 Na ol brata bilong em i bin belhat long em bikos ol i no bin save long pasin bilong Bikpela, ol tu i bin belhat long em namel long solwara bikos ol i bin kamapim belhat bilong ol long Bikpela.\n\n15 Na gen, ol i bin belhat long em taim ol i kam long graun bilong promis, bikos ol i tok Nifai i bin kisim rait bilong ol long bosim ol pipol long han bilong ol, na ol i bin traim long kilim em.\n\n16 Na gen, ol i bin belhat long em bikos em i bin go long ples we nogat man istap olsem Bikpela i bin tokim em, na kisim ol rekot ol i bin katim na raitim long ol plet bras, long wanem, ol i tok olsem Nifai i bin stilim ol plet bras long ol.\n\n17 Olsem na, ol lain bilong Leman i bin lainim ol pikinini bilong ol olsem ol i mas koros long ol lain pikinini bilong Nifai, na olsem ol i mas kilim ol, na olsem ol i mas stil na wokim pasin strong long stil long ol, na painim olgeta kain kain rot long bagarapim ol, olsem na, ol lain pikinini bilong Leman ol i bin gat belhat oltaim oltaim wantaim ol lain pikinini bilong Nifai.\n\n18 Bikos long dispela as king Leman i bin smat long yusim giaman pasin na mekim giaman promis long paulim mi, olsem na mi bin bringim ol pipol bilong mi kam antap long dispela graun, inap long ol bai bagarapim ol pipol bilong mi, ye, na mipela bin i stap wantaim pen long planti krismas long dispela graun.\n\n19 Na nau mi, Jenif, bihain long mi autim olgeta samting long ol pipol bilong mi long ol lain bilong Leman, mi sutim bel bilong ol long go long pait wantaim olgeta strong bilong ol na putim bilip bilong ol long Bikpela, olsem na, mipela i bin go het long pait wantaim ol.\n\n20 Na em i kamap we mipela i bin ronim ol go aut gen long graun bilong mipela, na mipela i bin kilim ol nogut tru, tru tumas planti tru na mipela i no bin kaunim ol.\n\n21 Na em i kamap we mipela i bin go bek gen long graun bilong mipela yet, na ol pipol bilong mi i stat gen long lukautim sipsip bilong ol, na long dikim graun bilong ol.\n\n22 Na nau, bikos mi kamap lapun pinis, mi bin givim kingdom long wanpela long ol pikinini man bilong mi, olsem na, mi no toktok moa. Na inap Bikpela blesim ol pipol bilong mi. Amen.\n\n", "mosiah 11": "[center][font_size=26]Sapta 11[/font_size][/center]\n\n[i]King Noa i rul wantaim pasin nogut—Em i amamas long laip bilong sin wantaim ol meri na ol narapela lain meri bilong em—Abinadai i profesai olsem ol pipol bai ol i kisim ol i go long kalabus—King Noa i traim long kilim em—Klostu 160–150 krismas bipo Krais.[/i]\n\n1 Na nau, em i kamap we Jenif i bin givim kingdom long Noa, wanpela long ol pikinini man bilong em, olsem na Noa i stat long rul long ples bilong em, na em i no bihainim pasin bilong papa bilong em.\n\n2 Long wanem, lukim, em i no bihainim ol lo bilong God, tasol em i bin bihainim laik bilong bel bilong em. Na em i bin maritim planti meri na ol narapela lain meri. Na em i bin lidim ol pipol bilong em long wokim sin, na long wokim ol samting i les nogut tru long ai bilong Bikpela. Ye, na ol i bin wokim pasin pamuk na wokim olgeta kain kain pasin nogut.\n\n3 Na em i bin kisim takis long 20 pesen long olgeta samting ol pipol i bin gat, 20 pesen long gol na long silva bilong ol, na 20 pesen long jif na long kopa bilong ol, na bras bilong ol na ain bilong ol, na 20 pesen long ol yangpela patpela enimol bilong ol, na tu 20 pesen long olgeta rais nabaut bilong ol.\n\n4 Na em i bin kisim olgeta samting long lukautim em yet wantaim ol meri na ol narapela lain meri bilong em, na tu ol pris bilong em wantaim ol meri na ol narapela lain meri bilong ol, olsem na em i bin sanisim olgeta wok bilong sindaun insait long kingdom bilong em.\n\n5 Long wanem, em i bin rausim olgeta pris papa bilong em i bin makim, na makim ol niupela niupela long ples bilong ol, ol i bin apim bel bilong ol long hambak.\n\n6 Ye, olsem na takis bilong ol pipol i bin lukautim ol long pasin les bilong ol, na long lotuim god-giaman bilong ol, na long pasin pamuk bilong ol, olsem na, ol pipol i bin wok hat nogut tru long lukautim pasin nogut bilong ol.\n\n7 Ye, na tu ol pipol bilong king Noa i bin kamap ol lain bilong lotuim god-giaman, bikos king wantaim ol pris bilong em i bin paulim ol wantaim ol ai gris tok tok nating, long wanem, ol i bin autim long ol ai gris samting long ol.\n\n8 Na em i kamap we king Noa i bin wokim planti naispela haus gat planti rum, na em i bin bilasim ol wantaim naispela tru hanmak long diwai, na long olgeta kainkain ol samting i dia tumas, long gol, na long silva, na long ain, na long bras, na long jif, na long kopa,\n\n9 Na tu em i bin wokim long em yet wanpela haus bilong king gat planti rum, na wanpela sia bilong king namel long em, olgeta long ol i bin wokim wantaim naispela diwai tru na bilasim wantaim gol na silva na wantaim ol samting i dia tumas.\n\n10 Na tu em i bin tokim ol wokman bilong em long wokim olgeta kain kain naispela wok insait long ol banis bilong tempel wantaim naispela diwai, na kopa na bras.\n\n11 Na ol sia bilong ol hai pris i bin sanapim antap tru long olgeta narapela sia, em i bin bilasim wantaim trutru gol, na em i bin wokim wanpela broswok na em i wokim bipo long ol sia bilong hai pris, olsem ol hai pris bai putim bodi na han bilong ol antap long ol taim ol i autim ol giaman toktok nating long ol pipol bilong em.\n\n12 Na em i kamap we em i bin wokim wanpela taua klostu long tempel, ye, wanpela longpela taua, tru tumas dispela taua i longpela tumas inap long king Noa ken sanap antap long em na lukim graun bilong Sailom, na tu graun bilong Semlon em ol lain bilong Leman i bin kisim, na inap em ken lukim olgeta graun raun nabaut long graun bilong Sailom na graun bilong Semlon.\n\n13 Na em i kamap we em i bin tokim ol pipol long wokim planti haus long graun bilong Sailom, na em i bin tokim ol pipol long wokim wanpela traipela taua tru long liklik maunten long hap bilong not long graun bilong Sailom, na dispela taua i bin kamap wanpela ples hait bilong ol lain pikinini bilong Nifai long taim ol i bin ronawe long graun, olsem na, king Noa i bin wokim wanem samting em laikim wantaim ol moni samting em i bin kisim wantaim takis long ol pipol bilong em.\n\n14 Na em i kamap we em i bin putim bel bilong em long ol moni samting bilong em, na em i bin yusim taim bilong em long bihainim laip bilong sin wantaim ol meri na ol narapela men, bilong em, na ol pris bilong em ol i bin wokim wankain long yusim taim bilong ol wantaim ol pamuk meri.\n\n15 Na em i kamap we em i bin planim planti gaden bilong ropwain raun nabaut long graun, na em i bin wokim planti masin bilong mekim wain, na em i bin mekim planti wain, olsem na em i bin kamap wanpela man bilong spak, na ol pipol bilong em bin kamap wankain.\n\n16 Na em i kamap we ol lain bilong Leman i stat long kirapim pait wantaim pipol bilong em, na ol i bin kam long liklik namba long kilim ol long gaden bilong ol, long taim ol i bin lukautim ol sipsip bilong ol.\n\n17 Na king Noa i bin salim ol wasman raun nabaut long graun long pasim ol long kam, tasol em i no salim planti wasman, olsem na ol lain bilong Leman i bin kamap long ol na kilim ol, na ronim planti sipsip bilong ol i go aut long graun, olsem na, ol lain bilong Leman i stat long bagarapim ol, na koros long ol.\n\n18 Na em i kamap we king Noa i bin salim ol ami bilong em long pait wantaim ol, na ol i bin ronim ol bek, o ol bin ronim ol bek long liklik taim, olsem na, ol i bin amamas long go bek wantaim ol samting ol i bin kisim.\n\n19 Na nau, bikos ol ami bilong king Noa i bin winim dispela pait, ol i bin apim ol yet, na ol bin apim strong bilong ol yet, na tok olsem faipela ten man bilong ol ken winim ol tausen man long ol lain bilong Leman, na ol i bin apim ol yet olsem, na amamas long blut, na kapsaitim blut bilong ol lain brata bilong ol, na dispela bikos long pasin nogut bilong king bilong ol wantaim ol pris.\n\n20 Na em i kamap we wanpela man namel long ol, nem bilong em Abinadai, i bin go het namel long ol, na i stat long profesai, olsem: Lukim, olsem Bikpela i tok, na olsem em i bin tokim mi, olsem, go het, na tokim dispela pipol, olsem Bikpela tok—Wo bai kamap long dispela pipol, long wanem, mi bin lukim ol pasin les nogut tru bilong ol, na pasin nogut bilong ol, na pasin pamuk bilong ol, na sapos ol i no tanim bel, mi bai visitim ol long belhat bilong mi.\n\n21 Na sapos ol no tanim bel na tanim long Bikpela God bilong ol, mi bai givim ol i go long han bilong birua bilong ol, ye, na ol bai kisim ol go long kalabus, na ol bai kisim pen long han bilong ol birua bilong ol.\n\n22 Na em bai kamap we ol bai save olsem mi em Bikpela God bilong ol, na mi em God bilong belhat, na visitim pasin nogut bilong ol pipol bilong mi.\n\n23 Na em bai kamap we sapos ol dispela pipol i no tanim bel na tanim long Bikpela God bilong ol, ol bai go long kalabus, na nogat wanpela man ken seivim ol, tasol Bikpela God gat Olgeta Pawa bai seivim ol.\n\n24 Ye, na em bai kamap we taim ol krai long mi, mi bai i no inap harim long krai bilong ol hariap tru, ye, na mi bai larim birua bilong ol long paitim ol.\n\n25 Na sapos ol lain i no tanim bel long pasim kros bilong sore na putim sit bilong paia bilong sore, na beten nogut tru long Bikpela, God bilong ol, mi bai i no inap harim ol beten bilong ol, na tu mi bai i no inap seivim ol long pen bilong ol, olsem Bikpela i tok, na olsem em i bin tokim mi.\n\n26 Nau em i kamap we taim Abinadai autim ol dispela toktok long ol, ol i bin belhat long em, na ol i bin laikim long kilim em, tasol Bikpela i bin seivim em long han bilong ol.\n\n27 Nau taim king Noa harim ol toktok Abinadai i bin autim long ol pipol, em tu i bin belhat, na tok: Husat i Abinadai, olsem em bai jasim mi wantaim ol pipol bilong mi, o husat i Bikpela, olsem em bai bringim bikpela pen long ol pipol bilong mi?\n\n28 Mi tokim yupela long bringim Abinadai long mi, olsem mi bai kilim em, long wanem, em bin autim ol dispela samting olsem em bai tanim bel bilong ol pipol bilong mi long belhat namel long ol yet, na kirapim tok pait namel long ol pipol bilong mi, olsem na mi bai kilim em.\n\n29 Nau ai bilong ol pipol i bin pas, olsem na, ol i bin kamapim belhat bilong ol long ol toktok bilong Abinadai, na ol i bin traim long kisim em long dispela taim i go het. Na king Noa i bin kamapim belhat bilong em long toktok bilong Bikpela, na em i no tanim bel long ol pasin nogut bilong em.\n\n", "mosiah 12": "[center][font_size=26]Sapta 12[/font_size][/center]\n\n[i]Abinadai ol bin kalabusim em bikos em i bin profesai long bagarap bilong ol pipol na idai bilong King Noa—Ol giaman pris i bihainim skripsa na giaman long bihainim lo bilong Moses—Abinadai i stat long lainim Wanpela Ten Lo long ol. Klostu 148 krismas bipo Krais.[/i]\n\n1 Na em i kamap we Abinadai i bin senisim lukluk bilong em olsem narapela man na em i kam namel long ol bihain long tupela krismas i go pas, inap long ol pipol i no bin save long em, na em i stat long profesai namel long ol, olsem: Bikpela i bin tokim mi olsem—Abinadai, go na profesai long ol dispela pipol bilong mi, long wanem, ol i kamapim belhat bilong ol long ol toktok bilong mi, ol i no tanim bel long pasin nogut bilong ol, olsem na, mi bai visitim ol long belhat bilong mi, ye, mi bai visitim ol long belhat nogut tru bilong mi bikos long pasin nogut na pasin les nogut tru bilong ol.\n\n2 Ye, wo long dispela jeneresen! Na Bikpela i bin tokim mi: Taitim han bilong yu na profesai, olsem: Bikpela i tok olsem, em bai kamap we dispela jeneresen, bikos long pasin nogut bilong ol, bai go long kalabus, na ol man bai paitim ol long sik, ye, na ol man bai ronim ol, na kilim ol, na ol tarangau long antap, na ol dok, ye, na ol wail enimol, bai kaikaim ol.\n\n3 Na em bai kamap we laip bilong king Noa i bai kamap wankain olsem wanpela klos ol i bin kukim insait long wanpela paia i tuhat, long wanem, em bai save olsem mi em Bikpela.\n\n4 Na em bai kamap we mi bai paitim dispela pipol bilong mi wantaim ol pen nogut tru, ye, wantaim taim bilong hangre na wantaim kainkain sik, na mi bai mekim olsem ol bai bikmaus long krai long olgeta de.\n\n5 Ye, na mi bai mekim ol birua bilong ol long putim hevi antap long baksait bilong ol, na ol birua bilong ol bai ronim ol long ples bilong ol olsem wanpela maus pas donki.\n\n6 Na em bai kamap we mi bai salim bikpela win kam namel long ol, na em bai paitim ol, na tu win long hap bilong is bai paitim ol, na ol binatang bai bagarapim graun bilong ol na kaikaim olgeta rais nabaut bilong ol.\n\n7 Na ol pipol bai kisim pen wantaim wanpela bikpela kain sik tru—na mi bai mekim olgeta long dispela samting bikos long pasin nogut na pasin les nogut tru bilong ol.\n\n8 Na em bai kamap we sapos ol i no tanim bel, mi bai bagarapim ol olgeta long pes bilong graun, tasol ol bai lusim wanpela rekot bihain, na mi bai lukautim i stap long ol narapela pipol em ol bai kisim dispela graun, ye, tru tumas mi bai wokim dispela olsem mi bai soim ol pasin les nogut tru bilong dispela pipol long ol narapela kantri. Na Abinadai i bin profesai planti samting long dispela pipol.\n\n9 Na em i kamap we ol i bin belhat wantaim em, na kisim na pasim em wantaim rop na kisim em go long king, na tokim king olsem: Lukim, mipela kisim wanpela man kam long yu em i bin autim profesi nogut long ol pipol bilong yu, na tok olsem God bai bagarapim ol.\n\n10 Na tu em i bin autim profesi nogut long laip bilong yu, na tok olsem laip bilong yu bai kamap wankain olsem wanpela klos ol i bin kukim insait long wanpela paia i tuhat.\n\n11 Na gen, em i tok olsem yu bai kamap wankain olsem wanpela bun, tru tumas olsem wanpela drai bun bilong kunai ples, we ol enimol save wokabaut antap wantaim lek bilong ol.\n\n12 Na gen, em tok yu bai kamap olsem ol plaua bilong sayor gat nil, we, taim em i mau, na sapos win i winim ol bai tromoi em i go long pes bilong graun. Na em i giaman olsem Bikpela i bin toktok long em. Na em i tok long olgeta dispela bai kamap long yu sapos yu no tanim bel, bikos long pasin nogut bilong yu.\n\n13 Na nau, O king, wanem bikpela pasin nogut tru yu bin wokim o wanem bikpela sin tru ol pipol bilong yu i bin wokim, em bai inap long God bai kotim mipela o dispela man bai jasim mipela long em?\n\n14 Na nau, O king, lukim, mipela i no sin, na yu, o king, i no sin, olsem na, dispela man i giaman long toktok long nem bilong yu, na em i profesai nating.\n\n15 Na lukim, mipela i strongpela lain, mipela bai i no inap go long kalabus o ol birua bilong mipela bai i no inap kisim mipela long kalabusim mipela, ye, na sindaun bilong yu long graun i gutpela, na bai kamap gutpela yet.\n\n16 Lukim, em i dispela man tasol, mipela i givim em long han bilong yu, yu ken wokim wanem yu laik wokim wantaim em.\n\n17 Na em i kamap we king Noa i bin tokim ol pipol long kalabusim Abinadai, na em i tokim ol pris long bung wantaim olsem em bai holim kaunsel wantaim ol long save wanem em bai wokim long Abinadai.\n\n18 Na em i kamap we ol pris i bin tokim king: Kisim em kam long mipela, olsem mipela bai askim em, na king i bin tokim ol wasman long kisim Abinadai kam long ol.\n\n19 Na ol pris i stat long askim em, olsem ol bai paulim em, we ol i ken kotim em, tasol em i bin bekim ol gut tru, inap long bekim olgeta askim bilong ol, ye, inap long mekim ol kirap nogut, long wanem, em i bin sanap strong long olgeta askim bilong ol, na daunim ol long olgeta toktok bilong ol.\n\n20 Na em i kamap we wanpela bilong ol i bin askim em: Wanem i as tru bilong ol toktok ol i bin raitim, we ol tumbuna papa bilong mipela i bin lainim, olsem:\n\n21 Gutpela tru i ol lek bilong man em i sanap long ol maunten, em i bringim gutpela nius, em i autim bel isi, em i bringim gutpela nius bilong gutpela sindaun, em i autim selvesen, em tok long Saion, God bilong Yu i rul.\n\n22 Ol wasman bilong yu bai singaut, long singsing wantaim olgeta nek, long wanem, ol bai lukim ai bilong em wantaim ai bilong ol stret, taim Bikpela i bringim bek gen Saion.\n\n23 Danis na amamas, na singsing wantaim yupela olgeta ples bilong Jerusalem i bin bagarap, long wanem, Bikpela i givim bel isi long ol pipol bilong em, em i kisim bek Jerusalem.\n\n24 Bikpela i soim holi han bilong em long ai bilong olgeta nesen, na olgeta hap bilong graun bai lukim selvesen long God bilong mipela?\n\n25 Na nau Abinadai bin tokim ol: Yupela i pris, na kusai long lainim ol dispela pipol, na kusai long save long spirit bilong profesi, tasol yupela i laikim long save long mi wanem i as tru bilong ol dispela samting?\n\n26 Mi tokim yupela, wo bai kamap long yupela bikos yupela i paulim ol pasin bilong Bikpela! Long wanem, sapos yupela i save long ol dispela samting, yupela i no lainim ol, olsem na, yupela i paulim ol pasin bilong Bikpela.\n\n27 Yupela i no traim hat wantaim olgeta bel long save, olsem na, yupela i no kisim save. Olsem na, yupela i lainim wanem ol samting long dispela pipol?\n\n28 Na ol i bin bekim: Mipela i lainim ol lo bilong Moses.\n\n29 Na gen em i tokim ol: Sapos yupela lainim lo bilong Moses, bilong wanem, yupela i no bihainim ol? Bilong wanem, yupela i putim bel bilong yupela long ol moni samting? Bilong wanem, yupela i wokim pasin pamuk na yusim strong bilong yupela long ol pamuk meri, ye, na mekim ol dispela pipol long sin, inap long Bikpela i bin salim mi kam long profesai long dispela pipol, ye, tru tumas profesai olsem bikpela bagarap nogut tru bai kam long ol dispela pipol?\n\n30 Yupela save olsem mi tok tru? Ye, yupela save olsem mi tok tru, na yupela mas guria long ai bilong God.\n\n31 Na em bai kamap we yupela bai kisim pen bikos long pasin nogut bilong yupela long wanem, yupela tok olsem yupela i lainim lo bilong Moses. Na yupela save wanem i lo bilong Moses? Selvesen bai kam long lo bilong Moses? Yupela bai tok wanem?\n\n32 Na ol i bekim na tok olsem selvesen bai kam long lo bilong Moses.\n\n33 Tasol nau Abinadai tokim ol: Mi save sapos yupela i bihainim ol lo bilong God yupela bai kisim selvesen, sapos yupela bihainim ol lo Bikpela i bin givim long Moses long Maunten Sainai, olsem:\n\n34 Mi em Bikpela God bilong yupela, em mi bin kisim yupela kamaut long graun bilong Isip, long haus kalabus.\n\n35 Yupela bai i no inap lotu long narapela God.\n\n36 Yupela bai i no inap mekim kavin long lotu long em, o mekim wankain samting olsem long heven antap na long graun aninit.\n\n37 Nau Abinadai i bin tokim ol, yupela i bin wokim olgeta ol dispela samting? Mi tokim yupela, Nogat, yupela i no wokim. Na yupela i bin lainim ol dispela pipol olsem ol bai wokim olgeta long dispela samting? Mi tokim yupela, Nogat, yupela i no wokim.\n\n", "mosiah 13": "[center][font_size=26]Sapta 13[/font_size][/center]\n\n[i]Pawa bilong God i pasim Abinadai—Em i lainim ol long Wanpela Ten Lo—Selvesen i no kam long lo bilong Moses tasol—God em yet bai atonim na kisim bek ol pipol bilong em. Klostu 148 krismas bipo Krais.[/i]\n\n1 Na nau taim king harim ol dispela toktok, em i tokim ol pris bilong em: Kisim dispela man i go na kilim em, long wanem, mipela bai mekim wanem wantaim em, man em i longlong.\n\n2 Na ol go het na traim long kisim em, tasol em i pasim ol, na tokim ol:\n\n3 Noken holim mi, nogut God bai paitim yupela sapos yupela putim ol han bilong yupela long mi, long wanem, mi no givim toktok Bikpela i bin salim mi long givim, na tu mi no tokim yupela long samting yupela i bin askim mi long tok klia, olsem na God bai i no inap larim mi long kisim bagarap long dispela taim.\n\n4 Tasol mi mas mekim kamap tru ol lo God i bin givim mi, na bikos mi bin autim tok tru yupela i belhat long mi. Na gen, bikos mi bin autim toktok bilong God yupela i jasim mi olsem mi em longlong man.\n\n5 Nau em i kamap we bihain Abinadai autim ol dispela toktok, ol pipol bilong king Noa i no putim han bilong ol long em, long wanem, Spirit bilong Bikpela i bin i stap wantaim em, na pes bilong em i kamap lait tru wankain olsem long Moses taim em i toktok wantaim Bikpela long maunten Sainai.\n\n6 Na em i bin toktok wantaim pawa na atoroti bilong God, na em i go het long toktok olsem:\n\n7 Yupela lukim olsem yupela i nogat pawa long kilim mi, olsem na mi pinisim toktok bilong mi. Ye, na mi lukim olsem bikos mi bin autim tok tru long yupela long ol pasin nogut bilong yupela, em i katim yupela long bel bilong yupela.\n\n8 Ye, na long ol toktok mi bin mekim yupela i kirap nogut na kalap nogut wantaim belhat.\n\n9 Tasol mi pinisim toktok bilong mi pastaim, na bihain wanem samting bai kamap long mi, em mi no save, tasol em i orait sapos mi kisim selvesen.\n\n10 Tasol mi tokim yupela olsem, wanem yupela bai wokim long mi bihain long mi givim toktok, em bai kamap mak na seid bilong ol samting long kam long bihain taim.\n\n11 Na nau mi ritim long yupela sampela hap lo bilong God, long wanem, mi lukim olsem ol i no bin raitim long bel bilong yupela, mi lukim olsem bikpela taim long laip bilong yupela, yupela i bin yusim long kisim save na lainim ol pasin nogut.\n\n12 Na nau, yupela tingim olsem mi bin tokim yupela olsem: Yupela bai i no inap mekim kavin long lotu long em, o mekim wankain samting olsem long heven antap, o long graun aninit o long wara aninit long graun.\n\n13 Na gen: Yupela bai i no inap nil daun long ol o lotu long ol, long wanem, mi Bikpela God bilong yupela i God bilong koros na, visitim pasin nogut bilong ol papa long ol pikinini, i go long namba tri na namba foa jeneresen long ol lain ol i les long mi,\n\n14 Na soim marimari long ol tausen bilong ol lain ol i lavim mi na bihainim ol lo bilong mi.\n\n15 Yu bai i no inap bagarapim nem bilong Bikpela God bilong yu, nating long wanem, Bikpela bai kotim man husat i bagarapim nem bilong em nating.\n\n16 Tingim sabat de na kipim holi.\n\n17 Sikispela de yu bai wok, na wokim olgeta wok bilong yu,\n\n18 Tasol namba seven de, sabat bilong Bikpela God bilong yu, yu wantaim pikinini man bilong yu o pikinini meri bilong yu, wokman bilong yu o wok meri bilong yu, o kau bilong yu, o narapela man husat i stap insait long dua long hap bilong yu bai ol i no inap wok.\n\n19 Long wanem, Bikpela i bin wokim heven na graun na sol wara, na olgeta samting i stap insait long ol long sikispela de olsem na Bikpela i bin blesim sabat de na mekim kamap holi.\n\n20 Onaim papa bilong yu na mama bilong yu, olsem yu bai i stap longpela taim long graun Bikpela God bilong yu i givim yu.\n\n21 Yupela bai i no inap kilim narapela man.\n\n22 Yupela bai i no inap wokim pasin pamuk. Yupela bai i no inap stil.\n\n23 Yupela bai i no inap giaman long bagarapim narapela man.\n\n24 Yupela bai i no inap laikim haus bilong narapela man, yupela bai i no inap laikim meri bilong narapela man, o wok boi bilong em, o wok meri bilong em, o kau bilong em o donki bilong em o samting bilong narapela man.\n\n25 Na em i kamap we bihain Abinadai pinisim ol dispela toktok, em askim ol: Yupela i bin lainim ol dispela pipol olsem ol bai bihainim stret olgeta long dispela samting na long bihainim ol dispela lo?\n\n26 Mi tokim yupela, Nogat, long wanem, sapos yupela i bin lainim ol, Bikpela i no inap salim mi kam long profesai long ol pasin nogut bilong ol dispela pipol.\n\n27 Na nau yupela tok olsem selvesen bai kam long lo bilong Moses. Mi tokim yupela olsem i gat nid olsem yupela mas bihainim lo bilong Moses long dispela taim, tasol mi tokim yupela, olsem taim bai kam we lo bilong Moses em bai yupela i no inap bihainim moa.\n\n28 Na tu, mi tokim yupela, olsem selvesen i no inap kam long lo tasol, long wanem, sapos atonmen i no i stap, we God em yet bai wokim atonmen bikos long ol sin na pasin nogut bilong ol pipol bilong em, ol bai idai olgeta sapos ol i bihainim ol lo bilong Moses tasol.\n\n29 Na nau mi tokim yupela olsem i gat nid olsem God mas givim lo long ol lain pikinini bilong Israel ye, tru tumas wanpela hatpela lo, long wanem, ol lain bilong kamapim bikhet pasin, hariap long wokim pasin nogut, na isi isi long tingim Bikpela God bilong ol.\n\n30 Olsem na wanpela lo em i bin givim long ol, ye, wanpela lo long wokim wok bilong lotu na bilong odinens, wanpela lo ol i mas strong long bihainim olgeta de, long mekim ol long tingim God na long tingim wok ol i gat long em.\n\n31 Tasol lukim, mi tokim yupela, olsem olgeta ol dispela samting em i mak bilong ol samting long kam long bihain taim.\n\n32 Na nau, ol lain pikinini bilong Israel ol i bin save gut tru long lo? Mi tokim yupela, Nogat, i no olgeta long ol i bin save long lo, na dispela bikos ol i bin kamapim belhat bilong ol, long wanem, ol i no bin save olsem ol manmeri bai kisim selvesen insait long kisim bek bilong God.\n\n33 Long wanem, lukim, Moses i no bin profesai long ol olsem Mesaia bai kam, na olsem God mas kisim bek ol pipol bilong em? Ye, na tru tumas olgeta profet ol i bin profesai long i stat tru long dispela graun ol i bin toktok moa o liklik long ol dispela samting?\n\n34 Ol i no bin tok olsem God em yet mas kam daun namel long ol lain pikinini bilong ol man, na kamap olsem man, na go het wantaim strongpela pawa long pes bilong graun?\n\n35 Ye, na tu ol i no bin tok olsem em mas kamapim tru kirap gen bilong ol idai manmeri, na olsem ol man mas givim hevi na pen long em?\n\n", "mosiah 14": "[center][font_size=26]Sapta 14[/font_size][/center]\n\n[i]Aisaia i toktok long Mesaia—Pasin daunim bel na pen bilong Mesaia em i bin autim—Em i givim sol bilong em long ofa long sin na beten long halivim ol lain ol i brukim lo. Skelim Aisaia 53. Klostu 148 krismas bipo Krais.[/i]\n\n1 Ye, tru tumas Aisaia i no tok olsem: Husat i bilip long toktok bilong mipela, na long em Bikpela i soim strong bilong em?\n\n2 Long wanem, Mesaia bai kamap bikpela long ai bilong God olsem wanpela yangpela pikinini diwai, na olsem wanpela as bilong diwai kamaut long graun i drai, skin bilong em i no gutpela o lukluk bilong em i no gutpela, na taim mipela lukim em, em nogat wanpela samting naispela i stap long em bai mekim mipela long laikim em.\n\n3 Ol man i koros na les long em, wanpela man bilong sore, na man em i save sore, na mipela haitim pes bilong mipela long em, ol man i koros long em, na mipela i no laikim em tumas.\n\n4 Tru tumas, em i kisim pen bilong mipela, na karim sore bilong mipela, tasol mipela ting God i bagarapim na givim pen long em.\n\n5 Tasol em i kisim sua bikos long pasin brukim lo bilong mipela, em i kisim sua bikos long pasin nogut bilong mipela, pen bilong em i bringim bel isi long mipela, na em i kisim sua long skin wantaim kanda long mekim yumi kamap orait.\n\n6 Mipela olgeta, i wankain olsem sipsip i paul, mipela i raun nabaut long wanwan long laik bilong mipela yet, na Bikpela i putim antap long em ol pasin nogut bilong mipela olgeta.\n\n7 Em i kisim pen nogut tru tasol em i no opim maus, ol i bin kisim em i kam long kilim wankain olsem wanpela pikinini sipsip, bilong kilim em na olsem wanpela sipsip ol i kisim em i kam long ol man bilong rausim skin bilong em na em i maus pas, olsem na em i no opim maus bilong em.\n\n8 Em i bin kamlaut long kalabus na long stretpela jasmen, na em bai toktok long jeneresen bilong em? Long wanem, em i bin las long graun em i bin lus long graun i gat laip i stap na em i bin kisim pen bikos long pasin bilong brukim lo bilong ol pipol bilong mi.\n\n9 Na em i bin wokim matmat bilong em wantaim ol lain nogut, na em i bin i stap wantaim moniman taim em idai, bikos em i no bin wokim pasin nogut o giaman wantaim maus bilong em.\n\n10 Tasol Bikpela i amamas long givim sua long em, Bikpela i putim em long sore, em bai lukim ol lain pikinini bilong em, taim Bikpela mekim sol bilong em long kamap wanpela ofa bilong sin, em bai surukim ol de bilong em bai kamap longpela, na amamas bilong Bikpela bai kamap bikpela long han bilong em.\n\n11 Mesaia bai lukim pen long sol bilong em, na bai amamas, stretpela wokman bilong mi bai stretim planti lain long save bilong em, long wanem, em bai karim pasin nogut bilong ol antap long em yet.\n\n12 Olsem na mi bai brukim long namel ol samting bilong em wantaim ol bikpela lain tru, na em bai brukim long namel ol samting em i bin kisim long pait wantaim strongpela lain, bikos em i bin givim sol bilong em long idai, na ol i bin kaunim wantaim ol lain ol i bin brukim lo na em bin karim sin bilong planti lain, na beten long halivim ol lain ol i bin brukim lo.\n\n", "mosiah 15": "[center][font_size=26]Sapta 15[/font_size][/center]\n\n[i]Krais i kamap Papa na tu Pikinini olsem wanem—Em bai mekim beten long halivim na karim sin bilong ol pipol bilong em—Ol pipol bilong em wantaim olgeta holi profet ol lain pikinini bilong em—Em i kamapim Kisim Bek—Ol liklik pikinini i gat laip oltaim oltaim. Klostu 148 krismas bipo Krais.[/i]\n\n1 Na nau Abinadai i bin tokim ol mi laikim olsem yupela mas save gut tru olsem God em yet bai kam daun namel long ol lain pikinini bilong ol man, na bai kisim bek ol pipol bilong em.\n\n2 Na bikos em i kisim skin, em bai kamap Pikinini Man bilong God, na bikos em i bihainim laik bilong Papa long skin, em i kamap Papa na Pikinini Man—\n\n3 Papa, bikos pawa bilong God i bin givim bel, na Pikinini Man, bikos long skin, olsem na em i kamap Papa na Pikinini Man—\n\n4 Na ol tupela i wanpela God, tru tru Papa oltaim oltaim bilong heven na bilong graun.\n\n5 Olsem na skin i bihainim laik bilong Spirit, o Pikinini Man bihainim laik bilong Papa, na kamap wanpela God, pesim paul pasin, na i no larim paul pasin i winim em, tasol em i larim ol pipol bilong em yet long tok bilas long em, na givim pen long em na rausim em i go ausait na ol i les long em.\n\n6 Na bihain long olgeta long dispela samting, bihain long wokim planti traipela mirakel tru namel long ol lain pikinini bilong ol man, ol man bai lidim em i go, ye, olsem Aisaia i tok, olsem wanpela maus pas sipsip ol i kisim em i go long man bilong rausim skin bilong sipsip, olsem na em i no opim maus bilong em.\n\n7 Ye, tru tumas ol pipol bai lidim, krusifaim na kilim em, tru tumas skin i bihainim laik bilong idai, laik bilong Papa i abrusim laik bilong Pikinini Man.\n\n8 Olsem na, God i bin brukim ol rop bilong idai na winim idai, na givim pawa long Pikinini Man long beten long halivim ol lain pikinini bilong ol man—\n\n9 Bikos em i bin go antap long heven, em i bin gat marimari, em i bin pulap long sore long ol lain pikinini bilong ol man, em i bin sanap namel long ol na stretpela pasin, em i bin brukim ol rop bilong idai, em i bin kisim antap long em yet ol sin na pasin brukim lo bilong ol, em i bin kisim bek ol na stretim laik bilong stretpela pasin.\n\n10 Na nau mi tokim yupela, husat bai autim jeneresen bilong em? Lukim, mi tokim yupela, olsem em bai lukim ol lain pikinini bilong em bihain long em bai ofaim sol bilong em long sin. Na nau yupela bai tok wanem? Na husat bai kamap lain pikinini bilong em?\n\n11 Lukim mi tokim yupela, olsem husat manmeri i harim ol toktok bilong ol profet, ye, long olgeta holi profet ol i bin profesai olsem Bikpela bai kam—Mi tokim yupela, olsem olgeta lain ol i bin harim toktok bilong ol, na bilip olsem Bikpela bai kisim bek ol pipol bilong em, na lukluk het long dispela de we ol i ken rausim sin bilong ol, mi tokim yupela, olsem dispela em ol lain pikinini bilong em, o i ol lain pikinini manmeri long kingdom bilong God.\n\n12 Long wanem, em i sin bilong ol lain tasol em Bikpela i bin karim, em long ol dispela lain tasol em Bikpela i bin idai, long kisim bek ol long pasin brukim lo bilong ol. Na nau, ol i no lain pikinini bilong em?\n\n13 Ye, na ol profet, na olgeta lain ol i bin opim maus bilong ol long profesai, ol i no brukim lo, mi tok long olgeta holi profet long taim graun i bin i stat? Mi tokim yupela olsem ol em ol lain pikinini bilong em.\n\n14 Na em i ol dispela lain ol i bin autim bel isi, ol i bin bringim gutnius bilong gutpela, pasin, ol i bin autim selvesen, na tok tok long Saion: God bilong Yu i rul!\n\n15 Na o gutpela tru i ol lek bilong ol lain ol i bin sanap long ol maunten!\n\n16 Na gen, gutpela tru i ol lek bilong ol lain ol i sanap long ol maunten na autim tok long bel isi yet nau!\n\n17 Na gen, gutpela tru i ol lek bilong ol lain ol bai sanap long ol maunten na autim tok long bel isi bihain long dispela taim, ye, long dispela taim na i go het na oltaim!\n\n18 Na lukim, mi tokim yupela, i no ol dispela lain tasol. Long wanem, O gutpela tru i ol lek bilong man ol sanap long ol maunten na bringim gutnius, em i papa bilong bel isi, ye, tru tumas Bikpela, em i bin kisim bek ol pipol bilong em, ye, em i bin givim selvesen long ol pipol bilong em,\n\n19 Long wanem, sapos i no long kisim bek em bin wokim long ol pipol bilong em, ol i bin redim long taim dispela graun i bin sanap, mi tokim yupela, sapos i no long dispela, olgeta manmeri i mas idai olgeta.\n\n20 Tasol lukim, ol rop bilong idai i bin bruk, na Pikinini Man i rul, na em i bin winim pawa bilong idai, olsem na, em i bin kamapim kirap gen bilong idai lain.\n\n21 Na kirap gen bai kam, tru tumas nambawan kirap gen, ye, kirap gen bilong ol lain ol i bin idai, ol i idai na ol bai idai, i go inap long kirap gen bilong Krais—long wanem, nem bilong em bai olsem.\n\n22 Na nau, kirap gen bilong olgeta profet, na olgeta lain ol i bin bilip long ol toktok bilong ol, o olgeta ol lain ol i bin bihainim ol lo bilong God, bai ol i kamaut long taim long nambawan kirap gen, olsem na ol dispela lain em long nambawan lain bilong kirap gen.\n\n23 Ol lain bai kirap long i stap wantaim God em i bin kisim ol bek, olsem na ol lain bai kisim laip oltaim oltaim insait long Krais, em i bin brukim ol rop bilong idai.\n\n24 Na dispela i ol lain ol i bin kaunim ol insait long nambawan kirap gen, na dispela i ol lain ol i bin idai bipo long Krais i bin kam, ol i no bin harim ol toktok bilong God, o ol i no bin harim ol toktok bilong selvesen long bipo. Olsem na, Bikpela bai kisim bek ol lain, na ol i bin kaunim ol insait long nambawan kirap gen, o ol bai kisim laip oltaim oltaim, bikos Bikpela i bin kisim bek ol.\n\n25 Na ol liklik pikinini tu bai kisim laip oltaim oltaim.\n\n26 Tasol lukim, na poret, na guria long ai bilong God, long wanem yupela gat as long guria, bikos Bikpela bai i no inap kisim bek manmeri ol i les long harim tok bilong em na idai long sin bilong ol, ye, tru tumas olgeta lain ol i bin idai long sin bilong ol long i stat tru long dispela graun, ol i bin les long havim tok bilong God, ol i bin save long ol lo bilong God, tasol ol i les long bihainim, dispela i ol lain ol i no bin kaunim ol insait long nambawan kirap gen taim.\n\n27 Olsem na yupela gat as long guria? Long wanem, selvesen bai i no inap kam long kain lain, bikos Bikpela i no kisim bek kain lain, olsem ye, na tu Bikpela bai i no inap kisim bek kain lain olsem, long wanem, Bikpela bai i no inap tok nogat long em yet, bikos em i no inap long tok nogat long stretpela pasin taim stretpela pasin i gat pe.\n\n28 Na nau mi tokim yupela olsem taim i kam we ol wokman bilong Bikpela bai autim selvesen bilong Bikpela long olgeta nesen, hauslain, tok ples na pipol.\n\n29 Ye, Bikpela, ol wasman bilong yu bai singaut, long singsing wantaim olgeta nek long wanem, ol bai lukim ai bilong em wantaim ai bilong ol stret, taim Bikpela i bringim bek gen Saion.\n\n30 Danis na amamas, singsing wantaim yupela long olgeta ples bilong Jerusalem em i bin bagarap, long wanem, Bikpela i givim bel isi long ol pipol bilong em, na em i kisim bek Jerusalem.\n\n31 Bikpela bai soim klia holi han bilong em long ai bilong olgeta kantri, na long olgeta arere bilong graun na bai ol i lukim selvesen long God bilong mipela.\n\n", "mosiah 16": "[center][font_size=26]Sapta 16[/font_size][/center]\n\n[i]God i kisim bek ol man long laip bilong paul na pundaun—Ol lain ol i bihainim laik bilong skin i stap yet olsem kisim bek i no inap kam—Krais i kamapim kirap gen long laip i no gat arere o long laip bilong bagarap. Klostu 148 krismas bipo Krais.[/i]\n\n1 Na nau, em i kamap we bihain long Abinadai autim ol dispela toktok, em taitim han bilong em na tok: Taim bai kam we olgeta manmeri bai lukim selvesen bilong Bikpela, we olgeta kantri, hauslain, tok ples, na pipol bai lukim ai bilong em wantaim ai bilong ol stret na tok aut stret long pes bilong God olsem ol jasmen bilong em i stret.\n\n2 Na bihain long dispela, Bikpela bai rausim ol i go ausait ol lain nogut, na ol bai gat as long singaut long pen na krai, na sapim tit bilong ol long pen, na dispela bikos ol i no harim nek bilong Bikpela, olsem na Bikpela i no kisim bek ol.\n\n3 Long wanem ol i bin bihainim laik bilong skin na kamap olsem tewel, na pawa bilong tewel bin winim ol, ye, tru tumas dispela lapun snek em i bin giamanim nambawan papa na mama bilong mipela, em i bin mekim ol pundaun, na bikos long dispela, ol manmeri bilong graun kamap long bihainim laik bilong skin, bihainim laik bilong ol yet, na kamap olsem tewel, long save nogut na gutpela, na long bihainim laik bilong tewel.\n\n4 Olsem na olgeta manmeri i bin paul pinis, na lukim, ol bai paul oltaim sapos God i no kisim bek ol pipol bilong em long dispela laip bilong paul na pundaun.\n\n5 Tasol tingim olsem man em i wok yet long bihainim yet long laik bilong skin, na bihainim ol pasin bilong sin na les long harim tok bilong God, em bai i stap yet long laip bilong pundaun na pawa bilong tewel winim em olgeta. Olsem na laip bilong dispela man bai kamap wankain olsem em i no bin wokim wok bilong kisim bek, na em i kamap birua bilong God, wankain olsem tewel i birua bilong God.\n\n6 Na nau sapos Krais i no kam long graun, toktok long ol samting bai kam yet, i luk olsem ol i bin kam pinis kisim bek bai i no inap kamap.\n\n7 Na sapos Krais i no kirap long idai, o i no brukim ol rop bilong idai, olsem matmat bai no inap win, na olsem idai bai i no inap givim pen, kirap gen bai i no inap kamap.\n\n8 Tasol kirap gen em i stap, olsem na matmat i no inap win, na Krais i winim pen bilong idai.\n\n9 Krais i lait na laip bilong graun, ye, wanpela lait i nogat arere, em bai i no inap kamap tudak, ye, na tu wanpela laip i nogat arere, we idai bai i no moa bai kamap.\n\n10 Tru tumas dispela bodi bilong idai bai senis na kamap bodi i no inap idai, na dispela bodi save bagarap bai senis long kamap bodi i no inap bagarap, na bai sanap long pes bilong jasmen ples bilong God, long em long jasim olsem long pasin bilong ol, sapos i gutpela o i nogut—\n\n11 Sapos pasin bilong ol i gutpela, long kirap gen bai kisim laip i nogat arere na amamas, na sapos pasin bilong ol i nogut, long kirap gen bai kisim bagarap i nogat arere na tewel em i bin winim ol bai kisim ol, na dispela em i hel paia—\n\n12 Bikos ol i bin bihainim laik long skin bilong ol, na ol i no beten long Bikpela taim em i givim han bilong marimari bilong em long ol, long wanem, han bilong marimari em i bin givim long ol, tasol ol i no bilip long em, ol wokman bilong Bikpela i bin tok lukaut long pasin nogut bilong ol tasol ol i no lusim pasin nogut, na Bikpela i bin tokim ol long tanim bel tasol ol i no tanim bel.\n\n13 Na nau, inap yupela mas guria na tanim bel long sin bilong yupela, na tingim olsem yupela ken kisim selvesen insait na long Krais tasol?\n\n14 Long wanem, sapos yupela i lainim lo bilong Moses, lainim tu olsem em i wanpela mak long ol samting bai kam long bihain taim—\n\n15 Lainim ol pipol olsem kisim bek bai kam insait long Krais Bikpela em i trutru Papa Oltaim Oltaim. Amen.\n\n", "mosiah 17": "[center][font_size=26]Sapta 17[/font_size][/center]\n\n[i]Alma i bilip long Abinadai na raitim ol toktok bilong em—Abinadai idai long paia—Em i profesai olsem ol man ol i kilim em bai ol i idai long sik na paia. Klostu 148 krismas bipo Krais.[/i]\n\n1 Na nau em i kamap we bihain long Abinadai pinisim toktok bilong em, king i bin tokim ol pris bilong ol long ol i kisim em na kilim em.\n\n2 Tasol wanpela pris nem bilong em Alma em i tumbuna pikinini bilong Nifai i bin i stap namel long ol. Na em i yangpela man, na em i bilip long ol toktok Abinadai i bin autim, long wanem, em i bin save long pasin nogut Abinadai i bin tokaut long ol, olsem na em i stat long askim king olsem em bai i no inap belhat long Abinadai, tasol larim em long go wantaim bel isi.\n\n3 Tasol king i bin belhat nogut tru na tokim ol pris long rausim Alma namel long ol, na salim ol wokman bilong em long painim em long kilim.\n\n4 Tasol Alma bin ronawe long ol na hait inap long ol i no painim em. Na em i bin hait i stap long planti de na raitim olgeta toktok Abinadai bin autim.\n\n5 Na em i kamap we king i bin tokim ol wasman bilong em long raunim Abinadai na kisim, na ol bin pasim em wantaim rop na tromoim em go insait long kalabus.\n\n6 Na tripela de i go pinis, na bihain em i kisim kaunsel wantaim ol pris bilong em, king askim ol wasman long kisim Abinadai kam long em gen.\n\n7 Na king tokim em: Abinadai, mipela kotim yu, na yu inap long idai.\n\n8 Bikos yu bin tok olsem God em yet bai kam daun namel long ol lain pikinini bilong ol man, na nau bikos long dispela as yu bai idai na yu mas tingting long olgeta toktok na yu bin bagarapim mi wantaim ol pipol bilong mi.\n\n9 Nau Abinadai i tokim em: Mi tokim yu, mi bai i no inap tok olsem long ol toktok mi bin autim long yu long dispela pipol, bikos ol dispela toktok i tru, na long soim long yu olsem ol toktok i tru, mi bin givim mi yet long han bilong yu.\n\n10 Ye, na mi bai kisim pen i go inap long mi bai idai, na mi bai i no inap tok giaman long ol toktok bilong mi, na ol bai sanap olsem witnes long birua long yu. Na sapos yupela kilim mi, yupela bai kapsaitim blut i nogat rong, na dispela tu bai sanap olsem witnes long birua long yu long las de.\n\n11 Na nau king Noa i klostu lusim em go, bikos em i bin poret long ol toktok bilong em, long wanem em i bin poret olsem jasmen bilong God bai kamap long em.\n\n12 Tasol ol pris ol i bin apim nek bilong ol long sutim tok long em na ol i stat long kotim em olsem: Em i tok nogut long king. Olsem na ol i bin tanim bel bilong king long belhat long em, na king Noa i bin givim em long ol wokman bilong em long kilim em.\n\n13 Na em i kamap we ol i kisim em na pasim em wantaim rop, na kukim skin bilong em wantaim paia stik, ye, inap long em i bin idai.\n\n14 Na nau taim paialait i stat long kukim em, em bin singaut long ol, olsem:\n\n15 Lukim, tru tumas em bai kamap we ol lain pikinini bilong yupela bai mekim planti lain long kisim pen wankain olsem yupela i wokim long mi nau, tru tumas ol pen bilong idai long paia, na dispela bikos ol bai bilip long selvesen bilong Bikpela, God bilong ol.\n\n16 Na em bai kamap we olgeta kainkain sik bai givim pen long yupela bikos long pasin nogut bilong yupela.\n\n17 Ye, na ol birua bilong yupela bai paitim yupela long olgeta sait, na bai ronim na tromoi nabaut yupela i go i kam, tru tumas wankain olsem ol wail na enimol nogut tru i ronim wail sipsip.\n\n18 Na ol birua bilong yupela bai painim na kisim yupela long dispela de, na bihain yupela bai kisim pen wankain olsem mi kisim, ol pen bilong idai long paia.\n\n19 Olsem na God bai bekim ol lain ol i bagarapim ol pipol bilong em. O God, kisim sol bilong mi.\n\n20 Na nau, taim Abinadai autim ol dispela toktok, em i bin pundaun, bikos em i bin idai long paia, ye, ol birua bilong em i bin kilim em bikos em i no inap tok nogat long ol lo bilong God, olsem na em i bin pasim tok tru long ol toktok bilong em wantaim idai bilong em.\n\n", "mosiah 18": "[center][font_size=26]Sapta 18[/font_size][/center]\n\n[i]Alma i hait na autim toktok bilong God—Em i tok klia long promis bilong baptisim na Wokim baptisim long ol wara Momon—Em i kirapim Sios bilong Krais na odenim ol pris—Ol i wok long lukautim ol yet na lainim ol pipol—Alma wantaim ol pipol bilong em i ronawe long King Noa na i go long ples we nogat man i stap. Klostu 147–145 krismas bipo Krais.[/i]\n\n1 Na nau, em i kamap we Alma, em i ronawe long ol wokman bilong king Noa, na em i bin tanim bel long ol sin na pasin nogut bilong em, na hait long go nabaut namel long ol pipol, and em i stat long lainim ol toktok bilong Abinadai—\n\n2 Ye, long ol samting bai kam long bihain taim, na tu long kirap gen bilong idai lain, na long kisim bek bilong ol pipol we dispela bai kamap insait long pawa, na long pen, na long idai bilong Krais, na tu long kirap gen bilong em na go antap long heven.\n\n3 Na em i bin lainim planti pipol ol i laikim long harim toktok bilong em. Na em i bin hait na lainim ol, olsem king bai i no inap save. Na planti lain bin bilip long ol toktok bilong em.\n\n4 Na em i kamap we planti lain ol i bin bilip long em ol i bin go long wanpela ples ol i kolim Momon, na dispela nem em i bin kam long wanpela king em i bin stap long arere bilong graun we planti wail enimol i bin save kam long wan wan taim.\n\n5 Nau, wanpela klinpela wara tru i bin i stap long Momon, na Alma i bin go long dispela hap, bikos bus wantaim liklik ol diwai i bin i stap klostu long wara, we em i bin hait long san we king bai i no inap painim em.\n\n6 Na em i kamap we planti lain ol i bilip long em ol i bin go long dispela hap long harim ol toktok bilong em.\n\n7 Na em i kamap we bihain long planti de i go pas na planti lain i bin bung wantaim long ples Momon, long harim ol toktok bilong Alma. Ye, olgeta lain ol i bilip long ol toktok bilong em i bin bung wantaim long harim ol toktok bilong em. Na em i bin lainim ol na autim toktok long ol long tanim bel, na long kisim bek na long bilip long Bikpela.\n\n8 Na em i kamap we em i bin tokim ol: Lukim, wara Momon i stap (long wanem, ol i bin kolim nem bilong wara olsem), na nau bikos yupela laikim long kam insait long banis bilong God, na long kamap ol pipol bilong em, na laikim long skelim ol hevi bilong yupela namel long yupela yet, inap long ol hevi bai kamap isi,\n\n9 Ye, na laikim long krai wantaim ol lain ol i krai, ye, na givim bel isi long ol lain ol i gat nid long bel isi, na sanap olsem witnes bilong God olgeta taim na long olgeta samting na long olgeta ples we yupela bai i stap i go inap long taim bilong idai, olsem God bai kisim bek yupela na kaunim wantaim ol lain ol bai kirap gen long taim long nambawan kirap gen, inap long yupela bai kisim laip oltaim oltaim.\n\n10 Nau mi tokim yupela, sapos dispela i laik long bel bilong yupela, bilong wanem yupela bai i no inap baptais long nem bilong Bikpela, olsem wanpela witnes long ai bilong em, olsem yupela bai mekim promis wantaim em, olsem yupela bai sevim em na bihainim ol lo bilong em, inap long em bai kapsaitim moa spirit bilong em long yupela?\n\n11 Na nau taim ol pipol harim ol dispela toktok, ol i amamas na paitim han bilong ol na tok: Dispela i laik long bel bilong mipela.\n\n12 Na nau em i kamap we Alma i bin kisim Hilam, bikos em i bin nambawan man namel long ol, na go sanap long wara, na singaut na tok olsem: O Bikpela, kapsaitim Spirit bilong yu long wokman bilong yu, olsem em bai wokim dispela wok wantaim klinpela bel tru.\n\n13 Na taim Alma pinisim ol dispela toktok, Spirit bilong Bikpela i bin kamap long Hilam, na Alma tok: Hilam, mi gat atoroti long God gat Olgeta Pawa long baptaisim yu, na dispela baptisim i wanpela witnes long soim olsem yu bin mekim promis long sevim em i go inap long taim yu idai long skin, na inap Spirit bilong Bikpela bai kamap long yu, na inap God bai givim yu laip oltaim oltaim, insait long kisim bek bilong Krais, em i bin redim long i stat tru taim dispela graun i bin sanap.\n\n14 Na bihain Alma autim ol dispela toktok, Alma wantaim Hilam bin go aninit long wara, na ol tupela i bin kamap na kamaut long wara wantaim amamas, bikos Spirit i bin kamap long ol.\n\n15 Na gen, Alma i bin kisim narapela man, na go long wara long nambatu taim, na baptaisim em wankain olsem em bin wokim bipo, tasol em yet i no go aninit long wara gen.\n\n16 Na Alma i bin baptaisim olgeta manmeri ol i bin go long ples Momon olsem, na olgeta i namba long tu handret na foa sol, ye, na ol i bin baptais long wara Momon, na ol i bin kisim grasia bilong God.\n\n17 Na ol i kamap Sios bilong God, o Sios bilong Krais, long dispela taim i go het. Na em i kamap we yu husat i bin baptais wantaim pawa na atoroti bilong God em ol bai kaunim yu i go long Sios bilong em.\n\n18 Na em i kamap we Alma, bikos em i bin gat atoroti long God, em i bin odenim ol pris, tru tumas wanpela pris long lukautim faipela ten memba long Sios, na em i bin odenim ol long autim toktok bilong God long ol, na long lainim ol long ol samting long kingdom bilong God.\n\n19 Na em i bin tokim ol long lainim ol samting em i bin lainim ol na tu long ol samting em i bin autim long maus bilong ol holi profet.\n\n20 Ye, tru tumas em i bin tokim ol olsem ol i mas toktok long tanim bel na long bilip long Bikpela tasol, em i bin kisim bek ol pipol bilong em.\n\n21 Na em i bin tokim ol olsem ol i no ken pait namel long ol yet, tasol ol i mas wan bel long lukluk het long Krais na bilip long wanpela bilip na wanpela baptisim, na wan bel long bung wantaim na lav namel long ol yet.\n\n22 Na em i bin tokim ol long autim toktok bilong God olsem. Na ol i bin kamap lain pikinini bilong God olsem.\n\n23 Na em i bin tokim ol olsem ol i mas kipim sabat de holi, na tu ol i mas tok tenkyu long Bikpela, God bilong ol long olgeta de.\n\n24 Na tu em i bin tokim ol olsem ol pris em i bin odenim mas wok wantaim han bilong ol yet long kisim kaikai na klos.\n\n25 Na wanpela de long wanwan wik em i bin makim we ol pris mas bungim ol yet long lainim ol pipol, na long lotu long Bikpela, God bilong ol, na tu long bung wantaim olgeta taim olsem long pawa bilong ol yet.\n\n26 Na ol pris i no ken i stap long skin bilong ol pipol long kisim kaikai na klos, tasol ol bai kisim grasia bilong God long wok bilong ol, olsem ol bai kamap strong long Spirit, long kisim save bilong God, inap long ol bai lainim wantaim pawa na atoroti bilong God.\n\n27 Na tu Alma i bin tokim ol pipol bilong Sios long givim ol samting ol i gat, wanwan man long givim wanem samting ol i gat, sapos wanpela man i gat planti, em mas givim moa, na man husat gat liklik mas givim liklik na, narapela man mas givim long man husat i nogat samting.\n\n28 Na olsem ol i mas givim ol samting bilong ol long laik na gutpela laik bilong ol yet long God, na long ol pris ol i gat nid, ye, na long wanwan manmeri ol i gat nid long kaikai na klos.\n\n29 Na em i bin tokim ol olsem God i bin tok na ol i bin wokim stretpela pasin long ai bilong God, long halivim ol yet long skin na long spirit olsem long nid bilong ol.\n\n30 Na nau em i kamap we olgeta long dispela samting i bin kamap long Momon, ye, long wara Momon, long bus klostu long wara Momon, ye, long ples Momon, long wara Momon, long bus long Momon, gutpela tru long ai bilong ol lain ol i bin kam long dispela hap long kisim save long Ridima bilong ol, ye, gutpela tru long ol blesin ol i bin kisim, long wanem, ol i bai singsing long amamasim em oltaim.\n\n31 Na ol dispela samting i bin kamap long arere stret bilong dispela graun, olsem king bai i no inap save.\n\n32 Tasol lukim, em i kamap we king, taim em i kamap long save long ol pipol wokabaut i go i kam, em i bin salim ol wokman bilong em long lukaut long ol. Olsem na ol wokman bilong king bin tok save long em, taim ol i bung long harim ol toktok bilong Bikpela long wanpela de.\n\n33 Na nau king i bin tok olsem Alma i tanim bel bilong ol pipol long ol i no ken harim tok bilong em, olsem na em i salim ol ami bilong em long bagarapim ol.\n\n34 Na em i kamap we Alma wantaim ol pipol bilong Bikpela ol i bin harim tok save olsem ol ami bilong king bai kam, olsem na ol kisim haus sel bilong ol wantaim famili bilong ol na go long ples we nogat man i stap.\n\n35 Na namba bilong ol i klostu foa handret na faipela ten sol.\n\n", "mosiah 19": "[center][font_size=26]Sapta 19[/font_size][/center]\n\n[i]Gidion i tingting long kilim King Noa—Ol lain bilong Leman i kamap long graun bilong Nifai—King Noa idai long paia—Limhai i kamap wanpela aninit long narapela king long king long ol lain bilong Leman. Klostu 145–121 krismas bipo Krais.[/i]\n\n1 Na em i kamap we ami bilong king ol i bin go bek gen, bihain long painim ol pipol bilong Bikpela.\n\n2 Na nau lukim, ol ami bilong king i kamap liklik, bikos namba bilong ol i go daun, na ol pipol ol i stap yet long graun bilong Nifai ol i stat long bruknabaut namel long ol yet.\n\n3 Na wanpela liklik namba long ol pipol ol i stat long belhat long king, na wanpela bikpela tok pait tru i bin i stat namel long ol yet.\n\n4 Na nau wanpela man namel long ol nem bilong em Gidion, na bikos em i wanpela strongpela man na wanpela birua bilong king, olsem na em i bin rausim naip bilong pait bilong em long pait, na tok tru antap long belhat bilong em olsem em bai kilim king.\n\n5 Na em i kamap we em i bin pait wantaim king, na taim king lukim olsem Gidion klostu i kilim em, em i bin ronawe na ron i go antap long taua i stap klostu long tempel.\n\n6 Na Gidion i bin ron bihain long em na klostu go antap long taua long kilim em, na king i lukluk raun nabaut long graun bilong Semlon, na lukim, ami long ol lain bilong Leman i kamap pinis insait long graun bilong Semlon.\n\n7 Na nau king i singaut wantaim pen long sol bilong em na tok: Gidion, noken kilim mi, long wanem, ol lain bilong Leman i kamap long mipela, na ol bai bagarapim mipela, ye, ol bai bagarapim ol pipol bilong mi.\n\n8 Na nau king i wari long laip bilong em yet na i no wari long laip bilong ol pipol bilong em, tasol Gidion i bin lusim em i go.\n\n9 Na king tokim ol pipol long ronawe long ol lain bilong Leman, na em yet i bin lidim ol, na ol i bin ronawe i go long ples we nogat man i stap wantaim ol meri na pikinini bilong ol.\n\n10 Na em i kamap we ol lain bilong Leman ol i bin go bihain long ol, na abrusim ol, na i stat long kilim ol.\n\n11 Nau em i kamap we king i bin tokim ol pipol olsem olgeta man mas lusim bihain ol meri wantaim pikinini bilong ol, na ronawe long ol lain bilong Leman.\n\n12 Nau planti man ol i no laik lusim bihain ol meri wantaim ol pikinini bilong ol, olsem na ol i bin i stap long idai wantaim ol. Na sampela man ol bin lusim bihain ol meri wantaim ol pikinini bilong ol na ronawe.\n\n13 Na em i kamap we ol man ol i stap bihain wantaim ol meri na ol pikinini bilong ol bin askim ol naispela pikinini meri bilong ol long sanap na askim ol lain bilong Leman olsem ol i no ken kilim ol.\n\n14 Na em i kamap we ol lain bilong Leman ol i bin sore long ol, long wanem, ol naispela naispela meri bilong ol i bin winim bel long ol lain bilong Leman.\n\n15 Olsem na ol lain bilong Leman i no bin kilim ol, tasol kisim ol olsem kalabus na karim ol i go bek long graun bilong Nifai na tokim ol olsem mipela bai givim yupela graun tasol yupela mas givim king Noa long han bilong mipela, na givim long ol samting bilong ol, Wanpela hap long samting bilong ol, tru tumas, wanpela hap long gol bilong ol, na silva bilong ol, na olgeta ol dispela samting bilong ol, na olsem ol bai baim takis long king long ol lain bilong Leman long wan wan krismas.\n\n16 Na nau wanpela pikinini man bilong king Noa, nem bilong em Limhai i bin i stap namel long ol lain ol i bin kisim ol kalabus.\n\n17 Na nau Limhai i bin laikim olsem papa bilong em bai i no inap kisim bagarap, tasol Limhai i bin save gut tru long ol pasin nogut long papa bilong em, na em yet i wanpela stretpela man.\n\n18 Na em i kamap we Gidion i bin hait long salim ol man i go long ples we nogat man i stap, long painim king na ol lain ol i bin go wantaim em. Na em i kamap we ol i bin bungim olgeta pipol long ples we nogat man i stap tasol ol i no painim king wantaim ol pris bilong em.\n\n19 Nau ol pipol i bin tok tru antap long bel bilong ol olsem ol bai go bek long graun bilong Nifai na sapos ol painim ol meri na pikinini bilong ol wantaim ol man ol i bin lusim ol bihain na sapos ol i bin kilim ol idai, ol bai bekim bek na idai wantaim ol.\n\n20 Na king i bin pasim ol olsem ol bai i no inap go bek, na ol i bin belhat long king, na kukim em long paia long givim pen i go inap long em idai.\n\n21 Na tu ol i bin klostu kisim ol pris na kukim ol i dai, tasol ol i bin ronawe long ol.\n\n22 Na em i kamap we ol i klostu go bek long graun bilong Nifai, na ol bungim ol man bilong Gidion. Na ol man bilong Gidion ol i bin tokim ol long olgeta samting i bin kamap long ol meri na pikinini bilong ol, na olsem ol lain bilong Leman ol i bin givim graun long ol long kisim na long baim takis long ol inap long wanpela hap long olgeta samting ol i gat.\n\n23 Na ol pipol i bin tokim ol man bilong Gidion olsem ol i bin kilim king, na ol pris bilong em ol i bin ronawe na ol i go longwe long ples we nogat man i stap.\n\n24 Na em i kamap we bihain ol pinisim wanem ol i bin wokim, ol i go bek long graun bilong Nifai wantaim amamas, bikos ol meri na pikinini bilong ol i no bin kilim, ol na ol i tokim Gidion wanem ol i bin wokim long king.\n\n25 Na em i kamap we king long ol lain bilong Leman i bin tok tru antap long ol, olsem ol pipol bilong em bai ol i no inap kilim ol.\n\n26 Na tu Limhai, bikos em i pikinini man bilong king, ol pipol i bin makim em long kamap king, na mekim tok tru antap long king long ol lain bilong Leman olsem ol pipol bilong em bai baim takis long em, inap long wanpela hap long olgeta samting ol i gat.\n\n27 Na em i kamap we Limhai i stat long kirapim kingdom na long kamapim bel isi namel long ol pipol bilong em.\n\n28 Na king long ol lain bilong Leman i bin putim ol wasman raun nabaut long graun bilong Nifai, olsem em bai lukautim ol pipol bilong Limhai insait long graun bilong Nifai, we ol bai i no inap go long ples we nogat man i stap, na em i bin lukautim ol wasman bilong em wantaim takis em bin kisim long ol lain bilong Nifai.\n\n29 Na nau king Limhai i bin i stap long bel isi long kingdom bilong em long tupela krismas, na ol lain bilong Leman i no bikhet long ol o traim long bagarapim ol.\n\n", "mosiah 20": "[center][font_size=26]Sapta 20[/font_size][/center]\n\n[i]Ol pris bilong Noa i stilim sampela pikinini meri bilong ol lain bilong Leman—Ol lain bilong Leman i kirapim bikpela pait wantaim Limhai na ol pipol bilong em—Ol pipol bilong Limhai i bin rausim bek planti tru long ol lain bilong Leman na kirapim bel isi. Klostu 145–123 krismas bipo Krais.[/i]\n\n1 Nau ol pikinini meri long ol lain bilong Leman ol i save bung ol yet long wanpela ples insait long Semlon long singsing, na long danis, na long amamasim ol yet.\n\n2 Na em i kamap we wanpela liklik namba long ol i bin bung long wanpela de long singsing na long danis.\n\n3 Na nau ol pris bilong king Noa, bikos ol i sem long go bek long siti bilong Nifai, ye, na tu ol i bin poret olsem ol pipol bai kilim ol, olsem na ol i no go bek long ol meri na ol pikinini bilong ol.\n\n4 Na bikos ol i bin i stap long ples we nogat man i stap, na lukim ol pikinini meri bilong ol lain bilong Leman, olsem na ol i bin wet na was long ol,\n\n5 Na taim liklik namba long ol i bin bung long danis, ol i kamaut long ples hait na kisim ol na karim ol i go long ples we nogat man i stap, ye, ol bin karim tupela ten foa pikinini meri bilong ol lain bilong Leman i go long ples we nogat man i stap.\n\n6 Na em i kamap we taim ol lain bilong Leman painim olsem ol pikinini meri bilong ol i lus ol i belhat wantaim ol pipol bilong Limhai, long wanem, ol i ting olsem ol pipol bilong Limhai i bin wokim.\n\n7 Olsem na ol i bin salim ami bilong ol long go, ye, tru tumas king em yet i bin lidim ol pipol bilong em, na ol i go long graun bilong Nifai long bagarapim ol pipol bilong Limhai.\n\n8 Na nau Limhai i bin lukim ol long taua, tru tumas em bin save long olgeta i redi long kirapim bikpela pait, olsem na em i bin bungim wantaim ol pipol bilong em, na wetim ol long ol gaden na bus.\n\n9 Na em i kamap we taim ol lain bilong Leman i kam, ol pipol bilong Limhai i stat long kamap long ol ples hait bilong ol, na i stat long kilim ol.\n\n10 Na em i kamap we pait i bin kamap nogut tru, long wanem, ol pipol bilong Limhai i bin pait olsem ol laien ol i save pait long kisim ol enimol long kaikai.\n\n11 Na em i kamap we ol pipol bilong Limhai i stat long ronim ol lain bilong Leman i go bek, tasol ol pipol bilong Limhai ol i no planti tru olsem wanpela hap long ol lain bilong Leman. Tasol ol i bin pait long laip bilong ol, na long meri bilong ol na long pikinini bilong ol, olsem na ol i bin pait nogut tru olsem ol masalai.\n\n12 Na em i kamap we ol i bin painim king long ol lain bilong Leman namel long namba bilong ol idai man bilong ol, tasol em i no idai, tasol em bin kisim bikpela sua na ol i bin lusim em bihain, bikos ol pipol bilong em i bin ronawe hariap tru.\n\n13 Na ol pipol bilong Limhai i kisim em na ol i pasim ol sua bilong em, na kisim em kam long Limhai, na tok: Lukim, mipela i kisim kam, king long ol lain bilong Leman em bin kisim sua na pundaun namel long ol idai man bilong ol, na ol pipol bilong em bin lusim em bihain, na lukim, mipela i kisim em i kam long yu, na nau yumi kilim em.\n\n14 Tasol Limhai tokim ol: Yupela bai i no inap kilim em, tasol kisim em kam olsem mi bai lukim em. Na ol kisim em i kam. Na Limhai bin askim em: As tru long yupela kamap long pait wantaim ol pipol bilong mi em bilong wanem? Lukim, ol pipol bilong mi ol i no brukim tok tru antap mi bin mekim long yu, olsem na, yupela i brukim tok tru antap yupela i bin mekim wantaim ol pipol bilong mi na long wanem as tru?\n\n15 Na nau king i tok: Mi bin brukim tok tru antap bikos ol pipol bilong yu ol i bin karim i go awe ol pikinini meri bilong ol pipol bilong mi, olsem na mi bin belhat na lidim ol pipol bilong mi long kamaut pait wantaim ol pipol bilong yu.\n\n16 Na nau Limhai i no bin harim long ol dispela samting, olsem na em tok: Mi bai painim ol pipol bilong mi na husat man tru wokim dispela samting bai idai. Olsem na em i bin askim long painim gut namel long ol pipol bilong em.\n\n17 Nau taim Gidion harim ol dispela samting, na bikos em kepten bilong king, olsem na em i bin go na tokim king: Mi askim yu olsem noken wokim wanpela samting long ol pipol na noken ting olsem ol pipol bilong yu bin wokim ol dispela samting.\n\n18 Long wanem, yu tingim ol pris bilong papa bilong yu, ol dispela pipol i bin traim long bagarapim? Na ol i no i stap long ples we nogat man i stap? Na em i no ol lain ol i bin stilim ol pikinini meri long ol lain bilong Leman?\n\n19 Na nau, lukim, na tokim king long ol lain bilong Leman long ol dispela samting, olsem em bai tokim ol pipol bilong em inap long ol bai mekim belkol bilong ol long mipela, long wanem, lukim ol i redi pinis long pait wantaim mipela, na tu lukim mipela i no planti lain.\n\n20 Na lukim, ol i kam wantaim planti lain tru bilong ol, na mipela bai idai olgeta sapos king i no mekim bel kol bilong ol long mipela.\n\n21 Long wanem, ol toktok Abinadai i bin profesai long mipela i no kamap tru—na olgeta long dispela samting i kamap bikos mipela i no harim ol toktok bilong Bikpela, na tanim bel long pasin nogut bilong mipela?\n\n22 Na nau mipela mas mekim bel kol bilong king, na mipela mas kamapim tok tru tru antap yumi bin mekim wantaim em, long wanem, em i moa beta long yumi long i stap long kalabus na long yumi long idai, olsem na, mipela mas pasim planti blut long kapsait.\n\n23 Na nau Limhai i bin tokim king olgeta samting long papa bilong em, na ol pris ol i bin ronawe i go long ples we nogat man i stap, na tokim king olsem em i ol pris ol i bin karim ol pikinini meri bilong ol i go.\n\n24 Na em i kamap we bel bilong king i kol long ol pipol bilong Limhai, na em i tokim ol: Yumi go het long bungim ol pipol bilong mi, han nating, na mi promis long yu wantaim tok tru antap olsem ol pipol bilong mi bai ol i no inap kilim ol pipol bilong yu.\n\n25 Na em i kamap we ol pipol bilong Limhai i bin bihainim king, na go het han nating long bungim ol lain bilong Leman. Na em i kamap we ol bungim ol lain bilong Leman, na king long ol lain bilong Leman i bin nil daun em yet long pes bilong ol, na mekim gutpela toktok long nem bilong ol pipol bilong Limhai.\n\n26 Na taim ol lain bilong Leman ol i bin lukim olsem ol pipol bilong Limhai i no karim ol samting bilong pait, ol i bin sore long ol na bel kol i bin kamap long ol, olsem na ol i bin go bek wantaim king bilong ol long graun bilong ol yet wantaim bel isi.\n\n", "mosiah 21": "[center][font_size=26]Sapta 21[/font_size][/center]\n\n[i]Ol lain bilong Leman i paitim na winim ol pipol bilong Limhai—Ol pipol bilong Limhai bin bungim Amon na tanim bel—Ol tokim Amon long tupela ten foa plet long ol lain bilong Jaret. Klostu 122–121 krismas bipo Krais.[/i]\n\n1 Na em i kamap we Limhai wantaim ol pipol bilong em i bin go bek long siti bilong Nifai, na i stat long i stap gen long graun wantaim bel isi.\n\n2 Na em i kamap we bihain long planti de i go pinis na ol lain bilong Leman i stat gen long sutim bel bilong ol long belhat long ol lain bilong Nifai, na ol i stat gen long kam long ol arere long graun raunabaut.\n\n3 Nau ol i no traim long kilim ol, bikos long tok tru antap king bilong ol i bin mekim long Limhai, tasol ol paitim ol pipol bilong Limhai long ol sik bilong ol, na bosim ol, na i stat long putim hevi samting long baksait bilong ol long karim, na tok goan long ol olsem long wanpela maus pas donki—\n\n4 Ye, olgeta long dispela samting i bin kamap long kamapim tru ol toktok bilong Bikpela.\n\n5 Na nau pen bilong ol lain bilong Nifai i kamap bikpela tru, na nogat wanpela rot i stap we bai ol i kamap fri long han long ol lain bilong Leman, long wanem, ol lain bilong Leman i bin raunim ol long olgeta sait.\n\n6 Na em i kamap we ol pipol i stat long belhat long king bikos long pen bilong ol, na ol i stat long laikim olsem ol bai pait wantaim ol. Na belhat bilong ol i bin givim nogut pen tru long king, wantaim olsem na king i bin tok orait long ol olsem ol bai wokim laik bilong ol.\n\n7 Na ol i bin bung wantaim ol yet gen, na kisim klospait bilong ol, na go long rausim ol lain bilong Leman long graun bilong ol.\n\n8 Na em i kamap we ol lain bilong Leman i winim ol, na ronim ol i go bek, na kilim planti bilong ol.\n\n9 Na nau bikpela sore tru na krai i bin kamap namel long ol pipol bilong Limhai, meri krai long man bilong em, pikinini man wantaim pikinini meri krai long papa bilong ol, na ol brata krai long ol lain brata bilong ol.\n\n10 Nau namba long ol meri em ol man ol bin idai bin kamap planti tru long graun bilong Nifai, na ol i bin krai nogut tru long olgeta de, long wanem, bikpela poret tru long ol lain bilong Leman i bin kamap long ol.\n\n11 Na em i kamap we krai bilong ol long olgeta taim bin sikrapim bel long ol pipol bilong Limhai em ol i no i dai long belhat long ol lain bilong Leman, na ol i go gen long pait, tasol ol lain bilong Leman ol i bin ronim ol bek gen, na lusim planti lain bilong ol.\n\n12 Ye, ol i bin go gen long tripela taim, na lus wankain olsem bipo, na ol lain ol i no kilim ol bin go bek gen long siti bilong Nifai.\n\n13 Na ol lain i bin daunim ol yet, tru tumas inap long go daun long das, givim ol yet long ol lain bilong Leman long kalabusim, ol, long paitim na long ronim ol i go i kam, na long putim hevi samting long ol long karim, olsem long laik bilong birua bilong ol.\n\n14 Na ol i bin daunim ol yet, tru tumas ol i bin daunim ol yet long daun bilo stret, na ol i krai nogut tru long God, ye, tru tumas ol i bin krai long God olgeta de olsem em bai rausim ol long pen bilong ol.\n\n15 Na nau Bikpela i bin isi long harim krai bilong ol bikos long pasin nogut bilong ol, tasol Bikpela i bin harim krai bilong ol, na i stat long mekim bel bilong ol lain bilong Leman kamap bel isi inap long ol i stat long rausim sampela hevi long ol, tasol Bikpela i no ting olsem em i orait long em long rausim ol long kalabus.\n\n16 Na em i kamap we sindaun bilong ol i stat long kamap gutpela liklik long graun bilong Nifai, na ol i stat long planim ol raisnabaut na lukautim ol sipsip na bulmakau, na ol i bin gat planti kaikai, inap long ol i no hangre.\n\n17 Nau namba long ol meri i planti tru na i winim namba long ol man, olsem na king Limhai bin tokim wanwan man long givim kaikai long ol meri na ol pikinini long ol lain husat i nogat papa, olsem ol bai i no inap idai long hangre, na ol i bin wokim dispela, bikos bikpela namba tru long ol i bin idai.\n\n18 Nau ol pipol bilong Limhai i bin bung wantaim i stap long wanpela bodi stret, na lukautim gut tru ol raisnabaut wantaim sipsip na bulmakau bilong ol.\n\n19 Na king i no bilip long wokabaut em yet ausait long banis bilong siti, na taim em i i go ausait long banis bilong siti, em mas go wantaim ol wasman bilong em, bikos em i bin poret nogut ol lain bilong Leman bai kisim em.\n\n20 Na em i tokim ol pipol bilong em long lukaut long graun raunabaut, we bai ol ken kisim ol pris ol i bin ronawe i go long ples we nogat man i stap, em ol i bin stilim ol pikinini meri long ol lain bilong Leman na ol i bin kamapim bikpela bagarap tru long ol.\n\n21 Long wanem, ol i bin laik kisim ol long mekim save long ol, long wanem, ol i bin kam long graun bilong Nifai long nait, na stilim raisnabaut wantaim planti ol samting i dia tumas bilong ol, olsem na, ol i bin wetim ol.\n\n22 Na em i kamap we nogat moa trabel i bin kamap namel long ol lain bilong Leman na ol pipol bilong Limhai, i go inap long taim Amon wantaim ol brata bilong em i bin kam long graun bilong Nifai.\n\n23 Na king taim em i go ausait long banis bilong siti wantaim wasman bilong em, i bin painim Amon na ol brata bilong em, na ting olsem ol i pris bilong Noa olsem na em i bin tokim ol wasman bilong em long kisim ol, na pasim ol wantaim rop na tromoi ol i go long kalabus. Na sapos ol lain em ol pris bilong Noa, em bai askim ol pipol long kilim ol idai.\n\n24 Tasol taim em i save olsem ol i no bin pris bilong Noa, tasol ol i ol brata bilong em, na ol i bin kam long graun bilong Jarahemla, em i amamas nogut tru.\n\n25 Nau bipo Amon i bin kam, king Limhai i bin salim wanpela liklik namba long ol man i go long painim graun bilong Jarahemla, tasol ol i no painim, na ol i bin lus long ples we nogat man i stap.\n\n26 Tasol, ol i bin painim wanpela graun we ol pipol i bin sindaun bipo, ye, wanpela graun i bin karamap wantaim ol bun i trai, ye, wanpela graun we ol pipol i bin sindaun bipo na ol i bin kisim bagarap olgeta, na ol i bin ting olsem em i graun bilong Jarahemla, olsem na ol i bin go bek long graun bilong Nifai, na i no planti de i go pas bihain long ol i go bek, na Amon i bin kam.\n\n27 Na ol i kisim kam wanpela rekot wantaim ol, tru tumas wanpela rekot bilong ol pipol em bun bilong ol, ol i bin painim, na dispela rekot ol i bin katim na raitim long ol plet long ston ain.\n\n28 Na nau Limhai i bin amamas gen taim em i harim long maus bilong Amon olsem king Mosaia i gat presen bilong God, we em i ken tanim tok long kain rekot ol i bin katim na raitim, ye, na Amon tu i bin amamas.\n\n29 Tasol Amon wantaim ol brata bilong em ol i bin sore bikos planti tru long ol lain brata bilong ol, ol i bin kilim ol.\n\n30 Na tu olsem king Noa wantaim ol pris bilong em ol i bin mekim ol pipol long wokim tumas sin na pasin nogut long birua long God, na tu ol i bin krai long idai bilong Abinadai, na tu long Alma na ol pipol ol i bin lusim graun bilong Nifai na go wantaim em, ol i bin kirapim sios bilong God long strong na pawa bilong God, na long bilip long ol toktok Abinadai i bin autim.\n\n31 Ye, ol i bin krai bikos long Alma na ol pipol ol i bin lusim graun bilong Nifai, long wanem, ol i no save we ol i bin ronawe i go. Nau inap Alma na ol pipol bilong em bai bungim ol wantaim amamas, bikos ol i bin mekim promis long God long sevim em na bihainim ol lo bilong em.\n\n32 Na nau king Limhai tu wantaim planti long ol pipol bilong em i bin mekim promis long God long sevim em na bihainim ol lo bilong em taim Amon i bin kam.\n\n33 Na em i kamap we king Limhai wantaim planti long ol pipol bilong em ol i bin laik long kisim baptisim, tasol nogat wanpela man i stap long graun bilong Nifai i bin gat atoroti bilong God. Na Amon i bin tok nogat long wokim ol dispela samting, bikos em i ting em i no klinpela wokman bilong God.\n\n34 Olsem na ol i no kirapim wanpela Sios long dispela taim, tasol ol i wet long Spirit bilong Bikpela. Nau ol i bin laik long kamap wankain olsem Alma na lain brata bilong em, ol i bin ronawe i go long ples we nogat man i stap.\n\n35 Ol i bin laik long kisim baptisim olsem witnes na testimoni long soim olsem ol i laikim long sevim God wantaim olgeta bel bilong ol, tasol taim long baptisim bilong ol i bin holim ol bek, na stori long baptisim bilong ol bai raitim bihain long dispela stori.\n\n36 Na nau olgeta tingting na plen bilong Amon wantaim ol pipol bilong em, na king Limhai wantaim ol pipol bilong em, em long painim sampela rot long rausim ol yet long han bilong ol lain bilong Leman na long kalabus.\n\n", "mosiah 22": "[center][font_size=26]Sapta 22[/font_size][/center]\n\n[i]Ol plen ol i bin wokim long rausim ol pipol long kalabus long ol lain bilong Leman—Ol lain bilong Limhai i mekim ol lain bilong Leman spak—Ol pipol i ronawe na go bek long Jarahemla long king Mosaia long bosim ol. Klostu 121–120 krismas bipo Krais.[/i]\n\n1 Na nau em i kamap we Amon wantaim king Limhai i stat long askim ol pipol olsem ol bai rausim ol yet long kalabus, na tru tumas ol i bin askim olgeta pipol long bung wantaim na kivung, na ol i bin wokim dispela long kisim nek bilong ol pipol long dispela samting.\n\n2 Na em i kamap we ol i no painim wanpela rot long rausim ol yet long kalabus, tasol long kisim ol meri wantaim pikinini bilong ol, na ol sipsip wantaim bulmakau bilong ol, na haus sel bilong ol, na go long ples we nogat man i stap, tasol bikos ol lain bilong Leman i planti tru em bai hat long ol pipol bilong Limhai long pait, sapos ol ting long rausim ol yet long kalabus wantaim naip bilong pait.\n\n3 Na em i kamap we Gidion i bin go aut na sanap long pes bilong king, na tokim em: Nau O king, yu bin harim long toktok bilong mi planti taim bipo, taim mipela pait wantaim lain brata bilong mipela, ol lain bilong Leman.\n\n4 Na nau O king, sapos yu no ting olsem mi em wanpela nogut wokman o sapos yu bin harim wanpela liklik toktok bilong mi bipo, na ol toktok bilong mi i bin halivim yu, tru tumas mi laikim olsem yu bai harim ol toktok bilong mi long dispela taim, na mi bai kamap wokman bilong yu na rausim ol dispela pipol long kalabus.\n\n5 Na king i bin givim sans long em long tok. Na Gidion i bin tokim em olsem:\n\n6 Lukim rot long baksait, long banis long baksait, long baksait long siti. Ol lain bilong Leman, o ol wasman long ol lain bilong Leman ol i save spak nogut tru long nait, olsem na yumi mas salim tok save i go namel long olgeta long dispela pipol olsem ol bai bungim ol sipsip wantaim na bulmakau bilong ol, olsem ol bai ronim ol i go long ples we nogat man i stap long nait.\n\n7 Na mi bai bihainim toktok bilong yu long go long peim laspela wain takis long ol lain bilong Leman, na ol bai spak nogut tru, na mipela bai go aut long dispela rot i stap long hait long lep han long kem bilong ol, taim ol i spak nogut tru na silip.\n\n8 Olsem na mipela bai go wantaim ol meri na ol pikinini bilong mipela, ol sipsip bilong mipela na ol bulmakau bilong mipela long ples we nogat man i stap, na mipela bai wokabaut i go raun long graun bilong Sailom.\n\n9 Na em i kamap we king i bin harim ol toktok bilong Gidion.\n\n10 Na king Limhai i bin tokim ol pipol bilong em long bungim ol sipsip wantaim na bulmakau bilong ol, na em i bin salim wain takis long ol lain bilong Leman, na tu em i bin salim moa wain olsem presen long ol, na ol i bin spak nogut tru wantaim wain king Limhai i bin salim long ol.\n\n11 Na em i kamap we ol pipol bilong king Limhai i bin go long ples we nogat man i stap long nait wantaim ol sipsip na bulmakau bilong ol, na wokabaut i go raun long graun bilong Sailom long ples we nogat man i stap, na tanim i go long rot long graun bilong Jarahemla, olsem Amon wantaim ol brata bilong em bin lidim.\n\n12 Na ol i bin kisim olgeta gol, silva na ol samting i dia tumas bilong ol inap long ol i ken karim wantaim kaikai na klos bilong ol i go long ples we nogat man i stap, na ol i bin wokabaut i go.\n\n13 Na ol i bin kam long graun bilong Jarahemla bihain long ol i bin wokabaut long ples we nogat man i stap long planti de, na bungim ol pipol bilong Mosaia long Mosaia long bosim.\n\n14 Na em i kamap we Mosaia i bin amamas long kisim ol, na tu em i bin kisim ol rekot bilong ol wantaim ol rekot ol pipol bilong Limhai ol i bin painim.\n\n15 Na nau em i kamap we taim ol lain bilong Leman painim olsem ol pipol bilong Limhai ol i bin lusim graun bilong Nifai long nait, ol i salim ami i go long ples we nogat man i stap long bihainim ol,\n\n16 Na bihain ol ami long ol lain bilong Leman bihainim ol long tupela de, ol i bin paul long rot bilong ol, olsem na, ol i bin lus long ples we nogat man i stap.\n\n", "mosiah 23": "Stori bilong Alma wantaim ol pipol bilong Bikpela, em ol pipol bilong king Noa ol i bin ronim ol i go long ples we nogat man i stap.\n\nI gat long sapta 23 na 24.\n\n[center][font_size=26]Sapta 23[/font_size][/center]\n\n[i]Alma i tok nogat long kamap king—Em i wok olsem hai pris—Bikpela i mekim save long ol pipol bilong em, na ol lain bilong Leman i winim graun bilong Hilam—Amulon, hetman long ol nogut pris bilong King Noa, i kamap nambatu bosman long king long ol lain bilong Leman long bosim ol pipol bilong Bikpela. Klostu 145–121 krismas bipo Krais.[/i]\n\n1 Nau Alma, bikos Bikpela i bin tok lukaut long em olsem king Noa bai kamap long ol, na Alma i bin tokim ol pipol bilong em, olsem na ol i bin bungim wantaim ol sipsip na bulmakau wantaim raisnabaut bilong ol, na go long ples we nogat man i stap bipo long ol ami bilong king Noa.\n\n2 Na Bikpela i bin strongim ol, inap long ol pipol bilong king Noa ol i no bin abrusim ol long bagarapim ol.\n\n3 Na ol i bin wokabaut long eitpela de long ronawe i go long ples we nogat man i stap.\n\n4 Na ol i bin kam long wanpela graun, ye, tru tumas wanpela gutpela na naispela graun, tru wanpela graun i gat klinpela wara tru.\n\n5 Na ol i sanapim haus sel bilong ol, na ol i stat long wokim gaden na wokim haus, ye, ol lain i lain bilong wok, na ol i bin wok hat nogut tru.\n\n6 Na ol pipol i bin laikim olsem Alma bai kamap king bilong ol, long wanem, ol pipol bilong em ol i bin lavim em gut tru.\n\n7 Tasol em i bin tokim ol: Lukim, em i no gutpela long mipela long kirapim wanpela king, bikos Bikpela i tok olsem: Yupela bai i no inap apim wanpela man long bosim narapela man, o wanpela man bai i no inap ting olsem em i bikpela man long bosim narapela man, olsem na mi tokim yupela, em i no gutpela olsem yupela bai kirapim wanpela king.\n\n8 Tasol, sapos em i gutpela long yupela long kirapim ol stretpela man long kamap king bilong yupela olgeta taim, em bai orait long yupela long kirapim wanpela king tasol i no olgeta man i stretpela.\n\n9 Na tingim pasin nogut bilong king Noa wantaim ol pris bilong em, na mi yet i bin paul insait long dispela pasin nogut, na wokim planti samting i les nogut tru long ai bilong Bikpela, na dispela i bin mekim mi long tanim bel nogut tru.\n\n10 Tasol, bihain long mi kisim bikpela pen, Bikpela i bin harim ol krai bilong mi, na bekim ol beten bilong mi, na mekim mi kamap wanpela wokman long han bilong em long bringim planti long yupela long save long tok tru bilong em.\n\n11 Tasol, mi no glori long dispela, bikos mi no gutpela man long givim glori long mi yet.\n\n12 Na nau mi tokim yupela, king Noa i bin givim pen long yupela, na yupela i bin kamap kalabus manmeri bilong king Noa wantaim ol pris bilong em, na ol i bin lidim yupela long wokim pasin nogut, olsem na yupela ol i bin pasim yupela wantaim ol rop bilong pasin nogut.\n\n13 Na nau bikos pawa bilong God i bin rausim yupela long ol dispela kalabus, ye, tru tumas pawa bilong God i bin rausim yupela long han bilong Noa na ol pipol bilong em, na tu long kalabus bilong pasin nogut, tru tumas, mi laikim olsem yupela mas sanap strong long fridom we bai yupela ken kamap fri, na yupela noken bilip long wanpela man long kamap king bilong yupela.\n\n14 Na tu noken bilip long wanpela man long kamap tisa bilong yu o minista bilong yu, tasol sapos em i man bilong God em i save bihainim ol rot na ol lo bilong em.\n\n15 Alma i bin lainim ol pipol bilong em olsem, wanwan man mas lavim poroman bilong em wankain olsem em save lavim em yet, olsem nogat tok pait mas kamap namel long ol yet.\n\n16 Na nau, Alma i bin kamap hai pris bilong ol, bikos em i bin kirapim Sios bilong ol.\n\n17 Na em i kamap we nogat wanpela man i bin gat atoroti long autim toktok bilong God o long lainim tasol dispela man mas kisim atoroti long man em i gat atoroti long God. Olsem na Alma i bin makim na dediketim olgeta pris na tisa bilong ol, na dispela i ol stretpela man tasol i bin makim na dediketim.\n\n18 Olsem na ol i bin lukautim ol pipol bilong ol, na strongim ol long ol samting long stretpela pasin.\n\n19 Na em i kamap we sindaun bilong ol i stat long kamap gutpela tru long graun ol i bin sindaun ol kolim graun Hilam.\n\n20 Na em i kamap we ol i kamap plantri tru na sindaun bilong ol kamap gutpela tru long graun bilong Hilam, na ol i wokim wanpela siti, ol i kolim siti bilong Hilam.\n\n21 Tasol, Bikpela long save bilong em yet, save mekim save long ol pipol bilong em, ye em i save traim bilip bilong ol sapos ol i ken i stap strong yet.\n\n22 Tasol—Bikpela bai litimapim long las de man em i bilip long em. Ye, na Bikpela i bin wokim olsem long dispela pipol.\n\n23 Long wanem, lukim, mi bai soim long yu olsem ol lain bilong Leman i bin kalabusim ol, na nogat wanpela man bai seivim ol, tasol Bikpela God bilong ol, ye, tru tumas God bilong Abraham na Aisek na bilong Jekop.\n\n24 Na em i kamap we em i bin rausim ol, na em i soim klia tru traipela pawa bilong em long ol, na ol i bin amamas nogut tru.\n\n25 Long wanem, lukim, em i kamap we taim ol i stap long graun bilong Hilam, ye, insait long siti bilong Hilam, taim ol dikim graun long mekim ol gaden raunabaut, lukim, ami long ol lain bilong Leman ol i bin kam long ol arere long graun bilong Hilam.\n\n26 Nau em i kamap we ol lain brata bilong Alma i bin ronawe long gaden bilong ol, na bung wantaim insait long siti bilong Hilam, na ol i bin poret nogut tru bikos ol lain bilong Leman ol i bin kam.\n\n27 Tasol Alma i bin go na sanap namel long ol, na strongim gutpela toktok long ol olsem ol noken poret, tasol ol i mas tingim Bikpela God bilong ol, na em bai sevim ol.\n\n28 Olsem na ol i no moa poret na ol i stat long beten long Bikpela olsem em bai mekim bel isi long ol lain bilong Leman, inap long ol bai i no inap kilim ol wantaim ol meri na ol pikinini bilong ol.\n\n29 Na em i kamap we Bikpela i bin mekim bel isi long ol lain bilong Leman. Na Alma wantaim ol lain brata bilong em ol i bin go na givim ol yet long han bilong ol, na ol lain bilong Leman ol i bin kisim graun bilong Hilam.\n\n30 Nau ol ami long ol lain bilong Leman ol i bin bihainim ol pipol bilong king Limhai, ol i bin lus long ples we nogat man i stap long planti de.\n\n31 Na lukim, ol i bin painim ol dispela pris bilong king Noa, long wanpela ples ol i kolim Amulon, taim ol i stat long kisim graun bilong Amulon, na ol i stat long dikim graun long mekim gaden.\n\n32 Nau nem bilong hetman bilong ol dispela pris i Amulon.\n\n33 Na em i kamap we Amulon i bin askim gut tru long ol lain bilong Leman, na tu em i bin salim ol meri bilong ol i go, em ol lain pikinini meri long ol lain bilong Leman, long askim gut tru long ol brata bilong ol olsem ol bai i no inap bagarapim ol man bilong ol.\n\n34 Na ol lain bilong Leman ol i bin sore long Amulon wantaim ol lain brata bilong em, na ol i no bagarapim ol, bikos long ol meri bilong ol.\n\n35 Na Amulon wantaim ol lain brata bilong em ol i bin bung wantaim ol lain bilong Leman, na ol i bin wokabaut long ples we nogat man i stap long painim graun bilong Nifai na dispela taim ol painim tu graun bilong Hilam, Alma wantaim ol lain brata bilong em ol i bin kisim.\n\n36 Na em i kamap we ol lain bilong Leman i bin promisim Alma wantaim ol lain brata bilong em olsem, sapos ol i soim rot long graun bilong Nifai, ol bai i no inap kilim ol tasol givim fridom bilong ol.\n\n37 Tasol bihain long Alma soim rot long ol long graun bilong Nifai, ol lain bilong Leman ol i no bihainim promis bilong ol, tasol ol i putim wasman raunabaut long graun bilong Hilam, na long Alma wantaim ol lain brata bilong em.\n\n38 Na sampela lain bilong ol, ol i bin go long graun bilong Nifai, na sampela ol i bin go bek long graun bilong Hilam, na ol i bringim wantaim ol, ol meri na pikinini bilong ol wasman ol i stap long graun bilong Hilam.\n\n39 Na king long ol lain bilong Leman i bin makim Amulon long kamap king na bosman long ol pipol bilong em, em ol i stap long graun bilong Hilam, tasol em bai nogat pawa long wokim wanpela samting king long ol lain bilong Leman i no tokim em long wokim.\n\n", "mosiah 24": "[center][font_size=26]Sapta 24[/font_size][/center]\n\n[i]Amulon i pesekiutim Alma wantaim ol pipol bilong em—Ol bai kilim ol i idai sapos ol i beten—Bikpela i bin mekim hevi bilong ol luk olsem em i no hevi—Em i rausim ol long kalabus, na ol i go bek long graun bilong Jarahemla. Klostu 145–120 krismas bipo Krais.[/i]\n\n1 Na em i kamap we Amulon i bin winim bel long king long ol lain bilong Leman, olsem na, king long ol lain bilong Leman ol i bin makim em wantaim ol lain brata bilong em long kamap tisa long ol pipol bilong em, ye, tru tumas long ol pipol ol i stap long graun bilong Semlon, na long graun bilong Sailom, na long graun bilong Amulon.\n\n2 Long wanem, ol lain bilong Leman ol i bin kisim olgeta long dispela graun, olsem na, king long ol lain bilong Leman i bin makim ol king long wan wan graun.\n\n3 Na nau nem bilong king long ol lain bilong Leman em i Leman, em i bin wan nem long papa bilong em, olsem na ol i bin kolim em king Leman. Na em i bin kamap king long ol pipol em ol i planti tumas.\n\n4 Na em i bin makim ol lain brata bilong Amulon long kamap tisa long olgeta graun we ol pipol bilong em ol i stap, olsem na ol i bin lainim tok ples bilong Nifai namel long olgeta pipol long ol lain bilong Leman.\n\n5 Na ol i bin kamap wanpela gutpela pipol na ol i poroman gut tru namel long ol yet, tasol ol i no bin save long God, bikos ol lain brata bilong Amulon ol i no lainim ol wanpela samting long Bikpela, God bilong ol, o long lo bilong Moses, o long ol toktok bilong Abinadai.\n\n6 Tasol ol i bin lainim ol olsem ol i mas lukautim rekot bilong ol, na olsem ol mas raitim pas namel long ol yet.\n\n7 Olsem na ol lain bilong Leman i stat long kamap ol man bilong planti dispela samting, na ol i stat long salim na baim samting namel long ol yet na kamap bikman, na ol i stat long kamap wanpela smatpela pipol ol i gat bikpela save, olsem long bikpela save bilong graun, ye, wanpela smatpela pipol tru, ol i amamas long olgeta kainkain pasin nogut na stil pasin, tasol ol i no bin wokim pasin nogut na stil pasin namel long ol lain brata bilong ol yet.\n\n8 Na nau em i kamap we Amulon i stat long bosim Alma wantaim ol lain brata bilong em, na i stat long pesekiutim em, na mekim olsem ol pikinini bilong em mas pesekiutim ol pikinini bilong ol.\n\n9 Long wanem, Amulon i bin save long Alma, olsem em wanpela long ol pris bilong king, na olsem em tasol i bin bilip long ol toktok bilong Abinadai na ol i bin ronim em i go aut long pes bilong king, olsem na Amulon i bin belhat long em, long wanem, Amulon i stap aninit long pawa bilong king Leman, tasol em i bin bosim Alma wantaim ol lain brata bilong em, na putim planti hevi samting antap long ol, na putim ol bosman long lukautim ol.\n\n10 Na em i kamap we pen bilong ol i bin kamap nogut tru olsem na ol i stat long krai nogut tru long God.\n\n11 Na Amulon i bin givim lo long ol olsem ol i mas pinis long krai bilong ol, na em putim ol wasman long lukaut long ol, olsem sapos husat manmeri ol i painim ol beten long God ol i mas idai.\n\n12 Na Alma wantaim ol pipol bilong em i no apim nek bilong ol long Bikpela God bilong ol, tasol ol i bin beten long em insait long bel bilong ol, na Bikpela God bilong ol i bin save long ol tingting long bel bilong ol.\n\n13 Na em i kamap we nek bilong Bikpela i bin kam long ol long taim long pen bilong ol, olsem: Apim het bilong yupela na amamas, long wanem, mi save long promis yupela i bin wokim wantaim mi, na mi bai wokim promis wantaim ol pipol bilong mi na rausim ol long kalabus.\n\n14 Na tu mi bai slekim ol hevi ol i bin putim antap long solda bilong yupela, inap long yupela bai i no inap pilim ol hevi i stap long baksait bilong yupela, tru tumas long taim yupela i stap long kalabus, na mi bai wokim dispela olsem yupela bai sanap olsem witnes bilong mi bihain long dispela taim, na olsem yupela bai save tru tru olsem, mi, God Bikpela, save visitim ol pipol bilong mi long taim long pen bilong ol.\n\n15 Na nau em i kamap we ol hevi ol i bin putim antap long Alma wantaim ol lain brata bilong em i bin kamap isi, ye, Bikpela i bin givim strong long ol inap long ol i karim hevi bilong ol isi tru, na ol bin givim ol yet wantaim amamas na ol i bin i stap strong long wokim olgeta laik bilong Bikpela.\n\n16 Na em i kamap we bilip bilong ol long i stap strong i bin bikpela tru inap long nek bilong Bikpela i bin kam gen long ol, olsem: Amamas, long wanem, mi bai rausim yupela long kalabus tumora.\n\n17 Na em i tokim Alma: Yu bai go pas long ol dispela pipol, na mi bai go wantaim yu na rausim ol dispela pipol long kalabus.\n\n18 Nau em i kamap we Alma wantaim ol pipol bilong em ol i bin bungim wantaim ol sipsip na bulmakau bilong ol long nait, na tu ol raisnabaut bilong ol, ye, tru tumas, long nait taim tasol ol i bungim wantaim ol sipsip, na ol bulmakau na ol meme bilong ol.\n\n19 Na Bikpela i bin mekim ol lain bilong Leman long silip idai long monin, ye, na olgeta bosman bilong ol i bin silip idai nogut tru.\n\n20 Na Alma wantaim ol pipol bilong em ol i bin go long ples we nogat man i stap, na taim ol i wokabaut long wanpela de ol sanapim haus sel bilong ol long wanpela ples daun, na ol i kolim dispela ples daun Alma, bikos em i bin lidim ol go long ples we nogat man i stap.\n\n21 Ye, na ol i bin givim tok-tenkyu long God long ples daun bilong Alma bikos em i bin marimari long ol, na mekim isi long ol hevi bilong ol, na rausim ol long kalabus, long wanem, ol i bin i stap long kalabus, na nogat wanpela man inap long rausim ol, tasol em Bikpela God bilong ol yet.\n\n22 Na ol i bin givim tok-tenkyu long God, ye, olgeta man bilong ol na olgeta meri bilong ol na olgeta pikinini bilong ol husat ken toktok bin apim nek bilong ol long amamasim God bilong ol.\n\n23 Na nau Bikpela i bin tokim Alma: Hariap na yu wantaim dispela pipol mas lusim dispela graun, bikos ol lain bilong Leman ol i kirap na bihainim yupela, olsem na yupela mas lusim dispela graun, na mi bai pasim ol lain bilong Leman long dispela ples daun inap long ol bai i no inap moa bihainim ol dispela pipol.\n\n24 Na em i kamap we ol i lusim dispela ples daun, na wokabaut i go long ples we nogat man i stap.\n\n25 Na bihain ol i wokabaut long ples we nogat man i stap long tupela ten tu de, ol i kam long graun bilong Jarahemla, na king Mosaia i bin amamas long kisim ol tu.\n\n", "mosiah 25": "[center][font_size=26]Sapta 25[/font_size][/center]\n\n[i]Ol tumbuna pikinini bilong Mulek long Jarahemla i kamap ol lain bilong Nifai—Ol i kamap long save long ol pipol bilong Alma na bilong Jenif—Alma i baptaisim Limhai wantaim olgeta pipol bilong em—Mosaia i givim atoroti long Alma long kirapim Sios bilong God. Klostu 120 krismas bipo Krais.[/i]\n\n1 Na nau king Mosaia i bin tokim olgeta pipol long bung wantaim.\n\n2 Nau ol lain pikinini bilong Nifai i no bin planti, o namba long ol pipol bilong Jarahemla, ol tumbuna pikinini bilong Mulek, wantaim ol lain ol i bin kam wantaim long Jarahemla long ples we nogat man i stap ol i bin winim namba long ol tumbuna pikinini bilong Nifai.\n\n3 Na namba long ol pipol bilong Nifai wantaim ol pipol bilong Jarahemla i no planti olsem ol namba long ol lain bilong Leman, ye, namba bilong ol i liklik tru.\n\n4 Na nau olgeta pipol bilong Nifai ol i bin bung wantaim long wanpela hap, na tu olgeta pipol bilong Jarahemla ol i bin bung wantaim long narapela hap, na ol pipol ol i bin bung wantaim long tupela bodi.\n\n5 Na em i kamap we Mosaia i bin ritim, na askim long ritim, ol rekot bilong Jenif long ol pipol bilong em, ye, em i bin ritim ol rekot long ol pipol bilong Jenif, long taim ol i bin lusim graun bilong Jarahemla i go inap long ol i bin kam bek gen.\n\n6 Na tu em i bin ritim stori bilong Alma wantaim ol lain brata bilong em, na olgeta pen bilong ol, long taim ol i bin lusim graun bilong Jarahemla i go inap long taim ol i bin kam bek gen.\n\n7 Na nau, taim Mosaia pinis long ritim ol rekot, ol pipol bilong em ol i bin i stap long graun bilong Jarahemla i kirap nogut tru.\n\n8 Long wanem, ol i nogat tingting, bikos taim ol i lukim ol lain ol i bin rausim ol long kalabus, ol i amamas nogut tru.\n\n9 Na gen, taim ol i tingim ol lain brata bilong ol em ol lain bilong Leman ol i bin kilim, ol sore nogut tru, na tru tumas ol i bin krai bikos oli bin sore.\n\n10 Na gen, taim ol i tingim long gutpela pasin bilong God, na long pawa bilong em long sevim Alma wantaim ol lain brata bilong em long han long ol lain bilong Leman na long kalabus, ol apim nek bilong ol na givim tok-tenkyu long God.\n\n11 Na gen, taim ol tingim ol lain bilong Leman, em ol lain brata bilong ol, na long doti laip na laip bilong sin bilong ol, ol i bin kisim pen nogut tru bikos long sindaun long sol bilong ol.\n\n12 Na em i kamap we ol lain em ol pikinini bilong Amulon na ol lain brata bilong em, ol i maritim ol pikinini meri long ol lain bilong Leman, ol i no amamas long pasin long ol papa bilong ol, na les long yusim nem long ol papa bilong ol, olsem na ol i yusim nem bilong Nifai, olsem ol bai kamap ol tumbuna pikinini bilong Nifai na kaunim wantaim ol lain ol i kamap long ol lain bilong Nifai.\n\n13 Na nau olgeta pipol bilong Jarahemla ol i bin kaunim wantaim ol lain bilong Nifai, na dispela bin kamap bikos ol pipol i bin givim kingdom long ol tumbuna pikinini bilong Nifai na i no long narapela man.\n\n14 Na nau em i kamap we taim Mosaia i pinisim toktok na pinis long ritim long ol pipol, em laikim olsem Alma tu bai toktok long ol pipol.\n\n15 Na Alma i bin toktok long ol, taim ol i bung wantaim long bikpela bikpela bodi, na em i bin go long wanpela lain i go long narapela, autim toktok bilong God long ol pipol long tanim bel na bilip long Bikpela.\n\n16 Na em strongim gutpela toktok long ol pipol bilong Limhai wantaim ol lain brata bilong em, olgeta ol lain ol i bin raus long kalabus, em olsem ol i mas tingim olsem em Bikpela tasol em i bin seivim ol.\n\n17 Na em i kamap we bihain long Alma i lainim ol pipol long planti samting na pinisim toktok long ol, king Limhai i bin laik kisim baptisim, na tu olgeta pipol bilong em ol i bin gat laik long kisim baptisim.\n\n18 Olsem na, Alma i bin go long wara na baptaisim ol, ye, em i bin baptaisim ol wankain olsem em i bin wokim long ol lain brata bilong em long wara Momon, ye, na em i bin baptaisim planti lain ol i kamap memba long sios bilong God, na dispela bikos long bilip bilong ol long ol toktok bilong Alma.\n\n19 Na em i kamap we king Mosaia i bin givim pawa long Alma olsem em bai kirapim sios long olgeta hap long graun bilong Jarahemla, na em i bin givim pawa long Alma long odenim ol pris na ol tisa long wanwan sios.\n\n20 Nau dispela i bin kamap bikos ol pipol i planti tumas na wanpela tisa tasol bai i no inap lukautim olgeta, na tu olgeta pipol bai i no inap harim toktok bilong God insait long wanpela kivung;\n\n21 Olsem na ol wanwan bodi o sios ol i bin holim kivung bilong ol yet, wanwan sios i bin gat ol pris na ol tisa bilong ol yet, na wan wan pris i bin autim toktok bilong God olsem Alma i bin givim long ol long maus bilong em.\n\n22 Olsem na planti han sios ol i bin i stap tasol olgeta i wanpela sios, ye, tru tumas sios bilong God, long wanem, nogat wanpela samting i bin autim long olgeta sios, tasol em long tanim bel na bilip long God.\n\n23 Na nau sevenpela sios ol i bin kirapim long graun bilong Jarahemla. Na em i kamap we manmeri ol i laikim long kisim nem bilong Krais o God antap long ol, ol i bin kamap memba long ol sios bilong God.\n\n24 Na ol i bin kamap ol pipol bilong God. Na Bikpela i bin kapsaitim Spirit bilong em antap long ol, na Bikpela i bin blesim ol, na sindaun bilong ol i bin kamap gutpela long graun.\n\n", "mosiah 26": "[center][font_size=26]Sapta 26[/font_size][/center]\n\n[i]Ol man ol i no bilip long God ol i paulim planti memba long Sios na ol i pandaun long sin—Bikpela i promisim Alma long kisim laip oltaim oltaim—Ol lain husat tanim bel bai baptais long pogiv—Bikpela bai pogivim ol memba long Sios i stap long sin, ol i tanim bel na konpes long Alma na long em, sapos nogat, ol bai i no inap kaunim ol wantaim ol pipol bilong Sios. Klostu 120–100 krismas bipo Krais.[/i]\n\n1 Nau em i kamap we planti niupela jeneresen ol i no save gut long ol toktok bilong king Benjamin, bikos ol i bin i stap liklik ol pikinini taim em i bin toktok long ol pipol bilong em, olsem na ol i no bilip long pasin bilong ol tumbuna papa bilong ol.\n\n2 Ol i no bilip long wanem em i bin toktok long kirap gen bilong idai manmeri, na tu ol i no bilip olsem Krais bai kam.\n\n3 Na nau bikos ol i no bilip olsem na ol i no save long toktok bilong God, na i bel bilong ol i bin kamap strong tru.\n\n4 Na ol les long kisim baptisim, na tu ol les long kamap memba long sios. Na ol i bin kamap narapela kain pipol olsem long bilip bilong ol, na ol i bin i stap olsem yet, tru tumas long bihainim laik bilong skin na i stap long laip bilong sin, long wanem, ol i bin les long beten long Bikpela God bilong ol.\n\n5 Na nau ol i no planti tumas olsem long ol pipol bilong God taim Mosaia i rul, tasol bikos ol memba bilong sios ol i bin tok pait na bruknabaut namel long ol yet olsem na ol kamap planti tru.\n\n6 Long wanem, em i kamap we ol i bin giamanim planti memba bilong sios na sutim bel bilong ol, na mekim ol long sin nogut tru, olsem na i gat as long sios long strongim gutpela toktok long ol memba bilong sios ol i sin.\n\n7 Na em i kamap we ol tisa ol i bin kisim ol i kam long ol pris, na ol pris ol i bin kisim ol kam long Alma, em i hai pris.\n\n8 Nau king Mosaia i bin givim atoroti bilong sios long Alma.\n\n9 Na em i kamap we Alma i no bin save long pasin sin bilong ol, tasol planti witnes ol i bin kamap long pasin sin bilong ol, ye, planti pipol ol i bin sanap na tokaut long sin bilong ol.\n\n10 Nau nogat wanpela samting kain olsem i bin kamap long sios bipo, olsem na Alma i bin trabel insait long spirit bilong em, na em i tokim ol pris long kisim ol lain i go long king.\n\n11 Na em i tokim king: Lukim, mipela i kisim kam long yu planti lain em ol brata bilong ol bin kotim ol, na ol i bin kisim ol long taim ol i bin wokim planti pasin nogut. Na ol i no tanim bel long pasin nogut bilong ol, olsem na mipela i kisim ol i kam long yu, olsem yu bai jasim ol long rong bilong ol.\n\n12 Tasol king Mosaia i bin tokim Alma: Lukim, mi no inap jasim ol, olsem na, mi givim ol long han bilong yupela long jasim ol.\n\n13 Na nau spirit bilong Alma i trabel gen, na em i bin go na askim Bikpela wanem em mas wokim long dispela samting, long wanem, em poret olsem em bai wokim rong long ai bilong God.\n\n14 Na em i kamap we bihain em kapsaitim olgeta sol bilong em long God, nek bilong Bikpela i bin kam long em, olsem:\n\n15 Mi blesim yu, Alma, na mi blesim ol lain ol i bin baptais long wara Momon. Mi blesim yu bikos long strongpela bilip tru bilong yu long ol toktok bilong wokman bilong mi Abinadai.\n\n16 Na mi blesim ol lain bikos long strongpela bilip tru bilong ol long ol toktok yu bin autim long ol.\n\n17 Na mi blesim yu bikos yu bin kirapim wanpela sios namel long dispela pipol, na ol bai kamap strong, na ol bai kamap ol pipol bilong mi.\n\n18 Ye, mi blesim dispela pipol husat ol i gat laik long kisim nem bilong mi, long wanem, ol bai singaut long nem bilong mi, na ol lain em ol pipol bilong mi.\n\n19 Na bikos yu bin askim mi long save long wanem yu bai wokim long man em i brukim lo, mi bai blesim yu.\n\n20 Yu em wokman bilong mi, na mi wokim promis long yu olsem yu bai kisim laip oltaim oltaim, na yu bai wok long mi na go het long nem bilong mi, na bai bungim wantaim ol sipsip bilong mi.\n\n21 Na man em i harim nek bilong mi bai kamap sipsip bilong mi, na yu bai kisim em long kamap memba bilong sios, na mi tu bai kisim em.\n\n22 Long wanem, lukim, dispela em i sios bilong mi, husat man em i baptais bai baptais long tanim bel. Na husat man yu kisim em bai bilip long nem bilong mi, na mi bai pogivim em olgeta.\n\n23 Long wanem, em mi yet bai kisim antap long mi ol sin bilong graun, long wanem em mi yet i bin wokim olgeta pipol long graun, na em mi yet givim long man husat bilip i go yet long arere wanpela ples long rait han bilong mi.\n\n24 Long wanem, lukim, ol i bin singaut long nem bilong mi, na sapos ol i save long mi ol bai kamaut, na kisim wanpela ples oltaim oltaim long rait han bilong mi.\n\n25 Na em bai kamap we taim ensel winim biugel long namba tu taim, ol lain ol i no save long mi bipo bai kamaut na sanap long pes bilong mi.\n\n26 Na bihain long dispela, ol bai save olsem mi em Bikpela God bilong ol, olsem mi em Ridima bilong ol, tasol ol i les long mi long kisim bek ol.\n\n27 Na bihain long dispela, mi bai konpes long ol olsem mi no save long ol, na ol bai go long paia oltaim oltaim i bin redim long tewel wantaim ol ensel bilong em.\n\n28 Olsem na mi tokim yu, olsem yu bai i no inap kaunim man em i no harim nek bilong mi long kamap memba long sios bilong mi, bikos mi bai i no inap kaunim em long las de.\n\n29 Olsem na mi tokim yu, Go, na jasim man em i brukim lo bilong mi long sin em i bin wokim, na sapos dispela man i konpesim sin bilong em long yu na long mi, na tanim bel wantaim olgeta bel bilong em, yu bai pogivim em na mi tu bai pogivim em.\n\n30 Ye, na sapos ol pipol bilong mi tanim bel olgeta taim, mi bai pogivim ol long pasin brukim lo bilong mi.\n\n31 Na tu yupela bai pogivim ol rong bilong yupela namel long yupela yet, long wanem, tru tumas mi tokim yu, man em i no pogivim rong long poroman bilong em taim em i tok sore, long em, dispela man bai i gat kot.\n\n32 Nau mi tokim yu, Go, na man em i no tanim bel long sin bilong em bai i no inap kaunim wantaim ol pipol bilong mi, na sios bilong mi bai wokim dispela long dispela taim i go het.\n\n33 Na em i kamap we taim Alma harim ol dispela toktok, em i raitim olsem em bai yusim ol, na olsem em bai jasim ol pipol bilong sios Olsem long ol lo bilong God.\n\n34 Na em i kamap we Alma i bin go na jasim ol pipol ol i bin kisim long taim ol i bin sin olsem Bikpela i bin tok.\n\n35 Na Alma i bin kaunim ol wantaim ol pipol bilong sios ol man ol i bin tanim bel na konpesim sin bilong ol.\n\n36 Na ol lain ol i no konpesim sin bilong ol na tanim bel long pasin nogut bilong ol, ol i no bin kaunim ol wantaim ol pipol bilong sios, tasol nem bilong ol ol i bin rausim.\n\n37 Na em i kamap we Alma i bin ronim olgeta wok bilong sios, na ol i stat gen long kirapim bel isi na wok bilong sios i kamap gutpela tru, na ol i bin wokabaut wantaim ona long ai bilong God, na winim planti lain na baptaisim planti lain.\n\n38 Na nau Alma wantaim ol wanwok bilong em ol i lukautim sios ol i bin wokim olgeta dispela samting, ol i bin strong long wokabaut, long lainim toktok bilong God long olgeta samting, ol i bin kisim olgeta kainkain pen, na ol i bin pesim pesekiusen long ol lain ol i no memba long sios bilong God.\n\n39 Na ol i bin strongim gutpela toktok long ol lain brata bilong ol, na long ol memba bilong sios, wanwan manmeri long toktok bilong God, olsem long sin bilong ol, o long sin ol i bin wokim, olsem long toktok bilong God long beten olgeta taim, na givim tok-tenkyu long em olgeta samting.\n\n", "mosiah 27": "[center][font_size=26]Sapta 27[/font_size][/center]\n\n[i]Mosaia i tambuim pesekiusen na tokim ol pipol long ona namel long ol yet—Yangpela Alma wantaim fopela pikinini man bilong Mosaia ol i traim long bagarapim Sios—Wanpela ensel i kam na tokim ol long lusim pasin nogut bilong ol—Alma i kamap maus pas—Olgeta manmeri mas kamap niupela gen long kisim selvesen—Alma wantaim ol pikinini man bilong Mosaia ol i autim gut nius. Klostu 100–92 krismas bipo Krais.[/i]\n\n1 Na nau em i kamap we ol pesekiusen ol man ol i no bilip bin wokim long sios i kamap bikpela tru olsem na sios i stat long tok baksait na tokim ol hetman bilong ol long dispela samting, na ol hetman bilong sios ol i bin tokim Alma. Na Alma i bin tokim Mosaia, king bilong ol. Na Mosaia i bin toktok wantaim ol pris bilong em.\n\n2 Na em i kamap we king Mosaia i bin salim tok save i go long olgeta hap long graun raunabaut olsem nogat wanpela man i no bilip bai pesekiutim wanpela memba long sios bilong God.\n\n3 Na wanpela strongpela lo em i bin salim i go long olgeta sios olsem nogat pesekiusen bai kamap namel long ol yet, tasol olsem olgeta man bai ona namel long ol yet,\n\n4 Olsem ol bai i no inap larim pasin litimapim o hambak pasin bagarapim bel isi bilong ol, olsem wanwan man mas onaim poroman bilong em wankain olsem em yet, na wok wantaim han bilong ol long halivim ol yet.\n\n5 Ye, na olgeta pris wantaim tisa mas wok wantaim han bilong ol long halivim ol yet, olgeta taim tasol long taim long sik, o long taim long bikpela nid kamap, na ol i bin kisim grasia bilong God nogut tru, taim ol i wokim ol dispela samting.\n\n6 Na bikpela bel isi tru i stat long kamap gen long graun bilong Jarahemla, na ol pipol i stat long kamap planti tru, na i stat long go long we hap long pes bilong graun, ye, long hap bilong not na long hap bilong saut, long hap bilong is na long hap bilong wes, long kirapim planti siti na as ples long olgeta pes bilong graun.\n\n7 Na Bikpela i bin visitim ol na sindaun bilong ol i bin kamap gutpela, na ol i bin kamap planti tumas na kamap ol pipol bilong planti moni na ol samting.\n\n8 Nau ol pikinini man bilong Mosaia wantaim wanpela pikinini man bilong Alma em i wan nem bilong Alma, papa bilong em i bin kaunim em wantaim ol lain ol i no bilip, na em i bin kamap wanpela nogut man na man bilong lotuim god giaman. Na em i man bilong toktok, na em i bin sutim bel bilong ol pipol nogut tru, olsem na em i bin paulim planti pipol long bihainim em long wokim ol pasin nogut.\n\n9 Na em i bin pasim wok long sios bilong God nogut tru, na winim bel bilong ol pipol, na mekim ol pipol long tok baksait na bruknabaut namel long ol yet, na givim wei long ol birua bilong God long yusim pawa bilong em long winim ol.\n\n10 Na nau em i kamap we taim em i go nabaut long olgeta hap long bagarapim sios bilong God, long wanem, em i bin hait long go nabaut wantaim ol pikinini man bilong Mosaia long traim long bagarapim sios, na long paulim ol pipol bilong Bikpela long brukim ol lo bilong God, o tru tumas long brukim ol lo bilong king—\n\n11 Na olsem mi tokim yupela, taim ol i go nabaut na les long harim tok bilong God, lukim, wanpela ensel bilong Bikpela i bin kam long ol, na em i bin kam daun olsem insait long wanpela klaut, na toktok bilong em i wankain olsem nek bilong klaut pairap, na mekim graun we ol i sanap long guria.\n\n12 Na ol i kirap nogut tru, inap long ol i pundaun long graun, na ol i no harim ol toktok em bin autim long ol.\n\n13 Tasol, em i bin singaut na toktok long ol gen, olsem: Alma, kirap na sanap stret, bilong wanem yu pesekiutim sios bilong God? Long wanem, Bikpela i tok: Dispela i sios bilong mi, na mi bai strongim em, na nogat wanpela samting bai daunim em tasol sapos ol pipol bilong mi brukim lo.\n\n14 Na gen, ensel i bin tok: Lukim, Bikpela i bin harim ol beten long ol pipol bilong em, na tu ol beten long wokman bilong em, Alma, em i papa bilong yu, long wanem, em i bin beten long yu wantaim strongpela bilip, olsem yu bai kamap long save long tok tru, olsem na mi kam long dispela as long mekim yu bilip long pawa na atoroti bilong God, olsem God ken bekim ol beten long ol wokman bilong em olsem long bilip bilong ol.\n\n15 Na nau lukim, inap yupela ken tok pait long pawa bilong God? Long wanem, lukim, nek bilong mi i no mekim graun long guria? Na tu yupela i no lukim mi wantaim ai bilong yupela? Na em God i bin salim mi kam.\n\n16 Nau mi tokim yu: Go, na tingim kalabus long ol lain papa bilong yu long graun bilong Hilam, na long graun bilong Nifai, na tingim bilong wanem Bikpela i bin wokim ol nambawan samting long ol, long wanem, ol i bin i stap long kalabus, na em i bin rausim ol. Na nau mi tokim yu, Alma, go, na no ken moa traim long bagarapim sios. Na sapos yu traim long bagarapim sios, God bai bekim ol beten bilong memba long sios bilong em long rausim yu go ausait.\n\n17 Na nau em i kamap we dispela i ol laspela toktok ensel i bin autim long Alma, na em i bin go.\n\n18 Na nau Alma na ol lain em i bin i stap wantaim em ol i bin pundaun gen long graun, bikos ol bin kirap nogut tru, long wanem, ol i bin lukim ensel bilong Bikpela wantaim ai bilong ol yet, na nek bilong em i bin wankain olsem klaut pairap na mekim graun long guria, na ol i bin save olsem nogat wanpela samting bai wokim, tasol pawa bilong God ken mekim graun long guria wankain olsem em i ken brukim long namel.\n\n19 Na nau Alma i bin kirap nogut tru na em i bin kamap maus pas, olsem na em i no bin opim maus bilong em, ye, na em i bin kamap skin les tru, na em i no inap movim ol han bilong em, olsem na bikos em i nogat strong ol lain ol i bin i stap wantaim em ol i bin kisim em na karim em go na putim em long pes bilong papa bilong em.\n\n20 Na ol i tokim papa bilong em olgeta samting i bin kamap long ol, na papa bilong em i amamas, bikos em i bin save olsem em i pawa bilong God i bin wokim.\n\n21 Na em i bin tokim planti ol pipol long bung wantaim olsem ol bai witnes wanem Bikpela i bin wokim long ol pikinini man bilong em na ol lain ol i bin raun wantaim em.\n\n22 Na em i tokim ol pris long bung wantaim, na ol i stat long tambu long kaikai na beten, long Bikpela God bilong ol olsem Alma bai toktok gen, na tu olsem ol han bilong em bai kisim strong gen—inap long ai bilong ol pipol bai op long lukim na save long gutpela pasin na glori bilong God.\n\n23 Na em i kamap we bihain ol i bin tambu long kaikai na beten long tupela de na tupela nait, ol han bilong Alma i kamap strong, na em i sanap na i stat long toktok long ol, na tokim ol long amamas.\n\n24 Long wanem, em i tok, mi bin tanim bel long ol sin bilong mi, na Bikpela i bin kisim mi bek, lukim, spirit i bin karim mi long kamap niupela.\n\n25 Na Bikpela i bin tokim mi: Noken kirap nogut olsem olgeta manmeri, ye, ol man na ol meri, olgeta kantri, hauslain, tok ples na pipol, mas kamap niupela gen, ye, kamap niupela long God, na senisim laip long skin na pasin pundaun, na kisim laip long stretpela pasin, na kamap ol pikinini man na pikinini meri bilong em, bikos God i bin kisim ol bek;\n\n26 Olsem na ol i kamap niupela manmeri, na sapos ol i no wokim olsem, ol bai i no inap kisim kingdom bilong God.\n\n27 Mi tokim yu, sapos ol i no wokim olsem, ol bai raus i go ausait, na mi save long dispela, bikos mi bin klostu raus i go ausait.\n\n28 Tasol, bihain long mi kisim bikpela pen, na tanim bel i go klostu long idai, Bikpela wantaim marimari i bin ting orait long rausim mi long paia oltaim oltaim, na mi bin kamap niupela long God.\n\n29 Sol bilong mi i bin kisim bek long nogut laip tru na long kalabus long pasin nogut. Mi bin i stap long laip bilong tudak tru, tasol nau mi lukim gutpela lait bilong God. Pen oltaim oltaim i bin kukim sol bilong mi, tasol mi bin seivim hariap tru, na sol bilong mi i no moa pen.\n\n30 Mi bin les long Ridima bilong mi, na tok nogat long wanem ol tumbuna papa bilong mipela i bin toktok, tasol nau ol manmeri bai lukim olsem em bai kam, na olsem em save tingim olgeta man em i bin wokim, na em bai soim em yet long olgeta.\n\n31 Ye, olgeta sukuru bilong lek bai nil daun, na olgeta tang bai konpes long pes bilong em. Ye, tru tumas long las de, taim olgeta man ol i bai sanap long em bai jasim, ol na ol bai konpes olsem em i God, na ol lain ol i no i stap wantaim God long graun bai ol i konpes, olsem oltaim oltaim mekim save i bin kamap long ol em i stretpela jasmen, na ol bai guria, na seksek, na surik i go bek taim em i lukluk i go daun long ol wantaim ai bilong em i save lukim olgeta samting.\n\n32 Na nau em i kamap we, Alma i stat long dispela taim i go het long lainim ol pipol, wantaim ol lain ol i bin i stap wantaim em taim ensel i bin kam long ol, na ol i bin go raunabaut long olgeta hap long graun, autim long olgeta pipol long ol samting ol i bin harim na lukim, na autim toktok bilong God wantaim bikpela pen tru, na ol man ol i no bilip ol i bin pesekiutim ol, na planti long ol man ol i no bilip i bin paitim ol.\n\n33 Tasol, olgeta long dispela samting i no bin pasim ol long autim gutpela toktok long givim bel isi long sios, na long strongim bilip bilong ol, na ol i bin strong long kisim pen long strongim gutpela toktok long ol na wok hat long bihainim ol lo bilong God.\n\n34 Na fopela long ol i ol pikinini man bilong Mosaia, na nem bilong ol i Amon, na Eron, na Omner, na Himnai. Dispela em ol nem bilong ol pikinini man bilong Mosaia.\n\n35 Na ol i bin go long olgeta hap long graun bilong Jarahemla, na namel long olgeta pipol ol i stap aninit long rul bilong king Mosaia, na wok hat long stretim gen olgeta pasin nogut ol i bin wokim long Sios, na konpesim olgeta sin bilong ol, na autim olgeta samting ol i bin lukim, na tok klia long ol profesi na skripsa long olgeta lain ol i laikim long harim long ol.\n\n36 Olsem na, ol i bin kamap wokman long han bilong God long bringim planti lain long save long tok tru, ye, long save long Ridima bilong ol.\n\n37 Na blesin em bikpela samting tru long ol. Long wanem, ol i bin autim bel isi, ol i bin autim gut nius, na ol i bin autim long ol pipol olsem Bikpela i rul yet.\n\n", "mosiah 28": "[center][font_size=26]Sapta 28[/font_size][/center]\n\n[i]Ol pikinini bilong Mosaia i go long autim toktok bilong God long ol lain bilong Leman—Mosaia, yusim glasman ston long tanim tok ol plet long ol lain bilong Jaret. Klostu 92 krismas bipo Krais.[/i]\n\n1 Nau em i kamap we bihain ol pikinini man bilong Mosaia wokim olgeta long dispela samting, ol kisim liklik namba long ol man wantaim ol na go bek long papa bilong ol, em i king, na laikim olsem em bai tok orait long ol olsem ol wantaim ol lain em ol i bin makim, bai ol i go antap long graun bilong Nifai olsem ol bai autim ol samting ol i bin harim, na olsem ol bai autim toktok bilong God long ol lain brata bilong ol, em ol lain bilong Leman—\n\n2 Olsem inap ol bai bringim ol i kam long save long Bikpela God bilong ol, na winim bel bilong ol long bilip bilong ol long pasin nogut bilong ol tumbuna papa bilong ol, na olsem inap ol bai lusim belhat bilong ol long ol lain bilong Nifai, olsem ol tu bai kisim ol i kam long amamas long Bikpela God bilong ol, olsem ol lain bilong Nifai wantaim ol lain bilong Leman bai poroman namel long ol yet, na olsem i no gat moa pait bai kamap long olgeta hap graun em Bikpela God bilong ol i bin givim long ol.\n\n3 Nau ol i bin laikim olsem ol wokman bilong God mas autim toktok long selvesen bilong olgeta manmeri, long wanem, ol i no laikim olsem wanpela sol bilong man bai idai, ye, tru tumas ol i bin guria na seksek taim ol i tingim olsem wanpela sol em bai i stap long laip bilong pen i nogat arere.\n\n4 Olsem na, Spirit bilong Bikpela i bin wok long ol, long wanem, ol i bin ol lain long wokim pasin nogut stret. Na Bikpela i bin ting orait long marimari i nogat arere bilong em long larim ol i stap, tasol ol i bin kisim bikpela pen tru long sol bilong ol, bikos long pasin nogut bilong ol, na ol i bin kisim bikpela pen tru na poret olsem ol bai rausim ol i go ausait oltaim oltaim.\n\n5 Na em i kamap we ol i bin strongim gutpela toktok long papa bilong ol long planti de olsem ol bai go antap long graun bilong Nifai.\n\n6 Na king Mosaia i bin go na askim Bikpela olsem em bai larim ol pikinini man bilong em long go namel long ol lain bilong Leman long autim toktok.\n\n7 Na Bikpela i bin tokim Mosaia olsem: Larim ol i go antap, bikos planti long ol lain bilong Leman ol bai bilip long toktok bilong ol, na ol bai kisim laip oltaim oltaim, na mi bai seivim ol pikinini man bilong yu long han bilong ol lain bilong Leman.\n\n8 Na em i kamap we Mosaia i bin tok orait olsem ol bai go na wokim laik bilong ol.\n\n9 Na ol i bin wokabaut long ples we nogat man i stap i go long autim toktok namel long ol lain bilong Leman, na mi bai raitim stori long wok bilong ol long bihain taim.\n\n10 Nau king Mosaia i nogat wanpela pikinini man long givim kingdom bilong em, long wanem, nogat wanpela long ol pikinini man bilong em ol i laikim long kisim kingdom.\n\n11 Olsem na em i kisim ol rekot ol i bin katim na raitim long ol bras plet, na tu ol plet bilong Nifai, wantaim olgeta samting em i bin kipim na lukautim i stap long bihainim ol lo bilong God, bihain long em bin tanim tok na em i bin raitim ol rekot i stap long ol gol plet ol pipol bilong Limhai i bin painim, Limhai em yet i bin givim long em.\n\n12 Na em i bin tanim tok long ol rekot i stap long gol plet em ol pipol bilong Limhai i bin painim, bikos ol pipol bilong em i bin sikarap nogut tru na laikim tumas long save long ol dispela lain ol i bin kisim bagarap olgeta.\n\n13 Na nau em i bin tanim tok long ol gol plet wantaim ol tupela ston em i bin pasim long ol tupela sait long banara.\n\n14 Nau Bikpela i bin redim ol dispela samting long i stat tru, na givim i go daun long wanpela jeneresen i go long narapela jeneresen, as tingting bilong em, em long tanim tok bilong ol tok ples.\n\n15 Na Bikpela i bin kipim na lukautim i stap wantaim han bilong em, olsem em bai soim long olgeta manmeri em ol i bin kisim dispela graun long ol pasin nogut na ol pasin les nogut tru long ol pipol bilong em.\n\n16 Na husat man em i kisim ol dispela tupela ston em ol i kolim em glasman, wankain olsem ol pipol long taim bipo.\n\n17 Nau bihain long Mosaia pinis long tanim tok long ol dispela rekot, lukim, em i bin givim stori long ol pipol ol i bin bagarap long taim bipo, taim ol i wokim bikpela longpela taua i go long heven, na Bikpela i bin paulim tok ples bilong ol pipol long dispela taim na rausim ol i go nabaut long olgeta hap long graun, ye, em i bin givim stori long dispela taim i go bek long taim Bikpela i bin krietim Adam.\n\n18 Nau dispela stori i bin mekim ol pipol bilong Mosaia long sore nogut tru, ye, ol i bin sore, tasol em i bin givim ol bikpela save we ol i bin amamas.\n\n19 Na dispela stori em bai mi raitim bihain liklik long dispela stori, long wanem, lukim, em i bikpela samting olsem olgeta pipol bai ol i save long ol samting ol i bin raitim insait long dispela stori.\n\n20 Na nau, olsem mi bin tokim yupela, bihain long king Mosaia i wokim ol dispela samting, em i kisim ol bras plet wantaim olgeta samting em i bin lukautim, na givim long Alma, em i pikinini man bilong Alma, ye, olgeta rekot wantaim ol samting bilong tanim tok, em i bin givim long Alma, na tokim em olsem em i mas kipim na lukautim i stap, na tu raitim ol rekot bilong pipol, na givim i go daun long wanpela jeneresen i go long narapela jeneresen, wankain olsem ol i bin wokim long taim Lihai i bin lusim Jerusalem.\n\n", "mosiah 29": "[center][font_size=26]Sapta 29[/font_size][/center]\n\n[i]Mosaia i askim ol pipol long makim ol jas long kisim ples bilong king—Ol nogut king save lidim ol pipol long sin—Maus bilong ol pipol yet ol i makim yangpela Alma long kamap het jas—Em tu i kamap hai pris long Sios—Alma, nambawan wantaim Mosaia idai. Klostu 92–91 krismas bipo Krais.[/i]\n\n1 Nau bihain long Mosaia wokim dispela samting, em i bin salim tok save i go long olgeta hap long graun, namel long olgeta pipol, na laikim long save long ol husat bai kamap king bilong ol.\n\n2 Na em i kamap we maus bilong ol pipol i bin kamap, olsem: Mipela i laikim Eron pikinini man bilong yu long kamap king na bosman bilong mipela.\n\n3 Nau Eron bin go antap long graun bilong Nifai, olsem na king i no inap long givim kingdom long em, na tu Eron wantaim ol narapela pikinini man bilong Mosaia ol i les long kisim kingdom.\n\n4 Olsem na king Mosaia i bin salim tok save gen na tu em i raitim pas namel long ol pipol. Na ol toktok em i bin raitim i olsem:\n\n5 Lukim, o yupela ol pipol bilong mi o ol lain brata bilong mi, long wanem, mi kisim yupela olsem ol lain brata bilong mi, mi laikim olsem yupela mas tingting gut long samting yupela i bin askim long tingting—long wanem, yupela i laikim wanpela king.\n\n6 Nau mi tokim yupela olsem man em i papa bilong kingdom i les, na bai i no inap kisim kingdom long em yet.\n\n7 Na nau sapos wanpela man yupela i bin makim long ples bilong em, lukim mi poret olsem ol pait bai kamap namel long yupela. Na husat save sapos pikinini man bilong mi, em i papa bilong dispela kingdom, em bai kamap belhat na pulim sampela long dispela pipol long bihainim em, na dispela bai kirapim ol pait na ol tok pait namel long yupela, inap long dispela bai mekim planti blut long kapsait na paulim rot bilong Bikpela, ye, na bagarapim sol bilong planti pipol.\n\n8 Nau mi tokim yupela, yumi mas tingting gut tru long ol dispela samting, long wanem, yumi i nogat rait long bagarapim pikinini man bilong mi, na tu long bagarapim narapela man, sapos mipela makim narapela man long ples bilong em.\n\n9 Na sapos pikinini man bilong mi i go bek gen long hambak pasin bilong em na long ol samting bilong graun, em bai tanim tok gen na laikim long kisim kingdom bek gen, na dispela bai mekim em wantaim ol dispela pipol long sin nogut tru.\n\n10 Na nau, yumi mas tingting gut tru na lukaut long ol dispela samting we ol bai kam long bihain taim, na wokim samting we bel isi bai i stap wantaim dispela pipol olgeta taim.\n\n11 Olsem na mi bai i stap king yet i go inap long idai, tasol, yumi mas makim ol jas, long jasim dispela pipol long lo bilong mipela, na mipela bai kirapim niupela pasin long ronim wok bilong dispela pipol, long wanem, mipela bai makim ol man i gat bikpela save long kamap ol jas, ol bai jasim dispela pipol long ol lo bilong God.\n\n12 Nau em i moa beta olsem God bai jasim man, na long man long jasim man, bikos ol jasmen bilong God i stret olgeta taim, tasol ol jasmen bilong man i no stret olgeta taim.\n\n13 Olsem na, sapos em i orait olsem yupela ken kisim ol stretpela man long kamap ol king bilong yupela, em i ken strongim ol lo bilong God, na jasim ol dispela pipol long ol lo bilong em, ye, inap long yupela ken kisim ol man long kamap ol king bilong yupela em i ken wokim wankain olsem papa bilong mi Benjamin i bin wokim long dispela pipol—Mi tokim yupela, sapos yupela ken kisim ol stretpela man long kamap ol king bilong yupela, em i orait ken yupela long kisim ol king long bosim yupela olgeta taim.\n\n14 Na tru tumas mi yet i bin wok wantaim olgeta pawa na strong bilong mi long lainim yupela long bihainim ol lo bilong God, na long kirapim bel isi long olgeta hap long graun, olsem ol pait o ol tok pait, o stil pasin, o pasin strong long stil na tu pasin kilim man na ol kainkain pasin nogut bai i no inap kamap.\n\n15 Na mi bin mekim save long man em i bin wokim pasin nogut long rong em bin wokim, long bihainim lo we ol tumbuna papa bilong mipela i bin givim long yumi.\n\n16 Nau mi tokim yupela, olsem bikos olgeta man i no stret, em i no orait olsem yupela i ken kisim wanpela king o ol king long bosim yupela.\n\n17 Long wanem, hamas pasin nogut wanpela king nogut ken wokim, ye, na wanem bikpela bagarap tru wanpela king nogut i ken wokim!\n\n18 Ye, tingim king Noa, long pasin nogut bilong em na pasin les nogut tru bilong em, na tu long pasin nogut wantaim pasin les nogut tru long ol pipol bilong em. Lukim wanem bikpela bagarap tru i bin kamap long ol, na tu ol i bin kalabusim ol bikos long pasin nogut bilong ol.\n\n19 Na sapos Krieta bilong ol em i gat olgeta save i no bin halivim ol, na em i bin halivim ol bikos ol i bin tanim bel trutru, ol bai i stap yet long kalabus i go inap long nau.\n\n20 Tasol lukim, em i bin seivim ol bikos ol i daunim ol yet long ai bilong em, na bikos ol i bin beten wantaim olgeta bel bilong ol long em, em i bin rausim ol long kalabus, olsem na Bikpela save wok wantaim pawa bilong em long olgeta taim namel long ol lain pikinini bilong ol man, long givim han bilong marimari long ol lain ol i putim bilip bilong ol long em.\n\n21 Na lukim, nau mi tokim yupela, yupela i no inap rausim wanpela king nogut nating, tasol, yupela bai pait nogut tru na kapsaitim planti blut long rausim em.\n\n22 Long wanem, em i gat ol poroman nogut bilong em i stap, na em i gat ol wasman bilong em raunabaut long em, na em i brukim ol lo bilong ol lain ol i bin rul wantaim stretpela pasin bipo long em, na em i no onaim ol dispela lo bilong God,\n\n23 Na em i mekim ol lo, na salim i go namel long ol pipol bilong em, ye, ol lo bilong kainkain pasin nogut bilong em yet, na em i bagarapim man em i no bihainim ol dispela lo bilong em, na em bai salim ol ami bilong em long pait wantaim ol lain ol i no harim tok bilong em, na sapos em i ken, bai bagarapim ol, olsem na wanpela king nogut ken senisim ol pasin bilong olgeta stretpela pasin.\n\n24 Na nau, lukim, mi tokim yupela, em i no gutpela olsem kain pasin les nogut tru bai kamap long yupela.\n\n25 Olsem na, yupela makim wantaim maus bilong dispela pipol, ol jas, ol i ken jasim yupela wantaim ol stretpela lo we ol tumbuna papa bilong mipela i bin givim long yupela, na we Bikpela i bin givim wantaim han bilong em.\n\n26 Nau ol maus bilong bikpela namba long ol pipol ol i save laikim ol samting i stretpela, tasol ol maus bilong liklik namba long ol pipol ol i save laikim ol samting i no stretpela olgeta taim, olsem na dispela yupela mas bihainim na mekim kamap lo bilong yupela—long wokim wok bilong yupela wantaim maus bilong ol pipol.\n\n27 Na sapos taim bai kam we maus bilong ol pipol i makim pasin nogut, ol jasmen bilong God bai kamap long yupela long dispela taim, ye, em bai visitim yupela wantaim bikpela bagarap tru wankain olsem em i bin wokim long dispela graun bipo.\n\n28 Na nau sapos yupela i gat ol jas, na ol i no bihainim ol lo long jasim yupela wantaim lo ol tumbuna papa i bin givim, yu ken tokim wanpela jas em i antap long ol long jasim ol.\n\n29 Sapos ol bikpela jas bilong yupela i no jasim stret, yupela ken askim long wanpela liklik namba long ol liklik jas bilong yupela long holim kivung long jasim ol bikpela jas bilong yupela, olsem long maus bilong ol pipol.\n\n30 Na mi tokim yupela long poret long Bikpela, taim yupela wokim ol dispela samting, na mi tokim yupela olsem yupela bai i no inap kisim king, tasol wokim ol dispela samting, na sapos ol dispela pipol i sin na wokim pasin nogut, ol sin na pasin nogut bilong ol bai kamap long het bilong ol yet.\n\n31 Long wanem, lukim, mi tokim yupela, ol pasin nogut bilong ol king save mekim planti pipol bilong ol long sin, olsem na ol sin bilong pipol save kamap long het bilong ol king.\n\n32 Na nau mi laikim olsem dispela pasin antap antap nabaut mas pinis olgeta long dispela graun, tru tumas namel long ol pipol bilong mi, tasol mi laikim olsem dispela graun bai kamap graun bilong fridom, we wanwan man ken yusim rait wantaim narapela fridom bilong em, na yumi ken yusim dispela fridom long longpela taim, sapos em i orait long Bikpela olsem yumi ken i stap na kisim dispela graun long yumi yet, ye, tru tumas inap long wanpela tumbuna pikinini bilong mipela ken i stap yet long pes bilong dispela graun.\n\n33 Na king Mosaia i bin raitim planti moa samting long ol, na em i bin autim ol olgeta hevi na trabel bilong stretpela king, ye, olgeta pen ol i save kisim long sol bilong ol pipol bilong ol wantaim olgeta tok baksait bilong ol pipol long king bilong ol, na em i bin tok klia long olgeta samting long ol.\n\n34 Na em i bin tokim ol olsem ol dispela samting bai i no inap kamap, tasol hevi long ronim gavman mas kamap long olgeta pipol, olsem wanwan man mas wokim long inap bilong em.\n\n35 Na tu em i bin autim long ol olgeta samting nogut, taim ol i stap aninit long rul bilong king nogut.\n\n36 Ye, olgeta pasin nogut na pasin les nogut tru bilong em, na olgeta pait, na tok pait, na blut kapsait, na stil pasin na pasin strong long stil, na pasin pamuk wantaim olgeta kainkain pasin nogut em i no inap raitim—na em i bin tokim ol olsem ol i noken wokim dispela samting, na olsem dispela samting i brukim ol lo bilong God.\n\n37 Na nau em i kamap we, bihain long king Mosaia salim ol dispela samting namel long ol pipol, ol i bilip olsem ol toktok bilong em i tru.\n\n38 Olsem na ol i bin lusim tingting long kisim king, na laikim tru olsem wanwan man long olgeta hap long graun bai kamap fri, ye, wanwan man i bin laikim long kisim sin bilong em antap long het bilong em yet.\n\n39 Olsem na, em i kamap we ol i bin bung wantaim long wanwan bodi long olgeta hap long graun, long tromoim maus bilong ol olsem husat bai kamap jas bilong ol, long jasim ol olsem long lo ol em i bin givim long ol, na ol i bin amamas nogut tru bikos long fridom em i bin givim long ol.\n\n40 Na ol i bin lavim Mosaia nogut tru, ye, ol i bin onaim em moa long narapela man, long wanem, ol i no bin lukluk long em olsem wanpela king nogut em i traim long kisim ol samting, ye, long dispela samting long graun save bagarapim sol, long wanem, em i no bin askim dispela samting bilong ol, na tu em i no bin amamas long kapsaitim blut, tasol em i bin kirapim bel isi long graun bilong Jarahemla, na em i bin givim long ol pipol bilong em olsem ol bai fri long olgeta kainkain kalabus, olsem na, ol i bin onaim em nogut tru.\n\n41 Na em i kamap we ol i bin makim ol jas long bosim ol, o jasim ol long lo, na ol i bin wokim dispela long olgeta hap long graun.\n\n42 Na em i kamap we ol i bin makim Alma long kamap nambawan het jas, na tu em i bin kamap hai pris, papa bilong em i bin givim dispela ofis long em, na em i bin givim atoroti long em long wokim olgeta wok long sios.\n\n43 Na nau em i kamap we Alma i bin wokabaut long ol pasin bilong Bikpela, na em i bin bihainim ol lo bilong God, na em i bin wokim stretpela jasmen, na bel isi bin i stap long graun olgeta taim.\n\n44 Olsem na rul bilong ol jas i bin i stat long olgeta hap long graun bilong Jarahemla, namel long olgeta pipol long ol lain bilong Nifai, na Alma i bin kamap nambawan het jas.\n\n45 Na nau em i kamap we ol papa bilong em i dai, krismas bilong em i eitpela ten tu, na em i bin i stap laip long kamapim tru ol lo bilong God.\n\n46 Na em i kamap we Mosaia tu i bin idai, insait long tripela ten tri krismas long rul bilong em, long mekim krismas bilong em i kamap sikispela ten tri, na olgeta kamap faiv handret na nain krismas long taim Lihai i bin lusim Jerusalem.\n\n47 Olsem na rul bilong ol king long ol pipol bilong Nifai i bin pinis, olsem na ol de bilong Alma, em i papa long sios bilong ol i bin pinis tu.\n\n", "alma 1": "[center][font_size=26]Buk Bilong Alma Husat I Pikinini Bilong Alma[/font_size][/center]\n\nStori bilong Alma, em i pikinini bilong Alma, nambawan het jas long ol pipol bilong Nifai, na tu hai pris bilong Sios. Wanpela stori long rul bilong ol jas, na ol bikpela pait na tok pait namel long ol pipol. Na tu stori bilong wanpela bikpela pait i bin kamap namel long ol lain bilong Nifai na ol lain bilong Leman, olsem long rekot bilong Alma, namba wan het jas.\n\n[center][font_size=26]Sapta 1[/font_size][/center]\n\n[i]Neho i lainim ol giaman doktrin, na kirapim wanpela sios, i statim giaman pasin pris na kilim Gidion—Neho ol i bin kilim idai long ol rong bilong em—Ol giaman pasin pris na pesekiusen kamap bikpela namel long ol pipol—Ol pris sapotim ol yet, ol pipol lukautim ol pua lain, na Sios i kamap bikpela. Klostu 91–88 krismas bipo Krais.[/i]\n\n1 Nau em i kamap we insait long namba wan krismas long rul bilong ol jas long ol pipol bilong Nifai, long dispela taim na i go het, king Mosaia i bin idai pinis, em i bin pait long gutpela pait, na i bin wokabaut stret long ai bilong God, na i no lusim wanpela man long rul long ples bilong em, tasol em i bin kamapim ol lo, na ol pipol i bin oraitim ol lo, olsem na ol i gat dinau long bihainim ol lo em i bin mekim.\n\n2 Na em i kamap we insait long namba wan krismas long rul bilong Alma long jasmen-sia, ol pipol i bin kisim kam long em long jasim, wanpela man em i bikpela, na ol pipol i save olsem em i strongpela man.\n\n3 Na em i bin go nabaut namel long ol pipol, na autim long ol wanem em kolim toktok bilong God, na bagarapim sios, na tokim ol pipol olsem ol pipol mas sapotim wanwan pris na tisa, na wanwan pris na tisa i no inap wok wantaim han bilong ol, tasol ol pipol mas sapotim ol.\n\n4 Na tu em i bin tokim ol pipol olsem olgeta manmeri bai seiv long las de, na olsem ol i noken poret o guria, tasol ol mas apim het bilong ol na amamas, bikos Bikpela i bin wokim olgeta man, na tu ridimim olgeta man, na olgeta man bai kisim laip oltaim oltaim.\n\n5 Na em i kamap we em i bin lainim ol dispela samting planti taim inap long planti lain ol i bin bilip long ol toktok bilong em, tru tumas planti lain ol i bin bilip long ol toktok bilong em inap long ol i stat long sapotim em na givim moni long em.\n\n6 Na em i stat long apim bel bilong em long hambak, na pasim planti moni samting klos, ye, na tru tumas, em i stat long kirapim wanpela sios olsem em i bin toktok.\n\n7 Na em i kamap we taim em i bin go, long toktok long ol lain em ol i bilip long toktok bilong em, em bungim wanpela man em i memba long sios bilong God, ye, tru tumas, wanpela tisa bilong ol, na em i stat long tok pait wantaim em wantaim strongpela toktok, olsem em bai rausim ol pipol bilong sios, tasol dispela man i bin strong long em, inap long strongim gutpela toktok long em wantaim ol toktok bilong God.\n\n8 Nau nem bilong dispela man i Gidion, em i bin kamap wokman long han bilong God long rausim ol pipol bilong Limhai long kalabus.\n\n9 Nau, bikos Gidion i bin strong long em wantaim ol toktok bilong God, na em belhat long Gidion, na rausim naip long pait bilong em na i stat long paitim em. Nau bikos Gidion i bin lapun, olsem na em i no strong taim em i bin paitim em, olsem na dispela man i bin kilim Gidion wantaim naip bilong pait.\n\n10 Na ol pipol bilong sios ol i bin kisim kam long Alma long jasim man em i bin kilim Gidion long ol rong em i bin wokim.\n\n11 Na em i kamap we em i bin sanap long pes bilong Alma, na strong long toktok.\n\n12 Tasol Alma i bin tokim em: Lukim, dispela giaman pasin pris i niupela samting i bin kamap nambawan taim namel long dispela ol pipol. Na lukim, rong bilong yu i no giaman pasin pris, tasol, yu bin traim long strongim wok bilong pasin giaman pris wantaim naip bilong pait, na sapos dispela kain pasin kamap namel long dispela ol pipol, em bai bagarapim olgeta.\n\n13 Na yu bin kapsaitim blut bilong wanpela stretpela man, ye, man em i bin wokim planti gutpela wok namel long dispela ol pipol, na sapos mipela lusim yu go fri, blut bilong em bai kamap long mipela long bekim bek.\n\n14 Olsem na, yu bin kotim em long idai, olsem lo Mosaia, laspela king bilong yumi i bin givim long yumi tok, em lo dispela pipol i bin oraitim, olsem na, dispela pipol mas bihainim lo.\n\n15 Na em i kamap we ol pipol i bin kisim em, na nem bilong em i Neho, na ol i kisim em i go antap long liklik maunten Mentai, na ol i mekim em long autim, namel long heven na graun, olsem wanem em i bin lainim long ol pipol i no tru na wan bel wantaim toktok bilong God, na em i bin sem nogut tru long idai long dispela hap.\n\n16 Tasol, dispela i no stopim pasin giaman pris long kamap bikpela long graun bilong Jarahemla, long wanem, planti lain ol i bin lavim ol samting nating bilong graun, na ol i bin go het long autim ol giaman doktrin, na ol i wokim dispela bikos long kisim planti moni samting na ona.\n\n17 Tasol, ol i no traim long giaman bikos ol i poret long lo, long wanem, ol jas i bin mekim save ol lain bilong giaman, olsem na ol i bin giaman olsem ol i autim toktok long bilip bilong ol, na nau lo i nogat pawa long wanpela man bikos long bilip bilong em.\n\n18 Na ol i no traim long stil, bikos ol i poret long lo, long wanem, ol jas ol i bin mekim save long ol stil lain, na tu ol i no traim long pait long stil o kilim man, bikos ol jas ol i bin kilim idai ol man ol i kilim man.\n\n19 Tasol em i kamap we ol lain ol i no memba long sios bilong God i stat long pesekiutim ol lain ol i memba long sios bilong God, na kisim nem bilong Krais antap long ol.\n\n20 Ye, ol i bin pesekiutim ol, na givim pen long ol wantaim olgeta kainkain toktok, na dispela bikos ol i memba long sios bilong God ol i bin daunim ol yet, bikos ol i no apim ol yet na bikos ol skelim toktok bilong God namel long ol yet, fri long moni na pe.\n\n21 Nau wanpela strongpela lo i bin kamap namel long pipol bilong sios, olsem nogat wanpela man em i memba long sios bai kirap na pesekiutim ol lain ol i no memba long sios, na olsem pesekiusen bai i no inap kamap namel long ol yet.\n\n22 Tasol, planti lain namel long ol, em ol i stat long hambak, na i stat long belhat na pait wantaim ol birua bilong ol, inap long ol tromoim han nabaut, ye, ol i bin pait namel long ol yet wantaim han bilong ol.\n\n23 Nau dispela i bin kamap insait long nambatu krismas long rul bilong Alma, na dispela pasin i bin bringim bikpela pen long sios, ye, em i bin bringim bikpela hevi long sios.\n\n24 Long wanem, planti lain ol i bin kamapim belhat bilong ol, na nem bilong ol i bin rausim long rekot bilong sios, inap long ol i no moa bin tingim namel long pipol bilong God. Na tu planti lain i bin lusim sios na go ausait.\n\n25 Nau dispela i bin wanpela bikpela taim bilong traim long ol lain husat ol i bin sanap strong long bilip, tasol, ol i bin strong long holim pas long bihainim ol lo bilong God, na ol i bin stap strong long kisim pesekiusen ol i bin putim antap long ol.\n\n26 Na taim ol pris lusim wok bilong ol long givim toktok bilong God long ol pipol, ol pipol tu lusim wok bilong ol long harim toktok bilong God. Na bihain pris pinis long givim toktok bilong God long ol, olgeta i bin strong long go bek gen long wok bilong ol, na pris i no apim em yet long ol lain ol i harim toktok bilong em, long wanem, man bilong autim toktok bilong God i no moabeta long man em i harim, na tu tisa i no moabeta long sumatin, olsem na ol olgeta i wankain, na olgeta ol i bin wok, wanwan man long strong bilong em.\n\n27 Na ol i bin givim samting bilong ol, wanwan man long skel bilong em long pua, na man gat nid, na sik man na man gat pen, na ol i no bin pasim planti moni na klos samting, tasol ol klos i klinpela na gutpela.\n\n28 Na ol i bin strongim wok bilong sios olsem, olsem na ol i stat long i stap wantaim bel isi long longpela taim gen, na olgeta pesekiusen bilong ol i no daunim ol.\n\n29 Na nau, bikos sios i strong, ol i stat long kamap manmeri bilong planti moni samting, na gat planti long olgeta samting long wanem ol nidim—planti sipsip na bulmakau, na patpela patpela ol kainkain animal, na tu planti rais samting, na gol, na silva, na ol samting i dia tumas, na planti slika na gutpela laplap tru wantaim olgeta kainkain gutpela klos.\n\n30 Olsem na, ol i no salim i go nating wanpela man em i bin as nating, o em i bin hangre, o em i bin nek drai, o em i bin sik o em i no bin kaikai, long taim sindaun bilong ol i bin kamap gutpela, na ol i no putim bel bilong ol long ol moni samting, olsem na olgeta i bin givim han long halivim, lapun wantaim yangpela, mangi-masta wantaim fri, man wantaim meri, sapos long ausait long sios o insait long sios, na ol i no bin wansait long ol lain ol i gat nid.\n\n31 Olsem na, sindaun bilong ol i bin kamap gutpela na ol kamap manmeri bilong planti samting inap long winim ol lain ol i no memba long sios.\n\n32 Long wanem, ol lain ol i no kamap memba long sios bilong ol i bin wokim sanguma, na lotu long god-giaman o i stap nating na mauswara i stap, na laikim samting bilong narapela lain na pait, pasim klos ol i baim long planti moni, na apim long ai bilong ol yet long hambak, pesekiutim, giaman, stilim, pait long stil, wokim pasin pamuk, na kilim man, na olgeta kainkain pasin nogut, tasol, ol jas i bin strongim lo long olgeta lain em ol i bin brukim lo na ol i mekim save we ol i ken.\n\n33 Na em i kamap we taim ol jas i bin strongim lo long ol, wanwan man i bin mekim save long wanem em i bin wokim, ol i no bin wokim pasin nogut, na ol i no traim long wokim pasin nogut bikos ol poret long lo, olsem na bikpela bel isi i bin kamap namel long ol pipol bilong Nifai i go inap long faipela krismas long rul bilong ol jas.\n\n", "alma 2": "[center][font_size=26]Sapta 2[/font_size][/center]\n\n[i]Amlisai i traim long kamap king na ol pipol i les long maus bilong em—Ol lain bihainim em ol i mekim em kamap king—Ol lain bilong Amlisai pait wantaim ol lain bilong Nifai na lus—Ol lain bilong Leman na ol lain bilong Amlisai i bung wantaim long pait wantaim ol lain bilong Nifai na lus—Alma i kilim Amlisai. Klostu 87 krismas bipo Krais.[/i]\n\n1 Na em i kamap we tok pait i bin stat long kamap namel long ol pipol long stat long faipela krismas long rul bilong ol jas, long wanem, wanpela man, nem bilong em Amlisai, em i wanpela smatpela man, ye, wanpela save man long bikpela save bilong graun, em i memba long sios bilong man na husat i bin kilim Gidion wantaim naip bilong pait, em i bin kilim em i dai olsem lo i tok—\n\n2 Nau dispela man Amlisai i bin winim bel bilong planti manmeri long bihainim em bikos long gris toktok, inap long ol i stat long kamap strongpela, na ol i stat long traim long mekim Amlisai kamap king long olgeta pipol bilong Nifai.\n\n3 Nau ol pipol bilong sios, wantaim olgeta lain ol i no bin pulim i go awe long bihainim gris toktok bilong Amlisai, i kirap nogut long dispela samting i bin kamap, long wanem, ol i bin save olsem kain samting mas kamap wantaim maus bilong ol pipol olsem lo i tok.\n\n4 Olsem na, sapos Amlisai em i man nogut na inap long em i kisim sapot long pipol, em bai tok nogat long ol long rait na narapela gutpela samting bilong sios, long wanem, em i laik long bagarapim sios bilong God.\n\n5 Na em i kamap we ol pipol ol i bin bungim wantaim ol yet long olgeta hap long graun, wanwan man long laik bilong em, long wanwan bodi, long sapotim o tok nogat long Amlisai, bihain long ol i bin tok kros planti taim na pait ol i bin mekim ol kirap nogut na paul namel long ol yet.\n\n6 Olsem na ol i bin bungim wantaim ol yet long vot long dispela samting long ai bilong ol jas.\n\n7 Na em i kamap we maus bilong ol pipol i tok nogat long Amlisai, na em i no kamap king long olgeta pipol bilong Nifai.\n\n8 Nau dispela i bin mekim bel bilong ol lain ol i les long em na amamas nogut tru, tasol Amlisai i tanim bel bilong ol lain ol i sapotim em long belhat wantaim ol lain ol i no sapotim em.\n\n9 Na em i kamap we ol pipol ol i sapotim em ol i bung wantaim ol yet na dediketim em long kamap king bilong ol.\n\n10 Nau taim Amlisai i kamap king bilong ol, em tokim ol olsem ol mas kisim ol samting bilong pait na pait wantaim ol lain brata bilong ol, na em i bin wokim dispela olsem em bai bringim ol aninit long rul bilong em.\n\n11 Nau ol pipol bilong Amlisai kolim ol yet ol lain bilong Amlisai, long nem bilong Amlisai, na ol pipol em i no ol lain bilong Amlisai ol i kolim ol yet ol lain bilong Nifai, o ol pipol bilong God.\n\n12 Olsem na, bikos ol pipol bilong Nifai i bin save long tingting bilong ol lain bilong Amlisai, ol i redi long bungim ol, ye, ol i bin redim ol yet wantaim naip long pait, na saimita, na banara wantaim spia bilong banara, na ston, na sling, na wantaim olgeta kainkain samting bilong pait.\n\n13 Na ol i bin redi long bungim ol lain bilong Amlisai olsem taim ol i kam. Na ol kepten, na nambawan kepten na het kepten ol i bin makim long ol namba bilong ol.\n\n14 Na em i kamap we Amlisai i bin redim ol man bilong em wantaim olgeta kainkain samting bilong pait, na tu makim ol bosman na hetman long lidim ol pipol bilong em long pait wantaim ol lain brata bilong ol.\n\n15 Na em i kamap we ol lain bilong Amlisai ol i bin kamap long liklik maunten Amnaihu, i stap long is long wara Saidon, na wara Saidon i bin bihainim graun bilong Jarahemla long arere, na ol i bin stat long pait wantaim ol lain bilong Nifai long dispela hap.\n\n16 Nau bikos Alma i het jas na gavana bilong ol pipol bilong Nifai, olsem na em i bin go antap wantaim ol pipol bilong em, ye, em i bin lidim ol ami bilong em wantaim ol kepten na ol het kepten long pait wantaim ol lain bilong Amlisai.\n\n17 Na ol i stat long kilim ol lain bilong Amlisai long liklik maunten is long Saidon. Na ol lain bilong Amlisai ol i bin strong tru, na ol i kilim planti ol lain bilong Nifai.\n\n18 Tasol, Bikpela i bin strongim han bilong ol lain bilong Nifai, olsem na ol kilim ol lain bilong Amlisai nogut tru, inap long ol i stat long ronawe long pes bilong ol lain bilong Nifai.\n\n19 Na em i kamap we ol lain bilong Nifai ol i bin ronim ol lain bilong Amlisai olgeta long dispela de, na kilim planti lain bilong ol, tru tumas ol i bin kilim twelv tausen faiv handret tripela ten na tupela sol bilong ol lain bilong Amlisai, na ol lain bilong Amlisai i bin kilim sikis tausen faiv handret sikispela ten na tupela sol bilong ol lain bilong Nifai.\n\n20 Na em i kamap we taim Alma i no moa ronim ol lain bilong Amlisai, em i tokim ol pipol bilong em long sanapim ol haus sel bilong ol long ples daun bilong Gidion, dispela ples daun i wan nem long Gidion em Neho i bin kilim wantaim naip bilong pait, na ol lain bilong Nifai ol i bin sanapim ol haus sel bilong ol long dispela nait.\n\n21 Na Alma i bin salim ol spai long bihainim wanwan lain long ol lain bilong Amlisai, olsem em bai save long plen na tingting bilong ol, we bai em wasim em yet long ol, olsem ol pipol bilong Amlisai bai i no inap bagarapim ol pipol bilong em.\n\n22 Nau nem bilong ol lain em i bin salim i go long wasim kem bilong ol lain bilong Amlisai i Jeram, na Amno, na Mentai na Limhe. Ol dispela lain ol i bin salim i go wantaim ol man bilong ol long wasim kem bilong ol lain bilong Amlisai.\n\n23 Na em i kamap we ol go bek hariap tru long kem bilong ol lain bilong Nifai tumora wantaim poret na kirap nogut tru, na tok olsem:\n\n24 Lukim, mipela i bin bihainim kem bilong ol lain bilong Amlisai, na mipela kirap nogut tru long lukim planti planti lain tru bilong Leman, long graun bilong Minon, antap long graun bilong Jarahemla, long rot bilong graun bilong Nifai, na lukim, ol lain bilong Amlisai i joinim ol.\n\n25 Na ol i kamap long ol lain brata bilong mipela ol i stap long dispela hap long graun, na ol i ronawe long ol wantaim sipsip bilong ol na meri bilong ol na lain pikinini bilong ol i go long siti bilong mipela, na sapos mipela i no go hariap, ol i bai kisim siti bilong mipela, na kilim ol lain papa bilong mipela, na meri bilong mipela na pikinini bilong mipela.\n\n26 Na em i kamap we ol pipol bilong Nifai kisim haus sel bilong ol, na lusim ples daun bilong Gidion i go long siti bilong ol, em i siti bilong Jarahemla.\n\n27 Na lukim, taim ol i brukim wara Saidon long go, ol lain bilong Leman wantaim ol lain bilong Amlisai, ol planti tru olsem waisan long solwara i bin kamap long ol long bagarapim ol.\n\n28 Tasol, bikos han bilong Bikpela i bin strongim ol lain bilong Nifai, na bikos ol i bin mekim bikpela beten long em olsem em bai seivim ol long han bilong birua bilong ol, olsem na Bikpela i bin harim krai bilong ol, na strongim ol inap long ol lain bilong Leman wantaim ol lain bilong Amlisai i pundaun long pes bilong ol.\n\n29 Na em i kamap we Alma i bin pait pes long pes wantaim Amlisai, wantaim naip bilong pait, na ol tupela i bin pait nogut tru.\n\n30 Na em i kamap we bikos Alma em i man bilong God, olsem na em i krai wantaim strongpela bilip na tok olsem: O Bikpela, marimari long mi na seivim laip bilong mi, olsem mi bai kamap wanpela wokman long ol han bilong yu long seivim na lukautim i stap dispela pipol.\n\n31 Nau taim Alma i autim ol dispela toktok, em pait gen wantaim Amlisai, na em i kisim strong na em i kilim Amlisai wantaim naip bilong pait.\n\n32 Na tu em i pait wantaim king bilong ol lain bilong Leman, tasol king bilong ol lain bilong Leman i ronawe go bek long pes bilong Alma na salim ol wasman bilong em long pait wantaim Alma.\n\n33 Tasol, Alma wantaim ol wasman bilong em ol i bin pait wantaim ol wasman bilong king bilong ol lain bilong Leman i go inap long em i kilim na ronim ol i go bek.\n\n34 Olsem na em i bin klinim graun o olsem arere long wara Saidon long wes sait, na tromoim bodi bilong ol lain bilong Leman em i bin kilim long ol wara bilong Saidon, olsem ol pipol bilong em bai gat rot long brukim wara na pait wantaim ol lain bilong Leman, na ol lain bilong Amlisai long wes sait long wara Saidon.\n\n35 Na em i kamap we taim ol i brukim wara Saidon na go long wes sait, ol lain bilong Leman wantaim ol lain bilong Amlisai, ol i planti tru na i no inap kaunim ol tasol ol i stat long ronawe long pes bilong ol.\n\n36 Na ol i ronawe long ol lain bilong Nifai i go long ples we nogat man i stap, long wes na not, longwe long ol arere bilong graun, na ol lain bilong Nifai ol i bin strong nogut tru long bihainim ol na kilim ol.\n\n37 Ye, ol lain bilong Nifai ol i bin bungim ol long olgeta hap, na kilim na ronim ol i go inap long ol i bin tromoi nabaut long wes na long not, i go inap long ol kamap long ples we nogat man i stap ol i save kolim Hemon, na dispela hap long ples we nogat man i stap i pulap long ol wail na nogut animal tru.\n\n38 Na em i kamap we planti ol i bin idai long ples we nogat man i stap bikos long sua bilong ol, na ol dispela animal wantaim tarangau long antap ol i bin kaikaim ol, na bun bilong ol i bin painim na bungim antap long graun.\n\n", "alma 3": "[center][font_size=26]Sapta 3[/font_size][/center]\n\n[i]Ol lain bilong Amlisai i makim ol yet long mekim kamap tru toktok bilong profesi—Bikpela i bin kesim ol lain bilong Leman bikos ol i les long harim tok bilong ol—Ol man bai bringim kes long ol yet—Ol lain bilong Nifai i winim narapela ami bilong ol lain bilong Leman. Klostu 87–86 krismas bipo Krais.[/i]\n\n1 Na em i kamap we ol lain bilong Nifai ol i no idai long pait, ol i bin go bek long graun bilong ol, na haus bilong ol na meri wantaim pikinini bilong ol, bihain ol planim ol lain ol i bin idai long pait—nau namba bilong ol lain idai ol i no bin kaunim, bikos namba bilong ol i bikpela tumas.\n\n2 Nau planti meri na pikinini ol i bin idai wantaim naip bilong pait, na tu planti sipsip na bulmakau wantaim gaden bilong rais samting bilong ol i bin bagarap, bikos planti man i bin kurungutim ol.\n\n3 Na nau planti lain bilong Leman wantaim ol lain bilong Amlisai ol idai long arere bilong wara Saidon, na ol i bin tromoi ol go insait long ol wara bilong Saidon, na lukim, planti bun bilong ol i stap aninit long solwara.\n\n4 Na ol lain bilong Amlisai i kamap narapela kain long ol lain bilong Nifai, long wanem, ol i bin putim ret mak long pes bilong ol, wankain olsem ol lain bilong Leman, tasol, ol i no sapim het bilong ol olsem ol lain bilong Leman.\n\n5 Nau ol lain bilong Leman ol i bin sapim het bilong ol, na ol i as nating, tasol ol i bin pasin as tanget long skin bilong animal raun long sangana bilong ol, na tu ol i save pasim raun long ol, ol samting bilong pait olsem banara, na spia bilong banara, na ston, na sling na kainkain samting bilong pait.\n\n6 Na skin bilong ol lain bilong Leman i blak, wankain olsem mak bilong skin i bin kamap long ol tumbuna papa bilong ol, em kes i bin kamap long ol bikos ol brukim lo, na sakim tok long ol brata bilong ol em i Nifai, Jekop, Josep na Sem, ol i stretpela na holi man.\n\n7 Na ol brata bilong ol i bin traim long bagarapim, olsem na Bikpela i bin kesim ol, na God Bikpela i bin putim wanpela mak long ol, ye, long Leman na Lemuel wantaim ol pikinini man na meri bilong Ismael.\n\n8 Na dispela i bin kamap olsem pikinini bilong ol bai kamap narapela kain long pikinini bilong ol brata bilong ol, we bai God Bikpela bai lukautim ol i stap ol pipol bilong em, olsem ol bai i no inap miks wantaim ol lain brata bilong ol, na bilip long ol kranki kastam bilong ol we bai bagarapim ol.\n\n9 Na em i kamap we ol man long ol lain bilong Nifai, i maritim meri long ol lain bilong Leman bai bringim kes long pikinini bilong em.\n\n10 Olsem na, ol manmeri i larim ol lain bilong Leman long lidim em, ol i bin kisim nem bilong ol lain bilong Leman, na wanpela mak bin putim antap long em.\n\n11 Na em i kamap we manmeri husat i no bilip long kastam bilong ol lain bilong Leman, tasol bilip long ol rekot i bin karim kam long Jerusalem, na tu kastam bilong ol lain tumbuna papa bilong ol, husat i stret, na husat manmeri bilip long ol lo bilong God na bihainim ol, i kamap ol lain bilong Nifai, o pipol bilong Nifai long dispela taim i go het—\n\n12 Na em ol lain bilong Nifai, husat i bin kipim trupela rekot long ol pipol bilong ol wantaim ol pipol bilong lain bilong Leman.\n\n13 Nau mipela bai go bek gen long ol lain bilong Amlisai, long wanem, ol tu i bin putim wanpela mak long ol; ye, ol i bin putim wanpela mak long ol yet, ye, tru tumas wanpela ret mak long poret bilong ol.\n\n14 Na toktok bilong God i bin kamapim tru olsem, long wanem, dispela ol toktok Bikpela i bin tokim Nifai: Lukim, mi bin kesim ol lain bilong Leman, na mi bai putim wanpela mak long ol lain husat bai bruk i go awe long yu na ol lain pikinini bilong yu, long dispela taim i go yet na oltaim oltaim, sapos ol i no tanim bel long pasin nogut bilong ol na tanim bel bilong ol long mi olsem mi bai marimari long ol.\n\n15 Na gen: Mi bai putim wanpela mak long man husat miksim pikinini bilong em wantaim ol lain brata bilong yu, olsem ol tu bai kisim kes.\n\n16 Na gen: Mi bai putim wanpela mak long man em i pait wantaim yu na pikinini bilong yu.\n\n17 Na gen, mi tokim yu, man em i lusim yu bai i no moa kamap pikinini bilong yu, na mi bai blesim yu wantaim em man kamap pikinini bilong yu, long dispela taim i go yet na oltaim oltaim, na dispela i ol promis Bikpela i bin mekim long Nifai wantaim ol lain pikinini bilong em.\n\n18 Nau ol lain bilong Amlisai i no save olsem ol kamapim tru ol toktok bilong God taim ol i stat long putim mak long pes bilong ol yet, tasol ol i bin sakim tok bilong God long ples klia, olsem na i gat nid olsem kes mas kamap long ol.\n\n19 Nau mi laikim yupela long save olsem ol i bin bringim kes antap long ol yet, na tru tumas, wanwan man i bin kisim kes bringim bagarap long em yet.\n\n20 Nau em i kamap we i no planti de i go pinis bihain long bikpela pait i bin kamap long graun bilong Jarahemla wantaim ol lain bilong Leman na ol lain bilong Amlisai, na narapela ami bilong ol lain bilong Leman ol i bin kamap long ol pipol bilong Nifai, long sem ples we namba wan ami i bin bungim ol lain bilong Amlisai.\n\n21 Na em i kamap we ol pipol bilong Nifai ol i bin salim wanpela ami long ronim ol go aut long graun bilong ol.\n\n22 Nau Alma i no go long dispela taim long pait wantaim ol lain bilong Leman bikos wanpela sua i bin givim pen long em.\n\n23 Tasol em i bin salim planti ami long pait wantaim ol, na ol ami bilong lain bilong Nifai ol i bin go antap na kilim planti lain bilong Leman, na ronim ol i go aut long arere long graun bilong ol, ol lain bilong Leman ol i no bin idai.\n\n24 Na bihain long dispela, ol i go bek gen na i stap long kamapim bel isi long graun, na ol birua bilong ol i no moa trabelim ol long liklik taim.\n\n25 Nau dispela olgeta samting ol i bin kamap, ye, dispela olgeta bikpela pait na tok pait i bin i stat na pinis insait long faipela krismas long rul bilong ol jas.\n\n26 Na ol tausen na ol ten tausen sol i bin salim i go long graun oltaim insait long wanpela krismas, olsem ol bai kisim pe long wok bilong ol, sapos ol wok i gutpela o nogut, long kisim amamas oltaim o pen oltaim, olsem ol i bin makim spirit long bihainim, sapos ol i makim long bihainim gutpela spirit o spirit nogut.\n\n27 Long wanem, wanwan man bai kisim pe long man husat em i bin makim long bihainim, olsem ol toktok bilong spirit bilong profesi i tok, olsem na larim ol samting long kamap olsem tok tru. Na arere bilong faipela krismas long rul bilong ol jas i bin kamap olsem.\n\n", "alma 4": "[center][font_size=26]Sapta 4[/font_size][/center]\n\n[i]Alma i baptais ol tausen manmeri husat i tanimbel—Pasin nogut i kamap insait long Sios, na Sios i no kamap bikpela—Alma i makim Nephihah long kamap het jas—Alma i olsem hai pris, i givim taim bilong em long ministri. Klostu 86–83 krismas bipo Krais.[/i]\n\n1 Nau em i kamap we i no bin gat tok pait o bikpela pait i bin kamap long graun bilong Jarahemla insait long sikispela krismas long rul bilong ol jas long ol pipol bilong Nifai.\n\n2 Tasol, ol pipol i bin kisim pen, ye, bikpela pen tru, bikos ol i lusim ol lain brata bilong ol, sipsip na bulmakau bilong ol wantaim gaden bilong rais na samting bilong ol, em ol lain bilong Leman i bin kurungutim na bagarapim.\n\n3 Na bikpela tru pen bilong ol inap long wanwan manmeri i krai, na ol bilip olsem em ol jasmen bilong God i bin salim kam long ol, bikos long pasin nogut na les pasin tru bilong ol, olsem na ol i bin kirapim long tingim wok bilong ol.\n\n4 Na ol i stat long strongim sios long kamap bikpela tru, ye, na planti lain ol i bin baptais long wara bilong Saidon na joinim sios bilong God, ye, na Alma em i papa bilong em Alma, i bin dediketim em long kamap hai pris long ol pipol bilong sios wantaim han bilong em, bin baptaisim ol wantaim han bilong em.\n\n5 Na em i kamap we klostu ol tri tausen faiv handret sol i bin bung wantaim sios bilong God na kisim baptisim insait long sevenpela krismas long rul bilong ol jas. Na arere bilong sevenpela krismas long rul bilong ol jas long ol pipol bilong Nifai i kamap olsem, na bel isi i bin kamap olgeta taim insait long dispela krismas.\n\n6 Na em i kamap we ol pipol bilong sios i stat long hambak insait long eitpela krismas long rul bilong ol jas, bikos ol kamap manmeri bilong planti moni samting, na bikos long gutpela slika bilong ol, na gutpela klos ol i bin somapim bilong ol, na planti sipsip na bulmakau bilong ol, na gol wantaim silva bilong ol, na olgeta kainkain samting i dia tumas, em ol i bin kisim wantaim hatwok bilong ol, na ol i bin apim long hambak long ai bilong ol yet, long wanem, ol i stat long pasim klosi kostim planti moni.\n\n7 Nau Alma i bin kisim bikpela pen tru bikos long dispela, ye, na tu planti pipol em Alma i bin dediketim long kamap tisa, pris na elda long sios, ye, planti bilong ol i bin sore nogut tru bikos long pasin nogut ol lukim i stat long kamap namel long ol pipol bilong ol.\n\n8 Long wanem, ol i bin sore nogut tru long lukim na lukluk long ol pipol bilong sios i stat long apim long hambak long ai bilong ol yet, na putim bel bilong ol long ol moni samting na long ol samting nating bilong graun, inap long ol i stat long mekim strongpela toktok namel long ol yet, na i stat long pesekiutim ol lain ol i no bilip long laik na pasin bilong ol.\n\n9 Olsem na, ol bikpela tok pait i bin i stat long kamap namel long ol pipol bilong sios insait long dispela eitpela krismas long rul bilong ol jas, ye, ol pasin mangalim, kros pait givim pen, pesekiusen na hambak i bin kamap, tru tumas inap long winim hambak pasin long ol lain husat i no memba long Sios bilong God.\n\n10 Na arere long eitpela krismas long rul bilong ol jas i bin kamap olsem, na pasin nogut bilong sios i bin holim bek ol lain ol i no memba long sios, long dispela as, sios i no bin kamap bikpela.\n\n11 Na em i kamap we long i stat long nainpela krismas, Alma i bin lukluk long pasin nogut bilong sios, na tu em lukim olsem eksampel bilong sios i stat long lidim ol lain ol i no memba long sios long wokim wanpela pasin nogut i go long narapela, olsem na, ol i bin bringim bagarap long ol pipol.\n\n12 Ye, em i bin lukim olsem ol pipol i no wan bel, na apim ol yet long hambak, tok nogut long narapela lain, les long halivim ol lain ol i gat nid na i as nating, na ol lain ol i hangre, na ol lain ol i nek drai, na ol lain ol i gat sik na pen.\n\n13 Nau ol pipol i bin sore nogut tru namel long ol yet bikos long dispela, tasol narapela lain i bin daunim ol yet, na halivim ol lain ol i gat nid long help, olsem givim kaikai na klos long pua na lain gat nid, givim kaikai long hangre lain, na pesim olgeta kainkain pen, bikos long Krais, em bai kam olsem spirit bilong profesi i tok.\n\n14 Lukluk het long dispela de, olsem long rausim sin bilong ol, na pulap wantaim bikpela amamas tru bikos long kirap gen bilong manmeri idai, olsem long laik na pawa bilong Jisas Krais long rausim long ol rop bilong idai.\n\n15 Na nau em i kamap we Alma, bikos em i bin lukim ol pen bilong ol lain ol i daunim ol yet long bihainim God, na ol pesekiusen i bin kamap long ol long ol lain ol i apim ol yet, na bikos long pasin tu-bel bilong ol memba long sios, em i stat long sore nogut tru, tasol, Spirit bilong Bikpela i no lusim em.\n\n16 Na em i bin makim wanpela save man namel long ol elda bilong sios, na givim em pawa wantaim maus bilong pipol, olsem em bai gat pawa long mekim lo olsem ol lo i tok, na yusim dispela lo long stretim pasin nogut na rong bilong ol pipol.\n\n17 Nau nem bilong dispela man i Nephihah, na em i bin makim long kamap het jas, na em sindaun long jasmen-sia long jasim na gavanim ol pipol.\n\n18 Nau Alma i no givim long em ofis bilong hai pris long sios, tasol em holim ofis bilong hai pris long em yet, na givim jasmen-sia long Nephihah.\n\n19 Na em i bin wokim dispela olsem em yet bai go namel long pipol bilong em, o namel long pipol bilong Nifai, long autim toktok bilong God long ol, long tanim bel bilong ol long tingim wok bilong ol, na olsem em bai daunim olgeta hambak na giaman pasin, na olgeta pait i bin kamap namel long ol pipol bilong em wantaim toktok bilong God bikos em i bin lukim olsem nogat wanpela rot bai kisim ol bek gen, tasol long mekim strongpela toktok long autim klinpela testimoni long ol.\n\n20 Olsem na, Alma i bin givim jasmen-sia long Nephihah, long i stat long namba nain krismas long rul bilong ol jas long ol pipol bilong Nifai, na em givim olgeta taim long wok bilong hai prishud long holi oda bilong God, na long testimoni bilong toktok bilong God, olsem spirit bilong revelesen na profesi bai soim.\n\n", "alma 5": "Ol toktok Alma i bin givim long ol pipol long ol siti na as ples bilong ol long olgeta hap long graun, long holi oda bilong God.\n\nI gat long sapta 5.\n\n[center][font_size=26]Sapta 5[/font_size][/center]\n\n[i]Ol man mas tanim bel na bihainim ol lo bilong God, mas karim gen, klinim klos bilong ol long blut bilong Krais, mas daunim na rausim ol yet long hambak na pasin mangal, na wokim ol wok bilong stretpela pasin long kisim selvesen—Gutpela Wasman bilong sipsip save singautim ol pipol bilong en—Ol lain i wokim ol pasin nogut i pikinini bilong tewel—Alma i autim trupela toktok long doktrin bilong em na tokim ol man long tanim bel—God bai raitim nem bilong ol stretpela lain long buk bilong laip. Klostu 83 krismas bipo Krais.[/i]\n\n1 Nau em i kamap we Alma i stat long givim toktok bilong God long ol pipol, long graun bilong Jarahemla pastaim, na bihain long olgeta hap long graun.\n\n2 Na dispela ol toktok em i bin autim long ol pipol insait long sios long siti bilong Jarahemla, olsem rekot bilong em soim:\n\n3 Mi, Alma, papa bilong mi Alma i bin dediketim mi long kamap hai pris long sios bilong God, bikos em gat pawa na atoroti long God long wokim ol dispela samting, lukim, mi tokim yu olsem em i bin kirapim wanpela sios long graun em i bin stap long ol arere long graun bilong Nifai, ye, graun ol kolim graun bilong Momon, ye, na em i bin baptaisim ol lain brata bilong em long ol wara bilong Momon.\n\n4 Na lukim, mi tokim yu, Bikpela i bin seivim ol long ol han bilong ol pipol bilong king Noa wantaim marimari na pawa bilong God.\n\n5 Na lukim, ol lain bilong Leman i bin kalabusim ol long ples we nogat man i stap bihain long dispela, ye, mi tokim yu, ol i bin stap long kalabus, na gen Bikpela i bin rausim ol long kalabus wantaim pawa bilong toktok bilong em, na Bikpela i bin bringim mipela long dispela graun, na gen mipela i stat long kirapim sios bilong God long olgeta hap long dispela graun long hia.\n\n6 Na nau lukim, mi tokim yupela, ol brata bilong mi, yupela husat i memba long dispela sios, yupela tingim gut tru kalabus bilong ol tumbuna papa bilong yupela? Ye, na yupela tingim gut marimari tru na pasin bilong wet bilong em long ol? Na tu, yupela tingim gut tru olsem em i bin seivim sol bilong ol long hel?\n\n7 Lukim, ol rop bilong idai wantaim ol sen bilong hel i bin raunim ol, na bagarap nogut tru i bin weitim ol, tasol em i bin senisim bel bilong ol, ye, em i bin kirapim ol long silip idai, na ol i kirap long em. Lukim, ol i bin stap long namel tru long tudak, tasol, lait bilong toktok oltaim oltaim i bin givim lait long sol bilong ol.\n\n8 Na nau mi askim yupela, ol brata bilong mi, ol i bin kisim bagarap? Lukim, mi tokim yupela, Nogat, ol no kisim bagarap.\n\n9 Na gen mi askim, ol rop bilong idai bin brukim, na ol sen bilong hel husat bin raunim ol i bin slekim? Mi tokim yupela, ye, ol sen bilong hel i bin slekim, na sol bilong ol i bin solap, na ol i bin amamas long ridimim lav. Na mi tokim yupela olsem ol i kisim selvesen.\n\n10 Na nau mi askim yupela, long wanem as na ol i kisim selvesen? Ye, ol i bin sanap long wanem as long hop long selvesen? Ye, ol i bin slekim long ol rop bilong idai na ol sen bilong idai long wanem as?\n\n11 Lukim, mi ken tokim yupela—papa bilong mi Alma i no bilip long ol toktok i bin autim wantaim maus bilong Abinadai? Na Abinadai i no wanpela holi profet? Em i no autim ol toktok bilong God, na papa bilong mi Alma i bilip long ol toktok bilong God?\n\n12 Na traipela senis i bin kamap long bel bilong em long bilip bilong em. Lukim mi tokim yupela olsem olgeta long dispela i tru.\n\n13 Na lukim, em i bin autim toktok long ol tumbuna papa bilong yupela, na traipela senis tu i bin kamap long bel bilong ol, inap long ol daunim ol yet na putim bilip bilong ol long trupela God em i stap. Na lukim, bilip bilong ol i bin strongpela i go long arere, olsem na, ol i bin kisim selvesen.\n\n14 Na nau lukim, mi askim yupela, ol brata bilong mi long sios, inap yupela i bin kamap niupela long God long spirit? Inap yupela i bin kisim piksa bilong em long ol pasin bilong yupela? Inap yupela i bin save long dispela traipela senis long bel bilong yupela?\n\n15 Yupela save bilip long papa bilong yupela olsem em bai ridimim yupela? Yupela save lukluk het wantaim ai bilong bilip, na lukim olsem dispela skin bilong idai bai kirap long laip oltaim, na dispela bodi save idai bai kirap gen na no moa idai olsem em bai sanap long ai bilong God long jasim long pasin bilong ol long laip bilong skin?\n\n16 Mi tokim yupela, inap yupela ken piksa long yupela yet olsem yupela harim maus bilong Bikpela, i toktok long yupela long dispela de olsem: Kam long mi, Bikpela i bin blesim yupela, long wanem, lukim, wok bilong yupela long pes bilong graun i bin ol wok bilong stretpela pasin?\n\n17 O yupela piksa long yupela yet olsem yupela ken giaman long Bikpela long dispela de, na tok—Bikpela, ol wok bilong mipela long pes bilong graun i bin stretpela wok—na olsem em bai seivim yupela?\n\n18 O olsem, yupela ken piksa yupela yet long sanap bipo long kot bilong God wantaim sol bilong yupela pulap long rong na sem, na tingim long olgeta rong bilong yupela, ye, tingim gut tru long olgeta pasin nogut bilong yupela, ye, wanpela tingting olsem yupela bin tromoim ol lo bilong God?\n\n19 Mi tokim yupela, inap yupela ken lukluk antap long God long dispela de wantaim klinpela bel na klinpela han? Mi tokim yupela, inap yupela ken lukluk antap wantaim piksa bilong God katim long raitim long ol pasin bilong yupela?\n\n20 Mi tokim yupela, inap yupela ken tingim long kisim selvesen sapos yupela givim yupela yet long tewel long bosim yupela?\n\n21 Mi tokim yupela, olsem yupela bai save long dispela de olsem yupela bai i no inap kisim selvesen, bikos nogat wanpela man ken kisim selvesen sapos ol klos bilong em i no bin wasim long kamap waitpela, ye, ol klos bilong em mas klinim gut tru i go inap long olgeta doti mas kamap klin insait long blut bilong man husat ol tumbuna papa bilong mipela i bin toktok, husat bai kam long ridimim ol pipol bilong em long sin bilong ol.\n\n22 Na nau mi askim yupela, ol brata bilong mi, pilim bilong yupela bai olsem wanem, sapos yupela bai sanap bipo long jasmen ples bilong God wantaim ol klos bilong yupela i gat blut wantaim olgeta kainkain doti? Lukim, ol dispela samting bai tokaut wanem long yupela?\n\n23 Lukim, ol bai i no inap tokaut olsem yupela i kil man, ye, na tu olsem yupela i rong long olgeta kainkain pasin nogut?\n\n24 Lukim, ol brata bilong mi, yupela ting olsem kain man i gat ples long sindaun insait long kingdom bilong God wantaim Abraham, Aisek na Jekop, na tu olgeta holi profet, ol klos bilong ol i bin klinim na i no doti, i klinpela na waitpela?\n\n25 Mi tokim yupela, Nogat, tasol sapos yupela ken mekim Papa bilong mipela long kamap wanpela giaman man long i stat tru, o ting olsem em i wanpela giaman man long i stat tru, yupela noken ting olsem kain man i gat ples insait long kingdom long heven, tasol ol i bai tromoim i go ausait bikos ol i lain pikinini bilong kingdom bilong tewel.\n\n26 Na nau, lukim, mi tokim yupela, ol brata bilong mi, sapos yupela i bin pilim bel bilong yupela i senis, and sapos yupela i bin amamas long singim song bilong lav bilong ridimim, mi laik askim, inap yupela ken pilim nau?\n\n27 Inap wokabaut bilong yupela i nogat hevi long ai bilong God? Sapos, God i bin makim yupela long idai long dispela taim, inap yupela ken tok insait long yupela yet, olsem yupela i bin daunim yupela yet gut tru? Olsem ol klos bilong yupela i bin klinim na kamap waitpela insait long blut bilong Krais, em bai i kam long ridimim ol pipol bilong em long sin bilong ol?\n\n28 Lukim, yupela rausim hambak pasin bilong yupela? Mi tokim yupela, sapos yupela i no rausim hambak pasin bilong yupela, yupela i no redi long bungim God. Lukim, yupela mas redi kwiktaim, bikos kingdom long heven i kamap klostu, na kain man bai i no inap kisim laip oltaim oltaim.\n\n29 Lukim, mi tok, i gat wanpela man namel long yupela husat i no rausim pasin mangal? Mi tokim yupela olsem kain man i no redi, na mi laikim olsem em mas redi kwiktaim, bikos taim i kamap klostu, na em i no save wanem taim jasmen bai kam, long wanem, kain man bai sem.\n\n30 Na gen, mi tokim yupela, i gat wanpela namel long yupela husat tok bilas long brata bilong em, o antapim ol pesekiusen long em?\n\n31 Wo long kain man, bikos em i no redi, na taim i kamap klostu olsem na em mas tanim bel o em i no bai seiv!\n\n32 Ye, tru tumas, wo long yupela olgeta husat wokim pasin nogut, tanim bel, tanim bel, long wanem, God Bikpela i bin tok olsem!\n\n33 Lukim, em salim wanpela tanget long olgeta man, long wanem, ol han bilong marimari i givim long ol, na em i tok: Tanim bel, na mi bai kisim yupela.\n\n34 Ye, em tok: Kam long mi, na yupela bai kaikai pikinini diwai bilong laip, ye, yupela bai kaikai bret na dring wara bilong laip fri,\n\n35 Ye, kam long mi wantaim ol wok bilong stretpela pasin, na yupela bai i no inap katim na tromoi long paia—\n\n36 Long wanem, lukim, taim i kamap klostu olsem na man em i no karim gutpela pikinini diwai o em i no wokim ol wok bilong stretpela pasin, wankain man gat as long krai na sore.\n\n37 O yupela ol man bilong wokim pasin nogut, yupela husat solapim yupela yet bikos long ol samting nating bilong graun, yupela husat tok long save ol rot bilong stretpela pasin tasol i paul, olsem sipsip i nogat wasman, tasol wanpela wasman bilong sipsip i bin singautim yu na i singaut yet long yu, tasol yupela bai i no inap harim maus bilong em!\n\n38 Lukim, mi tokim yupela, olsem wasman bilong sipsip i singautim yupela, ye, em singautim yupela long nem bilong em, em nem i Krais, na sapos yupela bai i no inap harim maus bilong gutpela wasman bilong sipsip, long nem yupela bin singautim, lukim, yupela i no sipsip bilong gutpela wasman bilong sipsip.\n\n39 Na nau, sapos yupela i no sipsip bilong gutpela wasman bilong sipsip, yupela i stap long banis bilong husat? Lukim, mi tokim yupela, olsem tewel i wasman bilong sipsip bilong yupela, na yupela i stap long banis bilong em, na nau, husat ken tok nogat long dispela? Lukim, mi tokim yupela, husat man tok nogat long dispela i giaman man na pikinini bilong tewel.\n\n40 Long wanem, mi tokim yupela olsem wanem samting i gutpela save kam long God, na wanem samting i nogut i save kam long tewel.\n\n41 Olsem na, sapos man em i wokim gutpela pasin, em harim maus bilong gutpela wasman bilong sipsip, tasol man em i wokim pasin nogut, em kamap pikinini bilong tewel, bikos em harim maus bilong em, na bihainim em.\n\n42 Na man em i wokim dispela mas kisim pe bilong em, long wanem, em kisim idai olsem pe bilong em, olsem long ol samting bilong stretpela pasin tok, na em bai i inap wokim olgeta gutpela pasin.\n\n43 Na nau, ol brata bilong mi, mi laikim olsem yupela mas harim long mi, long wanem, mi toktok wantaim olgeta strong bilong sol bilong mi, bikos, lukim, mi bin toktok klia tru long yupela olsem yupela bai i no inap kranki, na mi bin autim long bihainim ol lo bilong God.\n\n44 Long wanem, mi bin makim long holi oda bilong God, em i kam long Jisas Krais, long tok olsem, ye, Bikpela i bin tokim mi long sanap na autim long dispela ol pipol ol samting em ol tumbuna papa bilong mipela ol i bin autim long ol samting em bai kam.\n\n45 Na i no dispela tasol. Yupela i no ting olsem mi save long ol dispela samting mi yet? Lukim, mi tokim yupela olsem mi save ol samting mi bin autim i tru. Na yupela ting olsem wanem, olsem mi save olsem ol samting mi bin toktok i tru?\n\n46 Lukim, mi tokim yupela olsem Holi Spirit bilong God i bin soim mi. Lukim, mi bin tambu long kaikai na beten planti de inap long mi bai save long ol dispela samting mi yet. Na nau mi save long mi yet olsem ol samting i tru, bikos God Bikpela i bin soim mi wantaim Holi Spirit bilong em, na dispela i spirit bilong revelesen, em i stap insait long mi.\n\n47 Na tu, mi tokim yupela olsem Holi Spirit bilong God Bikpela i bin soim olsem, na ol toktok tumbuna papa bilong mipela ol i bin autim i tru, tru tumas olsem spirit bilong profesi em i stap insait long mi wantaim Spirit bilong God i bin soim.\n\n48 Mi tokim yupela, olsem mi save wanem samting mi bai autim long yupela, long samting em bai kam long bihain taim i tru, na mi save olsem Jisas Krais em bai kam, ye, Wanpela Pikinini Tasol bilong Papa, em i pulap wantaim grasia na marimari na trupela toktok. Na lukim, em tasol bai kam long rausim ol sin bilong graun, ye, sin bilong wanwan man em i strong long bilip long nem bilong em.\n\n49 Na nau mi tokim yupela olsem oda mi bin makim em dispela, ye, long autim toktok bilong God long ol brata bilong mi, mi save lavim, ye, na long wanwan manmeri ol i stap long graun, ye, long autim toktok bilong God long olgeta, lapun wantaim yangpela, wokman wantaim fri, ye, mi tokim yupela, long lapun tru wantaim namel long lapun, na tu long niupela jeneresen, ye, long krai long ol olsem ol mas tanim bel na kamap niupela gen.\n\n50 Ye, Spirit i tok olsem: Tanim bel, yupela olgeta long ol arere bilong graun, bikos kingdom bilong God i kamap klostu, ye, Pikinini bilong God bai kam wantaim glori, olgeta strong, mejesti, pawa na kingdom bilong em. Ye, ol brata bilong mi, mi save lavim, mi tokim yupela, Spirit i tok olsem: Lukim glori bilong king bilong olgeta graun wantaim heven bai klostu givim lait namel long olgeta lain pikinini bilong man.\n\n51 Na tu Spirit tokim mi, ye, i bin krai long mi wantaim wanpela traipela nek olsem: Go het na tokim dispela ol pipol—Tanim bel, bikos sapos ol i no tanim bel, ol bai i no inap kisim kingdom long heven.\n\n52 Na gen mi tokim yupela, Spirit i tok: Lukim, tamiok i bin putim long as bilong diwai, olsem na wanwan diwai em i no karim gutpela prut bai katim na tromoi long paia, ye, paia i no inap kilim idai, tru tumas, wanpela paia i no inap kilim idai. Lukim, na tingim, Wanpela Holi Tasol em i bin toktok.\n\n53 Na nau ol brata bilong mi, mi save lavim, mi tokim yupela, inap yupela ken sakim tok long ol dispela toktok, ye, inap yupela ken putim long sait ol dispela samting, na kurungutim wantaim lek Wanpela Holi Tasol, ye, inap yupela ken apim bel bilong yupela long pasin hambak, ye, inap yupela wok long pasim klos yu baim long bikpela moni yet, na putim bel bilong yupela long ol samting nating bilong graun, long ol moni samting bilong yupela?\n\n54 Ye, inap yupela tingim yet olsem yupela i moa beta long narapela, ye, inap yupela wok long pesekiutim yet ol lain brata bilong yupela, ol i daunim ol yet na bihainim holi oda bilong God, we bai ol i bin kamap memba long dispela sios, na Holi Spirit i bin mekim ol i kamap holi, na ol wokim gutpela wok long soim olsem ol i bin tanim bel—\n\n55 Ye, na inap yupela wok yet long tanim baksait bilong yupela long pua lain i gat nid, olsem les long givim samting long ol?\n\n56 Na long pinisim, yupela olgeta ol i wokim pasin nogut yet, mi tokim yupela olsem em ol dispela lain ol bai katim na tromoi ol long paia, sapos ol i no tanim bel hariap tru.\n\n57 Na nau mi tokim yupela, yupela olgeta ol i gat laik long bihainim nek bilong gutpela wasman bilong sipsip, yupela kam aut long ol lain nogut, na yupela kamap narapela kain lain, no moa long holim ol doti samting, na lukim, nem bilong ol lain nogut bai raus, na nem bilong ol bai no moa kaunim wantaim nem bilong ol stretpela lain, olsem toktok bilong God bai kamap tru, em i tok: Nem bilong ol lain nogut bai i no inap miksim wantaim nem bilong ol pipol bilong mi,\n\n58 Long wanem, nem bilong ol stretpela lain bai i stap insait long buk bilong laip, na mi bai givim sindaun bilong ol long rait han bilong mi. Na nau, ol brata bilong mi, yupela bai gat wanem long toktok, long dispela? Mi tokim yupela, sapos yupela sakim tok, em nogat samting, bikos toktok bilong God i mas kamap tru.\n\n59 Long wanem, wanem kain wasman bilong sipsip namel long yupela em i gat planti sipsip tasol em i no lukautim ol, olsem ol wail dok bai go insait na kaikaim sipsip bilong em? Na lukim, sapos wanpela wail dok i go insait long sipsip bilong em tasol em i no ronim em i go ausait? Ye, na bihain taim em laik, em ken bagarapim dispela wail dok.\n\n60 Na nau mi tokim yupela olsem gutpela wasman bilong sipsip i singautim yupela, na sapos yupela bai harim long nek bilong em, em bai putim yupela insait long banis bilong em, na yupela kamap sipsip bilong em, na em tokim yupela olsem yupela bai i no inap larim nogut wail dok bai go insait namel long yupela, olsem yupela bai i no inap kisim bagarap.\n\n61 Na nau mi, Alma, tokim yupela long toktok bilong man em i bin tokim mi, olsem yupela mas bihainim long wokim ol toktok mi bin autim long yupela.\n\n62 Mi givim olsem lo long yupela ol i memba long sios, na ol lain ol i no memba long sios, mi salim askim long yupela, olsem: Kam na tanim bel long kisim baptisim, inap long yupela tu bai kaikai pikinini diwai bilong laip.\n\n", "alma 6": "[center][font_size=26]Sapta 6[/font_size][/center]\n\n[i]Sios long Jarahemla i bin klinim na putim long oda—Alma i go long Gidion long autim toktok bilong God. Klostu 83 krismas bipo Krais.[/i]\n\n1 Na nau em i kamap we bihain Alma pinisim toktok long ol pipol bilong sios long siti bilong Jarahemla, em i bin odenim ol pris wantaim elda, long putim han bilong em long bihainim oda bilong God, long bosim na lukautim sios.\n\n2 Na em i kamap we ol lain ol i no memba bilong sios ol i tanim bel long sin bilong ol na kisim baptisim na bin kamap memba long sios.\n\n3 Na tu em i kamap we ol lain ol i memba bilong sios ol i no tanim bel long pasin nogut bilong ol na daunim ol yet long ai bilong God—Mi tok long ol lain ol i apim bel bilong ol long hambak—sem lain ol i bin tromoim ol i go aut, na nem bilong ol i bin rausim, inap long nem bilong ol i no bin kaunim wantaim nem bilong ol stretpela lain.\n\n4 Olsem na ol i bin stat long kirapim oda bilong sios insait long siti bilong Jarahemla.\n\n5 Nau mi laikim olsem yupela mas save olsem toktok bilong God i bin givim fri long olgeta manmeri, olsem wanwan manmeri i no bin pasim rait bilong ol long bungim wantaim ol yet long harim toktok bilong God.\n\n6 Tasol God i bin givim lo olsem ol lain pikinini bilong em mas bung wanta ol yet olgeta taim na wan bel long tambu long kaikai na beten nogut tru long gutpela sindaun bilong sol bilong ol lain ol i no save God.\n\n7 Na nau em i kamap we taim Alma i bin mekim ol dispela lo, em lusim ol lain ol i stap long siti bilong Jarahemla, na go long is long wara Saidon, long ples daun bilong Gidion, we wanpela siti nem bilong em Gidion i stap, na dispela ples daun i bin wan nem long man em Neho i bin kilim wantaim naip bilong pait.\n\n8 Na Alma i bin go na i stat long autim toktok bilong God long sios em i bin i stap long ples daun bilong Gidion, olsem long revelesen bilong trupela toktok long toktok em ol tumbuna papa bilong em i bin autim, na long spirit bilong profesi, em i stap long em, na long testimoni bilong Jisas Krais, Pikinini bilong God, em bai kam long ridimim ol pipol bilong em long sin bilong ol na long holi oda em i bin dediketim. Na olsem em i bin raitim. Amen.\n\n", "alma 7": "Ol toktok bilong Alma i bin givim long ol pipol ol i stap long Gidion, olsem long rekot bilong em yet.\n\nI gat long sapta 7.\n\n[center][font_size=26]Sapta 7[/font_size][/center]\n\n[i]Meri bai karim Krais—Em bai slekim ol rop bilong idai na karim sin bilong ol pipol bilong en—Ol lain ol i tanim bel, baptais na bihainim ol lo bai kisim laip oltaim oltaim—Pasin doti bai i no inap kisim kingdom bilong God—God i laikim daun pasin, bilip, hop na bikpela lav. Klostu 83 krismas bipo Krais.[/i]\n\n1 Lukim ol brata bilong mi husat mi lavim, i luk olsem Bikpela i bin lusim mi long kam long yupela, olsem na mi traim long givim toktok bilong mi long yupela, ye, long maus bilong mi yet, na i luk olsem em i namba wan taim long mi long givim toktok bilong mi long yupela wantaim maus bilong mi yet, bikos mi bin yusim olgeta taim bilong mi long jasmen-sia, bikos long wok tumas long wokim, olsem na em i bin hat long mi long kam long yupela.\n\n2 Na tru tumas, mi bai i no inap kam long dispela taim sapos jasmen-sia i no bin givim long narapela man, long rul long ples bilong mi, na Bikpela long bikpela marimari bilong em i bin larim mi olsem mi bai kam long yupela.\n\n3 Na lukim, mi bin kam wantaim bikpela hop na laik olsem mi bai painim olsem yupela i bin daunim yupela yet long ai bilong God, na yupela i bin beten yet long grasia bilong em, inap long mi painim olsem yupela i nogat hevi long ai bilong God, na inap long mi long painim olsem sindaun bilong yupela i no olsem long ol lain brata bilong mipela ol i stap long Jarahemla.\n\n4 Tasol, blesin i go long nem bilong God, bikos em i bin givim mi long save, ye, em i bin givim mi traipela amamas tru long save olsem ol i bin stretim gen long rot bilong stretpela pasin bilong em.\n\n5 Na mi bilip Spirit bilong God i stap insait long mi i bin tok, olsem mi tu bai amamas long yupela, tasol mi no laik amamas bilong mi long yupela bai kamap wankain olsem long ol brata bilong yu long Jarahemla long wanem lukim, amamas bilong mi long ol lain i bin kamap bihain long bikpela pen tru na sore.\n\n6 Tasol lukim, mi bilip olsem yupela i nogat bikpela pasin tru pegen olsem ol lain brata bilong yupela, mi bilip olsem yupela i no apim bel bilong yupela long hambak, ye, mi bilip olsem yupela i no putim bel bilong yupela long moni na samting nating bilong graun, ye, mi bilip olsem yupela i no lotu long ol god-giaman, tasol yupela lotu long trupela God husat i stap, na lukluk het long rausim sin bilong yupela em bai kam wantaim bilip oltaim oltaim.\n\n7 Long wanem, lukim, mi tokim yupela planti samting bai kam, na lukim, wanpela samting i nambawan tru long olgeta—long wanem, lukim, i no long taim Ridima bai kam na i stap namel long ol pipol bilong em.\n\n8 Lukim, mi no tok olsem em bai kam namel long yumi long taim em i stap long skin bilong idai, bikos lukim, Spirit i no tok olsem long mi. Nau long dispela, mi no save; tasol mi save olsem God Bikpela i gat pawa long wokim olgeta samting em i tok bai wokim.\n\n9 Tasol lukim, Spirit i bin tokim mi olsem: Singaut long dispela ol pipol na tok—yupela tanim bel na redim rot bilong Bikpela, na wokabaut long rot bilong em i stret, bikos lukim, kingdom bilong God i kamap klostu, na Pikinini bilong God bai kam long pes bilong graun.\n\n10 Na lukim, Meri bai karim em long Jerusalem, long graun bilong tumbuna papa bilong mipela, na em wanpela meri i no bin silip wantaim man, wanpela i dia tumas na skin nating God i bin makim, em pawa bilong Holi Spirit bai karamapim inap long em bai kisim bel na karim wanpela pikinini, ye, tru tumas Pikinini bilong God.\n\n11 Na em bai go het, na pesim kainkain pen, na hevi na traim long paul, na dispela olsem long kamapim tru toktok em tok bai kisim long em yet pen na kainkain sik long pipol bilong em.\n\n12 Na em bai kisim idai long em yet, olsem em bai slekim ol rop bilong idai husat pasin ol pipol bilong em, na em bai kisim ol malumalum bilong ol long em yet, olsem marimari bai pulapim ol insait bilong em, olsem long skin, olsem em bai sapotim ol pipol bilong em long ol malumalum bilong ol long skin.\n\n13 Nau Spirit save olgeta samting, tasol Pikinini bilong God i kisim pen long skin olsem em bai kisim long em yet sin long ol pipol bilong em, inap long em bai rausim sin bilong ol long pawa bilong selvesen bilong em, na nau lukim, dispela i testimoni bilong mi.\n\n14 Nau mi tokim yupela olsem yupela mas tanim bel, na kamap niupela gen, bikos spirit i tok yupela i no inap kisim kingdom long heven sapos yupela i no kamap niupela gen, olsem na kam na baptais long tanim bel, olsem yupela bai kamap klin long sin bilong yupela, inap long yupela bai bilip long Pikinini Sipsip bilong God, husat rausim sin bilong graun, bikos em gat traipela pawa long seiv na klinim olgeta pasin nogut bilong ol pipol.\n\n15 Ye, mi tokim yupela kam na noken pret, na rausim olgeta sin, em i givim pen long yupela, husat pasim yupela i go daun long bagarap, ye, kam na go het na soim long God bilong yupela olsem yupela gat laik long tanim bel long sin bilong yupela na mekim promis wantaim em long bihainim ol lo bilong em, na baptais long wara long dispela de long witnes long em olsem yupela i bin tanim bel na mekim promis wantaim em.\n\n16 Na husat man i wokim dispela, na bihainim ol lo bilong God long dispela taim na go het, dispela man bai tingim olsem mi bin tokim em, ye, em bai tingim olsem mi bin tokim em, olsem em bai kisim laip oltaim oltaim long testimoni bilong Holi Spirit, em i tokim mi.\n\n17 Na nau ol brata bilong mi husat mi lavim, yupela bilip long ol dispela samting? Lukim, mi tokim yupela, ye, mi save olsem yupela bilip long ol, na rot we bai mi save olsem yupela bilip long ol em Spirit em i stap insait long mi bin soim mi. Na nau bikos bilip bilong yupela i strong long dispela, ye, long ol samting mi bin autim, amamas bilong mi i bikpela.\n\n18 Long wanem, olsem mi bin tokim yupela long i stat, olsem mi bin laikim tru olsem yupela i no bin kamap wankain olsem lain brata bilong yupela, tru tumas mi bin painim olsem ol laik bilong mi bin kamapim tru.\n\n19 Long wanem, mi lukim olsem yupela i stap long ol rot bilong stretpela pasin, mi lukim olsem yupela i bihainim rot husat lidim i go long kingdom bilong God, ye, mi lukim olsem yupela i mekim ol rot bilong em stret.\n\n20 Mi lukim olsem testimoni bilong toktok bilong em i bin soim yupela, olsem em i no inap wokabaut long ol krungut rot, na tu em i no inap senisim wanem em i bin toktok, na tu em i no inap tanim i go liklik long rait han na long lep han, o tanim rait i go long rong, olsem na, pasin bilong em i wanpela i save go raun oltaim.\n\n21 Na em i no save i stap long ol doti tempel, na tu long doti samting o ol doti samting bai i no inap go insait long kingdom bilong God, olsem na mi tokim yupela taim bai kam, ye, em long las de, we man em i doti bai i stap doti yet.\n\n22 Na nau ol brata bilong mi, mi autim ol dispela samting long yupela olsem mi bai kirapim yupela long tingim wok bilong yupela long God, olsem yupela bai nogat hevi long wokabaut long pes bilong em, na olsem yupela bai bihainim holi oda bilong God olsem yupela i bin kisim.\n\n23 Na nau mi laikim olsem yupela mas daunim yupela yet, na kamap bel malumalum na man bilong isi pasin, kamap man em i isi long toktok, kamap man em i sanap strong long kisim pen, i no inap kros long olgeta samting, strong long bihainim ol lo bilong God long olgeta taim, na askim long wanem samting yupela nidim, sapos long spirit o long skin, givim tok-tenkyu long bekim olgeta taim long wanem samting yupela i save kisim.\n\n24 Na yupela mas gat bilip, hop na bikpela lav inap long yupela bai wokim gutpela gutpela pasin long olgeta taim.\n\n25 Na inap Bikpela i blesim yupela, na lukautim ol klos bilong yupela long i stap klin tru, olsem yupela bai sindaun wantaim Abraham, Aisek na Jekop wantaim olgeta holi profet ol i bin stap long stat tru long taim graun i bin stat i go long bihain taim, na olsem ol klos bilong yupela bai kamap klin tru wankain olsem bilong ol insait long kingdom long heven, no moa long go aut.\n\n26 Na nau ol brata bilong mi, mi bin autim ol dispela toktok long yupela olsem Spirit em i stap insait long mi i tokim mi, na sol bilong mi amamas nogut tru, bikos yupela i bin strong nogut tru long harim na bihainim toktok bilong mi.\n\n27 Na nau, inap bel isi bilong God kamap long yupela, na long haus wantaim graun bilong yupela, na long sipsip na bulmakau bilong yupela, na olgeta samting yupela i gat, na long ol meri wantaim ol pikinini bilong yupela, long bilip na gutpela pasin bilong yupela long dispela taim i go het na oltaim oltaim. Na mi bin toktok olsem. Amen.\n\n", "alma 8": "[center][font_size=26]Sapta 8[/font_size][/center]\n\n[i]Alma i autim toktok bilong God na baptais long Melek—Ol pipol long Amonaia ol i les long em na em lusim Amonaia—Wanpela ensel i tokim em long go bek na singautim ol pipol long tanim bel—Amulek i kisim em na tupela autim toktok bilong God long Amonaia. Klostu 82 krismas bipo Krais.[/i]\n\n1 Na nau em i kamap we Alma i bin lusim graun bilong Gidion, bihain em i lainim ol pipol bilong Gidion planti samting we i no inap raitim, na stretim oda bilong sios olsem em i bin wokim bipo long graun bilong Jarahemla, ye, na go bek long haus bilong em yet long Jarahemla long malolo long wok em i bin wokim.\n\n2 Na namba nain krismas long rul bilong ol jas long pipol bilong Nifai i pinis olsem.\n\n3 Na em i kamap we long stat long namba ten krismas long rul bilong ol jas long ol pipol bilong Nifai, Alma i bin lusim Jarahemla na go long graun bilong Melek, wes long wara Saidon long arere long ples we nogat man i stap.\n\n4 Na em i stat long lainim ol pipol long graun bilong Melek long holi oda bilong God em i bin makim, na em i stat long lainim ol pipol long olgeta hap long graun bilong Melek.\n\n5 Na em i kamap we ol pipol i bin kam long em long olgeta hap long arere bilong graun long hap long ples we nogat man i stap. Na ol i bin baptais long olgeta hap long graun,\n\n6 Olsem na, taim em pinisim wok bilong em long Melek, em lusim Melek na wokabaut tripela de i go not long graun bilong Melek, na kamap long wanpela siti ol i kolim Amonaia.\n\n7 Nau em kastam bilong ol pipol bilong Nifai long givim nem long graun bilong ol, na siti bilong ol, na ples kanaka bilong ol, ye, tru tumas long olgeta liklik ples kanaka bilong ol, long nem bilong man husat kisim ol long nambawan taim, olsem na wankain i bin wokim long graun bilong Amonaia.\n\n8 Na em i kamap we taim Alma i bin kam long siti bilong Amonaia, em stat long autim toktok bilong God long ol.\n\n9 Nau Satan i bin holim pas nogut tru long bel bilong ol pipol long siti bilong Amonaia olsem na ol i les long harim ol toktok bilong Alma.\n\n10 Tasol Alma i bin wok hat long Spirit, na strong long beten nogut tru long God, olsem em bai kapsaitim spirit bilong em long ol pipol ol i stap long siti, na tu olsem em bai mekim rot we bai em i ken baptaisim ol long tanim bel.\n\n11 Tasol, ol i bin kamapim belhat bilong ol, na tok long em olsem: Lukim, mipela save olsem yu em Alma, na mipela save olsem yu em hai pris long sios yu bin kirapim long planti hap long graun, long kastam bilong yu, na mipela i no memba long sios bilong yu, na mipela i no save bilip long kain hambak kastam.\n\n12 Na nau mipela save olsem bikos mipela i no memba long sios bilong yu inap long yu nogat pawa long mipela, yu bin lusim jasmen-sia long Nephihah long kisim long ples bilong yu, olsem na yu no moa kamap het jas bilong mipela.\n\n13 Nau taim ol pipol i bin tok olsem na kamap hat long olgeta toktok bilong em, na tok nogut long em, na spetim em, na tok long tromoim em i go aut long siti bilong ol, em i lusim siti bilong Amonaia na i go long siti ol i kolim Eron.\n\n14 Na em i kamap we taim em i bin wokabaut i go long dispela ples wantaim bikpela sore tru, na hevi na pen long sol, bikos long pasin nogut bilong ol pipol ol i stap long siti bilong Amonaia, em i kamap we taim Alma i bin hevi wantaim sore olsem, lukim, wanpela ensel bilong Bikpela i bin kam long em, na tok:\n\n15 Bikpela i blesim yu, Alma, olsem na apim het bilong yu na amamas, bikos yu gat bikpela as tingting long amamas, long wanem, yu gat bikpela bilip long bihainim ol lo bilong God long taim yu bin kisim nambawan toktok bilong em. Lukim, mi yet i bin givim dispela toktok long yu.\n\n16 Na lukim, mi bin salim long tokim yu long go bek long siti bilong Amonaia, na autim toktok bilong God gen long ol pipol bilong siti, ye, autim toktok bilong God long ol. Ye, tokim ol, sapos ol i no tanim bel, God Bikpela bai bagarapim ol.\n\n17 Long wanem, lukim, ol skul long dispela taim olsem ol bai bagarapim fridom bilong ol pipol bilong mi, (olsem Bikpela tok) husat i birua long ol liklik lo, na jasmen na lo em i bin givim long ol pipol bilong em.\n\n18 Na em i kamap we bihain Alma i bin kisim dispela toktok long ensel bilong Bikpela, em go bek hariap tru long graun bilong Amonaia. Na em go insait long siti long narapela rot, ye, insait long rot saut long siti bilong Amonaia.\n\n19 Na taim em go insait long siti em i bin hangre, na em i tokim wanpela man: Inap yu givim long malumalum wokman bilong God samting long kaikai?\n\n20 Na dispela man i tokim em: Mi em wanpela tumbuna pikinini bilong Nifai, na mi save olsem yu em wanpela holi profet bilong God, bikos em yu tasol husat wanpela ensel i bin tokim mi long visen: Yu bai kisim. Olsem na, kam wantaim mi long haus bilong mi na mi bai givim kaikai long yu, na mi save olsem yu bai kamapim blesin long mi na haus bilong mi.\n\n21 Na em i kamap we dispela man i bin kisim em i go insait long haus bilong em, na Amulek i nem bilong em, na em kisim bret na mit na givim ol long em.\n\n22 Na em i kamap we Alma i bin kaikai bret na pulap, na blesim Amulek wantaim haus bilong em, na em givim tok tenkyu long God.\n\n23 Na bihain em kaikai na pulap em i tokim Amulek: Mi em Alma, hai pris long sios bilong God long olgeta graun.\n\n24 Na lukim, mi bin makim wantaim spirit bilong revelesen na profesi long autim toktok bilong God namel long olgeta pipol, na mi bin kam long dispela graun na ol pipol i les long kisim mi na ol i tromoim mi go ausait, na mi klostu tanim baksait bilong mi long dispela graun long oltaim oltaim.\n\n25 Tasol lukim, God i bin tokim mi olsem mi mas go bek gen na profesai long dispela ol pipol, ye, na autim long ol long pasin nogut bilong ol.\n\n26 Na nau, Amulek, bikos yu bin givim kaikai long mi na kisim mi kam long haus bilong yu, bles yu, bikos mi bin hangre nogut tru, long wanem, mi bin tambu long kaikai long planti de.\n\n27 Na Alma i bin i stap planti de wantaim Amulek pastaim long em i stat long autim toktok bilong God long ol pipol.\n\n28 Na em i kamap we ol pipol i bin wok yet long wokim moa pasin nogut.\n\n29 Na toktok i bin kam long Alma olsem: Go na tokim wokman bilong mi Amulek, long go wantaim yu long profesai long dispela pipol olsem: Yupela tanim bel, bikos Bikpela i tok olsem, sapos yupela i no tanim bel, mi bai visitim dispela ol pipol long belhat bilong mi, ye, mi bai i no inap tanim i go awei nogut tru belhat bilong mi.\n\n30 Na Alma wantaim Amulek i bin go het namel long ol pipol, long autim toktok bilong God long ol, na ol i bin pulap wantaim Holi Spirit.\n\n31 Na pawa i bin givim long ol, inap long ol pipol i no inap kipim ol insait long kalabus, na tu ol pipol i no inap kilim ol, tasol ol i no bin yusim pawa bilong ol i go inap long taim ol pipol pasim ol wantaim rop na tromoim em i go insait long kalabus. Nau, dispela i bin kamap inap long Bikpela bai soim pawa bilong em insait long ol.\n\n32 Na em i kamap we ol i bin go het na i stat long autim toktok bilong God na profesai long ol pipol olsem long spirit na profesi Bikpela i bin givim long ol.\n\n", "alma 9": "Ol toktok bilong Alma wantaim Amulek i bin autim long ol pipol husat i stap long graun bilong Amonaia. Na tu long kalabus bilong ol na em i bin rausim wantaim mirakel pawa bilong God i bin stap insait long ol, olsem long rekot bilong Alma.\n\nI gat long sapta 9 i go inap long sapta 14.\n\n[center][font_size=26]Sapta 9[/font_size][/center]\n\n[i]Alma i tokim ol pipol bilong Amonaia long tanim bel—Bikpela bai marimari long ol lain bilong Leman long las de—Sapos ol lain bilong Nifai i les long lait, ol lain bilong Leman bai bagarapim ol—Pikinini man bilong God bai klostu kam—Em bai kisim bek ol lain ol i tanim bel, baptais na bilip long nem bilong em. Klostu 82 krismas bipo Krais.[/i]\n\n1 Na gen, mi, Alma, bikos God i bin tokim mi long kisim Amulek na go het na autim toktok bilong God gen long ol dispela pipol, o ol pipol ol i stap long siti bilong Amonaia, em i kamap we taim mi stat long toktok long ol, ol i stat long tok pait wantaim mi olsem:\n\n2 Yu em husat? Yu ting olsem mipela bai bilip long testimoni bilong wanpela man inap em bai tok olsem dispela graun bai pinis olgeta?\n\n3 Nau ol i no bin save gut long toktok ol i bin autim, long wanem, ol no save olsem dispela graun bai pinis olgeta.\n\n4 Na tu ol i bin tok: Mipela bai no inap bilip long toktok bilong yu sapos yu profesai olsem dispela strongpela siti bai bagarap long wanpela de.\n\n5 Nau ol i no bin save olsem God i ken wokim kain wok bilong kirap nogut, bikos ol i lain bilong kamapim belhat na nek bilong ol.\n\n6 Na ol tok: God em husat long salim wanpela man tasol namel long dispela ol pipol, long autim kain strongpela samting bilong kirap nogut long ol?\n\n7 Na ol i sanap long putim han bilong ol long mi, tasol lukim ol no wokim. Na mi sanap na strong long toktok long ol, ye, mi bin strong long toktok long ol olsem:\n\n8 Lukim, o yupela jeneresen bilong wokim nogut na pasin paul, bilong wanem yupela lus tingting long kastam long tumbuna papa bilong yupela, ye, bilong wanem yupela i bin lus tingting long ol lo bilong God.\n\n9 Yupela i no tingim olsem papa bilong mipela Lihai i bin kisim kam aut long Jerusalem wantaim han bilong God? Yupela i no tingim olsem God i bin lidim olgeta long ples we nogat man i stap?\n\n10 Na yupela i bin lus tingting hariap tru olsem em i bin seivim ol tumbuna papa bilong mipela planti taim long han bilong ol birua bilong ol, na lukautim ol olsem ol bai i no inap kisim bagarap long han bilong lain brata bilong ol?\n\n11 Ye, na sapos em i no yusim strongpela pawa tru bilong em, na marimari bilong em na pasin bilong stap strong bilong em long mipela, inap mipela bin lus stret long pes bilong graun long taim, na husat save inap God i bin putim mipela long laip bilong sore na pen oltaim oltaim.\n\n12 Lukim, nau mi tok long yupela olsem em tokim yupela long tanim bel, na sapos yupela i no tanim bel, yupela i no inap kisim kingdom bilong God. Tasol lukim, em i no dispela tasol—em i bin tokim yupela long tanim bel, nogut em bai bagarapim yupela olgeta long pes bilong graun, ye, em bai visitim yupela long belhat bilong em, na em bai wok yet long givim pen nogut tru long yupela.\n\n13 Lukim, yupela i no tingim ol toktok em i bin autim long Lihai, olsem: Sapos yupela bai bihainim ol lo bilong mi, sindaun bilong yupela bai kamap gutpela long graun? Na gen em i bin tok olsem: Sapos yupela i no bihainim ol lo bilong mi, yupela bai lus long pes bilong Bikpela.\n\n14 Nau mi laikim olsem yupela bai tingim, olsem bikos ol lain bilong Leman i no bihainim ol lo bilong God, ol i bin lus long pes bilong Bikpela. Nau mipela lukim olsem toktok bilong God i bin kamap tru long dispela samting na ol lain bilong Leman ol i bin lus long pes bilong em, taim ol i brukim lo long stat tru long dispela graun.\n\n15 Tasol mi tokim yupela, olsem em bai isi long ol lain long de bilong jasmen na long yupela, sapos yupela i stap yet long sin bilong yupela, ye, na tu em i isi long ol lain long dispela laip na long yupela, sapos yupela i no tanim bel.\n\n16 Long wanem, planti promis ol i bin mekim long ol lain bilong Leman, bikos em i kastam bilong ol tumbuna papa bilong ol, ol bin mekim ol long i stap kanaka, olsem na Bikpela bai marimari long ol long mekim ol i stap longpela taim long graun.\n\n17 Na ol bai kam long bilip long toktok bilong em long sampela taim, na save olsem kastam bilong tumbuna papa bilong ol i rong, na planti long ol bai kisim selvesen, bikos Bikpela bai marimari long olgeta lain em i singautim nem bilong em.\n\n18 Tasol lukim, mi tokim yupela olsem sapos yupela wokim pasin nogut yet, yupela bai no inap i stap longpela taim long graun, long wanem, Bikpela bai salim ol lain bilong Leman long kam long yupela, na sapos yupela i no tanim bel, ol bai kam long taim yupela i no redi, na ol bai bagarapim yupela olgeta, olsem long belhat nogut tru bilong Bikpela.\n\n19 Long wanem, em bai i no inap larim yupela long i stap long pasin nogut bilong yupela long bagarapim ol pipol bilong em. Mi tokim yupela, Nogat, tasol em bai inap long larim ol lain bilong Leman long bagarapim olgeta pipol bilong em ol i save kolim ol pipol bilong Nifai, sapos ol i sin na brukim lo, bihain long Bikpela God bilong ol i bin givim planti lait na bikpela save tru long ol.\n\n20 Ye, bihain long ol i bin kamap nambawan pipol tru bilong Bikpela, ye, bihain long ol i bin kamap nambawan pipol tru long winim olgeta narapela nesen, hauslain, tok ples o ol pipol, bihain long olgeta samting i bin soim long ol, long laik bilong ol, na bilip bilong ol na beten bilong ol, long ol samting i bin kam bipo, i kam nau na bai i kam long bihain taim.\n\n21 Bihain long Spirit bilong God i bin visitim ol, bihain long ol i bin toktok wantaim ol ensel, bihain long maus bilong Bikpela i bin toktok long ol na bihain long ol i bin kisim spirit bilong profesi, na spirit bilong revelesen, na tu planti presen, olsem presen bilong toktok long narapela tok ples, na presen bilong autim toktok bilong God, na presen bilong Holi Spirit, na presen bilong tanim tok,\n\n22 Ye, na bihain long God i bin seivim ol long graun bilong Jerusalem wantaim han bilong Bikpela, bihain long God i bin seivim ol long taim bilong hangre, na long sik, na long olgeta kainkain sik, na bihain long ol i bin kamap strong long pait long taim long bikpela pait, olsem ol i bai no inap kisim bagarap, bihain long ol i bin rausim long kalabus planti taim, na bihain long ol i bin lukautim i stap i go inap long nau, na bihain long God i bin mekim sindaun bilong ol long kamap gutpela i go inap long ol i bin kamap man bilong planti moni samting long olgeta kainkain samting—\n\n23 Na nau lukim, mi tokim yupela, olsem sapos dispela ol pipol ol i bin kisim tumas blesin long han bilong Bikpela, inap long brukim lo long birua long lait na long save ol i bin gat, mi tokim yupela, sapos ol i kamap olsem, inap long ol i pundaun long brukim lo, em bai isi long ol lain bilong Leman, tasol i no long ol lain yet.\n\n24 Long wanem, lukim, Bikpela i givim promis bilong em long ol lain bilong Leman, tasol yupela bai i no inap kisim ol promis sapos yupela brukim lo, long wanem, Bikpela i no bin promis stret na mekim strongpela lo, olsem sapos yupela sakim tok bilong em, yupela bai bagarap olgeta long pes bilong graun?\n\n25 Na nau long dispela as, olsem yupela bai no inap kisim bagarap, Bikpela i bin salim ensel bilong em long visitim planti ol pipol bilong em, long autim long ol olsem ol mas go het na strong long singaut long dispela ol pipol olsem: Yupela mas tanim bel, bikos kingdom long heven i klostu kam;\n\n26 Na i no planti de long nau na Pikinini man bilong God bai kam, na glori bilong em bai wankain olsem glori bilong Wanpela Holi Tasol bilong Papa, pulap long grasia, na long wan bel na tok tru, pulap long pasin bilong i stap strong na marimari long longpela taim, hariap tru long harim beten long ol pipol bilong em na long bekim beten bilong ol.\n\n27 Na lukim, em bai kam long kisim bek ol lain husat bai ol i baptais long tanim bel na bilip long nem bilong em.\n\n28 Olsem na, yupela redim rot bilong Bikpela, bikos taim i kam klostu we olgeta man bai kisim pe long wok bilong ol, long wok ol i bin wokim—sapos ol i bin wokim stretpela pasin, ol bai kisim selvesen long sol bilong ol, olsem long pawa na selvesen bilong Jisas Krais, na sapos ol i bin wokim pasin nogut, ol bai kisim bagarap long sol bilong ol, olsem long pawa na kalabus bilong tewel.\n\n29 Nau lukim, maus bilong ensel i bin tok olsem, long singaut long ol pipol.\n\n30 Na nau, ol brata bilong mi em ol mi lavim tumas, long wanem, yupela i ol brata bilong mi, na ol pipol i mas lavim yupela, na yupela mas wokim gutpela pasin long soim ol olsem yupela i bin tanim bel, bikos yupela i bin kamapim belhat bilong yupela nogut tru long toktok bilong God, na bikos yupela i bin kamap ol pipol bilong paul na pundaun.\n\n31 Nau em i kamap we bihain long mi, Alma, pinisim ol dispela toktok, lukim, ol pipol i bin belhat long mi bikos mi bin tokim ol olsem ol i wanpela pipol ol i bin kamapim belhat, na nek bilong ol i strong.\n\n32 Na tu bikos mi bin tokim ol olsem ol i bin paul na pundaun, ol i belhat long mi na traim long kisim mi olsem ol bai tromoim mi go insait long kalabus.\n\n33 Tasol em i kamap we Bikpela i no larim ol long kisim mi long dispela taim na tromoi i go long kalabus.\n\n34 Na em i kamap we Amulek tu i bin go na sanap, na i stat long autim toktok bilong God long ol. Na nau, mi no raitim olgeta toktok bilong Amulek, tasol mi bin raitim sampela toktok bilong em long dispela buk.\n\n", "alma 10": "[center][font_size=26]Sapta 10[/font_size][/center]\n\n[i]Lihai i tumbuna pikinini man bilong Manase—Amulek i tokim ol pipol olsem wanpela ensel i bin tokim em long lukautim Alma—Beten bilong ol stretpela lain i bin seivim ol pipol—Ol nogut loya na jas i mekim rot long ol pipol long kisim bagarap. Klostu 82 krismas bipo Krais.[/i]\n\n1 Nau ol toktok bilong Amulek i bin autim long ol pipol em ol i stap long graun bilong Amonaia i olsem:\n\n2 Mi Amulek, mi em pikinini man bilong Gidona, em i pikinini man bilong Ismael, em i tumbuna pikinini bilong Aminadai, na em dispela Aminadai yet i bin tanim tok long raitin, i bin kamap long banis bilong tempel, we God i bin raitim wantaim pinga bilong em.\n\n3 Na Aminadai em i tumbuna pikinini bilong Nifai, em i pikinini man bilong Lihai, em i bin kam aut long graun bilong Jerusalem, na em i tumbuna pikinini bilong Manase, em i pikinini man bilong Josep, em ol lain brata bilong em i bin salim long Isip.\n\n4 Na lukim, mi tu i man husat gat bikpela nem namel long ol lain husat i save long mi, ye, na lukim, mi gat planti brata na poroman, na tu mi gat planti moni samting mi bin wok long kisim wantaim han bilong mi.\n\n5 Tasol, mi nogat bikpela save long ol pasin bilong Bikpela, na tokhait wantaim naispela pawa bilong em. Mi tok mi nogat bikpela save long ol dispela samting, tasol lukim, mi rong, mi bin lukim planti tokhait na naispela pawa bilong em, ye, tru tumas long lukautim i stap laip bilong ol dispela pipol.\n\n6 Tasol, mi bin kamapim belhat bilong mi, bikos God i bin singautim mi planti taim na mi no harim long em, olsem na mi bin save long ol dispela samting, tasol mi bin les long save mi yet, olsem na, mi bin wok long sakim tok bilong God, long wokim pasin nogut long bel bilong mi, i go inap long namba foa de long namba seven mun, long namba ten krismas long rul bilong ol jas.\n\n7 Taim mi go long lukim wanpela wan famili bilong mi, lukim, wanpela ensel bilong Bikpela i bin kam long mi na tok: Amulek, go bek long haus bilong yu, bikos yu bai givim kaikai long wanpela profet bilong Bikpela, ye, wanpela holi man, em God i bin makim, long wanem, em i bin tambu long kaikai planti de bikos long sin bilong dispela pipol, na em i hangre nogut tru, olsem na yu bai kisim em i go long haus bilong yu, na givim kaikai long em, na bihain em bai blesim yu wantaim haus bilong yu na blesin bilong Bikpela bai kamap long yu wantaim haus bilong yu.\n\n8 Na em i kamap we mi bin bihainim maus bilong ensel, na go bek long haus bilong mi. Na taim mi go long haus, mi painim dispela man em ensel i bin tokim mi: Yu bai kisim long haus bilong yu—na lukim em i dispela man yet em i bin toktok long yupela long ol samting bilong God.\n\n9 Na ensel i bin tokim mi, em i wanpela holi man, olsem na mi save em i wanpela holi man bikos ensel bilong God i bin tok olsem.\n\n10 Na gen, mi save olsem ol samting em i bin autim i tru, long wanem, lukim, mi tokim yupela, olsem bikos Bikpela i stap, inap long em i bin salim ensel bilong em long soim ol dispela samting long mi, na em i bin wokim dispela taim Alma i bin i stap long haus bilong mi.\n\n11 Long wanem, lukim, Alma i bin blesim haus bilong mi wantaim mi, na meri bilong mi, na ol pikinini bilong mi, na papa bilong mi na ol wanlain bilong mi, ye, tru tumas em i bin blesim olgeta hauslain bilong mi, na blesin bilong Bikpela i bin kamap long mipela olsem long ol toktok em i bin autim.\n\n12 Na nau, taim Amulek autim ol dispela toktok, ol pipol i stat long kirap nogut, bikos ol i lukim olsem i no wanpela witnes tasol i bin autim ol samting we ol i bin kotim, na tu long ol samting bai kam olsem long spirit bilong profesi i stap insait long ol.\n\n13 Tasol, sampela pipol namel long ol i bin tingim long askim ol, olsem ol bai painim rong long ol toktok bilong Alma na Amulek wantaim giaman toktok bilong ol, olsem ol bai kisim witnes long birua long ol na olsem ol bai givim ol long ol jas bilong ol long jasim long lo bilong ol, inap long ol bai kilim o tromoim ol go insait long kalabus long rong ol i bin giaman o witnes long birua long ol.\n\n14 Nau em i ol loya ol i bin mekim i kamap tru long bagarapim ol, em ol pipol i bin baim o makim long lukautim ol lo long taim bilong kot o long kotim ol pipol long rong bilong ol long ol jas.\n\n15 Nau ol dispela loya i bin gat save long olgeta kusai na trik pasin bilong pipol, na ol i bin wokim olsem inap long ol bai kamap save man long wok bilong ol.\n\n16 Na em i kamap we ol i stat long askim Amulek inap long ol bai paulim em long ol toktok bilong em.\n\n17 Nau ol i no bin save olsem Amulek ken save plen bilong ol. Tasol em i kamap we taim ol i stat long askim em, em i bin lukluk long tingting bilong ol, na em i tokim ol: O yupela ol nogut na paul pasin jeneresen, yupela ol loya na giaman lain, long wanem, yupela wokim ol rot bilong tewel, long wanem, yupela i putim umben bilong man na umben bilong pisin long kisim holi pipol bilong God.\n\n18 Yupela i wokim plen long paulim ol rot bilong stretpela lain, na long bringim belhat bilong God i kamap long het bilong yupela, inap long bagarapim dispela pipol olgeta.\n\n19 Ye, Mosaia em i laspela king bilong mipela, taim em i klostu lusim kingdom, bikos em i no painim wanpela man long givim kingdom, em i bin tok gut tru olsem gavman bilong dispela ol pipol bai ron wantaim maus bilong ol—ye, em ol i bin tok gut tru olsem sapos taim bai kam we maus bilong dispela ol pipol i makim pasin nogut, olsem, sapos taim bai kam we dispela ol pipol i brukim lo, ol bai mau long bagarap.\n\n20 Na nau mi tokim yupela, Bikpela i jasim gut tru pasin nogut bilong yupela, em i singaut gut tru long dispela ol pipol wantaim maus bilong ol ensel bilong em olsem: Tanim bel yupela, tanim bel, bikos kingdom long heven i kam klostu.\n\n21 Ye, em i singaut gut tru wantaim maus bilong ol ensel bilong em olsem: Mi bai kam daun namel long ol pipol bilong mi, wantaim pasin bilong wan bel na stretpela pasin long han bilong mi.\n\n22 Ye, na mi tokim yupela olsem sapos i no long beten bilong ol stretpela lain, em i stap nau long dispela graun, tru tumas inap Bikpela bai bagarapim yupela olgeta nau, tasol dispela bagarap i no wantaim tait wara olsem long de bilong ol pipol bilong Noa, tasol em bai kamap wantaim taim bilong hangre, kainkain sik na naip bilong pait.\n\n23 Tasol, beten bilong stretpela lain i bin seivim yupela, nau olsem na, sapos yupela tromoim i go ausait ol stretpela lain namel long yupela, Bikpela bai no inap seivim yupela, tasol belhat nogut tru bilong em bai kamap long yupela, na taim bilong hangre, na kainkain sik wantaim naip bilong pait bai bagarapim yupela, na taim i kam klostu sapos yupela i no tanim bel.\n\n24 Na nau em i kamap we ol pipol i belhat moa yet long Amulek, na singaut olsem: Dispela man i tok nogut long stretpela lo bilong mipela na tu long ol gutpela loya tru bilong mipela em mipela i bin makim.\n\n25 Tasol Amulek i bin taitim han bilong em, na singaut nogut tru long ol, olsem: O yupela nogut na paul pasin jeneresen, bilong wanem na Satan i winim bel bilong yupela? Bilong wanem, na yupela i giv ap yupela yet long em inap long em i gat pawa long winim yupela, long pasim ai bilong yupela, olsem yupela i no save long ol toktok em i bin autim olsem long tok tru bilong ol?\n\n26 Long wanem, lukim, inap mi bin autim toktok long birua long lo bilong yupela? Yupela i no save, yupela i tok olsem mi bin toktok long birua long lo bilong yupela, tasol mi no wokim olsem, tasol mi bin toktok long sait long lo bilong yupela, long kotim yupela.\n\n27 Na nau lukim, mi tokim yupela, olsem pasin nogut bilong ol loya na ol jas bilong yupela i stat long mekim rot bilong dispela pipol long kisim bagarap.\n\n28 Na nau em i kamap we taim Amulek pinisim ol dispela toktok, ol pipol singaut long birua long ol, olsem: Nau mipela save olsem dispela man i wanpela pikinini bilong tewel, bikos em i bin giaman long mipela, long wanem, em i bin autim toktok long birua long lo bilong mipela. Na nau em i tok olsem em i no tok long birua long lo.\n\n29 Na gen, em i tok nogut long ol loya na ol jas bilong mipela.\n\n30 Na em i kamap we ol loya i bin askim ol pipol long putim ol dispela toktok long bel bilong ol, olsem ol bai tingim ol dispela samting long birua long em.\n\n31 Na wanpela man namel long ol, nem bilong em Sisrom. Nau em i bin strong long kotim Amulek wantaim Alma, bikos em i man bilong bikpela save namel long ol, na em i bin gat bikpela wok long wokim namel long ol pipol.\n\n32 Nau as tingting long ol dispela loya em long kisim moni, na ol i bin kisim moni olsem long wok bilong ol.\n\n", "alma 11": "[center][font_size=26]Sapta 11[/font_size][/center]\n\n[i]Moni long ol lain bilong Nifai i bin soim—Amulek i tok pait wantaim Sisrom—Krais bai i no inap seivim ol pipol long sin bilong ol—Ol lain ol i kisim kingdom long heven tasol bai kisim selvesen—Olgeta man bai kirap gen na kisim laip i no inap idai—Ol pipol bai i no moa idai bihain long kirap gen. Klostu 82 krismas bipo Krais.[/i]\n\n1 Nau lo bilong Mosaia i bin makim wanwan man long kamap jas bilong lo, o ol lain ol i bin makim long kamap ol jas bai kisim pe olsem long taim ol i bin yusim long wok long jasim ol pipol ol i bin bringim kam long jasim.\n\n2 Nau sapos wanpela man i bin dinau long narapela, na em i no bekim dinau, na em i bin kotim long jas, na jas i bin yusim pawa bilong em long salim ol wokman bilong em long kisim dispela man kam long em long jasim, na jas i bin jasim dispela man olsem lo i tok na olsem long asua bilong em we jas i bin tokim em long bekim dinau bilong em, na sapos nogat jas i bin rausim ol samting bilong em, o tromoim em go ausait namel long ol pipol olsem wanpela stilman na man bilong pulim ol samting bilong narapela man.\n\n3 Na jas i bin kisim pe long taim em i bin yusim—wanpela sinain gol long wanpela de, o wanpela sinam silva, na dispela i wankain olsem wanpela sinain gol, olsem long lo Mosaia i bin givim.\n\n4 Nau dispela i ol nem bilong kainkain gol na silva moni bilong ol wantaim skel bilong moni. Na ol lain bilong Nifai i bin givim nem long moni ol yet, long wanem, ol i no bin bihainim ol lain bilong Juda husat i stap long Jerusalem long givim nem na skel long moni, tasol ol i bin senisim nem na skel long moni bilong ol, olsem long tingting na sindaun bilong ol pipol, long wanwan jeneresen i go inap long rul bilong ol jas, olsem king Mosaia i bin givim.\n\n5 Nau nem na namba long moni i olsem—wanpela sinain gol, wanpela sion gol, wanpela sam gol na wanpela limna gol.\n\n6 Wanpela sinam silva, wanpela amno silva, wanpela esrom silva, na wanpela ontai silva.\n\n7 Wanpela sinam silva i wankain olsem wanpela sinain gol long skelim bali na olgeta kainkain rais nabaut.\n\n8 Nau wanpela sion silva i wankain olsem tupela sinain.\n\n9 Na wanpela sam gol i wankain olsem tupela sion.\n\n10 Na wanpela limna gol i wankain olsem wanpela sion, na wanpela sam.\n\n11 Na wanpela amno silva i wankain olsem tupela sinam.\n\n12 Na wanpela esrom silva i wankain olsem fopela sinam.\n\n13 Na wanpela ontai i wankain olsem wanpela amno na wanpela esrom.\n\n14 Nau ol liklik moni bilong ol i bin skelim i olsem—\n\n15 Wanpela siblon i wankain olsem wanpela hap long sinam, olsem na, wanpela siblon long skelim wanpela hap long bali.\n\n16 Na wanpela siblum i wankain olsem wanpela hap long siblon.\n\n17 Na wanpela lia i wankain olsem wanpela hap long siblum.\n\n18 Nau ol i bin skelim liklik moni bilong ol olsem.\n\n19 Nau wanpela antion gol i wankain olsem tripela siblon.\n\n20 Nau, as tingting bilong ol stret em long kisim moni, na bikos ol i bin kisim pe long wok ol i bin wokim, olsem na, ol i bin tanim bel bilong ol pipol long mekim bik nois na kros, na wokim olgeta kainkain pasin sikrap na pasin nogut, olsem ol bai gat moa wok long mekim moni long kot ol i bin harim, olsem na, ol i bin tanim bel bilong ol pipol long belhat long Alma na Amulek.\n\n21 Na dispela man Sisrom i stat long askim Amulek, olsem: Inap yu bekim sampela askim bilong mi long yu? Nau Sisrom i wanpela man em i save tumas long wokim plen bilong tewel, olsem em bai bagarapim gutpela samting, olsem na, em i tokim Amulek: Inap yu bai bekim askim bilong mi long yu?\n\n22 Na Amulek i tokim em: Ye, sapos Spirit bilong Bikpela em i stap insait long mi laikim, bikos mi bai i no inap autim toktok i no wan bel wantaim Spirit bilong Bikpela. Na Sisrom i tokim em: Lukim sikispela ontai silva, na mi bai givim olgeta long yu, sapos yu tok nogat olsem Nambawan Man Tru i no i stap.\n\n23 Nau Amulek i tok: O yu pikinini bilong hel, bilong wanem yu traim mi? Yu save olsem ol stretpela lain ol i no save pundaun long dispela kain paul pasin?\n\n24 Yu bilip olsem God i no i stap? Mi tokim yu, Nogat, yu save olsem God i stap, tasol yu lavim dispela moni moa long em.\n\n25 Na nau yu giaman long mi long ai bilong God. Yu tokim mi—Lukim dispela sikispela ontai, i nambawan samting tru, na mi bai givim long yu—tasol, yu bai no inap givim ol long mi, bikos laik bilong yu stret em long mekim mi tok nogat long trupela God husat i stap, olsem yu bai gat as long bagarapim mi. Na nau lukim, yu bai kisim pe bilong yu long dispela bikpela pasin nogut tru.\n\n26 Na Sisrom i askim em: Yu tok olsem trupela na laip God i stap?\n\n27 Na Amulek i bekim: Ye, trupela na laip God i stap.\n\n28 Nau Sisrom i askim: Inap planti God i stap?\n\n29 Na em bekim, Nogat.\n\n30 Nau Sisrom i askim em gen: Yu bin save long ol dispela samting, long wanem rot?\n\n31 Na em bekim: Wanpela ensel i bin soim mi.\n\n32 Na Sisrom i askim gen: Husat man bai kam? Em i Pikinini man bilong God?\n\n33 Na Amulek i bekim em, Ye.\n\n34 Na Sisrom i askim gen: Em bai seivim ol pipol bilong em taim ol i stap long sin? Na Amulek i bekim na tokim em: Mi tokim yu, em bai no inap, bikos em i no stret sapos Pikinini man bilong God bai tok nogat long toktok bilong em.\n\n35 Nau Sisrom i tokim ol pipol: Yupela mas tingim ol dispela samting, bikos em i tok wanpela God tasol i stap, tasol em i tok olsem Pikinini man bilong God bai kam, tasol em bai no inap sevim ol pipol bilong em, olsem em i gat atoroti long tokim God.\n\n36 Nau Amulek i tokim em gen: Lukim, yu giaman, long wanem, yu tok olsem mi bin tok olsem mi gat atoroti long tokim God, bikos mi bin tok olsem em bai no inap seivim ol pipol bilong em long sin bilong ol.\n\n37 Na mi tokim yu gen olsem em bai no inap seivim ol long sin bilong ol, bikos mi no inap tok nogat long toktok bilong em, na em i bin tok olsem nogat wanpela doti samting ken kisim kingdom long heven, olsem na, yu bai kisim selvesen long wanem rot, sapos yu no kisim kingdom long heven? Olsem na, yu bai no inap kisim selvesen taim yu i stap long sin bilong yu.\n\n38 Nau Sisrom i askim em gen: Pikinini man bilong God i Papa Oltaim Oltaim tasol?\n\n39 Na Amulek i bekim em: Ye, em i Papa Oltaim Oltaim bilong heven na graun, na olgeta samting we i stap insait long ol, em i i stat na arere, em i nambawan na laspela.\n\n40 Na em bai kam long graun long kisim bek ol pipol bilong em, na em bai kisim long em yet sin long ol lain husat i bilip long nem bilong em, na em i ol dispela lain husat bai kisim laip oltaim oltaim, na nogat wanpela man bai kisim selvesen.\n\n41 Olsem na, ol lain nogut ol i stap yet olsem rot bilong kisim bek em i no bin wokim, tasol ol rop bilong idai em i bin slekim long ol, long wanem, lukim, de i kam we olgeta manmeri bai kirap gen long idai na sanap long pes bilong God long em bai jasim ol long wok bilong ol.\n\n42 Nau, idai bilong Krais bai slekim ol rop bilong idai ol i kolim idai long skin, olsem olgeta manmeri bai kirap long dispela idai long skin.\n\n43 Spirit na bodi bai bung wantaim gen olsem bipo long idai, han na lek wantaim sukuru long bodi bai putim bek gen olsem yumi i stap long nau taim, na mipela bai kam long sanap long pes bilong God, na save wankain olsem yumi save long nau taim, na tingim klia tru gen long olgeta rong bilong mipela.\n\n44 Nau, dispela kirap gen bai kamap long olgeta manmeri, lapun na yangpela tu, wokman na fri man tu, man na meri tu, lain nogut na stretpela lain tu, na tru tumas nogat wanpela gras long het bai lus, tasol olgeta samting bai putim go bek gen olsem nau taim o long skin long idai, na God bai bringim ol na putim ol long pes long jasmen ples bilong Krais Pikinini man, na God Papa, na Holi Spirit em i wanpela God Oltaim Oltaim long jasim long ol wok bilong ol, sapos gutpela o nogut.\n\n45 Nau, lukim, mi autim long yu long idai bilong skin long idai na kirap gen bilong bodi long idai. Mi tokim yu olsem dispela bodi long idai bai kirap gen long kisim bodi i no inap idai, olsem em bai kirap gen long idai, tru tumas long nambawan idai long skin, olsem olgeta manmeri bai i no moa idai, na spirit bilong ol bai join wantaim bodi bilong ol, no moa long rausim bodi na spirit long namel, olsem na, manmeri bai kisim laip long man bilong spirit na bodi i no inap idai, olsem ol bai i no moa idai.\n\n46 Nau, taim Amulek i pinisim ol dispela toktok, ol pipol i stat gen long kirap nogut, na tu Sisrom i stat long guria. Na ol toktok bilong Amulek i pinis olsem, o olsem mi bin raitim dispela tasol.\n\n", "alma 12": "[center][font_size=26]Sapta 12[/font_size][/center]\n\n[i]Alma i tok pait wantaim Sisrom—God ken soim ol tokhait bilong em long ol stretpela lain tasol—God bai jasim ol manmeri long ol tingting, bilip, toktok na wok bilong ol—Ol lain nogut bai idai long spirit—Dispela laip long skin i taim bilong traim—Plen bilong kisim bek i kamapim kirap gen, na rausim sin olsem long bilip—Ol lain husat i tanim bel i gat rait long marimari insait long Wanpela Pikinini man Tasol. Klostu 82 krismas bipo Krais.[/i]\n\n1 Nau Alma, taim em i lukim olsem ol toktok bilong Amulek i bin pasim maus bilong Sisrom, long wanem, em i bin lukim olsem Amulek i bin kisim em long giaman na paul plen bilong em long bagarapim em, na taim Alma lukim olsem Sisrom i stat long guria bikos em i bin save gut long rong bilong em yet, em i opim maus bilong em na i stat long toktok long em, na long strongim ol toktok bilong Amulek, na long tok klia moa yet long ol samting o long tok klia long ol skripsa Amulek i no inap tok klia.\n\n2 Nau ol pipol ol i bin i stap raun nabaut na bin harim ol toktok Alma i bin autim long Sisrom, long wanem, planti ol pipol i bin stap taim em i bin autim tok olsem:\n\n3 Nau Sisrom, i luk olsem Amulek i bin kisim yu long giaman na paul plen bilong yu, long wanem, yu no i bin giaman long ol man tasol, yu bin giaman long God tu, bikos lukim, em i save olgeta tingting bilong yu, na yu lukim olsem Spirit bilong em i bin soim ol tingting bilong yu long mipela long save.\n\n4 Na yu lukim olsem mipela save olsem plen bilong yu i wanpela smatpela plen, olsem long smatpela pasin bilong tewel, olsem long giamanim na paulim dispela pipol olsem yu bai mekim ol birua long mipela long sutim tok long mipela na long tromoim mipela go ausait—\n\n5 Nau dispela i plen long birua bilong yu, na em i yusim pawa bilong em insait long yu. Nau mi laikim olsem yu bai tingim olsem, wanem mi bai toktok long yu mi bai toktok long olgeta.\n\n6 Na lukim, mi tokim yupela olgeta olsem dispela i wanpela umben bilong birua, na em i bin yusim long kisim dispela ol pipol, olsem em bai bringim yupela kam aninit long pawa bilong em, olsem em bai raunim yupela wantaim ol sen bilong em, olsem em bai senim yupela i go daun long bagarap oltaim oltaim, long pawa long kalabus bilong em.\n\n7 Nau taim Alma autim ol dispela toktok, Sisrom i stat long guria nogut tru, long wanem, em i bin bilip tru long pawa bilong God, na tu em i bin bilip olsem Alma wantaim Amulek ol i bin save gut long em, bikos em bilip olsem ol i bin save long tingting na plen long bel bilong em, long wanem, God i bin givim ol pawa olsem ol bai save long ol dispela samting wantaim spirit bilong profesi.\n\n8 Na Sisrom i stat long askim ol gut tru, olsem em bai save moa long kingdom bilong God. Na em i askim Alma: Amulek i min wanem taim em i toktok long kirap gen bilong idai manmeri, olsem olgeta bai kirap long idai, stretpela lain wantaim lain nogut, na bai bringim kam long sanap long pes bilong God long jasim long wok bilong ol?\n\n9 Na nau Alma i stat long tok klia long ol dispela samting long em, olsem: God i bin soim planti lain long save ol tokhait bilong em, tasol em i bin givim ol strongpela lo olsem ol bai no inap autim ol tokhait bilong God i bin givim long ol lain pikinini bilong ol man, tasol em bai autim long ol olsem long bilip bilong ol long em.\n\n10 Olsem na, man em bai kamapim belhat bilong em, dispela man bai kisim liklik tasol long toktok bilong em, na man em bai i no inap kamapim belhat bilong em, God bai givim moa toktok bilong em long em, inap long em bai save ol tokhait bilong em i go inap long em bai save olgeta.\n\n11 Na em bai givim liklik toktok tasol bilong em long ol lain ol i kamapim belhat bilong ol i go inap long ol i no moa save long tokhait bilong em, na bihain long dispela tewel i kalabusim ol, na lidim ol long laik bilong em i go long bagarapim ol. Nau tok klia long ol sen bilong hel i dispela.\n\n12 Na Amulek i bin toktok klia tru long idai, na long kirap gen long dispela laip long skin, na long kisim skin i no inap idai, na sanap long pes long jasmen ples bilong God long jasim long wok bilong ol.\n\n13 Na sapos mipela i bin kamapim belhat bilong mipela, ye, sapos mipela i bin kamapim belhat bilong mipela long toktok bilong em, inap long toktok bilong em i no i stap wantaim mipela, mipela bai kamap nogut tru, long wanem, mipela bai kisim bagarap.\n\n14 Long wanem, ol toktok bilong mipela bai kotim mipela, ye, olgeta wok bilong mipela bai kotim mipela, mipela bai no inap kamap klinpela, na tu ol tingting bilong mipela bai kotim mipela, na mipela bai no inap lukluk antap long God taim mipela i stap long dispela laip nogut tru, na yumi bai amamas sapos yumi ken tokim ol ston na maunten long pundaun long mipela long haitim mipela long ai bilong em.\n\n15 Tasol dispela bai i no inap kamap, mipela mas kamaut na sanap long pes bilong em long glori bilong em, na long pawa, olgeta strong, mejesti wantaim rul bilong em, na tok orait wantaim sem oltaim oltaim bilong mipela olsem olgeta jasmen bilong em i stretpela, olsem olgeta wok bilong em i stret, na olsem em i save marimari long ol lain pikinini bilong ol man, na olsem em i gat olgeta pawa long seivim wanwan man ol i bilip long nem bilong em na wokim wok bilong tanim bel.\n\n16 Na nau lukim, mi tokim yu, idai bai kamap bihain long dispela, tru tumas wanpela namba i dia tumas, na dispela i idai bilong spirit, na long dispela taim man husat idai long sin bilong em, olsem long idai long skin bai idai long spirit tu, ye, em bai idai olsem long kamapim tru ol samting bilong stretpela pasin.\n\n17 Na taim bai kam we pen bilong ol bai kamap wankain olsem raun wara bilong paia na salfa, paia lait bilong em bai go antap oltaim oltaim na oltaim, na bihain Satan bai senim ol i go daun long bagarap oltaim oltaim olsem long pawa long kalabus bilong em, bihain long em i winim ol long laik bilong em.\n\n18 Na, mi tokim yu, ol bai i stap olsem kisim bek i no bin kamap, long wanem, ol bai i no inap kisim bek bikos long stretpela pasin bilong God, na tu ol bai i no inap idai, bikos idai bai no moa i stap.\n\n19 Nau em i kamap we taim Alma i pinisim ol dispela toktok bilong em, ol pipol i stat long kirap nogut moa yet,\n\n20 Tasol wanpela man nem bilong em Antiona, em i het bos namel long ol, bin sanap na askim em: Wanem i tok klia long toktok bilong yu olsem man bai kirap long idai na senisim dispela skin long idai long skin i no inap idai, we sol bai no inap idai?\n\n21 Na wanem i tok klia long skripsa, we em i tok God i bin putim ol serub wantaim paia lait naip bilong pait long hap bilong is long gaden long Iden, nogut namba wan papa na mama bilong mipela bai go insait na kaikaim prut long diwai bilong laip, na i stap oltaim oltaim? Olsem na yumi save olsem ol nogat wanpela sans olsem ol bai i stap oltaim oltaim.\n\n22 Nau Alma i bekim em: Mi laik tok klia long dispela samting na yu askim. Nau yumi lukim olsem Adam i bin pundaun taim em i kaikai prut i bin tambuim, olsem God i bin toktok, olsem na yumi lukim, olsem olgeta manmeri i bin kamap wanpela pipol bilong paul na pundaun bikos long pundaun bilong em.\n\n23 Na nau lukim, mi tokim yu olsem sapos Adam i kaikaim prut long diwai bilong laip long dispela taim, idai bai nogat, na toktok bilong God bai kamap nating, long mekim God i kamap wanpela giaman man, long wanem, em i bin tok: Sapos yu kaikai, tru tumas yu bai idai.\n\n24 Na yumi lukim olsem manmeri ol i save idai, ye, idai Amulek i bin toktok, na dispela i idai long skin, tasol God i bin givim taim long man long tanim bel, olsem na dispela laip i kamap taim bilong traim, i taim long redi long bungim God, wanpela taim long redi long dispela laip oltaim oltaim mipela i bin tok, na dispela laip bai kam bihain long kirap gen bilong idai.\n\n25 Nau, sapos plen long kisim bek i bin putim long taim dispela graun i bin sanapim i no stap, kirap gen bai nogat, tasol God i bin putim plen bilong kisim bek, na dispela bai kamapim kirap gen bilong idai ol manmeri, long em mipela i bin toktok.\n\n26 Na nau lukim, sapos namba wan papa na mama bilong mipela ol i bin go het na kaikaim prut long diwai bilong laip, ol bai i stap long laip nogut tru oltaim oltaim, na ol bai nogat taim long redi, olsem na plen bilong kisim bek bai bagarap, na toktok bilong God bai kamap nating, bikos em i nogat pawa.\n\n27 Tasol lukim, em i no kamap olsem, tasol God i bin makim olsem ol man mas idai, na bai kam long jasmen bihain long idai, tru tumas dispela wankain jasmen mipela i bin toktok i nogat arere.\n\n28 Na bihain God i bin makim olsem ol dispela samting mas kam long man, lukim, em i bin lukim olsem em i gutpela olsem na man mas save long ol dispela samting em i bin makim long ol.\n\n29 Olsem na em i bin salim ol ensel long toktok wantaim ol, em i bin mekim ol man long lukim glori bilong em.\n\n30 Na ol i stat long dispela taim i go het long singautim long nem bilong em, olsem na God i bin toktok wantaim ol man, na soim long ol long plen bilong kisim bek i bin redim long taim dispela graun i bin sanapim, na em i bin soim dispela long ol olsem long bilip bilong ol na tanim bel na holi pasin bilong ol.\n\n31 Olsem na, em i bin givim ol lo long ol man, bikos ol i bin brukim namba wan lo long namba wan taim long ol samting long skin na kamap olsem god long save gutpela na nogut, na putim ol yet long ples we ol i ken makim o bin putim long ples we ol i ken makim long laik bilong ol, sapos nogut o gutpela—\n\n32 Olsem na God i bin givim ol lo, bihain long em i bin soim plen bilong kisim bek long ol, olsem ol bai no inap wokim pasin nogut, na namba i dia tumas i mekim save long pasin nogut, na dispela i idai oltaim oltaim olsem long ol samting long stretpela pasin, bikos plen bilong kisim bek bai nogat pawa long kain man, long wanem, ol wok bilong stretpela pasin bai no inap bagarap, olsem long nambawan gutpela pasin tru bilong God.\n\n33 Tasol God i bin singautim ol man, long nem bilong Pikinini man bilong em, (bikos dispela i plen bilong kisim bek em i bin putim) olsem: Mi bai marimari long yupela insait long Wanpela Pikinini Man Tasol bilong mi, sapos yupela tanim bel na i no kamapim belhat bilong yupela,\n\n34 Olsem na, husat man tanim bel na i no kamapim belhat bilong em bai gat rait long marimari insait long Wanpela Pikinini Man Tasol bilong mi, long rausim sin bilong em, na ol dispela lain bai go insait long malolo bilong mi.\n\n35 Na husat man bai kamapim belhat bilong em na bai wokim pasin nogut, lukim, mi tok antap-tru long belhat bilong mi olsem em bai i no inap go insait long malolo bilong mi.\n\n36 Na nau, ol brata bilong mi, lukim, mi tokim yupela, olsem sapos yupela kamapim belhat bilong yupela, yupela bai no inap go insait long malolo bilong Bikpela, olsem na, pasin nogut bilong yu bai asua long em long salim belhat bilong em kam daun long yupela wankain olsem long asua i bin kamap long namba wan taim, ye, olsem long toktok bilong em i bin kamap tru olsem long asua long laspela taim na long namba wan taim, long bagarapim oltaim oltaim sol bilong ol, long olsem na, pasin nogut bilong yupela bai asua long bringim namba wan idai na namba tu idai.\n\n37 Na nau, ol brata bilong mi, i luk olsem mipela i save long ol dispela samting, na ol dispela samting i tru, yumi mas tanim bel, na yumi no ken kamapim belhat bilong mipela, inap long mipela asua long Bikpela God bilong mipela long bringim belhat bilong em long mipela long dispela namba tu lo bilong em i bin givim long mipela, tasol yumi mas go insait long malolo bilong God i bin redim olsem long toktok bilong em.\n\n", "alma 13": "[center][font_size=26]Sapta 13[/font_size][/center]\n\n[i]Ol man i kamap hai pris bikos long bikpela bilip tru na gutpela wok bilong ol—Ol i mas lainim ol lo—Ol i kamap holi na go insait long malolo bilong Bikpela long stretpela pasin bilong ol—Melkesedek i wanpela long ol—Ol ensel i autim gut nius bilong amamas long olgeta hap long graun—Ol bai soim taim tru Krais bai kam. Klostu 82 krismas bipo Krais.[/i]\n\n1 Na gen, ol brata bilong mi, mi laik kisim tingting bilong yupela long go bek long taim God Bikpela i bin givim ol dispela lo long ol lain pikinini bilong em, na mi laikim olsem yupela tingim olsem God Bikpela i bin odenim ol pris long holi oda bilong em, long bihainim oda long Pikinini man bilong em, long lainim ol dispela samting long ol pipol.\n\n2 Na dispela ol pris ol i bin oden long oda long Pikinini man bilong em, long kain pasin we ol pipol bai save long wanem rot long lukluk het long Pikinini man bilong em long kisim bek.\n\n3 Na ol i bin odenim olsem—ol i bin makim na redim long taim graun i bin sanapim olsem long save bilong God long bipo, bikos long bikpela bilip tru na gutpela pasin bilong ol, em i bin larim long makim gutpela o nogut pastaim, olsem na ol i bin oden long holi oda taim ol i makim gutpela pastaim na i gat bikpela bilip tru, ye, ol i bin oden long dispela holi oda i bin redim olsem long kisim bek i bin redim long kain lain.\n\n4 Olsem na ol i bin oden long dispela holi oda bikos long bilip bilong ol, tasol narapela lain i les long Spirit bilong God bikos ol i kamapim hatbel bilong ol na pasim tingting bilong ol, tasol, ol i inap long kisim bikpela blesin tru wankain olsem ol lain brata bilong ol sapos ol i wokim olsem.\n\n5 O long katim sot, ol i bin i stap long wankain ples wantaim ol lain brata bilong ol, olsem na dispela holi oda i bin redim long taim graun i bin sanap long ol lain ol bai i no inap kamapim hatbel bilong ol, insait long atonmen bilong em Wanpela Pikinini Man Tasol em i bin redim—\n\n6 Olsem na God i bin singautim ol long dispela holi oda, na odenim ol long hai prishud olsem long holi oda bilong God, long lainim ol lo bilong em long ol lain pikinini bilong ol man, olsem ol tu bai go insait long malolo bilong em—\n\n7 Dispela hai prishud i bihainim oda bilong Pikinini man bilong em, na dispela oda i bin stap taim graun i bin sanapim, na dispela hai prishud i nogat arere long de o yia, bin redi long i stap oltaim oltaim i go long olgeta oltaim oltaim olsem long save bilong God long bipo long olgeta samting—\n\n8 Nau ol i bin odenim olsem—ol i bin singautim long kisim holi oda, na odenim wantaim holi odinens, na kisim hai prishud bilong holi oda, na dispela oda, odinens na hai prishud i nogat taim bilong i stat o i nogat arere—\n\n9 Olsem na ol i kamap hai pris oltaim oltaim, olsem long oda bilong Pikinini man, Wanpela Pikinini Tasol bilong Papa, em i nogat i stat long de o i nogat arere long yia, em i pulap long grasia, wankain pasin na tok tru. Na i olsem. Amen.\n\n10 Nau, olsem mi bin tok long holi oda, o dispela hai prishud, planti man i bin odenim na kamap hai pris bilong God, na dispela bikos long bikpela bilip tru na tanim bel wantaim stretpela pasin bilong ol long ai bilong God, bikos ol i makim long tanim bel na wokim stretpela pasin na i no makim long idai.\n\n11 Bikos long dispela, God i bin odenim ol long dispela holi oda na mekim ol i kamap holi, na klos bilong ol i bin wasim long kamap waitpela wantaim blut bilong Pikinini sipsip.\n\n12 Nau ol lain, bihain long Holi Spirit i bin mekim ol kamap holi, bihain long klos bilong ol i kamap waitpela, na bihain long ol i kamap klin na klinpela tru long ai bilong God i les nogut tru long sin, na planti lain, planti lain stret ol i bin kamap klin na go insait long malolo bilong Bikpela God bilong ol.\n\n13 Na nau, ol brata bilong mi, mi laikim olsem yupela mas daunim yupela yet long ai bilong God, na wokim wok bilong tanim bel, olsem yupela tu ken go insait long dispela malolo.\n\n14 Ye, daunim yupela yet wankain olsem ol pipol long de bilong Melkesedek, em i bin wanpela hai pris tu long wankain oda mi bin toktok, em tu i bin kisim hai prishud long em yet oltaim oltaim.\n\n15 Na Abraham i bin peim tait long dispela Melkesedek yet, ye, tru tumas papa bilong mipela Abraham i bin peim tait long wanpela hap long ten long olgeta samting em i bin gat.\n\n16 Nau ol dispela odinens em i bin givim olsem, we ol pipol bai lukluk het long Pikinini man bilong God, na ol odinens i piksa long oda bilong em, o em i olsem oda bilong em, na dispela i bin kamap olsem ol pipol bai lukluk het long em long rausim sin bilong ol, inap long ol bai go insait long malolo bilong Bikpela.\n\n17 Nau dispela Melkesedek i king long graun bilong Salem, na ol pipol bilong em i bin kamap strong long wokim pasin nogut na les pasin nogut tru, ye, na olgeta i bin paul na ol i bin pulap long wokim olgeta kainkain pasin nogut.\n\n18 Tasol Melkesedek bikos em i bin gat strongpela bilip na kisim ofis bilong hai prishud olsem long holi oda bilong God, olsem na em i bin autim tanim bel long ol pipol bilong em. Na lukim, ol i bin tanim bel, na Melkesedek i kirapim bel isi long graun long de bilong em, olsem na ol i bin kolim em prins bilong bel isi, bikos em i king bilong Salem, na em i bin bosim aninit long papa bilong em.\n\n19 Nau planti lain ol i bin stap bipo long em, na tu planti lain ol i bin stap bihain long em, tasol i no wanpela i nambawan tru olsem em, olsem na, ol i bin toktok long em.\n\n20 Nau mi no inap toktok gen long dispela samting, tasol wanem mi toktok i inap. Lukim, ol skripsa i i stap long ai bilong yupela, sapos yupela paulim ol skripsa, em bai bagarapim yupela.\n\n21 Na nau em i kamap we taim Alma i pinisim ol dispela toktok long ol, em i taitim han bilong em long ol na singautim wantaim bikpela maus tru na tok olsem: Nau em taim long tanim bel, bikos de bilong selvesen i kam klostu,\n\n22 Ye, na nek bilong Bikpela long maus bilong ol ensel, i autim long olgeta nesen, ye, i autim olsem ol bai harim gut nius bilong bikpela tru na amamas, ye, na em i autim ol dispela gut nius namel long olgeta pipol bilong em, ye, tru tumas long ol lain ol i bin go nabaut long narapela kantri long pes bilong graun, olsem na ol gut nius i bin kam long mipela.\n\n23 Na ol gut nius i bin soim long mipela klia tru, inap long mipela bai save, olsem mipela bai no inap wokim rong, na dispela i bin kamap bikos mipela ol pipol bilong raun long narapela kain graun, olsem na, God i bin laikim mipela tumas olsem, long wanem, dispela gut nius i bin autim long olgeta hap long gaden bilong ropwain bilong mipela.\n\n24 Bikos lukim, ol ensel i autim long planti lain long dispela taim long graun bilong mipela, na as tingting long dispela em long redim bel bilong ol lain pikinini bilong ol man long kisim toktok bilong em taim em i kam wantaim glori bilong em.\n\n25 Na nau mipela i weitim tasol long harim nius bilong amamas olsem em bai kam na autim long mipela wantaim maus bilong ol ensel, long wanem, taim i kam, tasol mipela i no save wanem taim stret. Husat save, tasol mi laikim olsem God bai salim em kam long de bilong mi, tasol mi bai amamas sapos em i kam nau o long bihain.\n\n26 Na ol ensel bai autim long ol stretpela na holi man long taim em i kam, olsem ol toktok bilong tumbuna papa bilong mipela bai kamap tru, olsem long ol toktok ol i bin toktok long em wantaim spirit bilong profesi i bin stap insait long ol.\n\n27 Na nau, ol brata bilong mi, mi laikim wantaim insait bel tru bilong mi, ye, wantaim bikpela wari na pen, olsem yupela bai harim long ol toktok bilong mi, na rausim sin bilong yupela, na no ken holim bek de bilong tanim bel bilong yupela.\n\n28 Tasol olsem yupela bai daunim yupela yet long ai bilong Bikpela, na singautim long holi nem bilong em, na lukaut na beten olgeta taim, olsem tewel bai i no inap traim long winim yupela, tasol larim Holi Spirit long lidim, na kamap ol pipol bilong pasin daun, bel malumalum, bihainim toktok, i stap strong, bikpela lav tru na olgeta strong long kisim pen,\n\n29 Na bilip long Bikpela, na hop olsem yupela bai kisim laip oltaim oltaim wantaim lav bilong God olgeta taim insait long bel bilong yupela, olsem God bai apim yupela long las de na go insait long malolo bilong em.\n\n30 Na inap Bikpela mekim yupela long tanim bel, olsem yupela bai no inap bringim belhat bilong em kam long yupela, olsem yupela bai no inap pasim i go daun wantaim ol sen bilong hel, olsem yupela bai no inap idai long namba tu taim.\n\n31 Na planti toktok bilong Alma i bin autim long ol pipol i no bin raitim long dispela buk.\n\n", "alma 14": "[center][font_size=26]Sapta 14[/font_size][/center]\n\n[i]Ol pipol i kalabusim Alma na Amulek—Ol i kukim ol lain ol i bilip na ol skripsa long paia—Bikpela i kisim matas wantaim glori—Ol banis bilong kalabus i bruk nabaut na pundaun—Bikpela i seivim Alma na Amulek, na ol lain ol i pesekiutim ol idai. Klostu 82 krismas bipo Krais.[/i]\n\n1 Na em i kamap we planti pipol ol i bin bilip long toktok bilong em, na i stat long tanim bel, na long painim long skripsa bihain long Alma i bin pinisim toktok bilong em.\n\n2 Tasol bikpela namba long ol i bin laikim long bagarapim Alma wantaim Amulek, long wanem, ol i bin belhat long Alma bikos long toktok klia tru bilong em long Sisrom, na tu ol i bin tok olsem Amulek i bin giamanim ol, na sutim tok long lo na ol loya na jas bilong ol.\n\n3 Na tu ol i bin belhat long Alma na Amulek bikos ol i bin toktok klia tru long pasin nogut bilong ol, na ol i bin traim long kilim ol long hait.\n\n4 Tasol em i kamap we ol i bin painim hat long wokim, tasol ol i bin kisim ol na pasim ol wantaim strongpela rop, na kisim ol i kam long het jas bilong graun.\n\n5 Na ol pipol i bin go na witnes long birua long ol—na tok olsem ol i bin sutim tok long lo, na long ol loya wantaim jas bilong ol long graun, na tu long olgeta pipol husat i stap long graun, na tu ol i bin tok olsem em i wanpela God tasol i stap, na em bai salim Pikinini man bilong em long kam namel long ol pipol, tasol em bai no inap seivim ol, na ol pipol i bin autim planti kain samting long birua long Alma wantaim Amulek. Nau ol i bin wokim dispela long pes long het jas long graun.\n\n6 Na em i kamap we Sisrom i bin kirap nogut long ol toktok i bin autim, na tu em i bin save olsem ol giaman toktok bilong em i bin pasim tingting bilong ol pipol, na sol bilong em i stat long pen taim em i tingim long ol rong bilong em, ye, ol pen bilong hel i stat long raunim em.\n\n7 Na em i kamap we em i stat long singaut long ol pipol, olsem: Lukim, mi bin rong, na tupela man i klinpela tru long ai bilong God. Na em i stat long toktok long halivim ol long dispela taim i go het, tasol ol pipol ol i bin sutim tok long em, olsem: Tewel i kisim yu tu? Na ol i spet long em, and tromoim em go aut namel long ol wantaim olgeta lain ol i bilip long toktok bilong Alma na Amulek, na ol i tromoim ol go aut, na salim ol man kam long tromoim ston long ol.\n\n8 Na ol i bin bungim ol meri wantaim pikinini, na tromoi ol long paia na ol lain ol i bilip o ol i bin lain long bilip long toktok bilong God, na tu ol i bin bringim ol rekot bilong ol i gat holi skripsa, na tromoi ol long paia, olsem paia bai kukim na bagarapim ol rekot.\n\n9 Na em i kamap we ol i bin kisim Alma wantaim Amulek, na go long ples bilong wokman bilong lotu ol i dai, olsem ol bai witnesim bagarap bilong ol pipol ol i bin kukim ol wantaim paia.\n\n10 Na taim Amulek i lukim ol pen bilong ol meri na pikinini ol i bin kukim wantaim paia, em tu i kisim pen, na tokim Alma: Mipela bai witnesim dispela pasin nogut tru olsem wanem? Olsem na yumi taitim han bilong yumi go aut, na yusim pawa bilong God i stap insait long mipela, na seivim ol long paia.\n\n11 Tasol Alma i tokim em: Spirit i pasim mi olsem mi no ken taitim han bilong mi go aut, bikos lukim, Bikpela i kisim ol long em yet wantaim glori, na em i larim olsem ol bai wokim dispela, o olsem ol pipol bilong Amonaia bai wokim dispela samting long ol, bikos ol i kamapim belhat bilong ol, olsem ol jasmen em bai givim long ol long belhat bilong em bai kamap stret, na blut bilong ol pipol i nogat rong bai sanap olsem witnes long birua long ol, ye, na singaut nogut tru long birua long ol long las de.\n\n12 Nau Amulek i tokim Alma: Lukim, i luk olsem ol bai kukim yumi tu.\n\n13 Na Alma i bekim: Sapos em i laik bilong Bikpela. Tasol, lukim, wok bilong mipela i no pinis, olsem na ol bai no inap kukim mipela.\n\n14 Nau em i kamap we taim ol bodi na ol rekot ol i bin tromoi long paia i kuk pinis, het jas long graun i bin kam na sanap long pes bilong Alma wantaim Amulek na paitim ol long sik bilong ol wantaim han bilong em taim ol i stap na bin pasim wantaim rop, na tokim ol: Bihain long yupela lukim wanem i bin kamap, yupela bai autim toktok bilong God gen long dispela ol pipol, olsem ol bai tromoi ol i go insait long raun wara bilong paia na salfa?\n\n15 Lukim, yupela save olsem yupela i nogat pawa long seivim ol lain ol i bin tromoi ol i go insait long paia, na tu God i no seivim ol lain ol i wan lotu bilong yupela. Na jas i bin paitim ol gen long sik bilong ol, na askim: Yupela bai tok wanem long yupela yet?\n\n16 Nau dispela jas i wan lotu bilong Neho, em i bin kilim Gidion.\n\n17 Na em i kamap we Alma na Amulek i no bekim em, na em i bin paitim ol gen, na givim ol long ol wokman long tromoim ol long kalabus.\n\n18 Na bihain long ol i bin stap long kalabus long tripela de, planti loya, na jas, na tisa wantaim pris long lotu bilong Neho i bin kam insait long kalabus long lukim ol, na askim ol long planti toktok, tasol ol i no bin bekim.\n\n19 Na em i kamap we jas i bin sanap long pes bilong ol na askim: Bilong wanem yupela i no bekim ol toktok bilong dispela pipol? Yupela i no save olsem mi gat pawa long tromoim yupela long paia? Na em i bin tokim ol long toktok, tasol ol i no bekim.\n\n20 Na em i kamap we ol i lusim na go bek long wokim laik bilong ol, tasol ol i kam bek gen tumora, na jas i paitim ol gen long sik bilong ol, na tok: Inap yupela bai sanap gen na jasim dispela ol pipol, na kotim lo bilong mipela? Sapos yupela i gat kain pawa i bikpela tru, bilong wanem, yupela i no seivim yupela yet?\n\n21 Na ol i bin autim planti kain samting long ol, taim ol i sapim tit bilong ol long ol, na spet long ol, na tok: Mipela bai lukluk olsem wanem taim God bai kotim mipela?\n\n22 Na ol i bin autim planti kain samting, ye, olgeta kain kain samting long ol, na ol i bin tok pilai long ol olsem long planti de. Na ol i no givim kaikai long ol olsem ol bai hangre, na givim wara long ol olsem ol bai nek drai, na tu ol i bin rausim klos bilong ol olsem ol bai i stap as nating, na ol i bin pasim ol wantaim strongpela rop, na putim long kalabus olsem.\n\n23 Na em i kamap we bihain long ol i bin kisim pen long planti de olsem, (na long wanpela ten tu de, long namba ten mun, long namba ten krismas long rul bilong ol jas long ol pipol bilong Nifai), het jas long graun bilong Amonaia wantaim planti tisa na loya bilong ol i bin go insait long ples we Alma wantaim Amulek i stap na bin pasim wantaim ol rop.\n\n24 Na het jas i bin sanap long pes bilong ol, na paitim ol gen, na tokim ol: Sapos yupela i gat pawa bilong God, rausim yupela yet long ol dispela rop, na mipela bai bilip olsem Bikpela bai bagarapim dispela ol pipol olsem yupela i bin toktok.\n\n25 Na em i kamap we olgeta i bin go het na paitim ol, na autim wankain toktok, tru tumas i go inap long laspela man, na taim laspela man i bin toktok long ol, pawa bilong God i bin kamap long Alma wantaim Amulek, na ol i kirap na sanap long lek bilong ol.\n\n26 Na Alma i bin singautim, olsem: Hamas taim mipela bai kisim ol dispela bikpela pen tru, O Bikpela? O Bikpela, givim mipela strong long bilip bilong mipela long Krais, inap long seivim mipela. Na ol i brukim ol rop ol i bin pasim wantaim, na taim ol pipol lukim dispela, ol i stat long ronawe, bikos poret long bagarap i bin kamap long ol.\n\n27 Na em i kamap we traipela poret tru i bin kamap long ol inap long ol pundaun long graun, na painim hat long go long dua bilong haus kalabus, na graun i bin guria nogut tru inap long ol banis bilong haus kalabus i bin bruk nabaut na pundaun long graun, na kilim het jas, na ol loya, na ol pris wantaim ol tisa ol i bin paitim Alma na Amulek.\n\n28 Na Alma wantaim Amulek ol i bin kamaut long haus kalabus, na ol i no kisim bagarap, long wanem, Bikpela i bin givim pawa long ol olsem long bilip bilong ol long Krais. Na ol i kamaut stret long haus kalabus, na ol rop ol i bin pasim ol i bin kamap slek, na haus kalabus i bin pundaun long graun, na olgeta sol ol i stap insait long haus kalabus i bin kilim ol idai, tasol Alma wantaim Amulek i no kisim bagarap, na ol i bin wokabaut stret i go long siti.\n\n29 Nau ol pipol taim ol i harim bikpela nois tru, ol i ron long bikpela bikpela namba long save long as bilong dispela nois, na taim ol i lukim Alma wantaim Amulek kamaut long haus kalabus, na banis long haus kalabus i bin pundaun long graun, ol i poret nogut tru na ronawe long pes bilong Alma na Amulek wankain olsem meme i save lusim ol pikinini bilong em na ronawe long ol tupela laien, na ol i bin ronawe long pes bilong Alma na Amulek olsem.\n\n", "alma 15": "[center][font_size=26]Sapta 15[/font_size][/center]\n\n[i]Alma na Amulek i go long Saidom na kirapim wanpela sios—Alma i hilim Sisrom, em i joinim Sios—Planti ol i bin baptais, na Sios i kamap bikpela—Alma na Amulek i go long Jarahemla. Klostu 81 krismas bipo Krais.[/i]\n\n1 Na em i kamap we Bikpela i bin tokim Alma na Amulek long lusim dispela siti, na ol i lusim na go long graun bilong Saidom, na lukim, ol i bin painim olgeta pipol ol i bin lusim graun bilong Amonaia long dispela hap, ol pipol ol i bin rausim ol i go aut na paitim ol wantaim ston bikos ol i bilip long toktok bilong Alma.\n\n2 Na Alma na Amulek ol i bin tokim ol long olgeta samting ol i bin kamap long ol meri na pikinini bilong ol, na tu long ol tupela yet, na long pawa i bin seivim ol tupela.\n\n3 Na tu Sisrom i bin sik na silip long bet long Saidom, bikos long bikpela pen tru long het bilong em bikos pasin nogut bilong em i bin mekim em kisim hai fiva, long wanem, em i bin ting olsem Alma na Amulek i no moa i stap laip, na em i ting olsem ol i bin idai bikos long pasin nogut bilong em. Na dispela bikpela sin tru wantaim planti narapela sin bilong em i bin givim pen long het bilong em i go inap long het pen i kamap nogut tru, na em i nogat rot long seivim em yet, olsem na hai fiva i bin i stat long kukim em.\n\n4 Nau, taim em i harim olsem Alma na Amulek i kam long graun bilong Saidom, bel bilong em i stat long kisim strong, na em i salim tok save i go hariap tru long ol tupela, olsem em i laikim ol tupela long kam long em.\n\n5 Na em i kamap we ol tupela i bin go hariap tru, bihainim tok save em i bin salim long ol tupela, na ol tupela i go insait long haus we Sisrom i stap, na tupela ol i bin painim em long bet, sik na daun nogut tru wantaim hai fiva, na tu het bilong em i pen nogut tru bikos long ol sin bilong em, na taim em i lukim tupela em i taitim han bilong em go aut long ol, na askim ol tupela olsem ol tupela bai hilim em.\n\n6 Na em i kamap we Alma i bin askim em, taim em i holim han bilong em: Yu bilip long pawa bilong Krais long kisim selvesen?\n\n7 Na em i bin bekim na tok: Ye, mi bilip long olgeta toktok yu bin lainim.\n\n8 Na Alma i tok: Yu bai kamap orait sapos yu bilip long kisim bek bilong Krais.\n\n9 Na em i tok: Ye, mi bilip long ol toktok bilong yu.\n\n10 Na bihain long dispela, Alma i bin singaut long beten long Bikpela, olsem: O Bikpela God bilong mipela, marimari long dispela man, na hilim em olsem long bilip bilong em long Krais.\n\n11 Na taim Alma i tok olsem, Sisrom i kirap long ol lek bilong em, na i stat long wokabaut, na olgeta pipol ol i bin kirap nogut tru long dispela samting, na nius long dispela samting i bin go long olgeta hap long graun bilong Saidom.\n\n12 Na Alma i bin baptaisim Sisrom long nem bilong Bikpela, na em i stat long dispela taim i go het long autim toktok bilong God long ol pipol.\n\n13 Na Alma i bin kirapim wanpela sios long graun bilong Saidom, na dediketim ol pris wantaim tisa long graun bilong Saidom, long baptais long nem bilong Bikpela ol lain ol i laikim long kisim baptisim.\n\n14 Na em i kamap we planti pipol ol i bin kam, long wanem, ol bin kam long bikpela namba long olgeta hap raunabaut long graun bilong Saidom na kisim baptisim.\n\n15 Tasol long ol pipol ol i stap long graun bilong Amonaia, ol i bin stap yet long kamapim belhat na nek bilong ol i strong tumas, na ol i no tanim bel long sin bilong ol, tasol ol i bin tok olsem Alma na Amulek ol i bin kisim pawa bilong ol long tewel, long wanem, ol lain i memba long sios bilong Neho, olsem na ol i no bilip long tanim bel long sin bilong ol.\n\n16 Na em i kamap we Alma wantaim Amulek, na Amulek bikos ol i bin lusim olgeta gol, silva wantaim planti samting i dia tumas bilong em long graun bilong Amonaia bikos long toktok bilong God, na bikos ol lain ol i poroman bilong em long bipo, na bikos papa bilong em wantaim ol hauslain bilong em i les long em,\n\n17 Olsem na, bihain Alma i bin kirapim sios long Saidom, na lukim olsem sios i wok gutpela tru, ye, na lukim olsem ol pipol ol i bin daunim bel bilong ol yet, na i stat long daunim ol yet long ai bilong God, na i stat long bungim wantaim ol yet long ol haus lotu bilong ol yet long lotu long God long pes bilong olta, na lukaut na beten olgeta taim, olsem God bai seivim ol long Satan, na long idai wantaim bagarap—\n\n18 Nau olsem mi tok, bihain Alma i lukim olgeta long dispela samting, em i kisim Amulek na kam long graun bilong Jarahemla, na kisim em i go long haus bilong em, na lukautim em long ol pen bilong em, na strongim em long bilip long Bikpela.\n\n19 Na namba ten krismas long rul bilong ol jas long ol pipol bilong Nifai i pinis olsem.\n\n", "alma 16": "[center][font_size=26]Sapta 16[/font_size][/center]\n\n[i]Ol lain bilong Leman i bagarapim ol pipol bilong Amonaia—Joram i lidim ol lain bilong Nifai long pait long winim ol lain bilong Leman—Alma, Amulek wantaim planti narapela lain i autim toktok bilong God—Ol i lainim olsem Krais bai kam long ol lain bilong Nifai bihain long kirap gen bilong em. Klostu 81–77 krismas bipo Krais.[/i]\n\n1 Na em i kamap we long wanpela ten wan krismas long rul bilong ol jas long ol pipol bilong Nifai, long namba faiv de long namba tu mun, bihain long bel isi i bin kamap long longpela taim long graun bilong Jarahemla, na bihain long nogat bikpela pait o tok pait i bin kamap long sampela krismas i go inap long namba faiv de long namba tu mun long wanpela ten wan krismas, krai bilong bikpela pait i bin harim long olgeta hap long graun.\n\n2 Long wanem, lukim, ol ami long ol lain bilong Leman ol i bin kamap long hap long ples we nogat man i stap, long arere long graun, tru tumas long siti bilong Amonaia na i stat long kilim ol pipol na bagarapim siti.\n\n3 Na nau em i kamap we, bipo long ol lain bilong Nifai i bungim inap ami long ronim ol i go aut long graun, ol i bagarapim ol pipol em ol i bin stap long siti bilong Amonaia wantaim sampela lain em ol i bin stap raunabaut long arere long graun bilong Noa, na kisim narapela lain kalabus i go long ples we nogat man i stap.\n\n4 Nau em i kamap we ol lain bilong Nifai ol i bin laikim long kisim ol lain ol i bin karim i go kalabus long ples we nogat man i stap.\n\n5 Olsem na, ol pipol ol i bin makim wanpela man nem bilong em Joram long kamap het kepten long ol ami long ol lain bilong Nifai, na em i bin gat tupela pikinini man nem bilong ol Lihai na Aha—nau Joram wantaim ol tupela pikinini man bilong em, ol i bin save olsem Alma i hai pris long sios na harim olsem em i gat spirit bilong profesi, olsem na ol i bin go long em na laikim long save long em long wanem hap long ples we nogat man i stap ol bai go long painim ol lain brata bilong ol, em ol lain bilong Leman i bin kisim na kalabusim ol.\n\n6 Na em i kamap we Alma i bin askim Bikpela long save. Na Alma i bin go bek na tokim ol: Lukim, ol lain bilong Leman bai brukim wara Saidon long hap long saut long ples we nogat man i stap, longwe long ol arere long graun bilong Mentai. Na lukim, yupela bai bungim ol long hap bilong is wara long Saidon, na Bikpela i bai givim long yupela ol lain brata bilong yupela em ol lain bilong Leman i bin kisim na kalabusim long dispela hap.\n\n7 Na em i kamap we Joram wantaim ol tupela pikinini man bilong em ol i bin brukim wara Saidon wantaim ami bilong ol i go longwe long ol arere bilong Mentai long hap long saut long ples we nogat man i stap, long hap long is long sait long wara Saidon.\n\n8 Na ol i bin painim na pait wantaim ol ami bilong ol lain bilong Leman inap long ol i bin go nabaut na ronim ol lain bilong Leman i go long ples we nogat man i stap, na ol i kisim ol lain brata bilong ol em ol lain bilong Leman i bin kisim ol na kalabusim, na nogat wanpela sol bilong ol i bin kisim na kalabusim i bin lus. Na ol brata bilong ol i bin kisim ol kam bek long kisim graun bilong ol yet gen.\n\n9 Na wanpela ten wan krismas long rul bilong ol jas i pinis olsem, ol lain bilong Leman ol i bin ronim i go aut long graun, na ol pipol bilong Amonaia ol i bin bagarapim, ye, wanwan laip sol long ol lain bilong Amonaia ol i bin bagarapim olgeta wantaim bikpela siti tru bilong ol, we ol tok God i no inap bagarapim, bikos dispela siti i traipela tru long bagarapim.\n\n10 Tasol lukim, dispela siti i bin bagarapim olgeta long wanpela de, na ol dok wantaim ol animal long ples we nogat man i stap i bin kaikaim bodi bilong ol.\n\n11 Tasol bodi bilong ol i bin bungim i go antap long pes bilong graun bihain long planti de, na ol i bin karamapim wantaim liklik graun tasol. Na nau sting bilong ol lain i nogut tru olsem na ol pipol i no bin go long kisim graun bilong Amonaia long planti krismas. Na ol i kolim dispela ples Bagarap bilong ol Lain Bilong Neho, bikos ol lain i memba long sios bilong Neho, ol i bin idai olgeta, na nogat wanpela man i bin i stap long graun bilong ol.\n\n12 Na ol lain bilong Leman i no kam gen long pait wantaim ol lain bilong Nifai i go inap long wanpela ten foa krismas long rul bilong ol jas long ol pipol bilong Nifai. Olsem na ol pipol bilong Nifai ol i bin stap wantaim bel isi long tripela krismas long olgeta hap long graun.\n\n13 Na Alma wantaim Amulek ol i bin go het na autim tanim bel long ol pipol long tempel bilong ol, na haus lotu bilong ol na tu long ol sinagog bilong ol i bin wokim wankain olsem long ol lain bilong Juda.\n\n14 Na ol i autim toktok bilong God long planti lain na ol i laikim long harim toktok bilong ol, na ol i no wansait long autim toktok bilong God olgeta taim.\n\n15 Olsem na Alma wantaim Amulek ol i bin go het wantaim planti lain ol i bin makim long wok, long autim toktok long olgeta hap long graun. Na sios i bin kirapim long olgeta hap long graun, long olgeta hap raunabaut, namel long olgeta pipol long ol lain bilong Nifai.\n\n16 Na olgeta pipol ol i kamap wankain namel long ol yet, Bikpela i bin kapsaitim Spirit bilong em long olgeta pes bilong graun long redim tingting bilong ol lain pikinini bilong ol man, o long redim bel bilong ol long kisim toktok Bikpela bai lainim namel long ol long taim em bai kam—\n\n17 Olsem ol bai i no inap sakim toktok bilong em, olsem ol bai i no inap kamap pegen lain, na wokim pasin nogut yet long kisim bagarap, tasol olsem ol bai kisim toktok wantaim amamas, na olsem wanpela han diwai i bin join long trupela ropwain, inap long ol bai go insait long malolo bilong Bikpela God bilong ol.\n\n18 Nau dispela ol pris husat bin go namel long ol pipol bin tokim ol long lusim olgeta pasin giaman, na pasin paul, na pasin mangal, na pasin belhat, na pasin nogut, na pasin sutim tok, na pasin stil, na pasin strong long stil, na pasin kil na pasin pamuk wantaim olgeta kain kain pasin nogut, na autim long ol olsem ol i no inap wokim ol dispela samting—\n\n19 Na toktok long ol samting bai klostu kam, ye, ol i bin tok olsem Pikinini man bilong God bai kam, na long ol pen na idai bilong em wantaim kirap gen bilong idai manmeri.\n\n20 Na planti pipol ol i bin askim long ples we Pikinini man bilong God bai kam, na ol i bin lainim olsem em bai kam long ol bihain long kirap gen bilong em, na ol pipol i bin harim dispela wantaim bikpela amamas tru na bel gutpela.\n\n21 Na nau wanpela ten foa krismas long rul bilong ol jas long ol pipol bilong Nifai i pinis olsem—bihain long sios i bin kirapim long olgeta hap long graun—bihain long winim tewel, na toktok bilong God i bin autim klia tru long olgeta graun, na Bikpela i bin kapsaitim planti blesin bilong em long ol pipol.\n\n", "alma 17": "Wanpela stori long ol pikinini man bilong Mosaia, em i bin les long kisim rait bilong kingdom na go long autim toktok bilong God, na ol i bin go antap long graun bilong Nifai long autim toktok bilong God long ol lain bilong Leman, na dispela i stori long pen bilong ol na tu stori long God i bin seivim ol—Olsem long rekot bilong Alma.\n\nI gat long sapta 17 i go inap long sapta 27.\n\n[center][font_size=26]Sapta 17[/font_size][/center]\n\n[i]Ol pikinini man bilong Mosaia i kisim spirit bilong profesi na revelesen—Ol i go long wanwan rot bilong ol long autim toktok bilong God long ol lain bilong Leman—Amon i go long graun bilong Ismael na kamap wokman bilong King Lamonai—Amon i seivim ol sipsip bilong king na kilim ol birua bilong king long wara Sibus. Ves 1–3, klostu 77 krismas bipo Krais, Ves 4, Klostu 91–77 krismas bipo Krais, na Ves 5–39, klostu 91 krismas bipo Krais.[/i]\n\n1 Na nau em i kamap we taim Alma i wokabaut long graun bilong Gidion long hap long saut i go long graun bilong Mentai, em i kirap nogut long bungim ol pikinini man bilong Mosaia na wokabaut i go long graun bilong Jarahemla.\n\n2 Na ol dispela pikinini man bilong Mosaia ol i bin stap wantaim Alma taim ensel i bin kam long em long namba wan taim, olsem na Alma i amamas nogut tru long lukim ol brata bilong em, na tu em i amamas nogut tru bikos ol i stap strong yet long bilip long Bikpela, ye, na ol i kamap strong long save long trupela toktok, long wanem, ol i kamap ol man bilong trupela save, na ol i bin strong long painim ol skripsa, olsem ol bai save long toktok bilong God.\n\n3 Na i no dispela tasol, ol i bin beten planti taim, na tambu long kaikai, olsem na ol i kisim spirit bilong profesi na spirit bilong revelesen, na taim ol i bin lainim, ol lainim waitaim pawa na atoroti bilong God.\n\n4 Na ol i bin lainim toktok bilong God long wanpela ten foa krismas namel long ol lain bilong Leman, na wokim gutpela wok long winim planti lain long kamap long save long trupela toktok, ye, planti lain i bin kam long olta bilong God, long singautim nem bilong em, na konpesim sin bilong ol long ai bilong God, na ol i bin lainim wantaim pawa na atoroti bilong God.\n\n5 Nau ol i bin wok wantaim planti hevi, long wanem, ol i bin gat planti pen, ol i bin kisim planti pen long bodi na het, olsem hangre, nek drai wantaim skin taiet, na tu ol i bin wok hat long spirit.\n\n6 Nau wok bilong ol i kamap olsem: Bihain long papa bilong ol Mosaia i tok orait, long namba wan krismas long rul bilong ol jas, bihain long ol i les long kisim kingdom papa bilong ol i laikim long givim long ol, na tu tingting bilong ol pipol i bin wankain olsem,\n\n7 Tasol ol i lusim graun bilong Jarahemla, na kisim ol naip bilong pait, na ol spia, na ol banara, na ol spia bilong banara wantaim ol sling bilong ol, na ol i wokim dispela olsem ol bai painim kaikai bilong ol taim ol i wokabaut long ples we nogat man i stap.\n\n8 Na ol i lusim ples we nogat man i stap wantaim ol narapela man ol i bin makim, long go long graun bilong Nifai long autim toktok bilong God long ol lain bilong Leman.\n\n9 Na em i kamap we ol i bin wokabaut planti de long ples we nogat man i stap, na ol i bin tambu long kaikai long planti de na beten planti de olsem Bikpela bai salim Spirit bilong em long go wantaim ol, na i stap wantaim ol, inap long ol bai kamap wokman long han bilong God, long bringim, sapos ol i ken, ol brata bilong ol, ol lain bilong Leman, long save long trupela toktok, long save olsem kastam bilong ol tumbuna papa bilong ol, em i no stret.\n\n10 Na em i kamap we Bikpela i bin visitim ol wantaim Spirit bilong em, na tokim ol: Kisim bel isi. Na ol i bin kisim bel isi.\n\n11 Na Bikpela i bin tokim ol tu: Go het namel long ol lain bilong Leman, ol lain brata bilong yupela, na kirapim toktok bilong mi, tasol yupela mas strong long kisim ol pen, long longpela taim, olsem yupela bai kamap eksampel bilong mi long ol, na mi bai mekim yupela kamap wokman long han bilong mi long bringim selvesen long planti sol.\n\n12 Na em i kamap we bel bilong ol pikinini man bilong Mosaia wantaim ol lain ol i bin makim i kisim strong long go long ol lain bilong Leman long autim toktok bilong God long ol.\n\n13 Na em i kamap we ol i bin bruk na go long wanwan rot taim ol i kam long ol arere long graun bilong ol lain bilong Leman, na ol i bilip olsem ol bai bungim gen bihain long wok bilong ol i pinis, long wanem, ol i bin ting olsem wok ol i stat i bikpela tumas.\n\n14 Na tru tumas, wok ol i stat i bikpela tumas, long wanem, ol i wok long autim toktok bilong God long wanpela nogut ol pipol tru i wail na kamapim belhat bilong ol, wanpela pipol ol i amamas long kilim ol lain bilong Nifai, na long pait na stil long ol, na strong long stil, na ol i putim bel bilong ol long planti moni samting long graun, o long gol na silva na ol ston i dia tumas, tasol ol i bin traim long kilim man na stil long kisim ol dispela samting, olsem ol bai no inap wok wantaim han bilong ol long kisim dispela samting.\n\n15 Olsem na ol lain i wanpela pipol ol i les nogut tru long wok, na planti bilong ol i bin lotu long ol god-giaman, na kes bilong God i bin kamap long ol bikos long ol kastam bilong ol tumbuna papa bilong ol, tasol ol promis bilong God i stap wantaim ol sapos ol i tanim bel.\n\n16 Na wok ol pikinini man bilong Mosaia i bin wokim em long dispela as, olsem ol bai bringim ol long tanim bel, inap long ol bai kisim ol kam long save long plen bilong kisim bek.\n\n17 Olsem na ol i bin brukim long namel long ol yet na go long wanwan rot i go namel long ol lain bilong Leman, wanwan man em yet, olsem long toktok na pawa bilong God i bin stap insait long ol.\n\n18 Nau Amon bikos em i hetman bilong ol, olsem na em i bin blesim ol long wanem hap ol bai go pastaim long em lain lusim ol, na ol i bin go long wanwan rot long olgeta hap long graun.\n\n19 Na Amon i bin go long graun bilong Ismael, na dispela graun i wan nem long ol lain pikinini bilong Ismael, em i bin kaunim wantaim ol lain bilong Leman.\n\n20 Na ol lain bilong Leman i bin kisim na pasim em wantaim rop taim em i go long graun bilong Ismael, bikos em i pasin bilong ol long pasim wantaim rop olgeta lain bilong Nifai ol i kisim, na karim ol i go long king bilong ol, na lusim long em long wokim wanem em i laik long wokim, sapos long kilim ol, o kalabusim ol, o tromoim ol go long kalabus, o tromoim ol go aut long graun bilong em long laik bilong em.\n\n21 Olsem na ol i bin kisim Amon go long king long graun bilong Ismael, na Lamonai i nem bilong em, em i wanpela tumbuna pikinini man bilong Ismael.\n\n22 Na king i bin askim Amon sapos em i laikim long i stap long graun wantaim ol lain bilong Leman na ol pipol bilong em.\n\n23 Na Amon i bekim em: Ye, mi laik i stap namel long dispela ol pipol long sampela taim, ye, olsem i go inap long de mi bai idai.\n\n24 Na em i kamap we king Lamonai i amamas nogut tru, na tokim ol wasman bilong em long slekim ol rop bilong em, na em i bin laikim olsem Amon bai maritim wanpela pikinini meri bilong em.\n\n25 Tasol Amon i bin tokim em: Nogat, tasol mi bai kamap wokman bilong yu. Olsem na Amon i bin kamap wokman bilong king Lamonai. Na em i bin lukautim ol sipsip bilong king Lamonai, wantaim ol narapela wokman, olsem long kastam long ol lain bilong Leman.\n\n26 Na bihain em i wok long king long tripela de, na taim em i wok wantaim ol wokman ol i lain bilong Leman long kisim ol sipsip i go long ples bilong wara, ol i kolim wara Sibus, na tu olgeta lain bilong Leman ol i bin ronim ol sipsip bilong ol long dispela hap, olsem ol sipsip bai dring wara—\n\n27 Olsem na, taim Amon wantaim ol wokman bilong king i ronim ol sipsip i go long dispela ples bilong wara, lukim, sampela ol lain long ol lain bilong Leman, ol i bin i stap wantaim ol sipsip bilong ol long wara, ol i kirap na mekim ol sipsip bilong Amon go na baut wantaim ol wokman bilong king, na ol i mekim ol i go nabaut ol sipsip bilong king nogut tru, na ol sipsip i ronawe long olgeta hap.\n\n28 Nau ol wokman bilong king i stat long sore na tok olsem: Nau king bai kilim mipela olsem em i bin kilim ol brata bilong mipela bikos long ol pasin nogut bilong ol dispela man. Na ol i stat long krai nogut tru na tok: Lukim, ol sipsip bilong mipela i bin tromoim nabaut pinis.\n\n29 Nau ol i bin krai bikos ol i poret long idai. Nau taim Amon lukim dispela, bel bilong em i solap nogut tru wantaim amamas, long wanem, em i tok, mi bai soim pawa bilong mi long dispela ol wanwok bilong mi, o pawa i stap insait long mi, long bringim bek gen ol dispela sipsip bilong king, inap long mi bai winim bel bilong ol dispela wanwok bilong mi, olsem mi bai lidim ol long bilip long ol toktok bilong mi.\n\n30 Na nau dispela ol tingting bilong Amon, taim em i lukim ol pen bilong ol lain em i kisim olsem ol brata bilong em.\n\n31 Na em i kamap we em i bin mekim gutpela toktok long ol olsem: Ol brata bilong mi, amamas na yumi go long painim ol sipsip, na yumi bai bung wantaim ol na bringim ol kam bek long ples bilong wara, na olsem mipela bai lukautim ol sipsip bilong king inap long em bai i no inap kilim mipela.\n\n32 Na em i kamap we ol i bin go long painim ol sipsip, na ol i bihainim Amon, na ol i go hariap tru long ronim ol sipsip bilong king, na bungim wantaim ol sipsip gen long ples bilong wara.\n\n33 Na ol dispela man nogut ol i kirap gen long rausim nabaut ol sipsip bilong ol, tasol Amon i bin tokim ol brata bilong em: Raunim ol sipsip raunabaut inap long ol bai i no inap ronawe, na mi bai go na lukim ol lain ol i rausim nabaut ol sipsip bilong mipela.\n\n34 Olsem na ol i bin bihainim toktok bilong Amon, na em i bin go het long pesim ol lain ol i stap long wara Sibus, na ol lain i bin planti.\n\n35 Olsem na ol i no poret long Amon, long wanem, ol i ting olsem wanpela long ol ken kilim em long laik bilong em, long wanem, ol i no save olsem Bikpela i bin promis long Mosaia olsem em bai seivim ol pikinini man bilong em long han bilong ol, na tu ol i no bin save wanpela samting long Bikpela, olsem na ol i bin amamas long bagarapim ol lain brata bilong ol, na ol i kirap long tromoim nabaut ol sipsip bilong king long dispela as tingting.\n\n36 Tasol Amon i bin sanap stret na i stat long tromoim ol ston long ol wantaim sling bilong em, ye, em i bin tromoim ol ston namel long ol wantaim traipela pawa tru na kilim sampela bilong ol inap long ol i stat long kirap nogut long pawa bilong em, tasol ol i belhat bikos sampela brata bilong ol i bin kilim, na ol i bin strong olsem em mas idai, olsem na, taim ol i lukim olsem ol i no inap kilim em wantaim ston bilong ol, ol i kam wantaim stik bilong pait long kilim em.\n\n37 Tasol lukim, Amon i bin katim olgeta han bilong wanwan man em i apim stik bilong pait bilong em long paitim em wantaim naip bilong pait bilong em, long wanem, em i bin katim han bilong ol wantaim naip bilong pait bilong em long abrusim stik bilong pait ol i bin tromoi long em, inap long ol i stat long kirap nogut, na i stat long ronawe long em, ye, na namba bilong ol i no liklik na Amon i bin mekim ol long ronawe wantaim strong bilong em.\n\n38 Nau em i kilim sikispela man bilong ol wantaim sling, tasol em i bin kilim het man bilong ol tasol wantaim naip bilong pait bilong em, na katim olgeta han bilong olgeta man em i apim stik bilong pait bilong ol long paitim em, na namba bilong ol i no liklik.\n\n39 Na bihain em i ronim ol go long we, em i bin go bek na ol i bin givim wara long ol sipsip bilong ol na kisim ol sipsip go bek long gras bilong king, na bihain long dispela, ol i bin go long king wantaim ol han Amon i bin katim wantaim naip bilong pait na ol man ol i traim long kilim em, na karim i go long king olsem testimoni long ol long samting i bin kamap.\n\n", "alma 18": "[center][font_size=26]Sapta 18[/font_size][/center]\n\n[i]King Lamonai i ting olsem Amon em i Bikpela Spirit Tru—Amon i lainim king long kriesen, long wanem God i save wokim wantaim ol man, na long kisim bek em i save kam wantaim Krais—Lamonai i bilip na pundaun long graun olsem em idai. Klostu 90 krismas bipo Krais.[/i]\n\n1 Na em i kamap we king Lamonai i bin tokim ol wokman bilong em olsem ol mas sanap na witnes long olgeta samting ol i lukim bin kamap.\n\n2 Na taim ol olgeta i bin witnes long ol samting ol i bin lukim, na taim em i save long strongpela wok tru bilong Amon long lukautim ol sipsip bilong em, na tu long bikpela pawa bilong em long pait wantaim ol lain ol i traim long kilim em, king Lamonai i bin kirap nogut tru, na tok: Tru tumas, dispela man i hap man. Lukim, em i no Bikpela Spirit Tru tasol em i save salim kain bikpela mekim save tru long dispela ol pipol, bikos long pasin kilim man bilong ol?\n\n3 Na ol i bekim king, na tok: Sapos em i Bikpela Spirit Tru o man, mipela i no save, tasol mipela save olsem ol birua bilong king i no inap kilim em na rausim nabaut ol sipsip bilong king taim em i stap wantaim mipela, bikos long save bilong em i bikpela strong tru olsem na, mipela save olsem em i wanpela pren bilong king. Na nau, O king, mipela i no bilip olsem wanpela man i gat bikpela pawa tru, long wanem, mipela save olsem ol man i no inap kilim em.\n\n4 Na nau, taim king i harim ol dispela toktok, em i tokim ol: Nau mi save olsem em i Bikpela Spirit Tru, na em i bin kam daun long dispela taim long seivim laip bilong yupela, olsem mi bai i no inap kilim yupela olsem mi bin wokim long ol brata bilong yupela. Nau dispela i Bikpela Spirit Tru long em ol tumbuna papa bilong mipela i bin toktok.\n\n5 Nau dispela i kastam bilong Lamonai, i bin kisim long papa bilong em, olsem wanpela Bikpela Spirit Tru i stap. Na ol i bilip long wanpela Bikpela Spirit Tru tasol, ol i ting olsem wanem samting ol i wokim i rait, tasol, Lamonai i stat long pret nogut tru, nogut em bin rong long kilim ol wokman bilong em,\n\n6 Long wanem, em i bin kilim planti long ol bikos ol brata bilong ol i bin tromoim nabaut ol sipsip bilong ol long ples bilong wara, olsem na, bikos ol sipsip bilong ol i bin tromoim nabaut ol i bin kilim.\n\n7 Nau em i pasin bilong ol dispela lain bilong Leman long sanap long arere long wara Sibus long tromoim nabaut ol sipsip bilong ol pipol, olsem ol bai ronim i go awe long graun bilong ol planti sipsip i bin tromoim nabaut, na dispela i wanpela stil pasin namel long ol.\n\n8 Na em i kamap we king Lamonai i askim ol wokman bilong em, olsem: Dispela man em gat bikpela pawa tru i i stap we?\n\n9 Na ol i bekim em: Lukim, em i givim kaikai long ol hos bilong yu. Nau king i bin askim ol wokman bilong em bipo, taim ol i givim wara long ol sipsip bilong em, olsem ol i mas redim ol hos wantaim hos-ka bilong em, na kisim em go long graun bilong Nifai, long wanem, papa bilong Lamonai, em i king long olgeta hap long graun i bin makim taim long wokim wanpela bikpela kaikai tru long graun bilong Nifai.\n\n10 Nau taim king Lamonai harim olsem Amon i redim ol hos wantaim hos-ka bilong em, na i kirap nogut tru moa yet, bikos long strongpela bilip bilong Amon, na tok: Tru tumas i no wanpela wokman namel long olgeta wokman bilong mi ol i gat strong long wok olsem dispela man, long wanem, tru tumas em i ken tingim olgeta toktok bilong mi long bihainim.\n\n11 Nau tru tumas mi save olsem dispela i Bikpela Spirit Tru, na mi laikim olsem em bai kam klostu long mi, tasol mi pret.\n\n12 Na em i kamap we taim Amon i redim ol hos wantaim ol hos-ka bilong king na ol wokman bilong em, em i go insait long lukim king, na em i lukim olsem pes bilong king i senis, olsem na em i klostu go aut long pes bilong em.\n\n13 Na wanpela wokman bilong king i tokim em, Rabana, tok klia bilong em i strongpela tumas o bikpela king tru, long wanem, ol save kisim olsem ol king bilong ol i strongpela tumas, olsem na em i tokim em: Rabana, king i laikim yu long i stap.\n\n14 Olsem na Amon i tanim pes bilong em long king, na askim em: Yu laikim wanem mi bai wokim long yu, O king? Na king i no bekim em long wanpela aua, olsem long taim bilong ol, long wanem, em i no save wanem em bai toktok long em.\n\n15 Na em i kamap we Amon i askim em gen: Yu laikim wanem long mi? Tasol king i no bekim em.\n\n16 Na em i kamap we Amon, bikos em i bin pulap long Spirit bilong God, olsem na em i bin save long tingting bilong king. Na em i askim: Em bikos yu bin harim olsem mi bin banisim ol wokman wantaim ol sipsip bilong yu, na kilim ol sevenpela brata bilong ol wantaim sling na naip bilong pait, na katim olgeta han bilong ol, olsem long banisim ol sipsip wantaim ol wokman bilong yu, lukim, as bilong kirap nogut bilong yu i dispela?\n\n17 Mi tokim yu, wanem samting i mekim yu olsem kirap nogut bilong yu i bikpela tumas? Lukim, mi em man, na mi em wokman bilong yu, olsem na, mi bai wokim wanem samting yu laikim sapos dispela samting i rait.\n\n18 Nau taim king i harim ol dispela toktok, em i kirap nogut gen, long wanem, em i lukim olsem Amon ken lukim ol tingting bilong em, na king Lamonai i kirap nogut tasol em i opim maus bilong em, na askim em: Yu husat? Yu em Bikpela Spirit Tru, em i save olgeta samting?\n\n19 Amon i bekim em: Mi no Bikpela Spirit Tru.\n\n20 Na king i askim: Yu bin save long ol tingting long bel bilong mi olsem wanem? Yu ken autim olgeta toktok, na tokim mi long ol dispela samting, na tu tokim mi wanem pawa yu bin yusim long kilim na katim olgeta han bilong ol brata bilong mi em ol i rausim nabaut ol sipsip bilong mi—\n\n21 Na nau, sapos yu tokim mi long ol dispela samting, mi bai givim long yu wanem samting yu laikim, na sapos i gat nid, mi ken lukautim yu wantaim ol ami bilong mi, tasol mi save olsem yu gat moa pawa long winim olgeta, tasol, mi bai givim long yu wanem samting yu laikim long mi.\n\n22 Nau Amon bikos em i bin gat bikpela save, tasol em i no man bilong pait, olsem na em i askim Lamonai: Inap yu bai harim ol toktok bilong mi, sapos mi tokim yu wanem pawa mi bin yusim long wokim ol dispela samting? Na samting mi laikim long yu em dispela.\n\n23 Na king i bekim em na tok: Ye, mi bai bilip long olgeta toktok bilong yu. Na Amon i bin save mo long winim bel bilong em olsem.\n\n24 Na Amon i stat long autim olgeta toktok long em, na askim em: Yu bilip olsem God i stap?\n\n25 Na em i bekim, na tokim em: Mi no save wanem tok klia long dispela.\n\n26 Na Amon i tok: Yu bilip olsem wanpela Bikpela Spirit Tru i stap?\n\n27 Na em i tok, Ye.\n\n28 Na Amon i tok: Dispela em God. Na Amon i askim em gen: Yu bilip olsem dispela Bikpela Spirit Tru, em i God, i bin wokim olgeta samting i stap long heven na long graun?\n\n29 Na em i bekim: Ye, mi bilip olsem em i bin wokim olgeta samting i stap long graun, tasol mi no save long ol heven.\n\n30 Na Amon i tokim em: Ol heven i wanpela ples we God wantaim olgeta holi ensel bilong em i stap.\n\n31 Na king Lamonai i askim: Em i stap antap long graun?\n\n32 Na Amon i tok: Ye, na em i save lukluk daun long olgeta pikinini bilong ol man, na em i save olgeta tingting na laik bilong bel, long wanem, em i bin wokim olgeta lain pikinini bilong ol man long i stat tru wantaim han bilong em.\n\n33 Na king Lamonai i tok: Mi bilip long olgeta samting yu bin autim. God i bin salim yu kam?\n\n34 Amon i tokim em: Mi em man, na man long i stat tru i bin wokim long pes bilong God, na Holi Spirit bilong em i bin makim mi long lainim ol dispela samting long dispela pipol, olsem ol bai kamap long save long ol stretpela na trupela samting.\n\n35 Na sampela pawa bilong dispela Spirit i stap insait long mi, olsem long bilip na laik bilong mi long God.\n\n36 Nau taim Amon i autim ol dispela toktok, em i stat long kriesen bilong graun na Adam, na autim long em olgeta samting long pundaun bilong man, na autim na soim long em ol rekot wantaim holi skripsa bilong ol pipol ol profet i bin toktok, i go daun long taim Lihai, tumbuna papa bilong ol i bin lusim Jerusalem.\n\n37 Na tu em i bin toktok long ol (bikos em i bin toktok long king wantaim ol wokman bilong em) long olgeta wokabaut long ol tumbuna papa bilong ol long ples we nogat man i stap, na long olgeta pen bilong ol wantaim hangre na nek drai, na wok bilong ol, na kain kain samting.\n\n38 Na tu em i bin toktok long ol long pasin sakim tok bilong Leman wantaim Lemuel, na ol pikinini man bilong Ismael, ye, em i bin autim olgeta sakim tok bilong ol, na em i bin tok klia long ol long olgeta rekot wantaim skripsa long taim Lihai i bin lusim Jerusalem i go daun long nau taim.\n\n39 Na i no dispela tasol, long wanem, em i bin tok klia long ol long plen bilong kisim bek, bin redim long taim graun i bin sanapim, na tu em i bin soim long ol olsem Krais bai kam, na olgeta wok bilong Bikpela.\n\n40 Na em i kamap we bihain long em i autim olgeta long dispela samting, na tok klia long king long ol, king i bilip long olgeta toktok bilong em.\n\n41 Na em i stat long krai long Bikpela, olsem: O Bikpela, marimari long mi wantaim ol pipol bilong mi, wankain olsem yu save soim bikpela marimari bilong yu long ol pipol bilong Nifai.\n\n42 Na nau, em i bin pundaun long graun olsem em idai taim em i autim dispela beten.\n\n43 Na em i kamap we ol wokman bilong em i kisim em na karim em go long meri bilong em, na putim em long bet, na em i silip olsem em idai long tupela de na tupela nait, na meri bilong em wantaim ol pikinini man na pikinini meri bilong em bin i krai long em, olsem long kastam long ol lain bilong Leman, na ol i bin krai nogut tru olsem ol i lusim em.\n\n", "alma 19": "[center][font_size=26]Sapta 19[/font_size][/center]\n\n[i]Lamonai i kisim lait bilong laip oltaim oltaim na lukim Ridima—Olgeta pipol ol i stap long haus bilong king i driman, na planti i bin lukim ol ensel—Mirakel i bin kamap long lukautim Amon—Em i baptaisim planti na kirapim wanpela sios namel long ol. Klostu 90 krismas bipo Krais.[/i]\n\n1 Na em i kamap we ol pipol i klostu kisim bodi bilong em na putim long wanpela sepalka, ol i bin redim long planim idai manmeri bilong ol, bihain long tupela de na tupela nait.\n\n2 Nau kwin bikos em i bin harim bikpela nius bilong Amon, olsem na em i salim ol man bilong kisim toktok long em na laikim olsem em bai kam long em.\n\n3 Na em i kamap we Amon i bihainim toktok na go long kwin, na laikim long save wanem kwin i laikim em long wokim.\n\n4 Na kwin i tokim em: Ol wokman long man bilong mi i tokim mi olsem yu em wanpela profet bilong wanpela holi God, na olsem yu gat pawa long wokim planti bikpela wok tru long nem bilong em,\n\n5 Olsem na sapos dispela tok i tru, mi laikim olsem yu bai go insait na lukim man bilong mi, long wanem, em ol i bin putim em i stap long bet bilong em long tupela de na tupela nait, na sampela lain i tok olsem em i no idai, tasol ol narapela lain i tok olsem em idai na sting, na olsem mipela mas putim em long sepalka, tasol mi yet lukim olsem em i no sting.\n\n6 Nau, dispela i laik bilong Amon, long wanem, em i bin save olsem king Lamonai i silip aninit long pawa bilong God, na em i bin save olsem tudak pasin pegen i bin raus long het bilong em, na lait long glori bilong God i bin lait long sol bilong em, na dispela lait i gutpela lait tru bilong gutpela pasin bilong em—ye, dispela lait i bin bringim wanpela kain amamas long sol bilong em, na klaut bilong tudak i bin raus, na lait bilong laip oltaim oltaim i bin laitim sol bilong em, ye, Amon i bin save olsem lait bilong laip oltaim oltaim i bin winim bodi bilong em long skin na karim em go long God—\n\n7 Olsem na, wanem kwin i bin laikim long em i laik bilong em tru. Olsem na, em i bin go long lukim king olsem kwin i laikim, na em i bin lukim king na save olsem em i no idai.\n\n8 Na em i tokim kwin: Em i no idai, tasol em i silip long God, na em bai kirap gen tumora, olsem na noken planim em.\n\n9 Na Amon i askim kwin: Yu bilip long dispela? Na em i bekim Amon: Mi nogat witnes tasol em i toktok bilong yu wantaim toktok bilong ol wokman bilong mipela, tasol mi bilip olsem wanem yu toktok bai kamap tru.\n\n10 Na Amon i tokim kwin: Bikpela i blesim yu bikos long bikpela bilip tru bilong yu, mi tokim yu, meri, nogat wanpela kain bikpela bilip tru i bin kamap namel long olgeta pipol long ol lain bilong Nifai.\n\n11 Na em i kamap we kwin i bin lukaut long bet bilong man bilong em, long dispela taim i go inap long taim Amon i bin makim olsem em bai kirap.\n\n12 Na em i kamap we king Lamonai i kirap olsem Amon i bin tok, na taim em i kirap, em i putim han bilong em go long meri, na tok: Mi blesim nem bilong God, na Bikpela i blesim yu.\n\n13 Long wanem, tru tumas olsem yu i stap, lukim, mi bin lukim ridima bilong mi, na em bai kam, na wanpela meri bai karim em, na em bai kisim bek olgeta manmeri ol i bilip long nem bilong em. Nau taim em i autim ol dispela toktok, bel bilong em i solap insait long em, na em i silip gen wantaim amamas, na kwin tu i bin pundaun na silip bikos Spirit i bin winim em.\n\n14 Nau Amon, taim em i lukim Spirit bilong Bikpela i bin kapsait olsem em i bin beten, long ol lain bilong Leman, ol brata bilong em, ol i bin mekim planti sore kamap namel long ol lain bilong Nifai, o namel long ol pipol bilong God, bikos long ol pasin nogut na ol kastam bilong ol, em i brukim sukuru, na i stat long beten na tok-tenkyu long God long wanem em i bin wokim long ol lain brata bilong em, na amamas i winim em, na ol tripela i bin pundaun long graun olsem.\n\n15 Nau, taim ol wokman bilong king lukim olsem ol i bin pundaun, ol tu i stat long krai long God, long wanem ol i, poret long Bikpela i bin kamap long ol tu, bikos ol i bin sanap long ai bilong king na tokaut long em long bikpela pawa tru bilong Amon.\n\n16 Na em i kamap we ol i bin singautim long nem bilong Bikpela wantaim olgeta strong bilong ol, i go inap long olgeta i bin pundaun long graun, tasol wanpela meri long ol lain bilong Leman, nem bilong em Abis, em i bin tanim bel long Bikpela longpela taim bihain long papa bilong em i bin lukim gutpela visen tru—\n\n17 Na bikos em i bin tanim bel long Bikpela olsem, na i no tokim ol pipol, olsem na, taim em i lukim olgeta wokman bilong Lamonai pundaun long graun wantaim kwin, misis bilong em, na king, na Amon silip long bel long graun, em i bin save olsem em i pawa bilong God, na tingim olsem em i sans bilong em long mekim ol pipol i save long wanem samting i bin kamap namel long ol, na bilip long God taim ol i lukim dispela samting, olsem na em i ron long olgeta haus na mekim ol pipol long save long samting i bin kamap.\n\n18 Na ol i stat long bungim wantaim long haus bilong king. Na planti pipol ol i bin kam, na kirap nogut tru long lukim king, na kwin wantaim ol wokman bilong ol silip long bel long graun, na olgeta i bin silip olsem ol idai, na tu ol i lukim Amon, na lukim, em i wanpela long ol lain bilong Nifai.\n\n19 Na nau ol pipol i stat long tok baksait namel long ol yet, sampela i tok olsem traipela samting nogut tru i bin kam long ol, o long king na haus bilong em, bikos em i bin larim dispela man long ol lain bilong Nifai long i stap long graun.\n\n20 Tasol ol narapela lain i sutim-tok long ol, olsem: King i bringim samting nogut i kam long haus bilong em, bikos em i bin kilim ol wokman bilong em ol i bin rausim ol sipsip nabaut long wara Sibus.\n\n21 Na ol man ol i bin sanap long wara Sibus na rausim nabaut ol sipsip bilong king i sutim-tok long ol tu, long wanem, ol i belhat long Amon bikos em i bin kilim sampela lain bilong ol long wara Sibus, taim em i banisim ol sipsip bilong king.\n\n22 Nau, wanpela long ol, brata bilong em em Amon i bin kilim wantaim naip bilong pait, na bikos em i belhat nogut tru long Amon, olsem na em i kisim naip bilong pait bilong em na go het olsem em bai kilim Amon, na taim em i apim naip bilong pait long katim em, lukim, em i bin pundaun na idai.\n\n23 Nau yumi lukim olsem Amon i no inap long kilim em idai, long wanem, Bikpela i bin tokim Mosaia, papa bilong em olsem: Mi bai seivim em, na bilip bilong yu bai lukautim em, olsem na Mosaia i bilip long Bikpela.\n\n24 Na em i kamap we taim planti pipol ol i bin lukim olsem man em i bin apim naip bilong pait long kilim Amon i pundaun na idai, olgeta i bin poret, na ol i no bin traim long putim han bilong ol long holim em o wanpela long ol em i bin pundaun, na ol i stat long kirap nogut gen namel long ol yet, olsem wanem samting i givim dispela kain bikpela pawa tru o wanem i tok klia long olgeta long dispela samting.\n\n25 Na em i kamap we planti lain namel long ol ol i bin tok Amon i Bikpela Spirit Tru, na narapela lain i bin tok Bikpela Spirit Tru i bin salim em i kam,\n\n26 Tasol narapela lain i bin tok strong long ol olgeta, na tok olsem em i wanpela tewel-man ol lain bilong Nifai i bin salim kam long givim pen long ol.\n\n27 Na sampela i bin tok olsem Bikpela Spirit Tru i bin salim Amon kam long givim pen long ol, bikos long pasin nogut bilong ol, na olsem em i Bikpela Tru Spirit husat bin halivim ol lain bilong Nifai olgeta taim, husat save seivim ol lain bilong Nifai long han bilong ol, na ol tok olsem em i dispela Bikpela Tru Spirit husat bin bagarapim planti long ol brata bilong ol, ol lain bilong Leman.\n\n28 Na tok pait i stat long kamap nogut tru namel long ol olsem. Na taim ol i tok pait olsem, wanpela wok meri em i bin tokim ol pipol long bungim wantaim i kam, na taim em i lukim tok pait kamap namel long ol pipol, em i sore nogut tru na i karai.\n\n29 Na em i kamap we em i bin go na holim kwin long han, olsem em bai sanapim em, na taim em i holim han bilong kwin, em i kirap na sanap long tupela lek bilong em, na bikmaus long singaut olsem: O holi Jisas, em i bin seivim mi long nogut hel paia tru! O holi God, marimari long dispela ol pipol.\n\n30 Na taim kwin tok olsem, em i putim tupela han bilong em long pasim wantaim, bikos em i bin pulap long amamas, na autim planti toktok ol pipol i no bin save, na bihain long em i wokim dispela, em i holim king Lamonai long han, na lukim em i kirap na sanap long tupela lek bilong em.\n\n31 Na taim em i lukim tok pait kamap namel long ol pipol, em i go hariap tru na i stat long toktok strong long ol, na long autim ol toktok em i bin harim long maus bilong Amon, na planti lain ol i harim ol toktok bilong em na bilip, na tanim bel long nem bilong Bikpela.\n\n32 Tasol planti lain namel long ol i les long harim ol toktok bilong em, olsem na ol i go awe.\n\n33 Na em i kamap we Amon tu i bin toktok long ol taim em i kirap, na olgeta wokman bilong Lamonai i bin wokim wankain, na ol olgeta i bin autim wankain toktok long ol pipol—olsem bel bilong ol i bin senis, na ol i les long wokim pasin nogut.\n\n34 Na lukim, planti long ol i bin autim long ol pipol olsem ol i bin lukim ol ensel na toktok wantaim ol, na ol ensel i bin tokim ol, long ol samting bilong God wantaim stretpela pasin bilong em olsem.\n\n35 Na em i kamap we planti i bin bilip long ol toktok bilong ol, na planti lain ol i bilip bin kisim baptaisim, na ol i kamap wanpela stretpela pipol, na ol i kirapim wanpela sios namel long ol.\n\n36 Olsem na wok bilong Bikpela i stat namel long ol lain bilong Leman, olsem na Bikpela i stat long kapsaitim Spirit bilong em long ol, na yumi lukim olsem em i givim han bilong em long olgeta pipol husat bai tanim bel na bilip long nem bilong em.\n\n", "alma 20": "[center][font_size=26]Sapta 20[/font_size][/center]\n\n[i]Bikpela i salim Amon long go long Midonai long rausim ol brata bilong em long kalabus—Amon wantaim Lamonai ol i bungim papa bilong Lamonai, em i king long olgeta graun—Amon i strongim lapun king long tok orait olsem ol brata bilong em ol i ken rausim ol long kalabus. Klostu 90 krismas bipo Krais.[/i]\n\n1 Na em i kamap we bihain long ol i kirapim wanpela sios long dispela graun, king Lamonai i bin laikim olsem Amon bai go wantaim em long graun bilong Nifai, olsem em bai soim Amon long papa bilong em.\n\n2 Na maus bilong Bikpela i bin kam long Amon, olsem: Yu bai i no inap go antap long graun bilong Nifai, long wanem, lukim, king bai traim long kilim yu, tasol yu bai go long graun bilong Midonai, long wanem, lukim, brata bilong yu Eron wantaim Mulokai na Ama em ol i stap long kalabus.\n\n3 Nau em i kamap we taim Amon i harim dispela, em i tokim Lamonai: Lukim, brata bilong mi tru wantaim ol narapela brata bilong mi ol i stap long kalabus long Midonai, na mi go olsem mi bai rausim ol.\n\n4 Nau Lamonai i tokim Amon: Mi save, yu ken wokim olgeta samting wantaim strong bilong Bikpela. Tasol, lukim, mi bai go wantaim yu long graun bilong Midonai, long wanem, king long graun bilong Midonai, nem bilong em Antiomno i pren bilong mi, olsem na mi go long graun bilong Midonai, olsem mi bai winim bel bilong king long graun, na em bai rausim ol brata bilong yu long kalabus. Na Lamonai i askim Amon: Husat i tokim yu olsem ol brata bilong yu i stap long kalabus?\n\n5 Na Amon i tokim em: I no wanpela man tokim mi tasol God, na em i tokim mi—Go na rausim ol brata bilong yu, long wanem, ol i stap long kalabus long graun bilong Midonai.\n\n6 Nau taim Lamonai i harim dispela, em i tokim ol wokman long redim hos na hos-ka bilong em.\n\n7 Na em i tokim Amon: Kam, mi bai go wantaim yu long graun bilong Midonai, na mi bai toktok gut long king long dispela hap long rausim ol brata bilong yu long kalabus.\n\n8 Na em i kamap we taim Amon wantaim Lamonai i go long dispela hap, ol i bungim papa bilong Lamonai, em i bin king long olgeta graun.\n\n9 Na lukim, papa bilong Lamonai i askim em: Bilong wanem, yu no kam long taim mi wokim kaikai long dispela bikpela de, we mi bin wokim wanpela kaikai long ol pikinini man wantaim ol pipol bilong mi?\n\n10 Na tu em i bin askim: Yu go long wanem hap wantaim dispela man long ol lain bilong Nifai, em i wanpela tumbuna pikinini bilong wanpela giaman man?\n\n11 Na em i kamap we Lamonai i tokim em we em i go, long wanem, em i poret long mekim em kros.\n\n12 Na tu em i bin tokim papa bilong em long wanem as tru na em i bin i stap long kingdom bilong em yet, na i no go long kaikai em i bin wokim.\n\n13 Na nau, taim Lamonai i autim long em olgeta samting, lukim, em i kirap nogut long lukim papa bilong em kros wantaim em, na tok: Lamonai, yu go long seivim dispela ol lain bilong Nifai, em i ol tumbuna pikinini bilong wanpela giaman man. Lukim, em i bin stil long ol tumbuna papa bilong mipela, na nau ol tumbuna pikinini bilong em tu i kam namel long mipela, olsem ol bai paulim mipela, na stilim ol samting bilong mipela wantaim ai gris na giaman toktok bilong ol.\n\n14 Nau papa bilong Lamonai i givim oda long em long kilim Amon wantaim naip bilong pait. Na tu em givim oda long em olsem em bai no inap go long graun bilong Midonai, tasol olsem em bai go bek wantaim em long graun bilong Ismael.\n\n15 Tasol Lamonai i tokim em: Mi bai no inap kilim Amon, na tu mi bai no inap go bek long graun bilong Ismael, tasol mi go long graun bilong Midonai, olsem mi bai rausim ol brata bilong Amon, long wanem, mi save olsem ol lain i stretpela man na holi profet bilong trupela God.\n\n16 Nau taim papa bilong em i harim long ol dispela toktok, em i belhat wantaim em, na rausim naip bilong pait bilong em, olsem em bai kilim em go daun long graun.\n\n17 Tasol Amon i sanap long pes bilong em na tokim em: Lukim, yu bai no inap kilim pikinini man bilong yu, tasol em bai kisim selvesen sapos em idai, long wanem, lukim, em i bin tanim bel long ol sin bilong em, tasol sapos yu idai nau long belhat bilong yu, sol bilong yu bai no inap kisim selvesen.\n\n18 Na gen sapos yu pasim belhat bilong yu, long wanem, lukim, sapos yu kilim pikinini man bilong yu em i nogat rong, blut bilong em bai karai long graun long Bikpela God bilong em, long wanem, bekim bek bai kam long yu, na nogut yu bai lusim sol bilong yu.\n\n19 Nau bihain Amon i autim ol dispela toktok long em, papa bilong Lamonai i bekim Amon olsem: Mi save olsem sapos mi kilim pikinini man bilong mi, na mi kapsaitim blut i nogat rong, long wanem, em yu i bin traim long bagarapim em.\n\n20 Na em i tromoim naip bilong pait long kilim Amon. Tasol Amon i bin abrusim naip bilong pait bilong em, na tu paitim han bilong em olsem em bai i no inap yusim.\n\n21 Nau taim king i lukim olsem inap Amon ken kilim em, em i stat long askim Amon olsem em bai i no inap kilim em.\n\n22 Tasol Amon i holim naip bilong pait bilong em antap, na tokim em: Lukim mi bai i no inap kilim yu sapos yu tokim mi olsem ol brata bilong mi bai ol i kamaut long kalabus.\n\n23 Nau king, bikos em i bin poret long lusim laip bilong em, olsem na em i tok: Sapos yu larim mi i stap, mi bai givim yu wanem samting yu bai askim, tru tumas inap long wanpela hap long kingdom.\n\n24 Nau taim Amon i lukim olsem em i bin mekim lapun king bihainim laik bilong em, em i tokim king: Sapos yu tok olsem ol brata bilong mi bai kam aut long kalabus, na tu tok olsem Lamonai bai i stap yet long kingdom bilong em, na olsem yu bai no inap kros long em, tasol larim em long wokim wanem samting long laik bilong em, mi bai larim yu, sapos nogat mi bai kilim yu long pundaun long graun.\n\n25 Nau bihain long Amon autim ol dispela toktok, king i stat long amamas bikos long laip bilong em.\n\n26 Na taim em lukim olsem Amon i nogat laik long kilim em, na tu em i bin lukim bikpela lav tru bilong Amon long pikinini man bilong em Lamonai, em i kirap nogut tru, na tok: Bikos dispela i olgeta laik bilong yu, mi bai rausim ol brata bilong yu, na larim pikinini man bilong mi Lamonai long i stap long kingdom bilong em, lukim, mi bai tokim yu olsem pikinini man bilong mi bai kisim kingdom bilong em yet long dispela taim na oltaim oltaim, na mi bai no moa lukautim em—\n\n27 Na tu mi bai tokim yu olsem ol brata bilong yu bai kam aut long kalabus, na yu wantaim ol brata bilong yu bai kam long mi, long kingdom bilong mi, long wanem, mi bai gat bikpela laik long lukim yu. Long wanem, king i bin kirap nogut tru long ol toktok Amon i bin autim, na tu long ol toktok pikinini man bilong em Lamonai i bin autim, olsem na em i bin gat bikpela laik long save long ol.\n\n28 Na em i kamap we Amon wantaim Lamonai i bin go het long graun bilong Midonai. Na king bilong graun i bin wan bel wantaim Lamonai, olsem na ol brata bilong Amon i bin rausim long kalabus.\n\n29 Na Amon i bin sore nogut tru, taim em bungim ol, long wanem, lukim, ol i bin i stap as nating, na skin bilong ol i bin gat planti sua bikos ol i bin pasim wantaim ol strongpela rop. Na tu ol i bin kisim pen long hangre, nek drai, na olgeta kainkain pen, tasol ol i bin i stap strong yet long olgeta pen.\n\n30 Na, olsem ol samting i bin kamap, em i ol lain ol i bin go long han bilong ol pipol ol i bin kamapim belhat tru wantaim strongpela nek bilong ol, olsem na ol i bin les long harim toktok bilong ol, na ol i bin rausim ol i go aut, na paitim ol, na ronim ol long wanpela haus i go long narapela haus, i go inap long ol i bin kamap long graun bilong Midonai, na ol i bin rausim ol i go insait long kalabus long dispela hap, na pasim wantaim strongpela rop, na putim ol long kalabus long planti de, i go inap long Lamonai wantaim Amon ol i bin rausim ol.\n\n", "alma 21": "Stori bilong Eron na Mulokai wantaim ol brata bilong ol, taim ol i autim toktok bilong God long ol lain bilong Leman.\n\nI gat long sapta 21 i go long sapta 26.\n\n[center][font_size=26]Sapta 21[/font_size][/center]\n\n[i]Eron i lainim ol lain bilong Amalekai long Krais wantaim atonmen bilong em—Eron wantaim ol brata bilong em ol i bin kalabus long Midonai—Ol i lainim long ol sinagog bihain long ol i kamaut long kalabus na winim planti pipol long tanim bel. Lamonai i givim fridom long ol pipol long lotu insait long graun bilong Ismael. Klostu 90–77 krismas bipo Krais.[/i]\n\n1 Nau bihain long Amon wantaim ol brata bilong em bruk i go long wanwan rot long arere long graun bilong ol lain bilong Leman, lukim, Eron i bin go long graun ol lain bilong Leman i save kolim Jerusalem, na dispela graun i wan nem long graun we ol tumbuna papa bilong ol ol i bin karim ol long em, i bin i stap long we long joinim ol arere long Momon.\n\n2 Nau ol pipol bilong Leman na ol pipol bilong Amalekai wantaim ol pipol bilong Amulon ol i bin wokim wanpela bikpela siti tru, na kolim Jerusalem.\n\n3 Nau ol lain bilong Leman ol yet i bin kamapim belhat bilong ol gut tru, tasol ol lain bilong Amalekai wantaim ol lain bilong Amulon i strong moa yet long kamapim belhat bilong ol, olsem na ol i bin mekim ol lain bilong Leman long kamapim belhat bilong ol, olsem ol bai strong long wokim pasin nogut na les pasin nogut tru bilong ol.\n\n4 Na em i kamap we Eron i bin kam long siti bilong Jerusalem, na em i stat long autim toktok bilong God long ol lain bilong Amalekai pastaim. Na em i stat long autim toktok bilong God long ol long ol sinagog bilong ol, long wanem, ol i bin bihainim lotu bilong ol lain bilong Neho long wokim ol sinagog, bikos planti lain bilong Amalekai na lain bilong Amulon ol i bin bihainim lotu bilong Neho.\n\n5 Olsem na, taim Eron go insait long wanpela sinagog bilong ol long autim toktok bilong God long ol pipol, na taim em i toktok long ol, lukim, wanpela man long ol lain bilong Amalekai i kirap na i stat long tok pait wantaim em olsem: Yu toktok long wanem? Yu bin lukim wanpela ensel? Bilong wanem ol ensel i no kam long mipela? Lukim, ol dispela pipol i no gutpela wankain olsem ol pipol bilong yu?\n\n6 Na tu yu tok olsem, mipela bai idai sapos mipela i no tanim bel. Yu bin save long tingting na laik long ol bel bilong mipela olsem wanem? Yu bin save olsem mipela gat nid long tanim bel olsem wanem? Yu bin save olsem mipela i no stretpela pipol olsem wanem? Lukim, mipela bin wokim ol haus lotu, na mipela save bungim wantaim mipela yet long lotu long God. Mipela save bilip olsem God bai seivim olgeta pipol.\n\n7 Nau Eron i askim em: Yu bilip olsem Pikinini man bilong God bai kam long kisim bek ol manmeri long sin bilong ol?\n\n8 Na dispela man i bekim em: Mipela i no bilip olsem yu save long wanpela kain samting, mipela i no save bilip long ol dispela giaman kastam. Mipela i no bilip olsem yu save long ol samting bai kam, na tu mipela i no bilip olsem ol tumbuna papa bilong yupela wantaim ol tumbuna papa bilong mipela ol i bin save long ol samting ol i bin autim bai kam.\n\n9 Nau Eron i stat long opim ol skripsa long ol olsem Krais bai kam, na tu long kirap gen bilong idai manmeri, na olsem kisim bek bai no inap kamap long ol manmeri tasol insait long idai na ol pen bilong Krais, na long atonmen long blut bilong em.\n\n10 Na em i kamap we taim em i stat long tok klia long ol dispela samting, ol lain bilong Amalekai i stat long belhat wantaim em na, i stat long tok pilai long em, na ol i les long harim ol toktok bilong em.\n\n11 Long wanem, taim em i lukim olsem ol i les long harim ol toktok bilong em, em i lusim sinagog bilong ol, na kamap long wanpela as ples ol i save kolim Anai-Antai, na bungim Mulokai autim toktok bilong God long ol long dispela hap, na tu Ama wantaim lain brata bilong em. Na ol i bin tok pait wantaim planti lain long toktok.\n\n12 Na em i kamap we ol i bin lukim olsem ol pipol bai kamapim belhat bilong ol, olsem na ol i lusim na kamap long graun bilong Midonai. Na autim toktok bilong God long planti pipol, tasol liklik namba i bilip long ol toktok ol i bin lainim.\n\n13 Tasol, Eron wantaim sampela namba long ol brata bilong em i bin kisim na tromoim long kalabus, na narapela lain bilong ol i bin ronawe i go long graun bilong Midonai na long olgeta hap raunabaut.\n\n14 Na ol lain husat bin tromoim long kalabus ol i bin kisim planti pen i go inap long ol i bin rausim wantaim han bilong Lamonai na Amon, na ol i bin givim klos long pasim na kaikai long kaikaim.\n\n15 Na ol i bin go het gen long autim toktok, na ol i bin rausim long kalabus long namba wan taim olsem, na ol i bin kisim pen olsem.\n\n16 Na ol i bin go het long wanem hap Spirit bilong Bikpela i bin lidim ol long go, long autim toktok bilong God long olgeta sinagog long ol lain bilong Amalekai, o long olgeta kibung long ol lain bilong Leman we ol i bin invaitim.\n\n17 Na em i kamap we Bikpela i stat long blesim ol moa yet, inap long ol i bin bringim planti pipol long save long trupela toktok, ye, ol i bin winim bel bilong planti pipol long bilip long sin bilong ol, na long kastam long tumbuna papa bilong ol i norait.\n\n18 Na em i kamap we Amon wantaim Lamonai ol i bin go bek long graun bilong Midonai long graun bilong Ismael, na dispela i graun bilong ol yet.\n\n19 Na king Lamonai i les long Amon long kamap wokman bilong em.\n\n20 Tasol em i bin tokim ol pipol long wokim ol sinagog long graun bilong Ismael, na em i bin tokim ol pipol bilong em, o ol pipol ol i stap aninit long rul bilong em long bung wantaim ol yet.\n\n21 Na em i bin amamas long ol, na em i bin lainim planti samting long ol. Na tu em i bin tok save long ol olsem ol i wanpela pipol ol i stap aninit long em, na olsem ol i wanpela fri pipol, olsem ol i fri long ol pen king, papa bilong em i save givim; long wanem, papa bilong em i bin givim pawa long em olsem em bai bosim ol pipol ol i stap insait long graun bilong Ismael, na long olgeta graun raunabaut.\n\n22 Na tu em i bin tok save long ol olsem ol i gat fridom long lotu long Bikpela God bilong ol long laik bilong ol, long wanem hap ol i stap long graun aninit long rul bilong king Lamonai.\n\n23 Na Amon i bin autim toktok bilong God long ol pipol bilong king Lamonai, na em i kamap we em i bin lainim ol pipol long olgeta samting long ol samting bilong stretpela pasin. Na em i bin strongim gutpela toktok long ol wanwan de wantaim olgeta strong, na ol i bin bihainim toktok bilong em, na ol i bin gat strongpela laik long bihainim ol lo bilong God.\n\n", "alma 22": "[center][font_size=26]Sapta 22[/font_size][/center]\n\n[i]Eron i lainim papa bilong Lamonai long Kriesen, pundaun bilong Adam wantaim plen bilong kisim bek insait long Krais—King wantaim olgeta famili i tanim bel—Alma i tok klia bilong wanem graun i bin bruk namel long ol lain bilong Nifai na ol lain bilong Leman. Klostu 90–70 krismas bipo Krais.[/i]\n\n1 Nau, taim Amon wok yet long lainim ol pipol bilong Lamonai olsem, mipela bai go bek long stori bilong Eron wantaim ol brata bilong em, long wanem, bihain long em i lusim graun bilong Midonai, spirit i bin lidim em go long graun bilong Nifai, tru tumas long haus bilong king em i bin bosim olgeta graun tasol i no graun bilong Ismael, em i papa bilong Lamonai.\n\n2 Na em i kamap we Eron i bin go long em long haus bilong king wantaim ol brata bilong em, na baut daun em yet long pes bilong king, na tokim em: Lukim, O king, mipela em ol brata bilong Amon, em yu bin rausim long kalabus.\n\n3 Na nau, O king, sapos yu larim mipela long i stap laip, mipela bai kamap wokman bilong yu. Na king i bin tokim ol: Kirap, long wanem, mi bai i no inap kilim yupela, na mi bai i no inap larim yupela long kamap wokman bilong mi, tasol mi bai strong yet olsem yupela bai toktok long mi, bikos mi bin trabel liklik long het bilong mi bikos long gutpela pasin na nambawan toktok tru bilong brata bilong yu Amon, na mi laik save bilong wanem as na em i no kamap wantaim yupela long graun bilong Midonai.\n\n4 Na Eron i bin bekim king: Lukim, Spirit bilong Bikpela i bin singautim em long go long narapela rot, em i bin go long graun bilong Ismael long lainim ol pipol bilong Lamonai.\n\n5 Nau king i askim ol: Wanem i tok klia bilong dispela samting yu tok i Spirit bilong Bikpela? Lukim, em dispela samting i paulim mi.\n\n6 Na tu, wanem i tok klia bilong dispela samting Amon i bin tok—Sapos yu tanim bel, yu bai kisim selvesen, na sapos yu no tanim bel yu bai tromoi go ausait long las de?\n\n7 Na Eron i bin bekim na tokim em: Yu bilip olsem God i stap? Na king tok: Mi save olsem ol lain bilong Amalikaia tok olsem God i stap, na mi bin tokim ol long wokim haus lotu, olsem ol bai bungim ol yet long lotu long em. Na nau sapos yu tok olsem God i stap, lukim mi bai bilip.\n\n8 Na nau taim Eron harim dispela, bel bilong em i stat long amamas, na em tok: Lukim, tru tumas, olsem yu i stap, O king, God i stap.\n\n9 Na king i askim: God em dispela Bikpela Spirit Tru em i bin bringim ol tumbuna papa bilong mipela long graun bilong Jerusalem?\n\n10 Na Eron i bekim em: Ye, em dispela Bikpela Spirit Tru, na em i bin krietim olgeta samting long heven na long graun. Yu bilip long dispela?\n\n11 Na em i bekim: Ye, mi bilip olsem Bikpela Spirit Tru i bin wokim olgeta samting, na mi laikim olsem yu mas autim long mi long olgeta long dispela samting, na mi bai bilip long ol toktok bilong yu.\n\n12 Na em i kamap we taim Eron i lukim olsem king bai bilip long ol toktok bilong em, em i stat long kriesen bilong Adam, long ritim ol skripsa long king—olsem God i bin wokim man wankain olsem em yet, na olsem God i bin givim long man ol lo, na olsem bikos long pasin brukim lo, man i bin pundaun.\n\n13 Na Eron i bin tok klia long em long ol skripsa long taim long kriesen bilong Adam, soim long em pundaun bilong man, na long laip bilong ol long graun, na tu long plen bilong kisim bek, bin redim long taim graun i bin sanapim, insait long Krais, long olgeta lain manmeri husat bai bilip long nem bilong em.\n\n14 Na bikos man i bin pundaun, em i no inap wokim wanpela samting em yet, tasol ol pen na idai bilong Krais i wokim atonmen long sin bilong ol, sapos ol bilip na tanim bel, na wokim kain samting olsem, inap long em bai brukim ol rop bilong idai, olsem matmat bai no inap win, na olsem hop long glori bai winim pen long idai, na Eron i bin tok klia long olgeta long dispela samting long king.\n\n15 Na em i kamap we bihain long Eron tok klia long ol dispela samting long em, king i bin askim: Mi bai wokim wanem inap long mi bai kisim dispela laip oltaim oltaim yu bin toktok? Ye, mi bai wokim wanem inap long mi bai kamap niupela long God, na rausim dispela nogut spirit long bros bilong mi, na kisim spirit bilong em, olsem mi bai kisim amamas, olsem mi bai no inap tromoi go ausait long las de? Lukim, em i bin tok, mi bai lusim olgeta samting mi gat, ye, mi bai lusim kingdom bilong mi, inap long mi bai kisim dispela bikpela amamas tru.\n\n16 Tasol Eron i bekim em: Sapos yu laikim dispela samting, sapos yu bai baut daun long ai bilong God, ye, sapos yu bai tanim bel long olgeta sin bilong yu, na bai baut daun long ai bilong God, na singaut long nem bilong em wantaim bilip olsem yu bai kisim, yu ken kisim dispela hop yu laikim bihain long yu wokim ol dispela samting.\n\n17 Na em i kamap we taim Eron i autim ol dispela toktok, king i bin brukim sukuru long baut daun long ai bilong God, ye, inap long em i bin pundaun na silip wantaim tupela han i go aut long graun, na krai nogut tru olsem:\n\n18 O God, Eron i bin tokim mi olsem wanpela God i stap, na sapos dispela God i stap, na sapos yu em dispela God, inap yu soim yu yet long mi, na mi bai rausim olgeta sin bilong mi long save long yu, na olsem mi bai kirap gen long idai, na kisim selvesen long las de. Na nau taim king autim ol dispela toktok, em i bin pundaun olsem em idai.\n\n19 Na em i kamap we ol wokman bilong em i bin ron i go na tokim kwin long olgeta samting i bin kamap long king. Na em i bin kam long king, na taim em i lukim king silip olsem em i idai, na tu Eron wantaim ol brata bilong em i bin sanap i stap olsem em i ol lain bin mekim em idai, em i bin kros wantaim ol, na tokim olsem ol wokman bilong em, o ol wokman bilong king, bai kisim ol na kilim ol.\n\n20 Nau ol wokman i bin lukim as long pundaun bilong king, olsem na ol i les long putim han bilong ol long Eron na ol brata bilong em, na ol i bin tokim kwin olsem: Bilong wanem yu tok olsem mipela bai kilim ol dispela man, bikos lukim, wanpela bilong ol i strongpela tumas long mipela olgeta? Olsem na mipela bai pundaun long pes bilong ol.\n\n21 Nau taim kwin lukim ol wokman i poret, em tu i stat long poret nogut tru, nogut nogut samting bai kamap long em. Na em i tokim ol wokman olsem ol bai go na singautim ol pipol, olsem ol bai kilim Eron wantaim ol brata bilong em.\n\n22 Nau taim Eron lukim strong bilong kwin long kilim ol, na tu em i bin save long belhat bilong ol pipol, em i bin poret nogut planti pipol bai bungim wantaim ol yet, na olsem bikpela tok pait na trabel bai kamap namel long ol yet, olsem na em i bin putim han bilong em long king na apim king long graun, na tokim em: Sanap. Na king i bin sanap long tupela lek bilong em na kisim strong.\n\n23 Nau dispela i bin kamap long ai bilong kwin wantaim planti wokman bilong em. Na taim ol i lukim ol i kirap nogut tru, na i stat long poret. Na king i bin sanap, na i stat long autim toktok bilong God long ol. Na em i bin autim toktok bilong God long ol, inap long olgeta famili bilong em i bin tanim bel long Bikpela.\n\n24 Nau planti pipol i bin bung wantaim bikos long toktok bilong kwin, na ol tok baksait i stat long kamap namel long ol bikos long Eron na ol brata bilong em.\n\n25 Tasol king i bin sanap namel long ol na toktok long ol. Na bel kol i bin kamap long ol long Eron wantaim ol lain ol i stap wantaim em.\n\n26 Na em i kamap we taim king lukim olsem bel kol i bin kamap long ol pipol, em i tokim olsem Eron na ol brata bilong em bai sanap namel tru long pipol, na autim toktok bilong God long ol.\n\n27 Na em i kamap we king i bin salim tok save i go long olgeta hap long graun, namel long olgeta pipol ol i stap long olgeta graun bilong em, ol i stap long olgeta hap raunabaut, long arere long graun i go long solwara, long hap long is na long hap long wes, na ol i bin bruk long graun bilong Jarahemla wantaim liklik hap long ples we nogat man i stap, ol i bin i stap long hap long is long solwara na tru tumas long hap long wes long solwara, na raunabaut long ol arere long nambis na long ol arere long ples we nogat man i stap, ol i stap long hap long not long graun bilong Jarahemla, long ol arere long Mentai, long het wara bilong wara Saidon, i go long hap long is na long hap long wes—na ol lain bilong Leman na ol lain bilong Nifai ol i bin bruk olsem.\n\n28 Nau, bikpela namba long les lain long ol lain bilong Leman ol i bin i stap long ples we nogat man i stap, na ol i bin i stap long haus sel, na ol i bin i stap long olgeta hap long wes long ples we nogat man i stap, insait long graun bilong Nifai, ye, na tu long hap long wes long graun bilong Jarahemla, insait long ol arere long nambis, na long hap long wes long graun bilong Nifai, long ples tumbuna papa bilong ol i bin kisim long nambawan taim, na long arere long nambis olsem.\n\n29 Na tu planti lain bilong Leman ol i bin i stap long hap long is long nambis, we ol lain bilong Nifai ol i bin ronim ol i go. Olsem na ol lain bilong Leman ol i klostu raunim ol lain bilong Nifai, tasol ol lain bilong Nifai ol i bin kisim olgeta graun long hap long not long arere long ples we nogat man i stap, long het wara long wara Saidon, long hap long is i go long hap long wes, na raunabaut long hap long ples we nogat man i stap, long hap long not, tru tumas i go inap long ol i bin kamap long graun ol i kolim Planti.\n\n30 Na graun long ol lain bilong Nifai i bin stap long arere long graun ol i kolim Bagarap, i bin stap long we long hap long not, na kam long graun we ol pipol i bin stap bipo na bin bagarap, ol bun bilong em ol mipela i bin toktok pinis, em ol pipol bilong Jarahemla ol i bin painim, na dispela i em nambawan ples we ol i bin kamap.\n\n31 Na ol pipol bilong Jarahemla ol i bin kam long dispela hap i go antap long saut long ples we nogat man i stap. Olsem na, ol i kolim graun long hap long not Bagarap, na ol i kolim graun long hap long saut Planti, bikos dispela ples we nogat man i stap i pulap long olgeta kainkain wail animal, we sampela long ol i bin kam long graun long hap long not long painim kaikai.\n\n32 Na nau, em save kisim wanpela de na hap long wanpela long ol lain bilong Nifai long wokabaut, namel long hap long Planti na long graun bilong Bagarap, long hap long is i go long solwara long hap long wes, olsem na solwara i bin klostu raunim graun bilong Nifai na graun bilong Jarahemla, na liklik hap graun i bin stap namel long graun long hap long not na graun long hap long saut.\n\n33 Na em i kamap we ol lain bilong Nifai i bin stap long graun bilong Planti, tru tumas long hap long is i go long solwara long hap long wes, olsem na ol lain bilong Nifai long bikpela save bilong ol na tu long ol wasman na armi bilong ol, bin banisim ol lain bilong Leman long saut, inap long ol i no inap kisim graun long hap long not, olsem ol bai no inap winim graun long hap long not.\n\n34 Olsem na, ol lain bilong Leman ol i no moa kisim graun tasol ol i bin kisim graun bilong Nifai na graun long ples we nogat man i stap na raunabaut. Nau dispela i bin kamap long bikpela save long ol lain bilong Nifai—na bikos ol lain bilong Leman i birua long ol, ol bai i no inap kisim pen long han bilong ol long olgeta hap, na tu olsem ol mas gat ples we ol ken ronawe long laik bilong ol.\n\n35 Na nau, mi go bek gen long stori bilong Amon wantaim Eron, Omna wantaim Himnai, na ol brata bilong ol, bihain long raitim dispela.\n\n", "alma 23": "[center][font_size=26]Sapta 23[/font_size][/center]\n\n[i]King long ol lain bilong Leman i tok orait long fridom long lotu—Ol lain bilong Leman long sevenpela graun na siti i tanim bel—Ol i kolim ol yet ol Entai-Nifai-Lihai na God i rausim kes long ol—Ol lain bilong Amalekai wantaim ol lain bilong Amulon i les long trupela toktok. Klostu 90–77 krismas bipo Krais.[/i]\n\n1 Lukim, nau em i kamap we king bilong ol lain Leman i bin salim wanpela tok save i go namel long olgeta pipol bilong em, olsem ol i no ken putim han bilong ol long Amon, o Eron, o Omna, o Himnai, na tu long ol brata bilong ol ol bai go aut long autim toktok bilong God long wanem hap ol bai go insait long graun bilong ol.\n\n2 Ye, em i bin salim wanpela lo namel long ol, olsem ol bai no ken putim han bilong ol long ol long pasim ol wantaim rop, o tromoim ol go insait long kalabus, o spet long ol, o rausim ol long sinagog bilong ol, o givim pen long ol, o paitim ol wantaim ston, tasol olsem ol mas fri long go long haus bilong ol, na tu long tempel na haus lotu bilong ol.\n\n3 Na olsem ol bai go het na autim toktok long laik bilong ol, long wanem, king wantaim olgeta famili bilong em ol i bin tanim bel long Bikpela, olsem na em i bin salim tok save i go long olgeta hap long graun long ol pipol bilong em, olsem nogat wanpela samting bai pasim toktok bilong God, tasol olsem em bai go long olgeta hap long graun, olsem ol pipol bilong em bai kamap long save long ol pasin nogut bilong ol tumbuna papa bilong ol, na olsem ol bai kamap long save olsem ol olgeta wantaim ol lain bilong Nifai i wanlain, na olsem ol bai i no inap kilim ol man, o strong long stil, o stil, o wokim pasin pamuk, o wokim ol kain kain pasin nogut.\n\n4 Na nau em i kamap we bihain long king salim tok save i go pas, Eron wantaim ol brata bilong em ol i bin go long wanpela siti i go long narapela siti, na long wanpela haus lotu i go long narapela haus lotu, long kirapim sios na makim ol pris wantaim tisa long olgeta hap long graun namel long ol lain bilong Leman, long autim na lainim toktok bilong God namel long ol, na ol i stat long wok gut tru olsem.\n\n5 Na ol tausen lain bilong Leman i bin kamap long save long Bikpela, ye, ol tausen lain i bin kamap long bilip long ol pasin bilong ol lain bilong Nifai, na ol i bin lainim long ol rekot wantaim profesi i bin givim i kam daun inap long nau taim.\n\n6 Na tru tumas olsem Bikpela i stap, olsem na planti lain i bilip, o olsem planti lain i bin kamap long save long trupela toktok, taim Amon wantaim ol brata bilong em ol i bin autim toktok bilong God wantaim spirit bilong revelesen na profesi, na wokim planti mirakel wantaim pawa bilong God i bin stap insait long ol—ye, mi tokim yupela, olsem God i stap, planti lain bilong Leman i bilip taim Amon wantaim ol brata bilong em i bin autim toktok bilong God, na ol i bin tanim bel olgeta long Bikpela.\n\n7 Long wanem, ol lain i kamap wanpela stretpela pipol, ol i bin lusim ol samting bilong sakim tok, inap long ol i no moa pait wantaim God, na long ol lain brata bilong ol.\n\n8 Nau, ol lain ol i bin tanim bel long Bikpela i olsem:\n\n9 Ol pipol long ol lain bilong Leman ol i bin stap long graun bilong Ismael,\n\n10 Wantaim ol pipol long ol lain bilong Leman ol i bin stap long graun bilong Midonai,\n\n11 Wantaim ol pipol long ol lain bilong Leman ol i bin stap long siti bilong Nifai,\n\n12 Wantaim ol pipol long ol lain bilong Leman ol i bin stap long graun bilong Sailom, graun bilong Semlon, siti bilong Lemuel, na long siti bilong Simnailom.\n\n13 Na dispela em ol nem long ol siti long olgeta lain bilong Leman em ol i bin tanim bel long Bikpela na ol i bin lusim ol samting bilong pait long sakim tok, ye olgeta samting bilong ol long pait na em ol lain bilong Leman.\n\n14 Na wanpela tasol long ol lain bilong Amalekai i bin tanim bel na olgeta i nogat, na tu nogat wanpela long ol lain bilong Amulon i bin tanim bel, tasol olgeta i bin kamapim belhat bilong ol, na wankain i bin kamap long bel bilong ol lain bilong Leman ol i bin i stap long dispela hap long graun, ye, na long olgeta as ples wantaim olgeta siti bilong ol.\n\n15 Olsem na, mipela i bin raitim nem long olgeta siti long ol lain bilong Leman insait long em ol lain bilong Leman i bin tanim bel na kamap long save long trupela toktok, na kamap memba long sios bilong God.\n\n16 Na em i kamap we king wantaim ol lain ol i bin tanim bel na bin laikim olsem ol i mas gat wanpela nem, we bai ol i kamap narapela lain long ol lain brata bilong ol, olsem na king i bin kisim gutpela tok long Eron wantaim planti pris bilong ol long nem ol mas givim long ol yet, olsem ol bai kamap narapela pipol.\n\n17 Na em i kamap we ol i bin kolim ol yet ol Entai-Nifai-Lihai, na ol i bin kisim dispela nem na no moa kamap ol lain bilong Leman.\n\n18 Na ol i stat long kamap ol pipol bilong wok, ye, na ol i bin poromanim ol lain bilong Nifai, olsem na ol i bin toktok wantaim ol, na kes bilong God i no moa i stap wantaim ol.\n\n", "alma 24": "[center][font_size=26]Sapta 24[/font_size][/center]\n\n[i]Ol lain bilong Leman ol i kam long pait wantaim ol pipol bilong God—Ol pipol bilong Entai-Nifai-Lihai i amamas long Krais na ol ensel i visitim ol—Ol i makim long idai na les long pait long seivim ol yet—Moa long ol lain bilong Leman ol i tanim bel. Klostu 90–77 krismas bipo Krais.[/i]\n\n1 Na em i kamap we ol lain bilong Amalekai, ol lain bilong Amulon wantaim ol lain bilong Leman ol i stap long graun bilong Amulon, graun bilong Hilam, graun bilong Jerusalem, na long katim sot, long olgeta graun raunabaut, ol i no tanim bel na kisim nem Entai-Nifai-Lihai, we ol lain bilong Amalekai wantaim ol lain bilong Amulon ol i bin tanim bel bilong ol long belhat wantaim ol lain brata bilong ol.\n\n2 Na belhat bilong ol long ol lain bilong Entai-Nifai-Lihai i kamap bikpela na nogut tru, inap long ol i stat long sakim tok long king bilong ol, olsem ol i les long em long kamap king bilong ol, olsem na, ol i kisim ol samting bilong pait long pait wantaim ol pipol bilong Entai-Nifai-Lihai.\n\n3 Nau king i bin givim kingdom bilong em long pikinini man bilong em long em em i bin givim nem Entai-Nifai-Lihai.\n\n4 Na king i bin idai long dispela wankain krismas, taim ol lain bilong Leman i stat long redi long pait wantaim ol pipol bilong God.\n\n5 Nau taim Amon wantaim ol lain brata bilong em na tu olgeta lain em i bin kam wantaim ol lukim ol lain bilong Leman i redi long bagarapim ol lain brata bilong ol, ol i bin kam long graun bilong Midian, na Amon i bungim olgeta brata bilong em, na ol i bin lusim dispela hap i go long graun bilong Ismael olsem ol bai kibung wantaim Lamonai na brata bilong em Entai-Nifai-Lihai, wanem ol i mas wokim long banisim ol yet long ol lain bilong Leman.\n\n6 Nau i no wanpela man namel long olgeta pipol ol i bin tanim bel long Bikpela, ol i laik long pait wantaim ol lain brata bilong ol, nogat tru, na tu ol i les long redi long pait, ye, na tu king bilong ol i bin tokim ol olsem ol noken pait o redi long pait.\n\n7 Nau, ol toktok king i bin tokaut long ol pipol long dispela samting i olsem: Mi tok tenkyu long God bilong mi, ol pipol bilong mi em ol mi lavim, olsem nambawan God tru bilong mipela, long gutpela pasin bilong em i bin salim ol dispela brata bilong mipela, ol lain bilong Nifai long mipela long autim toktok bilong God long mipela, na winim bel bilong mipela long save long ol pasin nogut bilong ol tumbuna papa bilong mipela.\n\n8 Na lukim, mi tok tenkyu long nambawan God tru bilong mi olsem, em i bin givim mipela sampela pawa long Spirit bilong em long mekim bel malumalum bilong mipela, inap long mipela i bin autim toktok wantaim ol dispela lain brata, ol lain bilong Nifai.\n\n9 Na tu, lukim, mi tok tenkyu long God bilong mi, bikos mipela i bin kamap long save long ol sin bilong mipela, na long planti pasin kilim man, mipela i bin wokim taim mipela i bin autim toktok wantaim ol.\n\n10 Na tu mi tok tenkyu long God bilong mi, ye, nambawan God tru bilong mi, olsem em i bin soim mipela olsem mipela bai tanim bel long ol dispela samting, na tu olsem em i bin pogivim mipela long ol dispela planti sin na pasin kilim man mipela i bin wokim, na rausim rong long ol bel bilong mipela, insait long gutpela pasin long Pikinini man bilong em.\n\n11 Na nau, lukim, ol brata bilong mi, bikos em i dispela tasol yumi ken wokim (bikos mipela i ol lain ol i bin paul nogut tru long olgeta manmeri) long tanim bel long olgeta sin bilong mipela na planti pasin kilim man mipela i bin wokim, na long askim God long rausim ol kain kain pasin nogut long bel bilong mipela, long wanem, em i dispela samting tasol yumi ken wokim long tanim bel gut tru long ai bilong God olsem em bai rausim doti bilong mipela—\n\n12 Nau, ol gutpela lain tru brata bilong mi em mi lavim, bikos God i bin rausim ol doti bilong mipela, na ol naip bilong pait bilong mipela i bin kamap klin tru, olsem na, yumi no moa mekim ol naip bilong pait bilong mipela doti wantaim blut bilong ol lain brata bilong mipela.\n\n13 Lukim, mi tokim yupela, Nogat, yumi no inap larim ol naip bilong pait bilong mipela kamap doti wantaim blut bilong ol lain brata bilong mipela, bikos, sapos mipela mekim ol naip bilong pait bilong mipela doti gen, ol bai i no inap moa wasim long kamap klin insait long blut bilong Pikinini man bilong nambawan God tru bilong mipela, em bai kapsaitim blut long atonim ol sin bilong mipela.\n\n14 Na nambawan God tru i gat marimari long mipela, na em i bin soim ol dispela samting long mipela, olsem mipela bai i no inap idai, ye, na em i bin soim ol dispela samting long mipela bipo, bikos em i lavim sol bilong mipela wantaim sol bilong ol lain tumbuna pikinini bilong mipela, olsem na em i visitim mipela wantaim ol ensel bilong em long marimari bilong em, inap long mipela wantaim ol tumbuna pikinini bilong mipela long bihain taim bai save long plen bilong selvesen.\n\n15 O, gutpela marimari tru long God bilong yumi! Na nau lukim, bikos em i dispela tasol mipela ken wokim long rausim ol doti long yumi, na ol naip bilong pait bilong mipela i bin kamap klin, yumi mas haitim ol naip bilong pait olsem ol bai i stap klin yet, olsem wanpela testimoni long God bilong yumi long las de, o long dispela de we mipela bai sanap long ai bilong em long jasim, olsem mipela i no bin mekim ol naip bilong pait bilong yumi doti wantaim blut bilong ol lain brata bilong mipela taim em i givim toktok bilong em long mipela na mekim yumi kamap klin wantaim toktok bilong em.\n\n16 Na nau, ol lain brata bilong mi, sapos ol lain brata bilong yumi traim long bagarapim mipela, lukim, mipela bai haitim ol naip bilong pait bilong mipela, ye, tru tumas yumi ken planim ol aninit insait tru long graun, olsem ol bai i stap klin, olsem wanpela testimoni long soim olsem mipela i no bin yusim ol, long las de, na sapos ol lain brata bilong yumi bagarapim mipela, lukim, mipela bai go long God bilong yumi na kisim selvesen.\n\n17 Na nau em i kamap we taim king i pinisim dispela toktok, na olgeta pipol i bin bung wantaim i stap, olsem na ol i kisim ol naip bilong pait bilong ol, na olgeta samting bilong pait ol i bin yusim long kapsaitim blut, na planim aninit tru insait long graun.\n\n18 Na ol bin wokim dispela olsem wanpela testimoni long God na long ol man olsem ol i no bin yusim ol samting bilong pait gen long kapsaitim blut bilong man, na ol i bin wokim dispela, na tok antap tru na promis wantaim God, olsem ol bai idai long ples bilong kapsaitim blut, na ol bai givim long brata long ples bilong kisim, na ol bai wok wantaim han bilong ol long ples bilong i stap nating.\n\n19 Olsem na, yumi lukim olsem, taim ol dispela lain bilong Leman i kamap long bilip na save long trupela toktok, ol i bin kamap strong, na ol i bin laikim long idai long ples bilong wokim sin, olsem na yumi lukim olsem ol i bin plani ol samting bilong pait long kirapim bel isi.\n\n20 Na em i kamap we ol lain brata bilong ol, ol lain bilong Leman, bin redi long pait, na ol i bin kam long graun bilong Nifai long bagarapim king, na putim narapela man long ples bilong em, na tu bagarapim olgeta pipol bilong Entai-Nifai-Lihai long graun.\n\n21 Nau taim ol pipol bilong Entai-Nifai-Lihai i lukim olsem ol i kam long pait wantaim ol, ol i bin go aut long bungim ol, na ol i pundaun long graun, na silip long bros na putim tupela han i go aut, na i stat long singaut long nem bilong Bikpela, na ol i bin wokim olsem, taim ol lain bilong Leman i stat long kam antap long ol, na i stat long kilim ol wantaim naip bilong pait.\n\n22 Olsem, na, ol i bin kilim wan tausen na faipela bilong ol nating, na mipela i save olsem ol i bin kisim blesim, bikos ol i bin go long i stap wantaim God bilong ol.\n\n23 Nau taim ol lain bilong Leman lukim olsem ol lain brata bilong ol i no inap ronawe long naip bilong pait, na tu ol i no inap tanim i go long rait han o lep han, tasol olsem ol laikim long silip long graun na idai, na amamasim God i go inap long idai wantaim naip bilong pait—\n\n24 Nau taim ol lain bilong Leman i lukim dispela, ol i pasim long kilim ol, na planti lain ol i bin sore nogut tru long ol lain brata bilong ol ol i bin idai wantaim naip bilong pait, long wanem, ol i bin tanim bel long ol samting ol i bin wokim.\n\n25 Na em i kamap we ol i bin tromoim i go daun ol samting bilong pait bilong ol, na ol i les long kisim bek, long wanem, ol i bin gat bikpela sem long pasin kilim man ol i bin wokim, na ol i bin go daun wankain olsem ol lain brata bilong ol, na sanap long skin long ol lain ol i bin apim ol samting bilong pait long kilim ol long kisim marimari.\n\n26 Na em i kamap we bikpela namba tru long ol lain ol i wok long kilim i bin joinim ol pipol bilong God long dispela de, na ol lain ol i bin kilim em ol stretpela pipol, olsem na mipela i no tubel tasol olsem ol i bin kisim selvesen.\n\n27 Na nogat wanpela man nogut i bin idai namel long ol, tasol moa long wan tausen pipol ol i bin kamap long save long tok tru, olsem na yumi lukim olsem Bikpela i wok long planti rot long bringim selvesen long ol pipol bilong em.\n\n28 Nau bikpela namba tru long ol lain bilong Leman ol i bin kilim planti tru long ol lain brata bilong ol em ol lain bilong Amalekai na ol lain bilong Amulon, na bikpela namba tru long ol i memba long lotu long ol lain bilong Neho.\n\n29 Nau, em ol tumbuna pikinini bilong Leman wantaim Lemuel ol i bin joinim ol pipol bilong Bikpela, tasol nogat wanpela long ol lain bilong Amalekai o long ol lain bilong Amulon, ol i memba long lotu long ol lain bilong Neho i bin joinim.\n\n30 Olsem na, yumi ken lukim klia tru, olsem taim ol pipol i kisim lait na bikpela save long ol samting bilong stretpela pasin wantaim Spirit bilong God long nambawan taim na bihain pundaun long sin na brukim lo, bel bilong ol i kamap hat nogut tru, olsem na sindaun bilong ol i kamap nogut tru olsem ol i no bin save long ol dispela samting bipo.\n\n", "alma 25": "[center][font_size=26]Sapta 25[/font_size][/center]\n\n[i]Belhat pasin long ol lain bilong Leman i kamap bikpela—Ol lain pikinini long ol pris bilong Noa idai olsem Abinadai i bin profesai—Planti lain bilong Leman ol i tanim bel na joinim pipol bilong Entai-Nifai-Lihai—Ol i bilip long Krais na bihainim lo bilong Moses. Klostu 90–77 krismas bipo Krais.[/i]\n\n1 Na lukim, nau em i kamap we ol dispela lain bilong Leman ol i bin belhat nogut tru bikos ol lain brata bilong ol i bin kilim na bin tok antap tru long bekim bek long ol lain bilong Nifai, olsem na ol bai i no moa traim long kilim ol pipol bilong Entai-Nifai-Lihai long dispela taim.\n\n2 Tasol ol i kisim ol ami bilong ol na go long ol arere long graun bilong Jarahemla, na paitim ol pipol ol i bin i stap long graun bilong Amonaia na bagarapim ol.\n\n3 Na bihain long dispela, ol i bin pait planti taim wantaim ol lain bilong Nifai we ol lain bilong Nifai ol i bin ronim ol na kilim ol.\n\n4 Na klostu olgeta tumbuna pikinini bilong Amulon wantaim ol lain brata bilong em, em ol i pris bilong Noa i bin idai wantaim ol lain bilong Leman ol i bin kilim, na ol lain bilong Nifai ol i bin kilim ol.\n\n5 Na sampela tumbuna pikinini bilong ol ol i no bin kilim, bihain long ol i bin ronawe long ples we nogat man i stap long hap long is, na bihain ol i bin giamanim na trikim long kisim pawa na atoroti long ol lain bilong Leman, ol i bin kukim planti lain bilong Leman long idai wantaim paia bikos long bilip bilong ol—\n\n6 Long wanem, planti long ol lain bilong Leman, bihain long ol i lusim planti lain bilong ol na kisim planti pen nogut tru, i stat long tingim ol toktok Eron wantaim ol brata bilong em i bin autim long ol long graun bilong ol yet, olsem na ol i stat long lusim pasin nogut long ol tumbuna papa bilong ol, na bilip long Bikpela, na tu ol bilip olsem Bikpela i bin givim bikpela pawa tru long ol lain bilong Nifai, na planti long ol i bin tanim bel long ples we nogat man i stap olsem.\n\n7 Na em i kamap we ol dispela bosman ol i wanwan lain long ol tumbuna pikinini bilong Amulon ol i bin givim oda olsem ol mas idai, ye, olgeta lain ol i bilip long ol dispela samting.\n\n8 Nau dispela idai bin mekim planti long ol lain brata bilong ol long belhat, na pait i kamap insait long ples we nogat man i stap, na ol lain bilong Leman i stat long painim tumbuna pikinini bilong Amulon wantaim lain brata bilong em na i stat long kilim ol, na ol i ronawe i go long ples we nogat man i stap long hap long is.\n\n9 Na lukim, ol lain bilong Leman i painim ol i go inap long dispela taim. Olsem na ol toktok bilong Abinadai i kamap tru, ol toktok em i bin mekim long lain pikinini bilong ol pris husat i tokim ol pipol long kukim em wantaim paia long idai.\n\n10 Long wanem, em i bin tokim ol: Wanem yupela bai wokim long mi bai kamap olsem wanpela piksa long ol samting long kam long bihain taim.\n\n11 Na nau Abinadai i nambawan man long idai wantaim paia bikos long bilip bilong em long God, nau tok klia long wanem em i bin tok long dispela, olsem planti bai idai wantaim paia, wankain olsem em i bin idai.\n\n12 Na em i bin tokim ol pris bilong Noa olsem ol tumbuna pikinini bilong ol bai mekim planti pipol long idai wankain olsem em, na olsem ol bai go nabaut long olgeta hap na idai, tru tumas olsem sipsip i nogat man bilong lukautim, em ol wail animal ol i save ronim na kilim, na nau, lukim, dispela ol toktok i bin kamap tru, long wanem, ol lain bilong Leman ol i bin ronim ol, na painim ol na paitim ol.\n\n13 Na em i kamap we taim ol lain bilong Leman lukim olsem ol i no inap winim ol lain bilong Nifai, ol i bin go bek gen long graun bilong ol yet, na planti long ol i bin go na i stap long graun bilong Ismael na graun bilong Nifai, na ol yet i bin join wantaim ol pipol bilong God, em ol pipol bilong Entai-Nifai-Lihai.\n\n14 Na ol tu i bin planim ol samting long pait bilong ol, wankain olsem ol lain brata bilong ol i bin wokim, na ol i stat long kamap stretpela pipol, na ol i bin wokabaut long rot bilong Bikpela, na bihainim ol lo wantaim ol liklik lo bilong em.\n\n15 Ye, na ol i bin bihainim lo bilong Moses, bikos i gat nid olsem ol mas bihainim lo bilong Moses yet, long wanem, olgeta samting insait long lo bilong Moses i no kamap tru. Na lo bilong Moses i bin stap tasol, ol i bin lukluk het olsem Krais bai kam, na tingim olsem lo bilong Moses i wanpela piksa olsem em bai kam, na bilip olsem ol mas bihainim dispela wok bilong lukim wantaim ai i go inap long taim em bai soim em yet long ol—\n\n16 Nau ol i no ting olsem lo bilong Moses i bringim selvesen, tasol olsem lo bilong Moses i wok long strongim bilip bilong ol long Krais, olsem na ol i bin gat hop taim ol i bilip long kisim selvesen oltaim oltaim, na taim ol i bilip long spirit bilong profesi, ol i bin autim long ol dispela samting long kam long bihain taim.\n\n17 Na nau, lukim, Amon, na Eron, na Omna, na Himnai wantaim ol brata bilong ol i bin amamas nogut tru, bikos long gutpela wok tru ol i bin wokim namel long ol lain bilong Leman, na ol i bin lukim olsem Bikpela i bin bekim beten bilong ol, na tu em i bin mekim kamap tru olgeta toktok em i bin mekim long ol.\n\n", "alma 26": "[center][font_size=26]Sapta 26[/font_size][/center]\n\n[i]Amon i givim glori long Bikpela—Bikpela i save strongim ol bilip lain na givim save—Ol man ken bringim ol tausen sol long tanim bel wantaim bilip—God i gat olgeta pawa na save olgeta samting. Klostu 90–77 krismas bipo Krais.[/i]\n\n1 Na nau, dispela i ol toktok bilong Amon long ol lain brata bilong em, na em i bin tok olsem: Ol brata bilong mi na lain brata bilong mi, lukim, mi tokim yupela bilong wanem mipela i gat bikpela amamas, long wanem, inap mipela ken tingim olgeta taim mipela i stat long autim toktok bilong God long graun bilong Jarahemla olsem God bai givim yumi kain bikpela blesin tru?\n\n2 Na nau, mi askim, wanem ol bikpela blesin tru em i bin givim long yumi? Inap yupela ken tokaut?\n\n3 Lukim, mi bekim long ples bilong yupela, long wanem, ol lain brata bilong mipela, ol lain bilong Leman i bin i stap long tudak, ye, tru tumas insait long tudak kalabus tru, tasol lukim, hamas long ol i bin bringim kam long lukim naispela lait bilong God! Na blesin God i bin givim long yumi i dispela, olsem mipela i bin kamap ol samting bilong wok long han bilong God long kamapim dispela bikpela wok tru.\n\n4 Lukim, ol tausen bilong ol i amamas, na ol i bin bringim kam insait long banis bilong God.\n\n5 Lukim, gaden i bin redi, na bles yu, long wanem, yupela i bin tromoi naip bilong katim rais, na kamautim wantaim strong bilong yupela, ye, yupela i bin wok long monin i go long tudak, na lukim namba long rais wantaim bun yupela i bin bungim! Na ol bai bungim antap long stoahaus we ol bai i no inap bagarap.\n\n6 Ye, bikpela win wantaim ren bai i no inap bagarapim ol long las de, ye, na tu ol raunwin bai i no inap tromoi nabaut ol, tasol ol bai bungim wantaim long ples bilong ol taim bikpela win na ren i kam, olsem bikpela win na ren i no inap go insait long ol, ye, na tu ol strongpela win bai no inap ronim ol i go long wanem hap birua i laikim long karim ol i go.\n\n7 Tasol, lukim, ol i stap long han bilong Bikpela bilong kamautim na ol lain bilong em, na em bai apim ol long las de.\n\n8 Blesim nem bilong God bilong yumi, yumi mas singim long amamasim em, ye, yumi mas givim tok tenkyu long holi nem bilong em, bikos em i save wok long stretpela pasin oltaim.\n\n9 Long wanem, sapos mipela i no kamaut long graun bilong Jarahemla, ol dispela lain brata em ol mipela lavim tumas, bai belhat nogut tru yet long mipela, ye, na ol bai i no inap kamap long save long God.\n\n10 Na em i kamap we taim Amon i pinisim ol dispela toktok, brata bilong em Eron i bin tok strong long em, olsem: Amon, mi poret nogut amamas bilong yu bai mekim yu apim yu yet.\n\n11 Tasol, Amon i bekim em: Mi no apim strong bilong mi yet, o long bikpela save bilong mi yet, tasol, lukim, amamas bilong mi i pulap, ye, bel bilong mi i pulap wantaim amamas, na mi bai amamas long God bilong mi.\n\n12 Ye, mi save olsem mi em man nating, olsem long strong bilong mi, mi nogat strong, olsem na mi bai i no inap apim mi yet, tasol mi bai apim God bilong mi, long wanem, mi ken wokim olgeta samting long strong bilong em, ye, lukim, mipela i bin wokim planti traipela mirakel long dispela graun, na yumi ken amamasim nem bilong em oltaim bikos long dispela.\n\n13 Lukim, hamas tausen lain brata bilong yumi em ol i bin lusim ol pen bilong hel, na ol i bin bringim kam long singim song long lavim na kisim bek, na dispela bikos long pawa long toktok bilong em i stap insait long mipela, olsem na yumi i nogat bikpela as tru long amamas?\n\n14 Ye, yumi gat as long amamasim em oltaim, long wanem, em i Nambawan God Antap Tru na em i bin slekim ol lain brata bilong yumi long ol sen bilong hel.\n\n15 Ye, tudak oltaim oltaim wantaim bagarap i bin raunim ol, tasol lukim em i bin bringim ol kam insait long lait oltaim oltaim, ye, insait long selvesen oltaim oltaim na nambawan fri lav tru bilong em i bin raunim ol, ye, na mipela i bin kamapim ol samting bilong wok long han bilong em long wokim dispela nambawan naispela wok tru.\n\n16 Olsem na, yumi mas givim glori, ye, yumi mas givim glori long Bikpela, ye, mipela mas amamas, bikos amamas bilong mipela i bikpela tru, ye, mipela mas amamasim God bilong mipela oltaim oltaim. Lukim em i ken givim moa glori long Bikpela? Ye, em i ken toktok moa yet long nambawan pawa tru bilong em, na long marimari bilong em, na long pasin i stap strong bilong em long lain pikinini bilong ol man? Lukim, mi tokim yupela, mi no inap autim liklik samting tru mi pilim.\n\n17 Husat ken ting olsem God bilong mipela ken marimari inap long rausim mipela long sin nogut tru, na doti laip bilong mipela?\n\n18 Lukim, mipela i bin go het, tru tumas wantaim belhat na autim poret toktok long bagarapim sios bilong em.\n\n19 Tasol, bilong wanem em i no salim mipela go long wanpela bagarap nogut tru, ye, bilong wanem em i no larim naip bilong stretpela pasin pundaun long mipela, na bagarapim mipela oltaim oltaim?\n\n20 O, sol bilong mi i poret taim dispela tingting i kamap. Lukim, em i no bin yusim stretpela pasin bilong em long mipela, tasol em i bin bringim mipela long abrusim dispela baret bilong idai na pen oltaim oltaim, na seivim sol bilong mipela long marimari bilong em.\n\n21 Na nau lukim, ol brata bilong mi, husat man long skin i stap ken save long ol dispela samting? Mi tokim yupela, nogat wanpela man ken save long dispela samting, tasol man em i bin tanim bel.\n\n22 Ye, man em i tanim bel na bilip, na wokim gutpela pasin, na beten olgeta taim na i no save lus long beten—tokhait bilong God bai em i givim long kain man, ye, God bai soim ol samting we i no bin soim bipo long kain man, ye, na pawa em bai givim long kain man long bringim ol tausen sol long tanim bel, ye, tru tumas, wankain olsem pawa em i bin givim long mipela long bringim ol dispela lain brata bilong mipela long tanim bel.\n\n23 Nau inap yupela tingim, ol brata bilong mi, olsem mipela i bin tokim ol lain brata bilong mipela long graun bilong Jarahemla, olsem mipela i go antap long graun bilong Nifai long autim toktok bilong God long ol lain brata bilong mipela, ol lain bilong Leman, na ol i bin lap nogut long mipela?\n\n24 Long wanem, ol i tokim mipela: Yupela ting olsem yupela ken bringim ol lain bilong Leman long save long trupela toktok? Yupela ting olsem yupela ken mekim ol lain bilong Leman long bilip olsem ol pasin bilong ol tumbuna papa bilong ol i no stret, ol pipol husat i kamapim hat nek bilong ol, ol pipol husat bel i amamas long kapsaitim blut, we ol i bin yusim ol de bilong ol long wokim pasin nogut, we ol i gat pasin bilong man husat i brukim lo long i stat tru? Nau ol brata bilong mi, yupela tingim olsem dispela bin toktok bilong ol?\n\n25 Na tu ol i bin tok: Yumi mas kisim ol samting bilong pait na pait wantaim ol, olsem mipela bai bagarapim ol wantaim pasin nogut bilong ol long graun, nogut ol bai winim mipela na bagarapim mipela.\n\n26 Tasol lukim, ol brata bilong mi, em ol mi lavim tumas, mipela i bin kam long ples we nogat man i stap, i no long bagarapim ol lain brata bilong mipela, tasol mipela i bin laikim olsem mipela bai seivim sampela sol bilong ol.\n\n27 Nau taim bel bilong mipela i daun, na mipela klostu tanim i go bek, lukim, Bikpela i bin givim bel isi long mipela, na tok: Go namel long ol lain brata bilong yupela, ol lain bilong Leman, na kisim pen bilong ol, na no ken giv ap hariap tru na mi bai givim pawa long yupela long winim.\n\n28 Na nau lukim, mipela i bin kam, na go namel long ol, na mipela i bin strong long kisim ol pen bilong mipela, na mipela i nogat long olgeta samting, ye, na mipela i bin go long wanpela haus i go long narapela haus, na mipela i bin sanap long marimari bilong graun long istap—na i no long marimari bilong graun em yet tasol long marimari bilong God.\n\n29 Na mipela i bin go insait long haus bilong ol na lainim ol, na mipela i bin lainim ol long ol arere long rot bilong ol, ye, na mipela i bin lainim ol long ol liklik maunten bilong ol, na tu mipela i bin go insait long ol tempel bilong ol na ol sinagog bilong ol na lainim ol, na ol i bin rausim mipela na tok pilai long mipela, na spet long mipela, na paitim mipela long sik, na ol i bin paitim mipela wantaim ston, na kisim mipela na pasim wantaim strongpela rop, na tromoi mipela i go long kalabus, na pawa wantaim bikpela na save bilong God i bin seivim mipela gen.\n\n30 Na mipela i bin kisim olgeta kainkain pen na olgeta long dispela olsem mipela bai mekim rot long seivim sampela sol, na mipela i bin ting olsem amamas bilong mipela bai pulap sapos mipela ken mekim rot long seivim ol narapela.\n\n31 Nau lukim, yumi ken lukluk na lukim olsem wok bilong mipela i karim planti prut, na ol i no liklik? Mi tokim yupela, Nogat, ol i planti, ye, na mipela ken witnes olsem ol i tanim bel trutru, bikos long lav bilong ol long ol lain brata bilong ol na tu long mipela.\n\n32 Long wanem, lukim, ol i bin ofaim laip bilong ol long ples long kisim laip bilong birua bilong ol, na ol i bin planim ol samting bilong pait bilong ol aninit tru long graun, bikos long lav bilong ol long ol lain brata bilong ol.\n\n33 Na nau lukim, mi tokim yupela, dispela kain bikpela lav tru i bin kamap long olgeta graun? Lukim, mi tokim yupela, Nogat, dispela kain lav i no bin i stap, tru tumas namel long ol pipol bilong Nifai.\n\n34 Long wanem, lukim, ol pipol bilong Nifai i bin kisim ol samting bilong pait long pait wantaim ol lain brata bilong ol, na ol i no inap givim ol yet long idai. Tasol, lukim, hamas long ol pipol bilong Entai-Nifai-Lihai i bin givim laip bilong ol yet, na mipela save olsem ol i bin go long God bilong ol, bikos long lav bilong ol na belhat long sin bilong ol.\n\n35 Nau mipela i nogat as long amamas? Ye, mi tokim yupela, nogat long ol kain man olsem mipela gat bikpela as tru long amamas long taim graun i bin kirap; ye, na mi amamas nogut tru na apim God bilong mi bikos em i gat olgeta pawa, olgeta gutpela save na olgeta save, bikos em i save olgeta samting, na em i wanpela man bilong marimari, tru tumas inap long givim selvesen, long ol lain ol bai tanim bel na bilip long nem bilong em.\n\n36 Nau sapos dispela i pasin bilong apim mi yet, tru tumas mi bai apim mi yet olsem, long wanem, dispela i laip na lait bilong mi, amamas na selvesen bilong mi, na kisim bek bilong mi long nogut oltaim oltaim. Ye, blesim nem bilong God bilong mi, em i bin tingim dispela pipol, em ol han diwai bilong Israel, na ol i bin lus long bodi bilong em long wanpela kain graun, ye, mi tok, blesim nem bilong God bilong mi, em i bin tingim yumi, ol lain bilong raun nabaut long wanpela narapela kain graun.\n\n37 Nau ol brata bilong mi, mipela lukim olsem God i save tingim olgeta pipol long wanem hap long graun ol i stap; ye, em i save kaunim ol pipol bilong em, na ol bel long marimari bilong em i karamapim olgeta graun. Nau dispela i amamas bilong mi na bikpela tok tenkyu tru bilong mi; ye, na mi bai givim tok tenkyu long God bilong oltaim oltaim. Amen.\n\n", "alma 27": "[center][font_size=26]Sapta 27[/font_size][/center]\n\n[i]Bikpela i tokim Amon long kisim ol pipol bilong Entai-Nifai-Lihai go long ples we ol bai i stap orait—Amamas i winim strong bilong em taim Amon i bungim Alma—Ol pipol bilong Nifai i givim graun bilong Jeson long ol pipol bilong Entai-Nifai-Lihai—Ol i bin kolim ol pipol bilong Amon. Klostu 90–77 krismas bipo Krais.[/i]\n\n1 Nau em i kamap we taim ol lain bilong Leman ol i bin go long pait wantaim ol lain bilong Nifai ol i painim hat long bagarapim ol bihain long planti pait bilong ol, na olsem ol i no inap bagarapim ol, ol i bin go bek gen long graun bilong Nifai.\n\n2 Na em i kamap we ol lain bilong Amalekai, bikos ol i bin lus long pait, olsem na ol i bin belhat nogut tru. Na taim ol lukim olsem ol i no inap bekim bek long ol lain bilong Nifai, ol i stat long tanim bel bilong ol pipol long belhat wantaim ol lain brata bilong ol, ol pipol bilong Entai-Nifai-Lihai, olsem na ol i stat gen long bagarapim ol.\n\n3 Nau dispela pipol i bin les gen long kisim ol samting bilong pait bilong ol, na larim ol birua bilong ol long kilim ol long laik bilong ol.\n\n4 Nau taim Amon wantaim ol brata bilong em lukim dispela wok bilong bagarap namel long ol lain em ol i lavim nogut tru, na namel long ol lain ol i lavim ol nogut tru—long wanem, ol i bin lukautim ol olsem ol ensel i bin salim kam long God long seivim ol long bagarap oltaim oltaim—olsem na, taim Amon wantaim ol brata bilong em lukim dispela bikpela wok tru bilong bagarap, ol i bin sore nogut tru, na tokim king:\n\n5 Yumi bung wantaim ol dispela pipol bilong Bikpela, na yumi go daun long graun bilong Jarahemla long ol lain brata bilong yumi, ol lain bilong Nifai, na ronawe long han bilong ol birua bilong mipela, olsem mipela bai i no inap kisim bagarap.\n\n6 Tasol king i tokim ol: Lukim, ol lain bilong Nifai bai bagarapim mipela, bikos long planti pasin kilim man na sin mipela i bin wokim long ol.\n\n7 Na Amon i tok: Mi bai go na askim Bikpela, na sapos em i tok, mipela bai go daun long ol lain brata bilong mi, inap yupela bai go?\n\n8 Na king i bekim em: Ye, sapos Bikpela i tok mipela bai go, mipela bai go daun long ol lain brata bilong mipela, na mipela bai kamap ol wokman bilong ol i go inap long mipela stretim ol planti pasin kilim man na ol sin mipela i bin wokim long ol.\n\n9 Tasol Amon i tokim em: Lo long ol lain brata bilong yumi, na papa bilong mi bin kirapim dispela lo i tambu olsem nogat wanpela wokman bai kamap namel long ol, olsem na yumi go daun na sanap long skin bilong ol lain brata bilong mipela long kisim marimari.\n\n10 Tasol king i tokim em: Askim Bikpela, na sapos em tok mipela bai go, mipela bai go, tasol sapos nogat, mipela bai idai long dispela graun.\n\n11 Na em i kamap we Amon i bin go na askim Bikpela, na Bikpela i tokim em:\n\n12 Kisim dispela ol pipol i go aut long dispela graun, olsem ol bai i no inap idai, long wanem, Satan i winim bel bilong ol lain bilong Amalekai nogut tru, ol i tanim bel bilong ol lain bilong Leman long belhat wantaim ol lain brata bilong ol long kilim ol, olsem na kisim dispela pipol i go aut long dispela graun, na blesin bai kamap long dispela pipol long dispela jeneresen, long wanem, mi bai lukautim ol.\n\n13 Na nau em i kamap we Amon i bin go na tokim king long olgeta toktok Bikpela i bin tokim em.\n\n14 Na ol i bin bung wantaim olgeta pipol bilong ol, ye, olgeta pipol bilong Bikpela, na bungim wantaim olgeta sipsip na bulmakau bilong ol, na go aut long graun, na kamap long ples we nogat man i stap we dispela ples we nogat man i stap i bin brukim graun bilong Nifai na graun bilong Jarahemla, na ol i bin kam klostu long arere long graun bilong Jarahemla.\n\n15 Na em i kamap we Amon i bin tokim ol: Lukim, mi wantaim ol brata bilong mi bai go pas long graun bilong Jarahemla, na yupela bai i stap hia na go inap long mipela bai kam bek, na mipela bai traim bel bilong ol lain brata bilong mipela, sapos ol bai laikim yupela long kam insait long graun bilong ol.\n\n16 Na em i kamap we taim Amon i bin go het long graun bilong Jarahemla wantaim ol brata bilong em, ol i bungim Alma long ples we ol i bin toktok, na lukim, dispela i wanpela bung bilong amamas nogut tru.\n\n17 Nau Amon i bin amamas nogut tru inap long bel bilong em i pulap, ye, em i bin amamas nogut tru long God bilong em, inap long amamas bilong em i bin winim strong bilong em, na em i bin pundaun gen long graun.\n\n18 Nau dispela i no bikpela amamas tru? Lukim, dispela amamas i nogat wanpela man ken kisim, tasol man em i bin tanim bel tru tru na man em i daunim bel long painim amamas ken kisim.\n\n19 Nau amamas bilong Alma long bungim ol brata bilong em i bikpela tru tumas, na tu Eron, Omna na Himnai ol i bin amamas, tasol lukim, amamas bilong ol i no winim strong bilong ol.\n\n20 Na nau em i kamap we Alma i bin kisim ol brata bilong em go bek long graun bilong Jarahemla, long haus bilong em yet. Na ol i bin go na tokim het jas long olgeta samting i bin kamap long ol long graun bilong Nifai, namel long ol lain brata bilong ol, ol lain bilong Leman.\n\n21 Na em i kamap we het jas i bin salim wanpela tok save i go long olgeta hap long graun, na laikim maus bilong pipol long tok orait, long larim ol lain brata bilong ol, husat i ol pipol bilong Entai-Nifai-Lihai long kam insait long graun bilong Jarahemla.\n\n22 Na em i kamap we maus bilong ol pipol i tok, olsem: Lukim, mipela bai givim graun bilong Jeson long ol, na dispela graun i stap long hap long is long solwara, na em i joinim graun ol i kolim Planti, na i stap long hap long saut long graun bilong Planti, na em i dispela graun Jeson mipela givim long ol lain brata bilong mipela long ol i kisim long ol yet.\n\n23 Na lukim, mipela bai putim ol ami bilong mipela namel long graun bilong Jeson na graun bilong Nifai, olsem mipela bai lukautim ol lain brata bilong mipela, bikos ol i poret long kisim ol samting bilong pait na pait wantaim ol lain brata bilong ol, nogut ol bai sin, na dispela bikpela poret tru i bin kamap long ol bikos ol i bin tanim bel stret long planti pasin kil na pasin nogut tru nogut bilong ol.\n\n24 Na nau, lukim, mipela bai wokim dispela long ol lain brata bilong mipela, olsem ol bai kisim graun bilong Jeson long ol yet, na mipela bai lukautim ol long birua bilong ol wantaim ol ami bilong mipela yet, sapos ol bai sapotim mipela wantaim kaikai bilong ol olsem mipela bai lukautim ol ami bilong mipela.\n\n25 Nau, em i kamap we bihain long Amon harim dispela, em i bin go bek gen long ol pipol bilong Entai-Nifai-Lihai, na Alma i bin go wantaim em, na ol i bin go long ples we nogat man i stap, we ol pipol bilong Entai-Nifai-Lihai ol i bin sanapim haus sel bilong ol, na tok save long ol long olgeta samting i bin kamap. Na tu Alma i bin stori long tanim bel bilong em wantaim Amon, Eron na ol brata bilong em.\n\n26 Na em i kamap we dispela stori i bin mekim ol amamas nogut tru namel long ol yet. Na ol i bin go daun long graun bilong Jeson, na kisim graun bilong Jeson long ol yet, na ol pipol bilong Nifai i bin kolim ol olsem ol pipol bilong Amon, olsem na ol i bin kisim dispela nem oltaim oltaim.\n\n27 Na ol i bin stap namel long ol pipol bilong Nifai, na tu ol i bin kaunim ol wantaim ol pipol ol i bin kamap memba long sios bilong God. Na tu ol i kamap ol pipol ol i gat bikpela lav na strongpela bilip long God na long ol man, long wanem, olgeta samting ol wokim i stret na wantaim trutru bel, na ol i bin gat strongpela bilip long Krais, tru tumas i go long arere.\n\n28 Na ol i bin les nogut tru long kapsaitim blut bilong ol lain brata bilong ol, na nogat wanpela man i inap long grisim ol long kisim ol samting bilong pait long pait wantaim ol lain brata bilong ol, na ol i no poret long idai, bikos long hop na bilip bilong ol long Krais na long kirap gen, olsem na, ol i bin bilip olsem Krais i bin winim idai.\n\n29 Olsem na, ol i bin idai long kain kain pasin nogut tru we ol lain brata bilong ol i bin yusim long kilim ol, bipo long ol i inap long kisim naip bilong pait o huknaip long paitim ol.\n\n30 Olsem na ol i bin kamap wanpela pipol ol i gat strongpela bilip, na em ol pipol bilong Nifai i bin lavim, wanpela nambawan pipol tru em Bikpela i bin lavim.\n\n", "alma 28": "[center][font_size=26]Sapta 28[/font_size][/center]\n\n[i]Ol lain bilong Nifai i winim ol lain bilong Leman taim traipela pait tru i kamap—Ol ten tausen ol i bin kilim—Ol nogut lain i go long nogut laip tru i nogat arere; ol gutpela lain ol i kisim laip bilong amamas i nogat arere. Klostu 77–76 krismas bipo Krais.[/i]\n\n1 Na nau em i kamap we bihain ol pipol bilong Amon i sindaun long graun bilong Jeson, na tu wanpela sios i bin kirap long graun bilong Jeson, na ol ami long ol lain bilong Nifai ol i bin banisim ol raunabaut long graun bilong Jeson, ye, long olgeta arere raunabaut long graun bilong Jarahemla, lukim, ol ami long ol lain bilong Leman ol i bin bihainim ol lain brata bilong ol na go long ples we nogat man i stap.\n\n2 Olsem na traipela pait tru i bin kamap, ye, tru tumas wanpela kain pait i no bin kamap bipo namel long olgeta pipol long dispela graun long taim Lihai i bin lusim Jerusalem, ye, na ol ten tausen long ol lain bilong Leman ol i bin kilim na tromoi ol nabaut long olgeta hap.\n\n3 Ye, na tu bikpela namba tru namel long ol pipol bilong Nifai ol i bin kilim, tasol, ol lain bilong Leman i bin ronim na tromoi nabaut, na ol pipol bilong Nifai i go bek long graun bilong ol.\n\n4 Na nau dispela i wanpela taim we bikpela sore tru na krai i bin harim long olgeta hap long graun, namel long olgeta pipol bilong Nifai—\n\n5 Ye, ol meri i bin krai long ol man bilong ol, na tu ol papa i bin krai long ol pikinini man bilong ol, na susa i bin krai long ol brata, ye, brata i bin krai long ol papa, olsem na krai long sore ol i bin harim namel long olgeta long ol, ol i bin krai long wan lain bilong ol ol i bin idai.\n\n6 Na nau tru tumas dispela i wanpela de long sore nogut tru, ye, wanpela taim long lukluk bek na tingim hat, na wanpela taim long tambu long kaikai na beten.\n\n7 Na wanpela ten faiv krismas long rul bilong ol jas long ol pipol bilong Nifai i pinis olsem.\n\n8 Na dispela i stori bilong Amon wantaim ol brata bilong em, long wokabaut bilong ol long graun bilong Nifai, long hevi bilong ol long graun, long sore bilong ol, na long pen bilong ol, na long traipela amamas tru bilong ol, na ol pipol bilong Nifai i bin kisim ol lain brata bilong ol long graun bilong Jeson na lukautim ol gut tru. Na nau inap Bikpela, Ridima bilong olgeta man, blesim sol bilong ol oltaim oltaim.\n\n9 Na dispela i stori long ol bikpela pait tru na tok pait long ol lain bilong Nifai, na tu ol bikpela pait tru namel long ol pipol bilong Nifai na ol pipol bilong Leman, na wanpela ten faiv krismas long rul bilong ol jas i pinis.\n\n10 Na planti tausen laip i bin bagarap insait long nambawan krismas i go long wanpela ten faiv krismas, ye, nogut pasin tru bilong kapsaitim blut i bin kamap insait long dispela taim.\n\n11 Na bodi bilong planti tausen i stap aninit long graun, na tu bodi bilong planti tausen i bin bungim antap long idai long pes bilong graun, ye, planti tausen i krai bikos ol i lusim wan lain bilong ol, bikos ol i gat as long poret, olsem long ol promis bilong Bikpela, olsem ol i bin makim long go long nogut tru laip i nogat arere.\n\n12 Na tru tumas, planti narapela tausen i krai bikos ol i lusim famili bilong ol, tasol ol i amamas wantaim hop, na save tru long ol promis bilong Bikpela, olsem ol bai kirap long i stap long rait han bilong God, long laip bilong amamas i nogat arere.\n\n13 Olsem na yumi lukim olsem man i no wankain bikos long sin na pasin brukim lo, na bikos long pawa bilong tewel, em i save kam wantaim smatpela plen em i bin wokim long kalabusim bel bilong ol man.\n\n14 Olsem na yumi lukim olsem God i bin singautim ol man long strong long wok insait long gaden bilong ropwain bilong Bikpela, olsem na yumi lukim as bilong sore na tu amamas—sore bikos long idai na bagarap namel long ol man, na amamas bikos lait bilong Krais i save givim laip.\n\n", "alma 29": "[center][font_size=26]Sapta 29[/font_size][/center]\n\n[i]Alma i laikim long singautim tanim bel olsem ensel i save wokim—Bikpela i save givim ol tisa long olgeta nesen—Alma i glori long wok bilong Bikpela na long gutpela wok bilong Amon wantaim ol brata bilong em. Klostu 76 krismas bipo Krais.[/i]\n\n1 O inap mi kamap olsem ensel, na inap kisim laik long bel bilong mi, olsem mi bai go het na autim tok wantaim biugel olsem God, na autim tok wantaim wanpela maus long mekim graun guria, na singaut long tanim bel long olgeta pipol.\n\n2 Ye, inap mi bai autim long wanwan sol, olsem long maus bilong klaut i pairap, autim tanim bel na plen bilong kisim bek, olsem ol bai tanim bel na kam long God, olsem i no gat moa sore bai kamap long olgeta pes bilong graun.\n\n3 Tasol lukim, mi em man, na sin long laik bilong mi, long wanem, mi mas amamas wantaim ol samting bikpela i bin givim mi.\n\n4 Mi no inap senisim long laik bilong mi strongpela lo bilong stretpela God, long wanem, mi save olsem em i save givim long ol man olsem long laik bilong ol, sapos long idai o long laip, ye, mi save olsem em i save givim long ol man, ye, em i save givim long ol lo na dispela ol lo i no inap senisim olsem long laik bilong ol, sapos long kisim selvesen o long kisim bagarap.\n\n5 Ye, na mi save olsem gutpela na nogut i bin kamap long olgeta man, man em i no save gutpela na nogut i nogat hevi, tasol man em i save gutpela na nogut, em i laik bilong em long makim, sapos gutpela o nogut, laip o idai, amamas o sem long tingting.\n\n6 Nau, bikos mi save long ol dispela samting, bilong wanem mi bai laikim moa long wok mi bin makim long wokim?\n\n7 Bilong wanem mi bai laikim long kamap olsem ensel, olsem mi bai toktok long olgeta hap long graun?\n\n8 Long wanem, lukim, Bikpela i save givim long olgeta nesen, sampela pipol long nesen bilong ol yet na tok ples, long lanim toktok bilong em, ye, wantaim bikpela save olgeta samting em i lukim i inap long ol ken kisim, olsem na yumi lukim olsem Bikpela i save kaunsel wantaim bikpela save long dispela samting we i stretpela na trupela.\n\n9 Mi save wanem samting Bikpela i bin tokim mi, na mi glori long dispela. Mi no glori long mi yet, tasol mi glori long dispela samting God i bin tokim mi, ye, na dispela i glori bilong mi, olsem mi bai kamap wanpela wokman long han bilong God long bringim sampela sol long tanim bel, na dispela i amamas bilong mi.\n\n10 Na lukim, sol bilong mi i pulap wantaim amamas taim mi lukim planti lain brata bilong mi tanim bel trutru, na kam long Bikpela God bilong ol, na mi save tingim wanem Bikpela i bin wokim long mi, ye, tru tumas olsem em i bin harim beten bilong mi, ye, na mi save tingim marimari han bilong em, em i bin givim i go long mi.\n\n11 Ye, na tu mi tingim kalabus bilong ol lain papa bilong mi, long wanem, tru tumas mi save olsem bikpela i bin rausim ol long kalabus, na kirapim sios bilong em taim em i rausim ol long kalabus, ye, God Bikpela, God bilong Abraham, God bilong Aisek na God bilong Jekop, em i bin rausim ol long kalabus.\n\n12 Ye, mi save tingim kalabus bilong ol tumbuna papa bilong mi, na long dispela God yet em i bin rausim ol long han long ol lain bilong Isip, em i bin rausim ol long kalabus.\n\n13 Ye, na dispela God yet i bin kirapim sios bilong em namel long ol, ye, dispela God yet i bin singautim mi long wokim holi wok, long autim toktok bilong em long dispela ol pipol, na em i bin givim mi pawa long kamapim gutpela wok, na amamas bilong mi i pulap bikos long dispela.\n\n14 Tasol mi no amamas long dispela gutpela wok bilong mi tasol, tasol amamas bilong mi i kamap moa yet bikos long gutpela wok long ol brata bilong mi, husat i bin go antap long graun bilong Nifai.\n\n15 Lukim, ol i bin wok hat nogut tru, na ol i bin karim planti prut, na bikpela pe tru bai bilong ol!\n\n16 Nau, taim mi tingim gutpela wok long ol dispela brata bilong mi, sol bilong mi i kamap kamap tru tumas wankain olsem em i bruk i go aut long bodi, bikos long traipela amamas tru bilong mi.\n\n17 Na nau inap God i givim long ol dispela brata bilong mi, olsem ol bai sindaun long kingdom bilong God, ye, wantaim olgeta lain em ol i bin winim wok bilong ol, olsem ol bai i no moa go aut, tasol olsem ol bai amamasim em oltaim. Na inap God bai wokim olsem long ol toktok bilong mi, tru tumas olsem mi bin toktok. Amen.\n\n", "alma 30": "[center][font_size=26]Sapta 30[/font_size][/center]\n\n[i]Koriho, birua bilong Krais i tok pilai long Krais, Atonmen na spirit bilong profesi—Em i lainim olsem, God i no i stap, olsem man i no inap pundaun, olsem long sin i nogat mekim save na olsem Krais i no istap—Alma i tokaut olsem Krais bai kam na olsem olgeta samting i soim olsem God istap—Koriho i askim long wanpela mak na em i kamap maus pas—Tewel i bin kam long Koriho olsem wanpela ensel na skulim em long wanem em mas tok—Ol lain bilong Joram i kalap na kurungutim Koriho i go daun na idai. Klostu 76–74 krismas bipo Krais.[/i]\n\n1 Lukim, nau em i kamap we bihain ol pipol bilong Amon i bin sindaun long graun bilong Jeson, ye, na tu bihain long ol lain bilong Leman ol i bin ronim ol i go aut long graun, na ol pipol long dispela hap long graun ol i bin planim idai bilong ol—\n\n2 Nau idai bilong ol wantaim ol lain bilong Nifai ol i no bin kaunim ol bikos long traipela namaba tru bilong ol—tasol em i kamap we bihain ol i bin planim, idai bilong ol na tu bihain long planti de i bin tambu long kaikai, na krai, na beten, (na em i wanpela ten sikis krismas long rul bilong ol jas long ol pipol bilong Nifai) bel isi i stat long kamap longpela taim long olgeta hap long graun.\n\n3 Ye, na ol pipol i bin bihainim ol lo bilong Bikpela, na ol i bin strong long bihainim ol odinens bilong God, olsem long lo bilong Moses, long wanem, ol i bin lainim long bihainim lo bilong Moses i go inap long em bai kamap tru.\n\n4 Olsem na nogat wanpela samting i bin kamap namel long ol pipol long olgeta long wanpela ten sikis krismas long rul bilong ol jas long ol pipol bilong Nifai.\n\n5 Na em i kamap we bel isi i bin stap yet long wanpela ten seven krismas long rul bilong ol jas.\n\n6 Tasol em i kamap we, wanpela man i bin kam long graun bilong Jarahemla klostu long arere long wanpela ten seven krismas, na em i birua bilong Krais, long wanem, em i stat long autim toktok long daunim ol profesi, ol profet i bin toktok long Krais, olsem em bai kam.\n\n7 Nau nogat wanpela lo i bin tambuim bilip bilong wanpela man, long wanem, lo bilong God i bin mekim strongpela tambu olsem nogat wanpela lo bai mekim wansait long ol man.\n\n8 Long wanem, skripsa i tok olsem: Yupela makim long dispela de, em yupela i laikim long sevim.\n\n9 Nau sapos wanpela man i laikim long sevim God, em i laik bilong em, o olsem, sapos em i bilip long God, em i laik bilong em long sevim God, tasol sapos em i no bilip long God, nogat lo bai mekim save long em.\n\n10 Tasol, sapos em i kilim man, em bai idai olsem mekim save, na sapos em i stil em tu bai kisim mekim save, na sapos em i wokim pasin pamuk em tu bai kisim mekim save, ye, ol i bin kisim mekim save long olgeta long dispela pasin nogut.\n\n11 Long wanem, wanpela lo i bin stap we ol man i bin jasim ol rong bilong ol. Tasol, nogat lo i bin tambuim bilip bilong wanpela man, olsem na, wanpela man i bin mekim save long ol rong bilong em tasol, na olgeta man ol i bin i stap wankain bikos long dispela.\n\n12 Na dispela Birua bilong Krais, nem bilong em Koriho (na lo i no inap kisim em) i stat long autim toktok long ol pipol olsem Krais bai i no inap kam. Na em i bin autim toktok bilong em, olsem:\n\n13 O yupela ol i bin pasim i go daun wantaim wanpela giaman hop i nogat as, bilong wanem, yupela i putim hevi long yupela wantaim kain giaman samting? Bilong wanem, yupela i lukluk het long wanpela Krais? Long wanem, nogat wanpela man save long wanpela samting long kam long bihain taim.\n\n14 Lukim, ol dispela samting yupela kolim ol profesi, yupela tok ol holi profet ol i bin givim i kam daun, lukim, dispela ol giaman pasin long ol tumbuna papa bilong yupela.\n\n15 Yupela i bin save olsem ol dispela samting i tru olsem wanem? Lukim, yupela i no inap save long ol samting we yupela i no lukim, olsem na yupela i no inap save olsem wanpela Krais bai kam.\n\n16 Yupela lukluk het na tok olsem yupela lukim ol sin bilong yupela i raus. Tasol lukim, em i pawa bilong wanpela long long het, na dispela long long het bilong yupela i kam bikos long ol pasin bilong ol tumbuna papa bilong yupela, na dispela pasin em i lidim yupela go long bilip long ol samting we i no tru.\n\n17 Na em i bin autim planti kain samting long ol, na tokim ol olsem nogat antonmen bai wokim long ol sin bilong ol man, tasol em i strong bilong wanwan man long dispela laip i kamapim sindaun bilong em, olsem na em i save bilong wanwan man i mekim sindaun bilong em kamap gutpela, na wanwan man i win olsem long strong bilong em, na wanem samting wanpela man i wokim i no rong.\n\n18 Na em i bin autim toktok long ol olsem, na paulim bel bilong planti pipol, na mekim ol long apim het bilong ol long wokim pasin nogut, ye, na em i bin paulim planti meri na man long wokim pasin pamuk—na tokim ol olsem arere bilong man i save kamap taim em idai.\n\n19 Nau dispela man i bin go long graun bilong Jeson tu long autim ol dispela samting namel long ol pipol bilong Amon, ol i bin kamap ol pipol bilong Leman long wanpela taim bipo.\n\n20 Tasol, lukim, ol lain i gat moa save long winim planti lain bilong Nifai, long wanem, ol i kisim em, na pasim em, na karim em kam long Amon, em i hai pris bilong dispela ol pipol.\n\n21 Na em i kamap we em i bin tokim ol long rausim em long graun bilong Jeson. Na em i bin kam long graun bilong Gidion na i stat long autim toktok long ol tu, na em i no winim planti pipol, long wanem, ol pipol ol i bin kisim na pasim em na karim em go long hai pris na tu long het jas long graun.\n\n22 Na em i kamap we hai pris i bin askim em: Bilong wanem, yu go raun na bagarapim pasin bilong Bikpela? Bilong wanem yu lainim dispela ol pipol olsem Krais bai i no inap kam, na bagarapim amamas bilong ol? Bilong wanem, yu toktok long birua long olgeta profesi bilong ol holi profet?\n\n23 Nau Gidona i nem bilong hai pris. Na Koriho i tokim em: Bikos mi no lainim ol giaman pasin bilong tumbuna papa bilong yupela, na bikos mi no lainim dispela pipol long pasim ol go daun wantaim ol giaman odinens na ofa ol pris long taim bipo i bin kirapim, long kisim pawa na atoroti nating long ol pipol, long mekim ol i stap kanaka nating, olsem ol bai no inap apim het bilong ol, tasol long bringim ol go daun olsem long ol toktok bilong yupela.\n\n24 Yupela tok olsem dispela ol pipol i wanpela fri pipol. Lukim, mi tok ol i stap long kalabus. Yupela tok olsem ol dispela profesi long taim bipo i tru. Lukim, mi tok olsem yupela i no save olsem ol profesi i tru.\n\n25 Yupela tok olsem dispela ol pipol em ol pipol bilong rong na pundaun, bikos wanpela tumbuna papa bilong ol i bin brukim lo. Lukim, mi tok olsem pikinini i no save kisim hevi bikos long rong bilong ol papa na mama bilong em.\n\n26 Na tu yupela tok olsem Krais bai kam. Tasol lukim, mi tok olsem yupela i no save olsem Krais bai kam. Na tu yupela tok olsem em bai idai bikos long sin bilong graun—\n\n27 Olsem na yupela paulim dispela ol pipol long bihainim ol giaman pasin long ol tumbuna papa bilong yupela, na long bihainim laik bilong yupela, na yupela i pasim ol go daun wankain olsem ol i stap long kalabus, olsem yupela bai i stap long gutpela sindaun wantaim wok i wokim long han bilong ol, olsem ol bai no inap lukluk antap wantaim smatpela pasin, na olsem ol bai no inap yusim rait na pawa bilong ol.\n\n28 Ye, ol i poret long yusim samting bilong ol yet, nogut ol i mekim ol pris bilong ol kros, ol i save putim hevi long ol long laik bilong ol, na long mekim ol bilip long ol pasin, na ol driman, na ol laik na ol visen wantaim ol giaman tokhait bilong ol, olsem ol bai sapos ol i no bihainim toktok bilong ol, krosim sampela man ol i no bin save bipo, em ol i tok God—wanpela man em ol i no bin lukim o save bipo, em i no bin i stap o bai i no inap i stap.\n\n29 Nau taim hai pris na het jas i bin lukim olsem em i bin kamapim belhat bilong em, ye, taim ol i lukim olsem em bai tok nogut long God, ol i les long bekim toktok bilong em, tasol ol i bin tokim ol pipol long pasim em, na givim em long han bilong ol ofisa, na salim em i go long graun bilong Jarahemla, olsem ol bai kisim em kam long Alma na long het jas em i gavana bilong olgeta graun.\n\n30 Na em i kamap we, taim ol i kisim em kam long Alma na long het jas, em i bin wokim wankain olsem em i bin wok long graun bilong Gidion, ye, em i bin wok yet long tok nogut.\n\n31 Na em i bin bikmaus long toktok long Alma, na tok nogut long ol pris na tisa, na kotim ol olsem ol i paulim ol pipol long bihainim pasin nogut bilong ol tumbuna papa bilong ol, bikos ol i save i stap long gutpela sindaun long hat wok bilong ol pipol.\n\n32 Nau Alma i tokim em: Yu save olsem mipela i no save mekim sindaun bilong mipela kamap gutpela long hat wok bilong dispela ol pipol, bikos lukim mi save wok, tru tumas long stat long rul bilong ol jas i go inap long nau, wantaim han bilong mi yet long sapotim mi yet, tru tumas long planti taim mi bin wokabaut raunabaut long graun long autim toktok bilong God long ol pipol bilong mi.\n\n33 Na tru tumas mi save wok long sios, na mi no save kisim wanpela sinain long wok bilong mi, na ol wanwok bilong mi long sios, ol i save wokim wankain, tasol long jasmen-sia we mipela kisim pe long taim bilong mipela olsem lo i tok.\n\n34 Na nau, sapos mipela i no kisim wanpela samting long wok bilong mipela long sios, wanem gutpela samting mipela i save kisim long wok bilong mipela long sios, tasol long autim trupela toktok, olsem mipela bai amamas wantaim ol lain brata bilong mipela ol i amamas?\n\n35 Olsem na, bilong wanem yu tok olsem mipela i autim toktok long dispela ol pipol long kisim gutpela sindaun, taim yu, yu yet, i save olsem mipela i no kisim gutpela samting? Na nau, yu bilip olsem mipela i save paulim dispela ol pipol, we dispela paul pasin i save mekim ol kisim kain amamas insait long bel bilong ol?\n\n36 Na Koriho i bekim em, Ye.\n\n37 Na Alma i askim em: Yu bilip olsem God i stap?\n\n38 Na em bekim, Nogat.\n\n39 Nau Alma i askim em: Inap yu tok nogat gen olsem God i stap, na tu tok nogat long Krais? Long wanem, lukim, mi tokim yu, mi save God i stap, na tu olsem Krais bai kam.\n\n40 Na nau, yu sanap long wanem as long tok olsem God i no i stap, o olsem Krais bai i no inap kam? Mi tokim yu olsem yu nogat wanpela as long sanap, tasol long toktok bilong yu tasol.\n\n41 Tasol, lukim, mi gat olgeta samting long witnes olsem ol dispela samting i tru, na yu tu gat olgeta samting long witnes long yu olsem ol i tru, na inap yu tok nogat long ol? Yu bilip olsem ol dispela samting i tru?\n\n42 Lukim, mi, save olsem yu bilip, tasol wanpela giaman spirit i yusim yu, na yu bin tok nogat long Spirit bilong God olsem em bai no inap i stap wantaim yu, tasol pawa bilong tewel i winim yu, na em i yusim yu long laik bilong em, na wokim kain kain pasin olsem em bai bagarapim ol lain pikinini bilong God.\n\n43 Na nau Koriho i tokim Alma: Sapos yu soim mi wanpela mak, inap long mi bilip olsem God i stap, ye, soim mi olsem em i gat pawa, na mi bai bilip long tru long ol toktok bilong yu.\n\n44 Tasol Alma i tokim em: Yu bin lukim ol mak bilong God planti taim, olsem na inap yu traim God bilong yu? Inap yu tok, Soim mi wanpela mak, taim olgeta long dispela lain brata bilong yu wantaim olgeta holi profet i witnes long yu? Ol skripsa i stap long ai bilong yu, ye, na olgeta samting i soim olsem God i stap, ye, tru tumas, graun wantaim olgeta samting we i stap long pes bilong graun, ye, na i go raun bilong graun, na tu olgeta sta i go raun long rot bilong ol i save witnes olsem wanpela Nambawan tru Krieta i stap.\n\n45 Tasol yu go nabaut, paulim bel bilong dispela ol pipol, na tokaut long ol olsem God i no i stap? Tasol inap yu tok nogat long olgeta long dispela witnes? Na em i bekim: Ye, mi bai tok nogat, sapos yupela i no soim long mi wanpela mak.\n\n46 Na nau em i kamap we Alma i tokim em: Lukim, mi sore bikos yu kamapim belhat bilong yu, ye, inap long yu strong yet long les long spirit bilong toktru, olsem sol bilong yu bai bagarap.\n\n47 Tasol lukim, em i moa beta olsem yu bai lusim sol bilong yu, na long yu long bringim planti sol i go daun long kisim bagarap wantaim giaman na gris toktok bilong yu, olsem na sapos yu tok nogat gen, lukim God bai paitim yu, olsem yu bai kamap maus pas, olsem yu bai no moa opim maus bilong yu, olsem yu bai no moa paulim dispela ol pipol.\n\n48 Nau Koriho i tokim em: Mi no tok nogat olsem God i stap, tasol mi no bilip olsem God i stap, na tu mi tok olsem yupela i no save olsem God i stap, na mi bai bilip, sapos yupela i soim mi wanpela mak.\n\n49 Nau Alma i tokim em: Mi bai givim dispela olsem wanpela mak long yu, olsem yu bai kamap maus pas olsem mi tok, na mi tok, yu bai kamap maus pas long nem bilong God, inap long yu bai no moa tok.\n\n50 Nau taim Alma i autim ol dispela toktok, Koriho i kamap maus pas, inap long em i no toktok olsem Alma i bin tok.\n\n51 Na nau taim het jas i lukim dispela, em i putim han bilong em go aut na rait long Koriho, olsem: Yu bilip long pawa bilong God? Long em yu bin laikim Alma long soim mak bilong em? Yu laikim olsem em bai givim pen long ol narapela lain, long soim wanpela mak long yu? Lukim, em i bin soim long yu wanpela mak, na nau inap yu bai tok pait moa yet?\n\n52 Na Koriho i putim han bilong em go aut na raitim olsem: Mi save olsem maus bilong mi i pas, bikos mi no inap toktok, na mi save olsem em i no wanpela samting tasol em i pawa bilong God ken bringim dispela samting kamap long mi, ye, na mi bin save olgeta taim olsem God i stap.\n\n53 Tasol lukim, tewel i bin paulim mi, long wanem, em i bin kam long mi olsem wanpela ensel, na tokim mi: Go na kisim dispela ol pipol bek, bikos olgeta i paul long bihainim wanpela God em i no bin save bipo. Na em i bin tokim mi: God i no i stap, ye, na em i bin lainim mi wanem mi bai toktok. Na mi bin lainim ol toktok bilong em, na mi bin lainim ol bikos ol toktok i gutpela long tingting long laik bilong skin, na mi bin lainim ol, tru tumas i go inap long ol samting mi lainim i kamap tru, na mi bin bilip olsem ol i tru, na mi bin strong long tok nogat long trupela toktok bikos long dispela, i go inap long mi bringim bikpela kes kamap long mi.\n\n54 Nau taim em i pinisim dispela toktok, em i bin askim Alma gut tru olsem em bai beten long God, inap long kes bai rausim long em.\n\n55 Tasol Alma i tokim em: Sapos dispela kes rausim long yu, yu bai paulim bel bilong dispela ol pipol gen, olsem na, larim Bikpela long wokim wanem em i laikim long wok wantaim yu.\n\n56 Na em i kamap we kes i no bin rausim long Koriho, tasol em i bin tromoi go ausait, na em i bin go long wanpela haus i go long narapela long askim long kisim kaikai bilong em.\n\n57 Nau nius long wanem i bin kamap long Koriho ol i bin salim hariap tru long olgeta hap long graun, ye, het jas i bin salim tok save i go long olgeta pipol long graun, na tokim ol lain ol i bilip long toktok bilong Koriho olsem ol i mas tanim bel hariap tru, nogut wankain jasmen bai kamap long ol.\n\n58 Na em i kamap we olgeta i bin bilip long pasin nogut bilong Koriho, olsem na olgeta lain i bin tanim bel gen long Bikpela, na dispela pasin bin rausim olgeta kain kain pasin nogut Koriho i bin kirapim. Na Koriho i bin go long wanpela haus i go long narapela long askim long kisim kaikai long sapotim em yet.\n\n59 Na em i kamap we taim em i go namel long ol pipol, ye, namel long wanpela pipol husat i bin bruk long ol pipol bilong Nifai na kolim ol yet ol pipol bilong Joram, bikos wanpela man nem bilong em Joram i hetman bilong ol—na taim em i go namel long ol, lukim, ol pipol i bin kalap long em na kurungutim em i go inap long em idai.\n\n60 Olsem na yumi lukim arere bilong man em i bin bagarapim ol pasin bilong Bikpela, olsem na yumi lukim olsem tewel bai i no inap sapotim ol lain pikinini bilong em long las de, tasol em i save pulim ol i go daun long hel hariap tru.\n\n", "alma 31": "[center][font_size=26]Sapta 31[/font_size][/center]\n\n[i]Alma i lidim wanpela misin long kisim bek ol lain bilong Joram ol i bin apostais—Ol lain bilong Joram ol i tok nogat long Krais, ol i bilip long giaman tingting bilong makim, na lotu wantaim wankain beten—Ol misinari ol i pulap wantaim Holi Spirit—Amamas bilong ol long Krais i winim pen bilong ol. Klostu 74 krismas bipo Krais.[/i]\n\n1 Nau em i kamap we bihain long idai bilong Koriho, Alma i bin kisim nius olsem ol lain bilong Joram i paulim ol pasin bilong Bikpela, na olsem Joram, husat i het man bilong ol i winim bel bilong ol pipol long baut daun long ol maus pas god-giaman, na bel bilong Alma i stat long hevi bikos long pasin nogut bilong ol pipol.\n\n2 Long wanem, Alma i bin sore nogut tru long save long pasin nogut namel long ol pipol bilong em, olsem na bel bilong em i bin sore nogut tru bikos ol lain bilong Joram i bin bruk i go awe long ol lain bilong Nifai.\n\n3 Nau ol lain bilong Joram i bin bung wantaim ol yet long wanpela graun ol i kolim Antionum, na dispela graun i stap hap long is long graun bilong Jarahemla, klostu long arere long nambis, long hap long saut long graun bilong Jeson, na graun bilong Jeson tu i stap long arere long ples we nogat man i stap long hap long saut, na dispela ples we nogat man i stap i pulap long ol lain bilong Leman.\n\n4 Nau ol lain bilong Nifai i bin poret nogut tru, nogut ol lain bilong Joram bai poromanim ol lain bilong Leman, na olsem dispela bai mekim ol lain bilong Nifai long lusim planti lain bilong ol.\n\n5 Na nau, bikos autim toktok bilong God i save lidim ol pipol long wokim dispela samting i stretpela—ye, em i gat moa pawa long senisim ol pipol we naip bilong pait i no inap wokim, o wanpela samting, kain olsem i bin wokim long ol bipo—olsem na Alma i bin ting olsem em i gutpela long traim pawa bilong toktok bilong God.\n\n6 Olsem na em i bin kisim Amon, Eron wantaim Omna, na lusim Himnai long sios long Jarahemla; tasol em i bin kisim ol tripela wantaim em, na tu Amulek wantaim Sisrom i bin i stap long Melek, na em i bin kisim ol tupela pikinini man bilong em wantaim.\n\n7 Nau em i no kisim nambawan pikinini man, nem bilong em Hilaman wantaim em, tasol em i bin kisim Siblon na Korienton na go wantaim ol namel long ol lain bilong Joram long autim toktok bilong God long ol.\n\n8 Nau ol lain bilong Joram i bin bruk long ol lain bilong Nifai, olsem na ol i bin harim toktok bilong God i bin autim long ol bipo.\n\n9 Tasol ol i bin paul nogut tru, long wanem, ol i no bihainim ol lo wantaim liklik lo bilong God, olsem long lo bilong Moses.\n\n10 Na tu ol i no bihainim lo long mekim ol ofa long sios, na beten na tok tenkyu long God olgeta de, olsem ol bai no inap pundaun long taim long traim.\n\n11 Ye, long katim sot, ol i bin paulim ol pasin bilong Bikpela long planti rot bilong lotu, olsem na, Alma wantaim lain brata bilong em i bin go long graun bilong Antionum long autim toktok bilong God long ol, bikos long dispela.\n\n12 Nau, taim ol i kam long graun, lukim, ol i kirap nogut long painim olsem ol lain bilong Joram i bin wokim ol sinagog, na ol i bung wantaim ol yet long wanpela de long wik, ol i kolim de bilong Bikpela, na ol i lotu long kain pasin Alma wantaim ol lain brata bilong em i no bin save bipo;\n\n13 Long wanem, ol i bin sanapim wanpela ples namel tru long sinagog bilong ol, wanpela ples long sanap, na dispela ples i antap long abrusim het, na wanpela man tasol ken go antap long dispela ples sanap.\n\n14 Olsem na, husat man i laik long lotu mas i go na sanap antap long dispela ples, na taitim ol han bilong em antap long heven, na bikmaus na singaut olsem:\n\n15 Holi, holi God, mipela bilip olsem yu em God, na mipela bilip olsem yu em holi, na olsem yu bin i stap wanpela spirit, na olsem yu bai i stap spirit oltaim.\n\n16 Holi God, mipela bilip olsem mipela i bin bruk kamaut long ol lain brata bilong mipela, na mipela i no bilip long pasin bilong ol lain brata bilong mipela, na bin sutim i kam daun bikos het bilong ol lain tumbuna papa bilong ol i wankain olsem het bilong ol pikinini, tasol mipela bilip olsem yu bin makim mipela long kamap holi pikinini bilong yu, na tu yu bin soim mipela olsem Krais bai no inap kam.\n\n17 Tasol, yu em wankain asde, tude na oltaim, na yu bin makim mipela olsem mipela tasol bai kisim selvesen, na yu bin makim olgeta pipol raun long mipela long tromoi go daun long hel long belhat bilong yu, na mipela i tenkim yu, O God, long dispela holi pasin, na tu mipela tenkim yu olsem yu bin makim mipela, olsem ol lain brata bilong mipela bai no inap paulim mipela wantaim ol giaman pasin bilong ol, na dispela giaman pasin i save pasim ol go daun long bilip long Krais, na dispela pasin i save paulim bel bilong ol longwe long yu, God bilong mipela.\n\n18 Na gen mipela tok tenkyu long yu, O God, olsem yu bin makim mipela long kamap wanpela holi pipol. Amen.\n\n19 Nau em i kamap we bihain Alma wantaim ol lain brata na ol pikinini man bilong em harim ol dispela beten, ol i kirap nogut tru.\n\n20 Long wanem, lukim, wanwan man i bin go antap na autim wankain beten.\n\n21 Nau ol i bin kolim dispela ples Rameumtom, na tok klia long em i holi ples sanap.\n\n22 Nau, wanwan man i bin sanap long dispela ples sanap, na mekim wankain beten long God, tenkim God bilong ol olsem em i bin makim ol, na olsem em i no bin paulim ol long bihainim pasin long ol lain brata bilong ol, na olsem bel bilong ol i no bin paul long bilip long ol samting long kam long bihain taim, we ol i no bin save bipo.\n\n23 Nau, bihain olgeta pipol i bin mekim dispela wankain beten, ol i go bek long haus bilong ol, na i no autim wanpela toktok long God bilong ol gen, i go inap long taim ol i bungim wantaim ol yet gen long dispela holi ples sanap, long mekim wankain beten bilong ol.\n\n24 Nau Alma i bin sore taim em i lukim dispela, long wanem, em i bin lukim olsem ol lain i wanpela nogut na paul pipol, ye, em i bin lukim olsem ol i bin putim bel bilong ol long gol, na long silva na long olgeta kainkain naispela samting.\n\n25 Ye, na tu em i bin lukim olsem ol i bin apim ol yet long wokim hambak pasin bilong ol.\n\n26 Na em i bin singaut long beten long heven olsem: O, hamas taim, O Bikpela, bai yu larim ol wokman bilong yu long i stap daun bilo long skin, long lukim kain pasin nogut namel long lain pikinini bilong ol man?\n\n27 Lukim, O God, ol i singaut long yu, tasol bel bilong ol i solap long hambak pasin bilong ol. Lukim, O God, ol i singaut long yu wantaim maus bilong ol, tasol ol i apim ol yet nogut tru wantaim ol samting nating long graun.\n\n28 Lukim, O God bilong mi, long ol klos kostim planti moni bilong ol, na long ol liklik ring bilong ol, na long ol liklik samting long bilas bilong ol, na long ol samting long bilas bilong ol i bin wokim wantaim gol, na long olgeta samting i dia tumas bilong ol i bin wokim wantaim gol, na lukim, ol i putim bel bilong ol long ol dispela samting, tasol ol i singaut long yu na tok—Mipela tenkim yu, O God, bikos yu bin makim mipela long kamap ol pipol bilong yu, tasol ol narapela pipol bai idai.\n\n29 Ye, na ol i tok olsem yu bin soim long ol olsem Krais bai no inap kam.\n\n30 O God Bikpela, hamas taim yu bai larim kain pasin nogut na giaman pasin long kamap namel long dispela pipol? O Bikpela, inap yu bai givim mi strong olsem mi bai kamap strong long ol malumalum bilong mi? Bikos mi malumalum, na kain pasin nogut namel long dispela pipol i givim pen long sol bilong mi.\n\n31 O Bikpela, bel bilong mi i sore nogut tru, inap yu bai givim bel isi long sol bilong mi long Krais. O Bikpela, inap yu bai givim mi strong olsem mi bai i stap strong long kisim ol dispela pen i kam long mi, bikos long pasin nogut bilong dispela pipol.\n\n32 O Bikpela, inap yu bai givim bel isi long sol bilong mi, na givim long mi na ol wokman bilong mi ol i stap wantaim mi long kamapim gutpela wok tru—Ye, Amon, Eron, Omna, Amulek, Sisrom wantaim ol tupela pikinini man bilong mi—ye, inap yu bai givim bel isi long olgeta, O Bikpela. Ye, inap yu bai givim bel isi long ol long Krais.\n\n33 Inap yu bai givim long ol olsem ol bai kisim strong, olsem ol bai kisim pen bilong ol, na dispela bai kamap long ol bikos long pasin nogut bilong dispela pipol.\n\n34 O Bikpela, inap yu bai givim pawa long mipela olsem mipela bai kamapim gutpela wok tru long bringim ol gen long yu long Krais.\n\n35 Lukim, O Bikpela, sol bilong ol i dia tumas, na planti long ol i ol lain brata bilong mipela, olsem na, givim long mipela, O Bikpela, pawa wantaim bikpela save inap long mipela bai bringim ol dispela, lain brata bilong mipela, gen long yu.\n\n36 Nau em i kamap we taim Alma i autim ol dispela toktok, em i putim han antap long het bilong olgeta lain ol i bin stap wantaim em. Na lukim, Holi Spirit i bin kam long ol taim Alma i paitim han antap long ol.\n\n37 Na bihain long dispela, ol i bin bruk na go long wanwan rot, na ol i no bin tingim long kaikai, o wara o long klos.\n\n38 Na Bikpela i bin lukautim ol, olsem ol i no hangre, o nek drai, ye, na tu em i bin givim long ol strong olsem ol bai no inap kisim ol kainkain pen, tasol amamas bilong Krais i bin winim ol pen bilong ol. Nau dispela i bin kamap olsem long beten bilong Alma, bikos em i bin beten wantaim bilip.\n\n", "alma 32": "[center][font_size=26]Sapta 32[/font_size][/center]\n\n[i]Alma i lainim ol pua lain em pen i bin daunim bel bilong ol—Bilip i hop long samting i tru, tasol i no bin lukim—Alma i tokaut olsem ol ensel i save minista long ol man, ol meri na ol pikinini—Alma i skelim toktok bilong God wankain olsem pikinini diwai—Toktok bilong God mas planim na lukautim—Bihain long em mas kamap bikpela diwai we ol pipol bai kisim prut bilong laip oltaim oltaim. Klostu 74 krismas bipo Krais.[/i]\n\n1 Na em i kamap we ol i bin go het, na i stat long autim toktok bilong God long ol pipol, na ol i bin go insait long sinagog bilong ol, na haus bilong ol, ye, na tru tumas ol i bin autim toktok long arere long rot bilong ol.\n\n2 Na em i kamap we, ol i stat long kamapim gutpela wok tru namel long ol pua pipol bihain ol i bin wok hat nogut tru namel long ol, long wanem, lukim, ol i bin tromoi go ausait long ol sinagog bikos long klos nogut bilong ol—\n\n3 Olsem na ol i bin tambu long go insait long ol sinagog bilong ol long lotu long God, bikos ol lain brata bilong ol i bin ting olsem ol i doti, olsem na ol lain i pua, ye, ol lain brata bilong ol i bin ting olsem ol i doti, olsem na, ol lain i pua olsem long ol samting bilong graun, na tu ol i bin pua long bel.\n\n4 Nau taim Alma i lainim na autim toktok long ol pipol long liklik maunten Onaida, bikpela namba tru long ol pipol ol i bin kam long em, ol lain em ol mipela bin toktok, we ol i pua long bel, bikos ol i nogat samting bilong graun.\n\n5 Na ol i kam long Alma, na wanpela man husat i bikman namel long ol i askim em: Lukim, mipela bai mekim wanen long ol lain brata bilong mi, long wanem, olgeta man i nogut tok long ol bikos ol i nogat samting, ye, na ol pris i strong tumas long tok nogut long ol, long wanem, ol i bin tromoi go ausait long ol sinagog bilong mipela, mipela i bin wok hat nogut tru wantaim han bilong mipela long wokim, na ol i tromoim mipela go aut bikos mipela i pua lain stret, na mipela i nogat ples long lotu long God bilong mipela, na lukim, mipela bai mekim wanem?\n\n6 Na nau taim Alma i harim dispela, em i tanim raun, na putim pes bilong em i go long em hariap tru, na lukluk wantaim traipela amamas tru, bikos em i lukim olsem pen bilong ol i bin daunim ol trutru, na olsem ol i redi long harim toktok.\n\n7 Olsem na em i no moa toktok long ol narapela pipol, tasol em i bin taitim han bilong em go aut, na singaut long ol lain we em i bin putim ai bilong em go, ol i bin tanim bel trutru, na tokim ol:\n\n8 Mi lukim olsem yupela i daunim bel bilong yupela, na sapos yupela i olsem, bles yu.\n\n9 Lukim, brata bilong yupela i tok, Mipela bai mekim wanem?–-bikos mipela bin tromoi go ausait long ol sinagog bilong mipela, na mipela bai no inap lotu long God bilong mipela.\n\n10 Lukim mi tokim yupela, yupela ting olsem yupela ken lotu long God insait long sinagog bilong yupela tasol?\n\n11 Na tu, mi bai askim, yu ting olsem yu ken lotu long God wanpela wik tasol?\n\n12 Mi tokim yupela, em i gutpela olsem yupela i bin tromoi go aut long ol sinagog bilong yupela, olsem yupela bai daunim yupela yet, na long kisim bikpela save, long wanem, i gat as olsem yupela mas lainim bikpela save, long wanem, bikos yupela i bin tromoi go ausait, na ol lain brata bilong yupela i bin tok nogut long yupela bikos yupela i nogat samting, olsem na yupela i bin daunim bel bilong yupela, long wanem, i gat as olsem yupela mas daunim bel bilong yupela.\n\n13 Na nau, bikos ol dispela samting i mekim yupela long daunim bel, bles yu, long wanem, man sapos ol samting kain olsem i mekim em long daunim bel, em i traim long tanim bel sampela taim, na nau tru tumas, husat man i tanim bel bai kisim marimari, na man em i kisim marimari na i stap strong i go long arere bai kisim selvesen.\n\n14 Na nau, olsem mi tokim yupela, bikos ol dispela samting i bin mekim yupela long daunim bel, bles yu na yupela no ken ting olsem ol lain ol i bin daunim bel trutru gat moa blesin bikos long toktok bilong God?\n\n15 Ye, man em i daunim em yet trutru, na tanim bel long sin bilong em, na i stap strong i go long arere, dispela man bai kisim blesin—ye, blesin bilong em bai abrusim blesin bilong man em i daunim bel bilong em bikos em i nogat samting.\n\n16 Olsem na God bai blesim ol lain ol i daunim bel ol yet, na i no narapela man strongim ol long daunim bel, o olsem Bikpela bai blesim man em i bilip long toktok bilong God, na i no kamapim belhat bilong em long kisim baptisim, ye, ol lain em ol narapela lain o ol samting ol i no strongim long save long toktok bilong God.\n\n17 Ye, planti manmeri i save tok: Mipela bai save tru na bilip, sapos yu soim long mipela wanpela mak bilong heven.\n\n18 Nau, mi askim, dispela i bilip? Lukim, mi tokim yupela, Nogat, long wanem, sapos wanpela man i save long wanpela samting, em i nogat as long em long bilip, bikos em i save pinis.\n\n19 Na nau, kes bilong man em i save long laik bilong God tasol les long wokim, i moa long winim kes bilong man em i bilip tasol o gat save long as long bilip, tasol em i pundaun bikos em i brukim lo.\n\n20 Nau yupela mas jasim long dispela samting. Lukim, mi tokim yupela, olsem i gat wanpela samting long wanpela han na narapela samting long narapela han, na wanwan man bai kisim olsem long wok bilong em.\n\n21 Na nau olsem mi bin toktok long bilip—bilip i no long save gut tru long ol samting, olsem na, sapos yupela gat bilip, yupela hop long samting i tru, tasol i no bin lukim bipo.\n\n22 Na nau, lukim, mi tokim yupela, na mi laikim olsem yupela mas tingim, olsem God i marimari long olgeta ol i bilip long nem bilong em, olsem na, em i laikim olsem yupela mas bilip long toktok bilong em long nambawan ples.\n\n23 Na nau, em i save givim toktok bilong em long ol ensel long givim long ol man, ye, i no long ol man tasol, tasol long ol meri tu. Nau i no dispela tasol, ol liklik pikinini i save kisim ol toktok planti taim, na dispela save mekim ol bikpela save man, na save man long kirap nogut.\n\n24 Na nau, ol lain brata bilong mi, olsem yupela i bin laik save long mi wanem yupela bai wokim bikos long pen bilong yupela na bikos yupela ol i bin tromoi yupela go ausait—nau mi no laikim yupela long ting olsem mi laik jasim yupela long ol samting i tru tasol—\n\n25 Long wanem, mi no min olsem yupela olgeta bin daunim yupela yet bikos yupela i nogat samting, long wanem, mi bilip trutru olsem planti namel long yupela ken daunim yupela yet long wanem hevi yupela bai pesim.\n\n26 Nau, olsem mi toktok long bilip—olsem em i no samting yu bin save gut bipo tru—na ol toktok bilong mi i wankain. Yupela i no inap save olsem ol toktok bilong mi i tru long nambawan taim, na wankain olsem long bilip we em i no samting yu bin save gut bipo tru, tasol em i tru.\n\n27 Tasol, lukim, sapos yupela bai kirap na strongim olgeta strong long sol bilong yupela, na traim ol toktok bilong mi, na bilip liklik, ye, inap yupela i no inap wokim planti samting tasol long bilip tasol, na larim dispela laik wok insait long yupela, i go inap long yupela bilip we yupela ken givim ples long liklik toktok bilong mi insait long bel bilong yupela.\n\n28 Nau, mipela ken skelim toktok wankain olsem pikinini diwai. Nau, sapos yupela givim ples, olsem wanpela pikinini diwai bai planim long bel bilong yupela, lukim, sapos em i wanpela trutru pikinini diwai o wanpela gutpela pikinini diwai, sapos yupela i no inap tromoim go ausait bikos yupela i no bilip, olsem yupela bai i no inap les long Spirit bilong Bikpela, lukim, em bai i stat long solap insait long bros bilong yupela, na taim yupela pilim ol dispela i solap, yupela bai i stat long tok insait long yupela olsem—I luk olsem dispela i wanpela gutpela pikinini diwai, o olsem toktok i gutpela, long wanem, em i stat long mekim sol bilong mi kamap bikpela, ye, em i stat long mekim save bilong mi i kamap bikpela, ye, em i stat long kamap gutpela long mi.\n\n29 Nau, lukim, dispela bai i no inap mekim bilip bilong yupela kamap bikpela? Mi tokim yupela, ye, tasol gutpela save i no kamap bikpela yet.\n\n30 Tasol lukim, taim pikinini diwai i solap, na putim kru i go antap na i stat long kamap bikpela pastaim, yupela mas tok olsem pikinini diwai i gutpela, long wanem, em i solap, na putim kru i go antap, na i stat long kamap bikpela. Na nau, lukim, inap dispela bai strongim bilip bilong yupela? Ye, em bai strongim bilip bilong yupela: bikos yupela bai tok mi save olsem dispela i wanpela gutpela pikinini diwai, long wanem, lukim em i putim kru i go antap na i stat long kamap bikpela.\n\n31 Na nau, lukim, yupela i save gut tru olsem dispela i wanpela gutpela pikinini diwai? Mi tokim yupela, Ye; bikos wanwan pikinini diwai i save karim pikinini wankain olsem em yet.\n\n32 Olsem na, sapos wanpela pikinini diwai i kamap bikpela em i gutpela, tasol sapos em i no kamap bikpela, lukim em i no gutpela, olsem na em bai tromoi i go aut.\n\n33 Na nau, lukim, bikos yupela i bin traim, na planim pikinini diwai, na em i solap, na putim kru i go antap, na i stat long kamap bikpela, yupela mas save olsem pikinini diwai i gutpela.\n\n34 Na nau, lukim, save bilong yu i kamap gutpela tru? Ye, save bilong yu i kamap gutpela tru long dispela samting, na bilip bilong yu i kamap strong, na dispela bikos yu save, long wanem, yu save olsem toktok i solap long sol bilong yupela, na tu yupela i save olsem em i putim kru i go antap, olsem save bilong yupela wantaim tingting bilong yupela i stat long kamap bikpela.\n\n35 Olsem na, dispela i no tru? Mi tokim yupela, Ye, bikos em i lait, na wanem samting i lait, i gutpela, bikos yu ken save stret, olsem na yu mas save olsem em i gutpela, na nau lukim, bihain yupela bin traim dispela lait, inap save bilong yupela bai kamap gutpela tru?\n\n36 Lukim, mi tokim yupela, Nogat; na tu yupela no ken putim bilip bilong yupela long ausait, long wanem, yupela i bin yusim bilip bilong yupela long planim pikinini diwai tasol, olsem yupela mas traim long save sapos pikinini diwai i gutpela.\n\n37 Na lukim, taim diwai i stat long kamap bikpela, yupela bai tok: Yumi mas lukautim em gutpela tru, olsem as bilong em bai kamap, na kamap bikpela na karim prut long mipela. Na nau, lukim, sapos yupela lukautim em gut tru, as bilong em bai kamap, na karim prut.\n\n38 Tasol sapos yupela i no lukautim diwai, na i no tingim long givim kaikai, lukim, wanpela as bilong em bai no inap kamap, na taim tuhat san i kamap na kukim, em bai idai bikos em i nogat as, na bai yu rausim na tromoim em i go aut.\n\n39 Nau, dispela i bin kamap i no min olsem pikinini diwai i no gutpela, na tu i no min olsem pikinini bilong em i nogut, tasol em i olsem graun bilong yupela i nogut, olsem yupela i no givim kaikai long diwai, olsem na yupela i no inap kisim prut bilong em.\n\n40 Olsem na, sapos yupela i no lukautim toktok, na lukluk het wantaim ai bilong bilip long prut bilong em, yupela bai no inap kisim prut long diwai bilong laip.\n\n41 Tasol sapos yupela bai strong nogut tru long lukautim toktok, ye, givim kaikai long diwai taim em i stat long kamap bikpela olsem long strongim bilip bilong yupela, na no save long kros kwik, na lukluk het long prut bilong em, as bilong em bai kamap, na lukim em bai kamap wanpela bikpela diwai bilong laip oltaim oltaim.\n\n42 Na bikos long strong na bilip bilong yupela long givim kaikai long toktok, olsem as bilong em bai kamap, lukim, yupela bai klostu kisim prut bilong em, na dispela prut, i dia tru, i swit moa long winim olgeta samting i swit, na waitpela bilong em i winim olgeta samting i waitpela, ye, na klinpela bilong em i winim olgeta samting i klinpela, na yupela bai kaikai dispela prut i go inap long yupela bai pulap, olsem yupela bai no inap hangre na nek drai.\n\n43 Olsem na, ol lain brata bilong mi, yupela bai kisim pe long bilip na strong bilong yupela, na wetim long diwai long karim prut bilong yupela.\n\n", "alma 33": "[center][font_size=26]Sapta 33[/font_size][/center]\n\n[i]Jinos i bin lainim olsem ol man mas beten na lotu long olgeta hap, na olsem God i no save larim ol jasmen long kam bikos long Pikinini man—Jinok i bin lainim olsem God i save marimari bikos long Pikinini man—Moses i bin apim long ples we nogat man i stap wanpela piksa long Pikinini man bilong God. Klostu 74 krismas bipo Krais.[/i]\n\n1 Nau bihain long Alma i bin autim ol dispela toktok, ol pipol i laikim long save long em sapos ol bai bilip long wanpela God, inap long ol bai kisim dispela prut em i bin toktok, o ol bai planim pikinini diwai olsem wanem, o toktok em i bin autim olsem ol mas planim dispela pikinini diwai long bel bilong ol, o ol bai i stat long yusim bilip bilong ol olsem wanem.\n\n2 Na Alma i bin tokim ol: Lukim, yupela i tok olsem yupela i nogat rot lotu long God bilong yupela bikos yupela i bin tromoi go aut long ol sinagog bilong yupela. Tasol, lukim, mi tokim yupela, sapos yupela ting olsem yupela i nogat rot long lotu long God, yupela i rong nogut tru, na yupela i gat nid long painim ol skripsa, sapos yupela ting olsem ol skripsa i lainim yupela olsem, yupela i no save long ol.\n\n3 Yupela i bin ritim wanem Jinos, profet long taim bipo i bin toktok long beten o lotu?\n\n4 Long wanem, em i bin tok: Yu save marimari, O God, bikos yu bin harim beten bilong mi, tru tumas long taim mi bin i stap long ples we nogat man i stap, ye, yu bin marimari taim mi bin beten long ol lain husat i birua long mi, na yu bin tanim bel bilong ol long mi.\n\n5 Ye, O God, na yu bin marimari long mi taim mi bin singautim long yu long gaden bilong mi, taim mi bin singautim long yu long beten bilong mi, na yu bin harim mi.\n\n6 Na gen, O God, yu bin harim mi long beten bilong mi, taim mi bin go long haus bilong mi.\n\n7 Na yu bin harim long mi, taim mi bin go insait long rum bilong mi na beten long yu.\n\n8 Ye, yu save marimari long ol lain pikinini bilong yu taim ol i singautim long yu, long yu long harim na i no long ol man, na yu bai harim long ol.\n\n9 Ye, O God, yu bin marimari long mi, na harim long ol krai bilong mi namel long ol bung wantaim bilong yu.\n\n10 Ye, na tu yu bin harim long mi taim ol birua bilong mi bin rausim mi go ausait, na tok nogut long mi, ye, yu bin harim long ol krai bilong mi, na belhat wantaim ol birua bilong mi, na yu bin visitim ol long belhat bilong yu kwiktaim long bagarapim ol.\n\n11 Na yu bin harim long mi, bikos long ol pen bilong mi, na bikos long bilip bilong mi wantaim bel trutru, na yu bin wokim dispela bikos long Pikinini man bilong yu, yu bin marimari long mi, olsem na, mi bai singaut long yu long taim long olgeta pen bilong mi, long wanem, mi save amamas long yu, bikos yu bin rausim ol jasmen bilong yu long mi, bikos long Pikinini man bilong yu.\n\n12 Na nau Alma i bin askim ol: Yupela bilip long dispela ol skripsa we ol lain long taim bipo ol i bin raitim?\n\n13 Lukim, sapos yupela bilip, yupela mas bilip long wanem Jinos i bin toktok, long wanem, lukim, em i bin tok: Yu bin rausim ol jasmen bilong yu, bikos long Pikinini man bilong yu.\n\n14 Nau lukim, ol lain brata bilong mi, mi laik askim sapos yupela i bin ritim ol skripsa? Sapos yupela i bin ritim, bilong wanem yupela i no bilip long Pikinini man bilong God?\n\n15 Long wanem, ol skripsa i tok olsem i no Jinos tasol i bin toktok long ol dispela samting, tasol Jinok tu i bin toktok long ol dispela samting—\n\n16 Long wanem, lukim, em i bin tok: Yu belhat, O Bikpela, wantaim dispela ol pipol, bikos ol i no save long marimari bilong yu, yu bin givim long ol bikos long Pikinini man bilong yu.\n\n17 Na nau, ol lain brata bilong mi, yupela lukim olsem narapela nambatu profet long taim bipo i bin toktok long Pikinini man bilong God, na bikos ol pipol i les long harim ol toktok bilong em, ol i kilim em idai wantaim ston.\n\n18 Tasol lukim, i no dispela lain tasol i bin toktok long Pikinini man bilong God.\n\n19 Lukim, Moses i bin toktok long em, ye, na lukim wanpela piksa long em i bin apim long ples we nogat man i stap, olsem husat manmeri bai lukluk antap long em bai i stap laip. Na planti lain i bin lukluk long em na i stap laip.\n\n20 Tasol liklik namba long ol i bin save long tok klia long ol dispela samting, na dispela i bin kamap bikos ol pipol i bin kamapim belhat bilong ol. Tasol planti ol pipol i bin kamapim belhat bilong ol na ol i no lukluk, olsem na ol i bin idai. Nau as tru long ol i les long lukluk em bikos ol i no bilip olsem em bai mekim ol kamap orait.\n\n21 O ol lain brata bilong mi, sapos yupela ken tromoim ai bilong yupela tasol long kamap orait, inap yupela bai lukluk hariap tru, o inap yupela bai kamapim belhat bilong yupela olsem pegen, na kamap les lain, olsem yupela bai i no inap lukluk, inap long yupela bai idai?\n\n22 Sapos olsem, wo bai kamap long yupela, tasol sapos nogat, lukluk long em na i stat long bilip long Pikinini man bilong God, olsem em bai kam long kisim bek ol pipol bilong em, na olsem em bai kisim pen na idai long aton long sin bilong ol, na olsem em bai kirap gen long idai long kamapim kirap gen, olsem olgeta man bai sanap long pes bilong em long em bai jasim ol long laspela na jasmen de, olsem long wok bilong ol.\n\n23 Na nau, ol lain brata bilong mi, mi laikim olsem yupela mas planim dispela toktok insait long bel bilong yupela, na taim em i stat long solap, tru tumas givim kaikai long em wantaim bilip bilong yupela. Na lukim, em bai kamap diwai, na kamap bikpela insait long yu long bringim laip oltaim oltaim. Na pastaim long dispela, inap God i rausim ol hevi bilong yu long kamap isi, insait long amamas bilong Pikinini man. Na inap yupela ken wokim olgeta long dispela, sapos yupela i laikim. Amen.\n\n", "alma 34": "[center][font_size=26]Sapta 34[/font_size][/center]\n\n[i]Amulek i tokaut olsem toktok i stap insait long Krais long bringim selvesen—Olgeta manmeri bai idai sapos atonmen i no kamap—Olgeta lo bilong Moses i piksa long ofa bilong Pikinini man bilong God—Oltaim oltaim plen bilong kisim bek i sanap long bilip na tanim bel—Beten long kisim blesin long skin na long spirit—Dispela laip i taim long ol man long redi long bungim God—Wokim wok long kisim selvesen bilong yu wantaim pret long ai bilong God. Klostu 74 krismas bipo Krais.[/i]\n\n1 Na nau em i kamap we bihain long Alma pinisim ol dispela toktok long ol, em i sindaun long graun, na Amulek i kirap na i stat long lainim ol, olsem:\n\n2 Ol lain brata bilong mi, mi ting olsem em i no gutpela olsem yupela bai i stap kanaka long ol samting mi bin toktok olsem Krais bai kam, em i bin lainim long mipela olsem Pikinini man bilong God, ye, mi save olsem ol dispela samting i bin lainim long yupela planti taim pastaim long yupela bin bruk i go awe long mipela.\n\n3 Na olsem yupela i bin laikim long brata bilong mi, mi save lavim, olsem em bai soim long yupela wanem yupela mas wokim, bikos long ol pen bilong yupela, na em i bin toktok liklik long yupela long redim tingting bilong yupela, ye, na em i bin strongim gutpela toktok long yupela long holim pas wantaim bilip na strong long kisim pen—\n\n4 Ye, inap long yupela bai gat bikpela bilip wankain olsem long planim toktok insait long bel bilong yupela, olsem yupela bai traim long kisim gutpela bilong em.\n\n5 Na mipela i lukim olsem bikpela askim i stap long het bilong yupela sapos toktok i stap insait long Pikinini man bilong God o sapos Krais bai no inap kam.\n\n6 Na tu yupela i bin lukim brata bilong mi soim long yupela planti taim, olsem toktok i stap insait long Krais long bringim selvesen.\n\n7 Brata bilong mi bin soim ol toktok bilong Jinos olsem kisim bek i kamap insait long Pikinini man bilong God, na tu soim ol toktok bilong Jinok wantaim Moses, long soim olsem ol dispela samting i tru.\n\n8 Na nau, lukim, mi yet bai tokaut long yupela olsem ol dispela samting i tru. Lukim, mi tokim yupela olsem mi save Krais bai kam namel long ol lain pikinini bilong ol man, long kisim long em yet ol sin bilong ol pipol bilong em, na aton long ol sin bilong graun, long wanem, God Bikpela i tok olsem.\n\n9 Long wanem, i gat as olsem wanpela atonmen mas kamap, long wanem, olsem long bikpela plen tru bilong God Oltaim Oltaim, wanpela atonmen mas kamap, nogut olgeta manmeri bai idai stret, ye, olgeta i kamapim hatbel bilong ol, ye, olgeta manmeri i pundaun na paul, na mas idai sapos atonmen, i gat nid mas kamap.\n\n10 Long wanem, i gat as olsem bikpela na las ofa tru mas kamap, ye, i no long ofaim wanpela man, o animal, o wanpela kain pisin, long wanem, dispela ofa i no long ofaim man, tasol dispela ofa bai wanpela ofa oltaim oltaim i nogat arere.\n\n11 Nau nogat wanpela man i stap em i ken ofaim blut bilong em yet long aton long ol sin bilong narapela man. Nau, sapos wanpela man i kilim idai narapela man, lukim, inap lo bilong mipela we i stret, ken kisim laip bilong brata bilong em? Mi tokim yupela, Nogat.\n\n12 Tasol lo i laikim laip bilong man em i kilim, olsem na nogat wanpela atonmen i nogat arere i stap long rausim ol sin bilong graun.\n\n13 Olsem na, i gat as olsem bikpela na las ofa tru mas kamap, na pasin kapsaitim blut mas pinis olgeta, na lo bilong Moses bai kamap tru, ye, lo bilong Moses bai kamap tru olgeta, olgeta lo bilong Moses, na nogat wanpela liklik na liklik hap lo tru bai lus nating.\n\n14 Na lukim, dispela i olgeta tok klia bilong lo, olgeta liklik hap lo i soim bikpela na las ofa tru, na Pikinini man bilong God bai kamap dispela bikpela na las ofa tru, ye, wanpela ofa oltaim oltaim i nogat arere.\n\n15 Olsem na em bai bringim selvesen kam long olgeta lain ol bai bilip long nem bilong em, na as tingting long dispela las ofa i dispela, long bringim ol bel bilong marimari we i winim stretpela pasin, na soim rot long ol man we bai ol i ken bilip long tanim bel.\n\n16 Olsem na marimari ken stretim laik bilong stretpela pasin, na raunim ol manmeri ol i tanim bel long i stap gut, tasol man ol i no bilip long tanim bel ol i stap long ples klia long pesim olgeta lo long laik bilong stretpela pasin, olsem na bikpela na oltaim oltaim plen tru bilong kisim bek bai wok tasol long man em i bilip long tanim bel.\n\n17 Olsem na, inap God i givim long yupela, ol lain brata bilong mi, olsem yupela bai i stat long bilip long tanim bel, olsem yupela bai i stat long singautim long holi nem bilong em, olsem em bai marimari long yupela.\n\n18 Ye, singaut long em long kisim marimari, bikos em i strongpela long seivim.\n\n19 Ye, daunim yupela yet, na beten yet long em.\n\n20 Singaut long em taim yupela i wok long gaden bilong yupela, ye, taim yupela i lukautim olgeta sipsip bilong yupela.\n\n21 Singaut long em taim yupela i stap long haus bilong yupela, ye, long lukautim olgeta famili bilong yupela, long monin, belo na long apinun.\n\n22 Ye, singaut long em long winim pawa bilong ol birua bilong yupela.\n\n23 Ye, singaut long em long winim tewel, em i birua bilong olgeta stretpela pasin.\n\n24 Singaut long em long blesim ol kaikai long gaden bilong yupela, olsem sindaun bilong yupela bai kamap gutpela.\n\n25 Singaut long em long blesim ol sipsip long banis bilong yupela, olsem ol bai kamap planti.\n\n26 Na i no dispela tasol, yupela mas kapsaitim sol bilong yupela long rum bilong yupela, na ples hait bilong yupela, na long ples we nogat man i stap bilong yupela.\n\n27 Ye, na taim yupela i no singaut long Bikpela, beten long bel bilong yupela olgeta taim long sindaun bilong yupela, na tu long sindaun bilong ol lain ol i stap wantaim yupela.\n\n28 Na nau lukim, ol lain brata bilong mi, mi save lavim, mi tokim yupela, yupela i no ken ting olsem em dispela tasol, long wanem, bihain long yupela i wokim olgeta long ol dispela samting, na sapos yupela i les long halivim narapela man i gat nid, o les long givim klos long narapela man i as nating, o yupela i no visitim ol lain ol i sik na i gat pen, o yupela i no givim ol samting bilong yupela long ol lain ol i gat nid—mi tokim yupela, sapos yupela i no wokim wanpela long ol dispela samting, lukim, beten bilong yu i nating, na em i kamap no gut long yupela, na yupela i kamap ol giaman lain ol i tok nogat long bilip.\n\n29 Olsem na, sapos yupela i no tingim long wokim wok bilong bikpela lav, yupela i nogut, em man bilong masinim ol samting na tromoi ol i go aut, (bikos em i nogut) na ol man bai kalap na kurungutim wantaim lek bilong ol.\n\n30 Na nau, ol lain brata bilong mi, mi laikim olsem, bihain long yupela i kisim planti witnes, na bikos ol holi skripsa i tokaut long ol dispela samting, yupela mas kam aut na wokim wok bilong tanim bel.\n\n31 Ye, mi laikim olsem yupela mas kam aut na no moa kamapim hatbel bilong yupela, long wanem, lukim, nau em taim na de long selvesen bilong yupela, olsem na, sapos yupela tanim bel na i no kamapim hatbel bilong yupela, bikpela plen tru bilong kisim bek bai wok long yupela hariap tru.\n\n32 Long wanem, dispela laip i taim long ol man long redi long bungim God, ye, lukim, de bilong dispela laip i de bilong ol man long wokim wok bilong ol.\n\n33 Na nau, olsem mi bin tokim yupela bipo, olsem yupela i gat planti witnes, olsem na, mi askim yupela olsem yupela no ken holim bek de long tanim bel bilong yupela i go inap long arere, long wanem, bihain long dispela de bilong laip, we em i bin givim long mipela long redi long kisim laip oltaim oltaim, lukim, sapos mipela i no yusim taim bilong mipela, long mekim gut long taim mipela i stap long dispela laip, nait bilong tudak we yumi i no inap mekim wok bai kam.\n\n34 Yupela i no inap tok, olsem mipela bai tanim bel long mipela go bek long God bilong mipela, taim yupela i klostu idai. Nogat, yupela i no inap tok olsem, long wanem, dispela spirit yet em i kisim ol bodi bilong yupela long taim yupela i go aut long dispela laip, dispela spirit yet bai gat pawa long kisim bodi bilong yupela long dispela graun oltaim oltaim.\n\n35 Long wanem, lukim, sapos yupela i holim bek de long tanim bel bilong yupela i go inap long yupela idai, lukim, spirit bilong tewel bai bosim yupela, na em bai pasim yupela olsem bilong em, olsem na, Spirit bilong Bikpela bai lusim yupela, na em bai nogat ples insait long yupela, na tewel bai gat olgeta pawa long bosim yupela, na dispela em i sindaun bilong ol nogut lain i go long arere tru.\n\n36 Na mi save long dispela, bikos Bikpela i bin tok, em i no save i stap long ol doti tempel, tasol em i save i stap long bel bilong ol stretpela lain, ye, na tu em i bin tok olsem ol stretpela lain bai sindaun insait long kingdom bilong em, na bai ol i no inap moa go aut, tasol ol klos bilong ol bai kamap waitpela insait long blut bilong Pikinini Sipsip.\n\n37 Na nau, ol lain brata bilong mi, mi save lavim, mi laikim olsem yupela mas tingim ol dispela samting, na olsem yupela mas wokim wok long kisim selvesen bilong yupela wantaim pret long ai bilong God, na olsem yupela bai i no inap moa tok nogat long Krais long kam.\n\n38 Olsem yupela i no moa pait wantaim Holi Spirit, tasol olsem yupela mas kisim em, na kisim antap long yupela nem bilong Krais, olsem yupela i daunim yupela yet wankain olsem das, na lotu long God long wanem hap yupela i stap wantaim spirit na trupela toktok, na olsem yupela i stap long givim tok tenkyu long olgeta de, long planti marimari na blesin em i givim long yupela.\n\n39 Ye, na tu mi strongim gutpela toktok long yupela, ol lain brata bilong mi, olsem yupela mas lukaut na beten olgeta de, olsem traim bilong tewel bai i no inap paulim yupela, olsem em bai i no inap winim yupela, olsem em bai i no inap bosim yupela long las de, long wanem, lukim em bai i no inap givim gutpela samting long peim yupela.\n\n40 Na nau ol lain brata bilong mi, mi save lavim, mi laik strongim gutpela toktok long yupela long soim strong bilong yupela long kisim pen, na olsem yupela mas strong long kisim olgeta kainkain pen, olsem yupela noken tok nogut long ol lain ol i bin rausim yupela go ausait bikos yupela i nogat wanpela samting, nogut yupela bai sin wankain olsem ol.\n\n41 Tasol yupela mas soim pasin stap isi na kisim ol dispela pen wantaim strongpela hap olsem wanpela dei bai yu kisim malolo long olgeta pen bilong yupela.\n\n", "alma 35": "[center][font_size=26]Sapta 35[/font_size][/center]\n\n[i]Toktok bilong God i bagarapim pasin pris bilong ol lain bilong Joram—Ol i rausim ol lain ol i tanim bel, ol i joinim ol pipol bilong Amon long Jeson—Alma i sore bikos long ol pasin nogut bilong ol pipol. Klostu 74 krismas bipo Krais.[/i]\n\n1 Nau em i kamap we bihain long Amulek i pinisim ol dispela toktok, em i bin lusim ol pipol na kam long graun bilong Jeson.\n\n2 Ye, na tu ol narapela lain brata i bin kam long graun bilong Jeson, bihain long ol i autim toktok long ol lain bilong Joram.\n\n3 Na em i kamap we bihain ol bikpela bikpela ol lain ol i gat nem namel long ol lain bilong Joram ol i bin toktok namel long ol yet long ol toktok ol i bin autim long ol, ol i belhat bikos long toktok, long wanem, ol toktok i bin bagarapim pasin pris bilong ol, olsem na ol i no laik harim ol toktok.\n\n4 Na ol i bin salim tok save na bung wantaim olgeta pipol long olgeta hap long graun, na toktok wantaim ol long ol toktok ol i bin autim.\n\n5 Nau ol bosman, na ol pris, na ol tisa bilong ol i no tok save long ol pipol long tingting bilong ol, olsem na, ol i bin hait long painim tingting bilong olgeta pipol.\n\n6 Na em i kamap we bihain long ol i painim out ol tingting bilong olgeta pipol, ol i bin rausim long graun ol lain ol i bin bilip long ol toktok bilong Alma wantaim ol brata bilong em ol i bin autim, na ol lain i planti, na ol tu ol i bin kam long graun bilong Jeson.\n\n7 Na em i kamap we Alma wantaim ol brata bilong em i bin minista long ol.\n\n8 Nau ol pipol long ol lain bilong Joram ol i bin belhat wantaim ol pipol bilong Amon em ol i stap long Jeson, na hetman long ol lain bilong Joram, bikos em i man nogut stret, olsem na em i bin salim tok save long ol pipol bilong Amon, na laikim ol olsem ol i mas rausim olgeta pipol em ol i bin kam long graun bilong ol.\n\n9 Na em i bin mekim strongpela toktok long poretim ol. Na nau ol pipol bilong Amon i no poret long toktok bilong ol, olsem na ol i no rausim ol, tasol ol i bin kisim olgeta pua lain long ol lain bilong Joram husat i bin kam long ol, na ol i givim kaikai long ol, na givim klos long ol, na givim graun long ol long kisim long ol yet, na ol i bin lukautim ol long nid bilong ol.\n\n10 Nau ol dispela samting ol i bin wokim i sikrapim bel long ol lain bilong Joram long belhat wantaim ol pipol bilong Amon, na ol i stat long poromanim ol lain bilong Leman, na tu sikrapim bel bilong ol long belhat wantaim ol pipol bilong Amon.\n\n11 Olsem na ol lain bilong Joram wantaim ol lain bilong Leman i stat long redi long pait wantaim ol pipol bilong Amon na tu long ol lain Nifai.\n\n12 Na wanpela ten seven krismas long rul bilong ol jas long ol pipol bilong Nifai i pinis olsem.\n\n13 Na ol pipol bilong Amon ol i bin lusim graun bilong Jeson, na kam long graun bilong Melek, na givim ples long ol ami long ol lain bilong Nifai, long graun bilong Jeson olsem ol bai pait wantaim ol ami long ol lain bilong Leman na ol lain bilong Joram, na wanpela bikpela pait namel long ol lain bilong Leman na ol lain bilong Nifai i bin stat olsem, insait long wanpela ten eit krismas long rul bilong ol jas, na wanpela stori long pait bilong ol bai ol i raitim bihain long dispela.\n\n14 Na Alma na Amon, wantaim ol brata bilong ol, na tu ol tupela pikinini man bilong Alma ol i bin go bek long graun bilong Jarahemla, bihain long ol i bin kamap ol wokman long han bilong God long bringim planti lain bilong Joram long tanim bel, na planti lain ol i tanim bel ol i bin rausim ol long graun bilong ol, tasol ol i bin kisim graun bilong ol yet insait long graun bilong Jeson, na ol i bin kisim ol samting bilong pait long banisim ol yet, ol meri wantaim ol pikinini bilong ol, na ol graun bilong ol.\n\n15 Nau Alma i kisim pen bikos long pasin nogut bilong ol pipol bilong em, ye, bikos long ol bikpela pait, na kapsaitim blut wantaim tok pait namel long ol, na bihain long em i bin go long autim toktok, God i bin salim em long autim toktok namel long olgeta pipol long wanwan siti, na em i lukim olsem bel bilong ol pipol i stat long kamap hat, na olsem ol i stat long kros bikos ol i ting olsem toktok bilong God i hat, olsem na bel bilong em i sore nogut tru.\n\n16 Olsem na, em i bin tokim ol pikinini man bilong em long bung wantaim, olsem em bai givim wanwan pikinini man, wok bilong ol yet, long ol samting long stretpela pasin. Na mipela i gat stori long ol toktok bilong em, em i bin givim long ol olsem long rekot bilong em yet.\n\n", "alma 36": "Ol toktok bilong Alma i bin autim long Hilaman, pikinini man bilong em.\n\nI gat long sapta 36 na 37.\n\n[center][font_size=26]Sapta 36[/font_size][/center]\n\n[i]Alma i tokaut long Hilaman long tanim bel bilong em bihain long em i bin lukim wanpela ensel—Em i bin kisim pen long wanpela sol i bin bagarap, em i bin singaut long nem bilong Jisas, na kamap niupela long God—Switpela amamas i bin pulapim sol bilong em—Em i bin lukim planti ensel i wok long amamasim God—Planti lain ol i bin tanim bel na ol i bin traim na lukim wankain olsem em i bin traim na lukim. Klostu 74 krismas bipo Krais.[/i]\n\n1 Pikinini man bilong mi, givim iyau long ol toktok bilong mi, bikos mi tok antap tru long yu, olsem sindaun bilong yu long graun bai kamap gutpela, sapos yu bihainim ol lo bilong God.\n\n2 Mi laikim yu long wokim wankain olsem mi bin wokim, long tingim kalabus bilong ol lain papa bilong mipela, long wanem, ol i bin stap long kalabus, na nogat wanpela man ken rausim ol, tasol God bilong Abraham na God bilong Aisek, na God bilong Jekop, na tru tumas em i bin rausim ol long ol pen bilong ol.\n\n3 Na nau, O pikinini man bilong mi Hilaman, lukim, yu em yangpela, olsem na, mi askim yu gut tru olsem yu bai harim ol toktok bilong mi na kisim save long mi, bikos mi save olsem God bai sapotim ol manmeri ol i putim bilip bilong ol long em long hevi, trabel na pen bilong ol, na bai apim ol long las de.\n\n4 Na mi no laikim yu long ting olsem mi save long mi yet—i no long skin tasol long spirit, na i no long tingting long skin tasol long God.\n\n5 Nau, lukim, mi tokim yu, sapos mi no bin kamap niupela long God, mi bai no inap save long ol dispela samting, tasol God i bin soim ol dispela samting long mi long maus bilong holi ensel bilong em, na i no olsem mi em gutpela man long save.\n\n6 Long wanem, mi bin go raun wantaim ol pikinini man bilong Mosaia, long traim long bagarapim sios bilong God, tasol lukim, God i bin salim holi ensel bilong em long pasim mipela namel long rot.\n\n7 Na lukim, em i bin toktok long mipela, olsem nek bilong klaut pairap, na olgeta graun aninit long lek bilong mipela i guria, na mipela olgeta i bin pundaun long graun, bikos mipela poret long Bikpela i bin kamap long mipela.\n\n8 Tasol lukim, wanpela maus i bin tokim mi: Kirap. Na mi bin kirap na sanap, na lukim ensel.\n\n9 Na em i bin tokim mi: Sapos yu laik bagarapim yu yet, no ken traim long bagarapim sios bilong God.\n\n10 Na em i kamap we mi bin pundaun long graun, na mi no bin opim maus bilong mi na yusim ol han na lek bilong mi long tripela de na tripela nait.\n\n11 Na ensel i bin autim planti samting long mi, we ol brata bilong mi bin harim, tasol mi no harim long ol, long taim mi harim long ol toktok—Sapos yu laik bagarapim yu yet, no ken traim long bagarapim sios bilong God—mi bin poret na kirap nogut tru, nogut mi bai kisim bagarap, olsem na, mi bin pundaun long graun na no moa harim.\n\n12 Tasol, pen oltaim oltaim i bin kukim mi, long wanem, sol bilong mi i bin hevi nogut tru wantaim pen na olgeta sin bilong mi.\n\n13 Ye, mi bin tingim olgeta sin na pasin nogut bilong mi, bikos ol pen bilong hel i bin kukim mi, ye, mi lukim olsem mi bin sakim tok long God bilong mi, na olsem mi no bin bihainim ol holi lo bilong em.\n\n14 Ye, na mi bin kilim idai planti pikinini bilong em, o olsem paulim ol i go long bagarap, na long katim sot ol pasin nogut bilong mi i planti tru, inap long dispela tingting long kam long pes bilong God bilong mi bin kukim sol bilong mi nogut tru.\n\n15 O, mi ting, olsem God bai rausim mi na sol wantaim bodi bilong mi bai idai olgeta, inap long mi bai i no inap sanap long pes bilong God bilong mi long jasim ol pasin bilong mi.\n\n16 Na nau, tru tumas ol pen long wanpela sol i bin bagarap na bin kukim mi long tripela de na tripela nait.\n\n17 Na em i kamap we taim mi bin kukim wantaim pen na tingim long planti sin bilong mi bin givim nogut hevi tru long mi, lukim, mi bin tingim profesi long papa bilong mi, mi bin harim na bin autim long ol pipol olsem wanpela man Jisas Krais, wanpela Pikinini man bilong God bai kam, long aton long ol sin bilong graun.\n\n18 Nau, taim mi tingim long dispela, mi bin krai long bel bilong mi olsem: O Jisas, yu Pikinini man bilong God, marimari long mi, husat i stap insait long nogut pen tru, na sen bilong idai i raunim mi oltaim oltaim.\n\n19 Na nau, lukim, taim mi tingim long dispela, mi no moa tingim long ol pen bilong mi, ye tingting long sin bilong mi i no moa givim hevi long mi.\n\n20 Na o, wanem amamas, na wanem naispela lait mi bin lukim, ye, sol bilong mi bin kisim bikpela amamas tru wankain olsem mi bin kisim pen bilong mi!\n\n21 Ye, mi tokim yu, pikinini man bilong mi, olsem nogat wanpela samting i strongpela na pait nogut tru olsem ol pen bilong mi. Ye, na gen mi tokim yu, pikinini man bilong mi, olsem long narapela han nogat wanpela samting i naispela na switpela olsem amamas bilong mi.\n\n22 Ye, mi ting, mi lukim, wankain olsem tumbuna papa bilong mipela Lihai i bin lukim, God sindaun long sia bilong king bilong em, na ol ensel i nogat namba na plante tru ol i bin raunim em, ol i singsing na amamasim God bilong ol, ye, na sol bilong mi i bin laikim long i stap long dispela hap.\n\n23 Tasol lukim, ol han na lek bilong mi bin kisim strong bilong ol gen, na mi bin sanap long ol tupela lek bilong mi, na mi bin soim long ol pipol olsem mi bin kamap niupela long God.\n\n24 Ye, na mi bin wok long dispela taim i go inap long nau, na mi no malolo, olsem mi bai bringim ol sol long tanim bel, olsem mi bai bringim ol kam long traim dispela nogut amamas tru mi bin traim, olsem ol tu bai kamap niupela long God, na kisim Holi Spirit.\n\n25 Ye, na nau lukim, O pikinini man bilong mi, Bikpela i givim long mi bikpela tru na amamas nogut tru bikos ol wok bilong mi i karim prut;\n\n26 Bikos long toktok em i bin soim mi, lukim, planti i bin kamap niupela long God, na traim olsem mi bin traim, na bin lukim ai tu ai wankain olsem mi bin lukim, olsem na ol i save long ol samting mi bin toktok, wankain olsem mi save, na save bilong mi i kam long God.\n\n27 Na God i bin sapotim mi long ol kain kain hevi na trabel, ye, na long olgeta kain kain pen, ye, God i bin rausim mi long kalabus nabaut, na long idai, ye, na mi save bilip long em, na em bai seivim mi.\n\n28 Na mi save olsem mi bai kirap gen long las de, long stap wantaim em long glori, ye, na mi bai amamasim em oltaim oltaim, bikos em i bin bringim ol tumbuna papa bilong mipela aut long Isip, na em i bin mekim ol lain bilong Isip long lus long Retsi, na lidim ol go long graun em i bin promisim wantaim pawa bilong em, ye, na em i bin rausim ol long kalabus long wanwan taim.\n\n29 Ye, na em tu i bin bringim ol tumbuna papa bilong mipela aut long graun bilong Jerusalem, na em tu i bin rausim ol long kalabus long wanwan taim wantaim pawa i oltaim oltaim bilong em i go inap long nau taim, na mi save tingim kalabus bilong ol olgeta taim, ye na yu tu mas tingim kalabus bilong ol wankain olsem mi bin wokim.\n\n30 Tasol lukim, pikinini man bilong mi, i no dispela tasol, long wanem, yu mas save wankain olsem mi save, olsem sindaun bilong yu long graun bai kamap gutpela sapos yu bihainim ol lo bilong God, na yu mas save tu olsem yu bai lus long pes bilong God sapos yu no bihainim ol lo bilong em. Nau dispela stori i olsem long toktok bilong em.\n\n", "alma 37": "[center][font_size=26]Sapta 37[/font_size][/center]\n\n[i]Ol bras plet wantaim ol narapela skripsa i bin lukautim i stap long bringim ol sol long kisim selvesen—Ol lain bilong Jaret i bin bagarapim bikos long pasin nogut bilong ol—Ol tok hait tok tru antap wantaim ol promis bilong ol mas hait long ol pipol—Toktok long Bikpela long olgeta samting yu wokim—Toktok bilong Krais bai lidim ol man long kisim laip oltaim oltaim wankain olsem Liahona i bin gaitim ol pipol bilong Nifai. Klostu 74 krismas bipo Krais.[/i]\n\n1 Na nau, pikinini man bilong mi Hilaman, mi tokim yu olsem yu mas kisim ol rekot i bin givim long yu.\n\n2 Na tu mi tokim yu olsem yu mas raitim rekot bilong dispela ol pipol, wankain olsem mi bin wokim, long ol plet bilong Nifai, na lukautim olgeta holi samting wankain olsem mi bin lukautim, long wanem, ol i bin lukautim long gutpela as tingting tru.\n\n3 Na ol bras dispela bras plet i gat ol dispela samting i bin katim long raitim, i gat ol rekot bilong holi skripsa insait long ol, na ol bras plet i gat nem long ol lain famili bilong ol tumbuna papa bilong mipela, tru tumas long i stat tru—\n\n4 Lukim, ol tumbuna papa bilong mipela i bin profesai olsem ol samting mas lukautim na givim i kam daun long wanpela jeneresen i go long narapela, na Bikpela bai lukautim i stap wantaim han bilong em i go inap long ol dispela rekot bai go aut long wanwan nesen, hauslain, tok ples na pipol, olsem ol bai save long ol tok hait i stap insait long ol rekot.\n\n5 Na nau lukim, sapos ol rekot i lukautim i stap, ol mas i stap klinpela tru, ye, na ol bai i stap klinpela tru, ye, wankain olsem long olgeta plet we i gat holi raitin.\n\n6 Nau yupela bai ting olsem dispela i giaman bilong mi, tasol lukim, mi tokim yupela olsem ol bikpela samting i save kamapim wantaim ol liklik samting, na ol liklik samting i save daunim bikpela save man planti taim.\n\n7 Na God Bikpela i save kamapim bikpela na wok bilong em oltaim oltaim long save bilong em, na Bikpela i save daunim ol bikpela save man na bringim selvesen long planti sol wantaim ol liklik samting.\n\n8 Na nau, em i bikpela save long God i go inap long nau taim, olsem ol dispela samting mas lukautim i stap, long wanem, lukim, ol i bin mekim tingting bilong dispela ol pipol long kamap bikpela, ye, na mekim ol long bilip olsem planti pasin bilong ol i rong, na bringim ol long kamap long save long God inap long kisim selvesen long sol bilong ol.\n\n9 Ye, mi tokim yu, sapos ol dispela samting i stap long ol rekot insait long ol dispela plet i no i stap, Amon wantaim ol brata bilong em bai no inap mekim planti tausen long ol lain bilong Leman bilip long pasin rong bilong ol tumbuna papa bilong ol, ye, ol dispela rekot wantaim toktok bilong ol i bin bringim ol kam long tanim bel, olsem, ol i bin bringim kam long save long Bikpela God bilong ol, na amamas long Jisas Krais, Ridima bilong ol.\n\n10 Na em i save tasol, sapos ol rekot bai mekim rot long bringim planti tausen bilong ol, ye, na tu planti tausen lain brata bilong mipela, ol lain bilong Nifai, em i bin kamapim hatbel bilong ol long wokim sin na wokim pasin nogut nau, long save long Ridima bilong ol?\n\n11 Nau God i no soim olgeta long ol dispela tok hait long mi, olsem na mi bai no moa toktok long dispela.\n\n12 Na em bai inap, sapos mi tok tasol olsem ol rekot bai lukautim long wanpela gutpela wok, na God i save long wanem wok, bikos em i save toktok wantaim bikpela save long olgeta wok bilong em, na rot bilong em i stretpela na pasin bilong em i wanpela tasol save go raun oltaim oltaim.\n\n13 O tingim, tingim, pikinini man bilong mi Hilaman, olsem ol lo bilong God i strong. Na em i bin tok: Sindaun bilong yu bai kamap gutpela sapos yu bihainim ol lo bilong mi—tasol yu bai lus long pes bilong em sapos yu no bihainim ol lo bilong em.\n\n14 Na nau tingim, pikinini man bilong mi, olsem God i bin givim yu ol dispela samting, we i holi, na ol dispela samting i holi long lukautim, na tu ol dispela samting mas lukautim i stap long gutpela wok tru bilong em, olsem em bai soim pawa bilong em long ol jeneresen long bihain taim.\n\n15 Na nau lukim, mi tokim yu wantaim spirit bilong profesi, olsem sapos yu brukim ol lo bilong God, lukim, ol dispela samting ol i holi bai raus long han bilong yu wantaim pawa bilong God, na God bai givim yu long Satan, olsem em bai tromoim yu wankain olsem rais ol i bin sakim long rausim skin bilong em long pes bilong win.\n\n16 Tasol sapos yu bihainim ol lo bilong God, na wokim ol dispela samting we i holi olsem God bai tokim yu, (bikos yu mas askim long Bikpela long wanem olgeta samting yu mas wokim long ol) lukim, nogat pawa bilong graun o hel ken rausim ol long yu, bikos God i gat moa pawa long mekim kamap tru olgeta toktok bilong em.\n\n17 Long wanem, em bai mekim kamap tru olgeta promis bilong em em bai mekim long yu, bikos em i bin mekim kamap tru ol promis bilong em em i bin wokim long ol tumbuna papa bilong mipela.\n\n18 Long wanem, em i bin promis long ol olsem em bai lukautim i stap ol dispela samting long gutpela wok bilong em, olsem em bai soim pawa bilong em long ol jeneresen bilong bihain taim.\n\n19 Na nau lukim, em i bin mekim kamap tru wanpela wok, olsem planti tausen long ol lain bilong Leman ol i bin bringim kam bek long save long trupela toktok, na em i bin soim pawa bilong em insait long ol, na tu em bai soim yet pawa bilong em insait long ol long ol jeneresen long bihain taim, olsem na ol dispela samting em bai lukautim ol i stap.\n\n20 Olsem na, mi tokim yu, pikinini man bilong mi Hilaman, olsem yu mas strong long kamapim tru olgeta toktok bilong mi, na olsem yu mas strong long bihainim ol lo bilong God olsem ol i bin raitim.\n\n21 Na nau, mi bai toktok long yu long ol dispela tupela ten foa plet, olsem yu mas lukautim ol, olsem ol tok hait wantaim ol wok bilong tudak, na ol tok hait wok bilong ol, o ol tok hait wok bilong ol pipol ol i bin bagarap, bai soim long ol dispela pipol, ye, olgeta pasin kilim man bilong ol, na pasin stil wantaim pasin strong long stil bilong ol, na olgeta pasin nogut na pasin les nogut tru bilong ol, bai soim long ol dispela pipol, ye, na yu mas lukautim i stap ol dispela samting bilong tanim tok.\n\n22 Long wanem, lukim, Bikpela i bin lukim olsem ol pipol bilong em i stat long wok long tudak, ye, wok long kilim man long hait na wokim pasin les nogut tru, olsem na bikpela i bin tok, sapos ol i no tanim bel ol bai bagarap olgeta long pes bilong graun.\n\n23 Na Bikpela i bin tok: Mi bai redim long wokman long mi Gaselem, wanpela ston we dispela ston bai givim lait long tudak long givim lait, olsem mi bai soim long ol pipol bilong mi husat i wok long mi, olsem mi bai soim long ol, ol pasin bilong lain brata bilong ol, ye, ol wok long hait, ol wok long tudak wantaim ol pasin nogut na pasin les nogut tru bilong ol.\n\n24 Na nau, pikinini man bilong mi, ol dispela samting bilong tanim tok i bin redim, olsem ol toktok bilong God bai kamap tru, ol toktok em i bin tok olsem:\n\n25 Mi bai bringim kam aut long ples klia olgeta wok hait na pasin les nogut tru bilong ol, na mi bai bagarapim olgeta pipol long pes bilong graun sapos ol i no tanim bel, na mi bai bringim kam aut long ples klia olgeta wok hait na pasin les nogut tru bilong ol, long wanwan nesen husat bai kisim dispela graun long bihain taim.\n\n26 Na nau, pikinini man bilong mi, yumi lukim olsem ol i no tanim bel, olsem na ol i bin bagarapim olgeta, na toktok bilong God i bin kamap tru long dispela taim, ye, ol pasin les nogut tru bilong ol long hait i bin bringim kam aut long ples klia na soim long mipela long save.\n\n27 Na nau, pikinini man bilong mi, mi tokim yu olsem yu mas lukautim i stap olgeta tok tru antap wantaim promis bilong ol, na tok wan bel bilong ol long wokim pasin les nogut tru long hait, ye, na olgeta mak bilong ol na pasin kirap nogut bilong ol, yu bai no inap soim long dispela ol pipol, nogut ol tu bai pundaun long tudak na kisim bagarap.\n\n28 Long wanem, kes i stap long olgeta hap long dispela graun, olsem bagarap bai kamap long olgeta lain husat i wokim wok bilong tudak, wantaim pawa bilong God, taim ol i redi stret, olsem na mi no laikim dispela ol pipol long kisim bagarap.\n\n29 Olsem na, yu bai haitim ol dispela tok hait plen bilong tok tru antap na promis bilong ol long dispela pipol, na yu bai soim kil pasin wantaim pasin les nogut tru bilong ol tasol long ol, na yu bai lainim ol long les long wokim kain pasin nogut na pasin les nogut tru wantaim kil pasin, na tu yu bai lainim ol olsem dispela pipol i bin bagarap bikos long pasin nogut na pasin les nogut tru wantaim kil pasin bilong ol.\n\n30 Long wanem, lukim, ol i bin kilim idai olgeta profet bilong Bikpela ol i bin kam namel long ol long autim long ol pasin nogut bilong ol, na blut bilong ol lain em ol i bin kilim ol i idai bin singaut long Bikpela God bilong ol long bekim bek long ol lain ol i bin kilim ol, olsem na ol jasmen bilong God i bin kamap long ol dispela lain ol i bin wokim wok bilong tudak wantaim ol kainkain pasin long hait.\n\n31 Ye, na kes bai kamap long dispela graun oltaim oltaim long ol lain ol i bai wokim wok bilong tudak na wokim ol kainkain pasin long hait, inap long ol bai kisim bagarap, sapos ol i no tanim bel bipo long ol bai mau tru long kisim bagarap—\n\n32 Na nau, pikinini man bilong mi, tingim long ol toktok mi bin autim long yu, noken givim ol dispela tok hait plen long dispela pipol, tasol lainim ol long belhat oltaim oltaim long sin na pasin nogut.\n\n33 Autim tanim bel, long ol na tokim ol long bilip long Bikpela Jisas Krais, lainim ol long daunim ol yet wantaim bel malumalum, lainim ol long strong long olgeta traim bilong tewel, wantaim bilip long Bikpela Jisas Krais.\n\n34 Lainim ol olsem ol i no ken les long wokim gutpela pasin, tasol long daunim ol yet na malumalum long bel, long wanem, kain man bai kisim malolo long sol bilong em.\n\n35 O, tingim, pikinini man bilong mi, na kisim bikpela save taim yu i stap yangpela, ye, skul long bihainim ol lo bilong God taim yu i stap yangpela.\n\n36 Ye, na krai long God long olgeta sapot bilong yu, olgeta wok yu wokim mas long nem bilong Bikpela, na wanem hap yu go mas long nem bilong Bikpela, ye, na putim olgeta tingting bilong yu go long Bikpela, ye, putim lav long bel bilong yu long Bikpela oltaim oltaim.\n\n37 Toktok wantaim Bikpela long olgeta samting yu wokim, na em bai blesim yu, ye, taim yu silip long nait silip long nem bilong Bikpela, inap long em bai lukautim yu taim yu silip, na taim yu kirap long monin tok tenkyu long God insait long bel bilong yu, na sapos yu wokim ol dispela samting, God bai apim yu long las de.\n\n38 Na nau, pikinini man bilong mi, mi gat liklik toktok long mekim long samting we ol tumbuna papa bilong mipela ol i bin kolim bal, o darekta—o ol tumbuna papa bilong mipela ol i bin kolim em Liahona, na em i min kampas, na Bikpela i bin redim em.\n\n39 Na lukim, nogat wanpela man ken wokim kain narapela kain han-mak. Na lukim, em i bin redim long soim ol tumbuna papa bilong mipela wanem rot ol mas bihainim i go long ples we nogat man i stap.\n\n40 Na Liahona i bin wok long ol long bilip bilong ol long God, olsem na, taim ol i bilip olsem God i ken mekim ol dispela nidel long soim rot we ol mas go, lukim, em i bin wok, olsem na ol i bin gat dispela mirakel wantaim ol narapela mirakel God i bin wokim wantaim pawa bilong em, long wan wan de.\n\n41 Tasol, bikos ol liklik samting i bin yusim long wokim ol dispela mirakel, na em i bin soim long ol naispela wok. Ol lain i bin isi, na lus tingting long yusim bilip bilong ol wantaim strong, olsem na ol dispela naispela wok i no wok, na ol i no moa go het long wokabaut bilong ol.\n\n42 Olsem na, ol i no go tasol ol i bin i stap long wanpela ples tasol long ples we nogat man i stap, o em i no bin soim rot we ol mas go, na ol i bin kisim pen long hangre na nek drai, bikos long pasin brukim lo bilong ol.\n\n43 Na nau, pikinini man bilong mi, mi laikim olsem yu mas save olsem ol dispela samting i soim piksa, long wanem, olsem ol tumbuna papa bilong mipela i bin isi long bihainim dispela kampas (nau ol dispela samting em long skin) na ol i no moa wokabaut, tru tumas wankain ken kamap long ol samting long spirit.\n\n44 Long wanem, lukim, em i isi long bihainim toktok bilong Krais, we em bai soim yu wanpela stretpela rot long kisim amamas oltaim oltaim, wankain olsem long ol tumbuna papa bilong mipela long bihainim dispela kampas, we em i bin soim long ol wanpela stretpela rot long go long graun bilong promis.\n\n45 Na nau mi tok, nogat wanpela piksa i bin soim long dispela samting? Long wanem, wankain olsem dispela kampas i bin bringim ol tumbuna papa bilong mipela kam long graun bilong promis taim ol i bihainim rot bilong em, inap ol toktok bilong Krais, sapos yumi bihainim rot bilong em, em bai kisim mipela i go long abrusim dispela ples daun bilong sore na go long moa beta graun bilong promis.\n\n46 O pikinini man bilong mi, noken mekim mipela kamap les lain bikos rot i isi, long wanem, wankain i bin kamap long ol tumbuna papa bilong mipela, bikos God i bin redim long ol, olsem sapos ol i ken lukluk antap, ol bai i stap laip, na wankain bai kamap long mipela. Rot i bin redim, na mipela bai i stap laip oltaim oltaim sapos mipela bai lukluk antap.\n\n47 Na nau, pikinini man bilong mi, yu mas lukautim gut ol dispela holi samting, ye, yu mas lukluk antap long God na i stap laip. Go long dispela ol pipol na autim toktok, na mas strong. Pikinini man bilong mi, gutbai.\n\n", "alma 38": "Ol toktok bilong Alma i bin autim long pikinini man bilong em Siblon.\n\nI gat long sapta 38.\n\n[center][font_size=26]Sapta 38[/font_size][/center]\n\n[i]Siblon i bin kisim pesekiusen bikos long stretpela pasin—Selvesen i kam long Krais, em i laip na lait bilong graun. Yu mas bosim olgeta laik bilong yu. Klostu 74 krismas bipo Krais.[/i]\n\n1 Pikinini man bilong mi, givim iyau long ol toktok bilong mi, long wanem, mi toktok long yu wankain olsem mi bin toktok long Hilaman, olsem sindaun bilong yu bai kamap gutpela sapos yu bihainim ol lo bilong God, na yu bai lus long pes bilong God sapos yu no bihainim ol lo bilong em.\n\n2 Na nau, pikinini man bilong mi, mi bilip olsem mi bai amamas nogut tru long yu, bikos long strong na bilip bilong yu long God, long wanem, olsem yu stat taim yu i stap yangpela long lukluk long God, olsem na mi hop olsem yu bai wokim wankain long bihainim ol lo bilong em, bikos God bai blesim man em bai i stap strong olgeta i go long arere.\n\n3 Mi tokim yu, pikinini man bilong mi, olsem mi gat bikpela amamas tru long yu pinis, bikos long bilip na strong na strong long kisim pen bilong yu namel long ol pipol long ol lain bilong Joram.\n\n4 Long wanem, mi save olsem yu bin pesim ol kain kain samting i bin traim long pasim yu, na tu ol pipol i bin paitim yu wantaim ston bikos long toktok, na yu bin strong long kisim olgeta long ol dispela samting bikos Bikpela i bin stap wantaim yu, na nau yu save olsem Bikpela i bin seivim yu.\n\n5 Na nau pikinini man bilong mi, Siblon, mi laikim olsem yu mas tingim, olsem sapos yu putim bilip bilong yu long God, em bai seivim yu long ol hevi, na ol trabel na ol pen bilong yu, na God bai apim yu long las de.\n\n6 Nau, pikinini man bilong mi, mi no laikim yu long tingim olsem mi save long ol dispela samting mi yet, tasol em i Spirit bilong God i stap insait long mi em i bin soim ol dispela samting long mi, long wanem, sapos mi no kamap niupela long God, mi bai i no inap save long ol dispela samting.\n\n7 Tasol lukim, Bikpela long bikpela marimari bilong em i bin salim ensel bilong em long toktok long mi olsem mi mas pasim wok bilong bagarap namel long ol pipol bilong em, ye, na mi bin lukim wanpela ensel pes tu pes, na em i bin toktok long mi, na maus bilong em i bin wankain olsem klaut i pairap, na em i bin mekim olgeta graun i guria.\n\n8 Na em i kamap we mi bin kisim pen nogut tru na bikpela hevi tru long sol bilong mi long tripela de na tripela nait, na long nambawan taim, mi bin krai long Bikpela Jisas Krais long marimari, na em i bin rausim sin bilong mi. Tasol, lukim, mi bin krai long em na painim bel isi long sol bilong mi.\n\n9 Na nau, pikinini man bilong mi, mi autim long yu dispela olsem yu bai kisim bikpela save, olsem yu bai kisim save long mi olsem nogat narapela rot i stap we man bai kisim selvesen, tasol insait long Krais. Lukim, em i laip na lait bilong graun. Lukim, em i toktok bilong trupela toktok na stretpela pasin.\n\n10 Na nau, olsem yu bin stat long lainim toktok, mi laikim olsem yu mas wokim wankain yet long lainim, na mi laikim olsem yu bai strong na strong long kisim pen bilong yu long olgeta samting.\n\n11 No ken apim yu yet long hambak, ye, no ken apim long bikpela save o strong bilong yu yet.\n\n12 Yu mas kamap strong, tasol noken traim long bosim, na tu yu mas bosim olgeta laik bilong yu, inap long yu bai kisim lav, no ken les long wok na stap nating.\n\n13 Noken beten wankain olsem ol lain bilong Joram i save wokim, bikos yu bin lukim olsem ol i beten long ol man long harim, na long apim bikpela save bilong ol.\n\n14 No ken tok olsem: Mi tok tenkyu long yu bikos mipela i moa beta long ol lain brata bilong mipela, tasol tok olsem: O Bikpela, pogivim mi bikos mi no gutpela man, na tingim ol lain brata bilong mi long marimari—ye, autim olsem yu no gutpela man long ai bilong God long olgeta taim.\n\n15 Na inap Bikpela i blesim sol bilong yu, na kisim yu long las de long kingdom bilong em, long sindaun wantaim bel isi. Nau go, pikinini man bilong mi, na lainim toktok long dispela pipol. Yu mas strong. Pikinini man bilong mi, gutbai.\n\n", "alma 39": "Ol toktok bilong Alma i bin autim long pikinini man bilong em Korienton.\n\nI gat long sapta 39 i go long sapta 42.\n\n[center][font_size=26]Sapta 39[/font_size][/center]\n\n[i]Pasin pamuk i wanpela les sin nogut tru—Ol sin bilong Korienton i bin pasim ol lain bilong Joram long kisim toktok—Kisim bek bilong Krais i seivim ol lain husat i bin bilip bipo long idai bilong em. Klostu 74 krismas bipo Krais.[/i]\n\n1 Na nau, pikinini man bilong mi, mi gat liklik moa long toktok long yu na long wanem mi bin toktok long ol brata bilong yu, bikos lukim, yu i no bin lukim strong long brata bilong yu, strong long bilip bilong em, na strong long bihainim ol lo bilong God? Lukim, em i no bin soim gutpela eksampel long yu?\n\n2 Long wanem, yu i no bin strong long bihainim ol toktok bilong mi olsem ol brata bilong yu i bin wokim, namel long ol pipol long ol lain bilong Joram. Nau mi gat dispela long toktok long yu, yu bin wok long apim yu yet long strong bilong yu na long bikpela save bilong yu.\n\n3 Na i no dispela tasol, pikinini man bilong mi. Yu bin wokim samting we i givim pen nogut tru long mi, long wanem, yu bin lusim ministri, na go long graun bilong Sairon namel long arere long ol lain bilong Leman, long bihainim pamuk meri Isabel.\n\n4 Ye, em i bin stilim bel bilong planti man, tasol yu no inap wokim olsem, pikinini man bilong mi. Inap givim taim bilong yu long ministri, we God i bin givim yu dispela wok.\n\n5 Yu no save, pikinini man bilong mi, olsem ol dispela samting em i les nogut tru long ai bilong Bikpela, ye, em i les nogut tru long winim olgeta sin, tasol long kapsaitim blut bilong man nogat rong o tok nogat long Holi Spirit?\n\n6 Long wanem, lukim, sapos yu tok nogat long Holi Spirit taim em i stap insait long yu wanpela taim bipo, na yu save olsem yu tok nogat long em, lukim, dispela i wanpela sin i no inap pogivim, ye, na husat manmeri kilim idai lait na save bilong God, em i no isi long em long kisim pogivnes, ye, mi tokim yu, pikinini man bilong mi, olsem em i no isi long em long kisim pogivnes.\n\n7 Na nau, pikinini man bilong mi, mi laikim tru long God olsem yu no bin rong long dispela bikpela sin tru. Mi no inap toktok long sin bilong yu, long givim pen long sol bilong yu, sapos em i no gutpela long yu.\n\n8 Tasol lukim, yu no inap haitim sin bilong yu long God, na sapos yu tanim bel, ol bai no inap sanap olsem wanpela testimoni long birua long yu long las de.\n\n9 Nau pikinini man bilong mi, mi laikim olsem yu mas tanim bel na lusim sin bilong yu, na i no moa bihainim laik bilong ol ai bilong yu, tasol lusim olgeta long ol dispela samting, bikos sapos yu no wokim dispela, yu bai i no inap kisim kingdom bilong God. O, tingim, na wokim dispela, na lusim ol dispela samting.\n\n10 Na mi tokim yu olsem yu mas toktok long ol nambawan brata bilong yu long wanem samting yu wokim, bikos lukim, yu em yangpela, na yu gat as long ol brata bilong yu long lukautim yu. Na harim long kaunsel bilong ol.\n\n11 Noken larim wanpela samting nating o giaman samting long paulim yu, noken larim tewel long paulim bel bilong yu gen long bihainim ol dispela nogut pamuk meri. Lukim, O pikinini man bilong mi, yu bin bringim bikpela pasin nogut tru i kam long ol lain bilong Joram, bikos taim ol i lukim pasin bilong yu, ol i les long bilip long ol toktok bilong mi.\n\n12 Na nau Spirit bilong Bikpela i tokim mi: Tokim ol pikinini man bilong yu long wokim gutpela pasin, nogut ol i lidim i go awe bel bilong planti ol pipol i go long bagarap, olsem na mi tokim yu, pikinini man bilong mi wantaim poret long Bikpela, olsem yu no moa wokim ol pasin nogut.\n\n13 Olsem yu tanim long Bikpela wantaim olgeta tingting, pawa na strong bilong yu, inap long yu no moa lidim bel bilong planti pipol long wokim ol pasin nogut, tasol olsem yu go bek long ol, na autim rong bilong yu bin wokim long ol.\n\n14 Noken painim planti moni samting o ol samting nating bilong dispela graun, bikos lukim, yu no inap karim ol wantaim yu.\n\n15 Na nau, pikinini man bilong mi, mi laik toktok liklik long yu long Krais husat bai kam. Lukim, mi tokim yu, olsem em i em tasol husat bai kam long rausim ol sin bilong graun, ye, em bai kam long autim gutpela nius tru bilong selvesen long ol pipol bilong em.\n\n16 Na nau, pikinini man bilong mi, God i bin makim yu long dispela ministri, long autim ol dispela gutpela nius tru long dispela pipol, long redim tingting bilong ol, o olsem selvesen bai kam long ol, olsem ol bai redim tingting long ol lain pikinini bilong ol long harim toktok long taim em bai kam.\n\n17 Na nau mi bai mekim tingting bilong yu kamap isi liklik long dispela toktok. Lukim, yu kirap nogut olsem bilong wanem ol dispela samting mas save bipo long ol em bai kamap tru. Lukim, mi tokim yu, wanpela sol long dispela taim i no dia tumas long God wankain olsem wanpela sol long taim em bai kam?\n\n18 Dispela pipol i nogat nid long save long plen bilong kisim bek wankain olsem ol lain pikinini bilong ol?\n\n19 Em i no isi long Bikpela long salim ensel bilong em long dispela taim long autim ol dispela gutpela nius long mipela wankain olsem long ol lain pikinini bilong mipela, o bihain long em bai kam?\n\n", "alma 40": "[center][font_size=26]Sapta 40[/font_size][/center]\n\n[i]Krais i kamapim kirap gen bilong olgeta man—Stretpela lain ol i idai i go long paradais na nogut lain i go long tudak ples long ausait long wetim de long kirap gen bilong ol—Olgeta samting bai putim bek gen long trutru na stretpela bodi bilong ol long taim long kirap gen. Klostu 74 krismas bipo Krais.[/i]\n\n1 Nau pikinini man bilong mi, mi laik toktok liklik moa long yu, bikos mi lukim olsem yu wari tumas long tingting bilong yu long kirap gen bilong idai.\n\n2 Lukim, mi tokim yu olsem, kirap gen bai i no inap kamap, o mi bai tok long narapela rot, olsem dispela skin long idai bai i no inap pasim skin i no inap idai, dispela skin long graun bai i no inap pasim skin long oltaim—i go inap long bihain long Krais bai kam.\n\n3 Lukim, em i kamapim kirap gen bilong idai. Tasol lukim, pikinini man bilong mi, kirap gen i no kamap yet. Nau, mi soim yu wanpela tok hait, tasol, i gat planti tok hait i stap, ol i no bin soim, olsem nogat wanpela man bai save long ol tasol God em yet. Tasol mi soim long yu wanpela samting mi bin strong long askim God olsem mi bai save—dispela em i kirap gen.\n\n4 Lukim, wanpela taim i bin makim we olgeta bai kamaut long idai. Nau wanem taim dispela bai kamap, nogat wanpela man i save, tasol God i save long taim i bin makim.\n\n5 Nau, sapos wanpela taim, o nambatu taim, o nambatri taim i stap we ol man bai kamaut long idai, em i nogat samting, long wanem, God i save olgeta long ol dispela samting, na em i inap long mi long save olsem em i olsem—olsem wanpela taim i bin makim we olgeta manmeri bai kirap long idai.\n\n6 Nau i gat nid long taim long i stap namel long taim long idai na taim long kirap gen.\n\n7 Na nau mi askim wanem bai kamap long sol bilong ol man long dispela taim long idai i go long taim i bin makim long kirap gen?\n\n8 Nau sapos planti taim i bin makim long ol man long kirap, em i nogat samting, bikos olgeta manmeri i no save idai long wanpela taim, na dispela i nogat samting, bikos olgeta i olsem wanpela de long God, na em ol man tasol i save yusim taim.\n\n9 Olsem na wanpela taim i bin makim long ol man olsem ol bai kirap long idai, na wanpela taim i stap namel long taim long idai na taim long kirap gen. Na nau, mi bin strong long askim Bikpela long save, long dispela taim, wanem save i kamap long sol bilong ol man, na em i dispela samting we mi bin askim long save na em i dispela samting mi save.\n\n10 Na olgeta manmeri bai save olsem God i save olgeta taim na bin makim long man, taim olgeta manmeri bai kirap long taim i bin makim.\n\n11 Nau, long sindaun bilong sol namel long taim long idai na taim long kirap gen—Lukim, wanpela ensel i bin soim mi, olsem ol spirit bilong olgeta manmeri, taim ol i lusim dispela bodi long idai, ye, ol spirit bilong olgeta manmeri, sapos ol i gutpela o nogut, i karim go long ples we God i stap, em i bin givim laip long ol.\n\n12 Na bihain long dispela, em bai kamap we, ol spirit bilong ol lain em ol stretpela bai kisim wanpela amamas long sindaun, ol i save kolim paradais, wanpela sindaun bilong malolo, wanpela sindaun bilong bel isi, we ol bai malolo long olgeta trabel bilong ol na long olgeta wari na sore bilong ol.\n\n13 Na bihain long dispela, em bai kamap we, ol spirit bilong pasin nogut lain, ye, ol i nogut—long wanem, lukim, ol i nogat wanpela pawa o liklik pawa long Spirit bilong Bikpela, i stap long ol, long wanem, lukim, ol i bin makim pasin nogut long gutpela pasin olsem na spirit bilong tewel i stap long ol, na kisim haus bilong ol long em yet—na ol dispela lain bai ol i tromoi ol i go ausait long tudak, na ol bai krai, na bikmaus long krai na sapim tit, na dispela bikos long pasin nogut bilong ol yet, na ol bai kamap kalabus lain bilong tewel long lidim ol long laik bilong em.\n\n14 Nau dispela i sindaun long sol bilong pasin nogut lain, ye, long tudak, na wanpela sindaun bilong pret nogut tru long belhat paia lait bilong God long ol, na ol i stap long dispela kain sindaun olsem, wantaim ol stretpela lain long paradais, i go inap long taim long kirap gen bilong ol.\n\n15 Nau, sampela lain i bin ting olsem dispela sindaun bilong amamas na dispela sindaun bilong pen long sol, bipo long kirap gen i nambawan kirap gen. Ye, mi tok olsem em i kirap gen, long kirap gen spirit o sol na putim ol long sindaun bilong amamas o sindaun bilong pen, olsem long ol toktok bin autim.\n\n16 Na lukim, gen em i bin toktok, olsem nambawan kirap gen i stap, wanpela kirap gen bilong olgeta lain em i bin idai bipo, em i idai nau, o em bai idai i go inap long taim Krais bai kirap gen long idai.\n\n17 Nau, mipela i no ken ting dispela nambawan kirap gen i bin toktok olsem, i kirap gen bilong ol sol na putim ol long sindaun bilong amamas o sindaun bilong pen. Yu noken ting olsem tok klia bilong em i olsem.\n\n18 Lukim, mi tokim yu, Nogat; tasol em i min olsem sol na bodi bai bung wantaim gen, long kamap wanpela, long ol lain husat idai long ol de bilong Adam i go daun long taim long kirap gen bilong Krais.\n\n19 Nau, sapos sol wantaim bodi bilong ol lain husat i bin toktok, olgeta bai bung wantaim gen long kamap wanpela long wanpela taim, ol pasin nogut lain wantaim stretpela pasin lain, mi no inap toktok, larim, em i inap, tasol mi tok olsem olgeta bai kam aut, o long narapela toktok, kirap gen bilong ol lain husat idai bipo bai kamap pastaim long kirap gen bilong ol lain husat bai idai bihain long kirap gen bilong Krais.\n\n20 Nau, pikinini man bilong mi, mi no tok olsem kirap gen bilong ol bai kam long taim long kirap gen bilong Krais, tasol lukim, mi givim olsem tingting bilong mi, olsem sol wantaim bodi bilong stretpela lain bai bung wantaim gen long kamap wanpela, long taim long kirap gen bilong Krais, na go antap bilong em long heven.\n\n21 Tasol, sapos long taim long kirap gen bilong em bihain long kirap gen bilong em mi no inap tok, tasol mi ken tok olsem, wanpela taim i stap namel long idai na kirap gen bilong bodi, na sindaun bilong sol long amamas o long pen i go inap long taim God i bin makim we idai bai kamaut, na bung wantaim gen long kamap wanpela, sol wantaim bodi, na ol bai bringim kam long sanap long pes bilong God long jasim ol wok bilong ol.\n\n22 Ye, dispela kirap gen bai kamapim gen ol dispela samting i bin toktok wantaim maus bilong ol profet.\n\n23 Sol bai go bek gen long bodi, na bodi wantaim sol bai kamap wanpela gen, na olgeta han na lek wantaim sukuru bai go bek gen long bodi bilong em, ye, tru tumas wanpela gras bilong het bai no inap lus, tasol olgeta samting bai go bek long trutru na oda bilong ol.\n\n24 Na nau, pikinini man bilong mi, dispela i kamapim gen ol profet i bin toktok wantaim maus bilong ol—\n\n25 Na bihain long dispela, ol stretpela lain bai kisim bikpela glori tru long kingdom bilong God.\n\n26 Tasol lukim wanpela idai nogut tru i kamap long ol lain nogut, long wanem, ol i idai olsem long ol samting bilong stretpela pasin, bikos ol i kamap doti, na nogat wanpela doti samting ken kisim kingdom bilong God, olsem na ol bai raus i go ausait long kisim pei long wok bilong ol we i nogut, na ol bai dring ol pipia bilong wanpela kap i save pait.\n\n", "alma 41": "[center][font_size=26]Sapta 41[/font_size][/center]\n\n[i]Ol man bai kisim sindaun bilong amamas i nogat arere o pen i nogat arere long taim long kirap gen—Pasin nogut i no inap givim amamas—Ol man long skin i no i stap wantaim God long graun—Wanwan man bai kisim gen ol pasin na lukluk ol i bin kisim long laip long skin long taim long kamap gen. Klostu 74 krismas bipo Krais.[/i]\n\n1 Na nau, pikinini man bilong mi, mi gat liklik toktok long autim long dispela kamapim gen i bin toktok, long wanem, lukim, sampela lain i bin painim hat long save long ol skripsa na paul bikos long dispela samting. Na mi lukluk olsem yu tu i bin wari long dispela samting. Tasol lukim, mi bai tok klia long dispela long yu.\n\n2 Mi tokim yu, pikinini man bilong mi, olsem plen bilong kamapim gen mas wok wantaim stretpela pasin bilong God, long wanem, i gat nid olsem olgeta samting mas go bek gen long trutru oda bilong ol. Lukim, em i gat nid na em i stret olsem long pawa na kirap gen bilong Krais, olsem sol bilong man mas go bek gen long bodi bilong em, na olsem wanwan sukuru long bodi mas go bek gen long em.\n\n3 Na i gat nid olsem long stretpela pasin bilong God olsem ol man mas jasim long wok bilong ol, na sapos wok bilong ol na laik bilong ol i gutpela, long dispela laip, olsem ol tu bai go bek gen long dispela i gutpela long las de.\n\n4 Na sapos wok bilong ol i nogut, nogut bai go bek gen long ol. Olsem na olgeta samting bai go bek gen long trutru oda, olgeta samting long trutru oda—bodi long idai bai kirap gen long kisim bodi i no inap idai, sting bai i no inap moa sting—olsem na olgeta samting bai kirap gen long kisim amamas i nogat arere long kingdom bilong God, o long kisim pen i nogat arere long kingdom bilong tewel, wanpela long wanpela han, na narapela long narapela han—\n\n5 Wanpela man bai kirap gen long kisim laip bilong amamas olsem long laik bilong em long kisim amamas, o gutpela olsem long laik bilong em long kisim gutpela, na narapela man long kisim nogut olsem long laik bilong em long kisim nogut, long wanem, bikos em i bin laikim long wokim pasin nogut long olgeta de long laip bilong em, olsem na em bai kisim nogut long pe bilong em taim tudak i kam.\n\n6 Olsem na nogut i stap long narapela han. Sapos dispela man i bin tanim bel long ol sin bilong em, na laikim stretpela pasin i go inap long ol de bilong em i pinis, inap em bai kisim stretpela pasin long pe bilong em.\n\n7 Dispela ol lain ol Bikpela i bin kisim bek, ye, dispela ol lain ol i bin rausim ol, ol i bin seivim ol long dispela nait bilong tudak, i nogat arere, olsem na olgeta pipol bai sanap o pundaun, bikos lukim, ol bai kamap jas bilong ol yet, sapos long wokim gutpela wok o wokim nogut wok.\n\n8 Nau ol lo bilong God i no inap senis olsem na, rot i bin redim we manmeri husat i laikim bai wokabaut long dispela hap na kisim selvesen.\n\n9 Na nau lukim, pikinini man bilong mi, noken traim wanpela moa sans gen long krosim God bilong yu long dispela ol poin bilong ol skul long lotu, yu bin brukim i go inap long nau.\n\n10 No ken ting bikos ol profet i bin toktok long kamapim gen, olsem yu bai go bek gen long amamas long sin. Lukim, mi tokim yu, pasin nogut i no inap givim amamas.\n\n11 Na nau, pikinini man bilong mi, olgeta man i stap long laip long man i nogat Holi Spirit, o mi bai tok, i stap long laip long bihainim laik bilong skin, i stap long nogut pen tru na long kalabus bilong pasin nogut, ol lain i no i stap wantaim God long graun, na laip bilong ol i no wan bel wantaim laip bilong God, olsem na, sindaun bilong ol i no wan bel wantaim sindaun bilong amamas.\n\n12 Na nau lukim, tok klia long tok kamapim gen em long kisim wanpela samting we i trutru na putim long ples long samting we i no trutru, o long putim em long sindaun we i no wan bel long sindaun bilong em?\n\n13 O, pikinini man bilong mi, dispela i no olsem, tasol tok klia long tok kamapim gen em long putim bek gen nogut long nogut, o bihainim laik bilong skin long bihainim laik bilong skin, o pasin bilong tewel long pasin bilong tewel—gutpela long samting we i gutpela, stretpela pasin long samting we i stretpela pasin, stret long samting we i stret, marimari long samting we i marimari.\n\n14 Olsem na, pikinini man bilong mi, yu mas marimari long ol lain brata bilong yu, wok stret, jas stret, na wokim gutpela pasin olgeta taim, na sapos yu wokim olgeta long ol dispela samting, yu bai kisim pe bilong yu long bihain taim, ye, marimari bai givim bek gen long yu, stretpela pasin bai givim bek gen long yu, stretpela jasmen bai givim bek gen long yu, na yu bai kisim gutpela givim bek gen long yu olsem pe.\n\n15 Bikos, wanem samting yu salim go aut bai kam bek gen long yu, na bai kamapim gen, olsem na, dispela toktok kamapim gen i kotim sin man stret, na bai no inap stretim em.\n\n", "alma 42": "[center][font_size=26]Sapta 42[/font_size][/center]\n\n[i]Laip long skin i wanpela taim long traim long manmeri long tanim bel na sevim God—Pundaun bilong Adam i bin bringim idai long skin na idai long spirit long olgeta manmeri—Kisim bek save i kam insait long tanim bel—God em yet i aton long ol sin bilong graun—Marimari bai kam long ol lain ol i tanim bel—Olgeta narapela lain i kam aninit long stretpela pasin bilong God—Marimari i kam bikos long Atonmen—Ol lain ol i tanim bel trutru bai ol i kisim selvesen. Klostu 74 krismas bipo Krais.[/i]\n\n1 Na nau, pikinini man bilong mi, mi lukim i gat liklik moa samting we yu wari long tingting bilong yu, we yu painim hat long save—na dispela i stretpela pasin bilong God long mekim save sin man, bikos yu traim long ting olsem em i no stretpela pasin sapos sin man bai kisim sindaun bilong pen.\n\n2 Nau lukim, pikinini man bilong mi, mi bai tok klia long dispela samting long yu. Long wanem, lukim, bihain God Bikpela i bin salim i go aut long gaden Iden nambawan papa na mama bilong mipela, long wok long graun, we ol i bin kamap—em i bin putim long hap long is long gaden Iden, serubim na wanpela naip bilong pait i gat paia lait, na ol i bin tanim long go raun long lukautim diwai bilong laip—\n\n3 Nau, yumi lukim olsem man i bin kamap wankain olsem God, long save gutpela na nogut, na nogut em bai kisim diwai bilong laip, long kaikai na i stap oltaim oltaim, God Bikpela i bin putim serubim wantaim wanpela naip bilong pait i gat paia lait, olsem em bai no inap kisim prut bilong em long kaikai—\n\n4 Olsem na, yumi lukim olsem wanpela taim i bin givim long man long tanim bel, ye, wanpela taim bilong traim, wanpela taim long tanim bel na sevim God.\n\n5 Long wanem, lukim, sapos Adam i bin putim han bilong em go aut hariap tru, na kisim prut long diwai bilong laip na kaikai, em bai i stap yet oltaim oltaim, olsem long toktok bilong God, na em bai nogat taim long tanim bel, ye, na tu toktok bilong God bai kamap nating, na bikpela plen tru bilong selvesen bai bagarap.\n\n6 Tasol lukim, God i bin makim olsem man mas idai—olsem na, bikos ol i bin lus long diwai bilong laip, ol i mas lus long pes bilong graun—na man i bin lus oltaim, ye, na ol manmeri i bin pundaun.\n\n7 Na nau, yu lukim dispela olsem nambawan papa na mama bilong mipela i bin lus long skin na long spirit long pes bilong Bikpela, olsem na yumi lukim olsem ol i kamap long bihainim laik bilong ol yet.\n\n8 Nau lukim, em i no stret olsem God bai kisim bek man long dispela idai long skin, long wanem, em bai bagarapim bikpela plen tru bilong amamas.\n\n9 Olsem na, bikos sol i no inap idai, na pundaun i bin kirapim idai long spirit na long skin, em i olsem, ol i bin lus long pes bilong Bikpela, na i gat as olsem God mas kisim bek manmeri long idai long spirit.\n\n10 Olsem na, bikos ol i bin kamap long bihainim laik long skin, bihainim ol kainkain tingting bilong ol na wokim pasin bilong tewel, long laip bilong ol long skin, dispela laip bilong traim i bin kamap wanpela taim we ol bai redi, em i bin kamap wanpela taim long redi.\n\n11 Na nau tingim, pikinini man bilong mi, sapos plen bilong kisim bek i no i stap, sol bilong ol bai kamap nogut tru taim ol idai, bikos ol bai lus long pes bilong Bikpela.\n\n12 Na nau, nogat wanpela rot i bin i stap long kisim bek ol man long dispela laip bilong pundaun, man i bin kamapim em yet bikos long sakim tok bilong em.\n\n13 Olsem na, olsem long stretpela pasin, plen bilong kisim bek bai no inap wok, tasol sapos ol man bai tanim bel taim ol i stap long dispela laip bilong traim, ye, dispela taim bilong redi, long wanem, sapos dispela i no i stap, marimari bai no inap wok, tasol em bai bagarapim wok bilong stretpela pasin. Nau wok bilong stretpela pasin i no inap bagarap, sapos em i bagarap, God bai no inap kamap God.\n\n14 Olsem na, yumi lukim olsem olgeta manmeri i bin pundaun, na stretpela pasin i bin kisim ol, ye, stretpela pasin bilong God i bin makim ol olsem ol bai lus long pes bilong em oltaim.\n\n15 Na nau, plen bilong marimari bai no inap wok sapos atonmen i no bin wokim, olsem na God em yet bai aton long ol sin bilong graun, long kamapim plen bilong marimari, long stretim laik bilong stretpela pasin, long soim olsem God i wanpela nambawan tru, stretpela God na tu God bilong marimari.\n\n16 Nau, tanim bel bai i no inap wok long ol man sapos mekim save i no i stap, na mekim save i stap oltaim wankain olsem laip bilong sol, bin putim long narapela sait long plen bilong amamas, we i stap oltaim wankain olsem laip bilong sol.\n\n17 Nau, olsem wanem wanpela man i no inap tanim bel nating tasol sapos em i sin? Em bai sin olsem wanem sapos lo i no i stap? Lo bai i stap olsem wanem sapos mekim save i no i stap?\n\n18 Nau, mekim save i bin putim, na wanpela stretpela lo i bin givim i bringim sem long tingting bilong man.\n\n19 Nau, sapos lo i no istap—na sapos wanpela man i bin kilim idai narapela man, na em mas idai—inap em bai pret olsem em bai idai sapos em i kilim idai narapela man?\n\n20 Na tu, sapos lo i no i stap long stretim sin, ol man bai i no inap pret long sin.\n\n21 Na sapos lo i no i stap, sapos ol man i sin, stretpela pasin wantaim marimari bai mekim wanem, long wanem, ol bai no inap wok long man?\n\n22 Tasol, lo i stap, na mekim save i stap, na tanim bel i stap, na marimari i wok bikos long tanim bel, nogut stretpela pasin bai wok long man olsem lo i tok, na lo i givim mekim save, na sapos i no olsem, ol wok bilong stretpela pasin bai bagarap, na God bai i no inap kamap God.\n\n23 Tasol God i stap, na marimari bai wok long man em i tanim bel, na marimari i wok bikos long atonmen, na atonmen i kamapim kirap gen bilong idai, na kirap gen bilong idai i bringim bek ol man long pes bilong God, olsem na ol i go bek gen long pes bilong em, olsem ol bai em i jusim ol long wok bilong ol, olsem long lo na stretpela pasin.\n\n24 Long wanem, lukim, stretpela pasin i wokim olgeta laik bilong em, na tu marimari i kisim olgeta em ol bilong em, olsem na ol lain ol i tanim bel trutru tasol bai kisim selvesen.\n\n25 Wanem, yu ting olsem marimari ken stilim stretpela pasin? Mi tokim yu, Nogat, nogat tru. Sapos i olsem, God bai no inap kamap God.\n\n26 Olsem na God i bin kirapim bikpela plen tru i stap oltaim oltaim bilong em, em i bin redim long taim graun i bin sanap. Na selvesen wantaim kisim bek bilong ol man, na tu bagarap wantaim pen bilong ol i bin kamap olsem.\n\n27 Olsem na, pikinini man bilong mi, ol manmeri i laik kam bai kam na dringim ol wara bilong laip long laik bilong em, na husat manmeri i no laik long kam, em bai i no inap pulim em long kam, tasol God bai givim bek gen long em wanem em i bin wokim long las de.\n\n28 Sapos em i bin gat laik long wokim nogut, na em i no tanim bel long ol de bilong em, lukim, nogut bai givim long em, olsem long kamapim gen bilong God.\n\n29 Na nau, pikinini man bilong mi, mi laikim olsem yu no moa larim ol dispela samting trabelim yu, na larim ol sin bilong yu tasol trabelim yu, olsem dispela trabel bai mekim yu long tanim bel.\n\n30 O pikinini man bilong mi, mi laikim olsem yu no moa tok nogat long stretpela pasin bilong God. Noken traim long mekim wanpela liklik toktok long haitim yu yet bikos long ol sin bilong yu, long tok nogat long stretpela pasin bilong God, tasol larim stretpela pasin, na marimari na strong long kisim pen bilong God pulap long bel bilong yu, na larim ol dispela samting bringim yu go daun long das long soim pasin daun bilong yu.\n\n31 Na nau, O pikinini man bilong mi, God i bin makim yu long autim toktok long dispela pipol. Na nau, pikinini man bilong mi, go long autim toktok wantaim trupela toktok na gutpela pasin, olsem yu bai bringim planti sol long tanim bel, inap long bikpela plen tru bilong marimari bai wok long ol. Na inap God bai blesim yu olsem mi tok. Amen.\n\n", "alma 43": "[center][font_size=26]Sapta 43[/font_size][/center]\n\n[i]Alma na ol pikinini man bilong em ol i autim toktok—Ol lain bilong Joram wantaim ol narapela lain bilong Nifai ol i bruk i go awe na joinim ol lain bilong Leman—Ol lain bilong Leman i kamap long pait wantaim ol lain bilong Nifai—Moronai i pasim ol lain bilong Nifai wantaim ol klos bilong pait—Bikpela i soim long Alma plen bilong ol lain bilong Leman—Ol lain bilong Nifai i pait long ples, fridom, famili na lotu bilong ol—Ol ami bilong Moronai na Lihai ol i raunim ol lain bilong Leman. Klostu 74 krismas bipo Krais.[/i]\n\n1 Na nau em i kamap we ol pikinini man bilong Alma ol i bin go het namel long ol pipol, long autim toktok long ol. Na Alma tu i les long malolo, olsem na em i bin go wantaim ol.\n\n2 Nau mipela bai no moa toktok long wok bilong ol long autim toktok, tasol ol i bin autim toktok, na trupela toktok, olsem long spirit bilong profesi na revelesen, na ol i bin autim toktok olsem long holi oda bilong God we ol i bin makim.\n\n3 Na nau mi go bek gen long stori long ol bikpela pait i bin kamap namel long ol lain bilong Nifai na ol lain bilong Leman, insait long wanpela ten eit krismas long rul bilong ol jas.\n\n4 Long wanem, lukim, em i kamap we ol lain bilong Joram ol i bin kamap ol lain bilong Leman, olsem na, ol pipol long ol lain bilong Nifai ol i bin lukim olsem ol lain bilong Leman i kam long pait wantaim ol long stat long wanpela ten eit krismas, olsem na ol i bin redi long bikpela pait, ye, ol i bin bungim wantaim ami bilong ol long graun bilong Jeson.\n\n5 Na em i kamap we ol lain bilong Leman ol i bin kam wantaim ol tausen bilong ol, na ol i bin kam long graun bilong Antionum, na dispela i graun bilong ol lain bilong Joram, na wanpela man nem bilong em Jerahemna i bin kamap lida bilong ol.\n\n6 Na nau, bikos ol lain bilong Amalekai ol i kamap ol lain bilong pasin nogut tru na pasin kilim man na winim ol lain bilong Leman, olsem na, Jerahemna i bin makim ol long kamap ol het kepten long ol lain bilong Leman, na ol lain bilong Amalekai wantaim ol lain bilong Joram tasol i bin kamap het kepten.\n\n7 Nau em i bin wokim dispela olsem belhat bilong ol long ol lain bilong Nifai bai i stap yet, inap long em bai bringim ol lain bilong Leman aninit long pawa bilong em olsem em bai kamapim plen tru bilong em.\n\n8 Long wanem, lukim, plen bilong em em long sikrapim bel bilong ol lain bilong Leman long belhat wantaim ol lain bilong Nifai, na em i bin wokim dispela olsem em bai giaman long kisim moa pawa long bosim ol lain bilong Leman, na tu olsem em bai kisim pawa long winim ol lain bilong Nifai inap long kalabusim ol.\n\n9 Na nau, plen long ol lain bilong Nifai em long lukautim graun, haus, meri wantaim lain pikinini bilong ol, olsem ol bai banisim ol long han bilong birua bilong ol, na tu olsem ol bai lukautim rait na narapela gutpela samting bilong ol, ye, na tu fridom bilong ol, olsem ol bai lotu long God olsem long laik bilong ol.\n\n10 Long wanem, ol i save olsem ol lain bilong Leman bai bagarapim ol lain husat bai lotu long God, trupela na laip God long spirit na trupela toktok sapos ol i pundaun long han bilong ol.\n\n11 Ye, na tu ol i save olsem ol lain bilong Leman ol i bin belhat nogut tru wantaim ol lain brata bilong ol, em ol ol pipol bilong Entai-Nifai-Lihai, ol i bin kamap ol pipol bilong Amon—na ol i no inap kisim ol samting bilong pait, ye, ol i bin mekim promis na ol i no inap brukim—olsem na, ol bai idai olgeta sapos ol i pundaun long han long ol lain bilong Leman.\n\n12 Na ol lain bilong Nifai i no inap larim ol long kisim bagarap, olsem na ol i bin givim ol graun long kisim long ol yet.\n\n13 Na ol pipol bilong Amon ol i bin givim long ol lain bilong Nifai bikpela kaikai tru long sapotim ami bilong ol, olsem na ol pipol bilong Nifai ol i bin sanap ol yet, long pait wantaim ol lain bilong Leman, em ol Leman, Lemuel, ol pikinini man bilong Ismael, olgeta lain ol i bin bruk long ol lain bilong Nifai, em ol lain bilong Amalekai na ol lain bilong Joram, na ol tumbuna pikinini bilong ol pris bilong Noa i bin bung wantaim.\n\n14 Nau dispela ol tumbuna pikinini i klostu planti tumas wankain olsem ol lain bilong Nifai, olsem na asua bilong ol lain bilong Leman ol i bin mekim ol lain bilong Nifai long pait wantaim ol lain brata bilong ol, tru tumas long kapsaitim blut.\n\n15 Na em i kamap we taim ol ami bilong ol lain bilong Leman ol i bung wantaim long graun bilong Antionum, lukim, ol ami bilong ol lain bilong Nifai ol i bin redi long bungim ol long graun bilong Jeson.\n\n16 Nau, lida long ol lain bilong Nifai, o man ol i bin makim em long kamap het kepten long ol lain bilong Nifai—nau het kepten i bin givim oda long olgeta ami long ol lain bilong Nifai—na nem bilong em Moronai.\n\n17 Na Moronai i bin givim olgeta oda, na ronim gavman bilong bikpela pait bilong ol. Na krismas bilong em i tupela ten faiv taim ol i bin makim em long kamap het kepten long ol ami bilong ol lain bilong Nifai.\n\n18 Na em i kamap we em i bin bungim ol lain bilong Leman long ol arere long Jeson, na ol pipol bilong em i bin gat naip bilong pait huknaip, wantaim ol kain kain samting bilong pait.\n\n19 Na taim ol ami bilong ol lain bilong Leman i lukim olsem ol pipol bilong Nifai, o olsem Moronai, i bin redim ol pipol bilong em wantaim ol brosplet na banis bilong pait long holim wantaim han, ye, na tu banis bilong het bilong ol na pasim ol wantaim strongpela klos—\n\n20 Nau ami bilong Jerahemna i no bin redi wantaim wanpela kain samting, ol i bin gat naip bilong pait, huknaip, banara wantaim spia bilong banara, na ston wantaim sling bilong ol tasol, na ol i as nating, tasol ol i bin pasim skin bilong animal raun long sangana bilong ol, ye, olgeta i bin as nating, na ol lain bilong Joram wantaim ol lain bilong Amalekai tasol i bin pasim klos.\n\n21 Tasol ol i nogat brosplet, o banis bilong pait—olsem na, namba bilong ol i bikpela tumas long ol lain bilong Nifai tasol ol i bin poret nogut tru long ol ami bilong ol lain Nifai bikos long klos pait bilong ol.\n\n22 Lukim, nau em i kamap we ol i bin poret long pait wantaim ol lain bilong Nifai long ol arere long Jeson, olsem na ol i bin lusim graun bilong Antionum i go long ples we nogat man i stap, na wokabaut raun long ples we nogat man i stap, i go long het long wara Saidon, olsem ol bai kam insait long graun bilong Mentai na kisim dispela graun, bikos ol i no ting olsem ol ami bilong Moronai bai save we ol i bin go.\n\n23 Tasol em i kamap we, taim ol i lusim long go long ples we nogat man i stap, Moronai i bin salim ol spai i go long ples we nogat man i stap long wasim kem bilong ol, na tu Moronai bikos em i bin save long ol profesi bilong Alma, olsem na em i bin salim sampela man long em, long laikim em long askim Bikpela we ol ami long ol lain bilong Nifai bai go long sambai long ol lain bilong Leman.\n\n24 Na em i kamap we toktok bilong Bikpela i bin kam long Alma, na Alma i bin tok save long ol man bilong kisim toktok bilong Moronai, olsem ol ami bilong ol lain Leman i wokabaut i go raun nabaut long ples we nogat man i stap, olsem ol bai kam long graun bilong Mentai, olsem ol bai i stat long paitim ol pipol husat i no strong. Na dispela ol man bilong kisim toktok i bin go na tokim Moronai olsem.\n\n25 Nau Moronai, bin lusim sampela ami bilong em long graun bilong Jeson, nogut sampela ami long ol lain bilong Leman bai kam long dispela graun na kisim siti long ol yet, na em i bin kisim sampela ami bilong em na wokabaut i go long graun bilong Mentai.\n\n26 Na em i bin tokim olgeta pipol long dispela hap long graun long bungim wantaim ol yet long pait wantaim ol lain bilong Leman, long sambai long graun, kantri, rait wantaim fridom bilong ol yet, olsem na ol i bin redi taim ol lain bilong Leman i kam.\n\n27 Na em i kamap we Moronai i bin tokim ol ami bilong em long hait long ples daun klostu long sait long wara Saidon, long hap long wes long wara Saidon long ples we nogat man i stap.\n\n28 Na Moronai i bin putim ol spai raunabaut, olsem em bai save wanem taim kem long ol lain bilong Leman bai kam.\n\n29 Na nau, bikos Moronai i bin save long tingting long ol lain bilong Leman, olsem em i plen bilong ol long bagarapim ol lain brata bilong ol, o long mekim ol kam aninit long ol na kalabusim ol inap long ol bai kirapim wanpela kingdom bilong ol yet long olgeta hap long graun;\n\n30 Na tu em i bin save olsem laik bilong ol lain bilong Nifai em long lukautim graun, fridom, wantaim sios bilong ol tasol, olsem na em i bin ting em i no sin sapos ol i sambai long ol wantaim plen, olsem na, em i bin save long ol spai bilong em wanem rot ol lain bilong Leman bai kam.\n\n31 Olsem na, em i bin brukim ami bilong em na putim sampela long ples daun, na haitim ol long hap long is, na long hap long wes long liklik maunten Ripla;\n\n32 Na em i bin haitim sampela long hap long wes long ples daun, long hap long wes long wara Saidon, olsem na daun insait long ol arere long graun Mentai.\n\n33 Olsem na bihain long em i bin putim ami bilong em long laik bilong em, Alma i bin redi long bungim ol.\n\n34 Na em i kamap we ol lain bilong Leman i bin kam long hap long not long liklik maunten, we sampela ami bilong Moronai i bin hait i stap.\n\n35 Na taim ol lain bilong Leman i lusim liklik maunten Ripla, na kam insait long ples daun, na i stat long brukim wara Saidon, ol ami ol i bin hait i stap long hap long saut long liklik maunten, we nem bilong man em lidim i Lihai, em i bin kisim ol ami bilong em kamaut na raunim ol lain bilong Leman long hap long is long bihain long ol.\n\n36 Na em i kamap we ol lain bilong Leman, taim ol i lukim ol lain bilong Nifai kam long ol long bihain, ol i tanim na i stat long pait wantaim ami bilong Lihai.\n\n37 Na wok bilong idai i stat long tupela sait, tasol ol lain bilong Leman i bin kisim nogut tru bagarap, long wanem, ol i bin as nating olsem na ol lain bilong Nifai i bin paitim ol long ples klia wantaim naip bilong pait na huknaip bilong ol, inap long ol i no abrusim long kilim idai taim ol i tromoim han.\n\n38 Na long sait long ol lain bilong Nifai, wanwan man i bin pundaun long naip bilong pait bilong ol na long kapsaitim blut, bikos ol nambawan hap long skin i bin banisim wantaim brosplet, na banis bilong pait i bin holim, na hetplet bilong ol we ol lain bilong Leman i no inap paitim olsem na ol lain bilong Nifai i bin wokim wok bilong idai namel long ol lain bilong Leman.\n\n39 Na em i kamap we ol lain bilong Leman i bin poret nogut tru, bikos long bikpela bagarap tru i bin kamap namel long ol, tru tumas inap long ol i stat long ronawe i go long hap long wara Saidon.\n\n40 Na Lihai wantaim ol man bilong em ol i bin bihainim ol na ronim ol i go insait long wara Saidon, na ol i bin brukim wara Saidon na go long narapela sait. Na Lihai wantaim ol man bilong em ol i bin sanap long arere long wara Saidon, na ol i no brukim wara i go long narapela sait.\n\n41 Na em i kamap we Moronai wantaim ami bilong em ol i bin bungim ol lain bilong Leman long ples daun, long narapela sait long wara Saidon, na i stat long paitim ol na kilim ol.\n\n42 Na ol lain bilong Leman ol i bin ronawe gen long pes bilong ol, na go long hap long graun bilong Mentai, na ol ami bilong Moronai i bin bungim ol gen.\n\n43 Nau long dispela taim, ol lain bilong Leman ol i bin strong nogut tru long pait, ye, nogat wanpela taim bipo we ol lain bilong Leman i bin save long strong nogut tru long pait olsem ol i pait nau, nogat, ol i no bin pait olsem bipo.\n\n44 Na ol lain bilong Joram wantaim ol lain bilong Amalekai husat i het kepten bilong ol, o nambawan hetman na komanda bilong ol i bin sikrapim bel bilong ol, ye, ol i bin pait wankain olsem ol masalai na kilim planti long ol lain bilong Nifai, ye, long wanem, ol i bin brukim long namel planti hetplet bilong ol, na sutim planti brosplet bilong ol, na lus planti han bilong ol, na ol lain bilong Leman ol i bin pait olsem long belhat nogut tru bilong ol.\n\n45 Tasol, gutpela as tingting i bin sikrapim bel bilong ol lain bilong Nifai, long wanem, ol i no pait long kamap king o long kisim pawa, tasol ol pait long ples na haus, fridom, meri, lain pikinini na olgeta bilong ol, ye, ol i bin pait long ol kastam bilong lotu na sios bilong ol.\n\n46 Na ol i bin wokim wanem ol i bin bilip i duti ol i gat long God bilong ol, long wanem, Bikpela i bin tokim ol wantaim ol tumbuna papa bilong ol, olsem: Sapos ol birua bilong yupela i rong long nambawan taim na nambatu taim, yupela bai i no inap larim ol long kilim yupela.\n\n47 Na gen, Bikpela i bin tok olsem: Yupela mas lukautim ol famili bilong yupela inap long kapsaitim blut. Olsem na, ol lain bilong Nifai ol i bin pait wantaim ol lain bilong Leman, long dispela as long banisim ol yet, ol famili bilong ol, graun bilong ol, kantri bilong ol, rait bilong ol na lotu bilong ol.\n\n48 Na em i kamap we taim ol man bilong Moronai i lukim strong na belhat nogut tru bilong ol lain bilong Leman, ol i klostu surik i go bek na ronawe long ol. Na Moronai, taim em i lukim tingting bilong ol, em i bin autim toktok na sikrapim bel bilong ol wantaim ol dispela tingting—ye, olsem ol mas tingim long graun bilong ol, fridom bilong ol, ye, long fridom bilong ol long kalabus.\n\n49 Na em i kamap we ol i bin tanim long pait wantaim ol lain bilong Leman, na ol i bin singautim wantaim wanpela maus long Bikpela God bilong ol, long fridom bilong ol na long fridom bilong ol long kalabus.\n\n50 Na ol i stat long sanap strong long pait long ol lain bilong Leman wantaim pawa, na taim ol i singaut long Bikpela long fridom bilong ol, ol lain bilong Leman ol i stat long ronawe long pes bilong ol, na ol i ronawe i go, tru tumas long wara Saidon.\n\n51 Nau, ol lain bilong Leman i bin planti tumas, ye, namba bilong ol i tutaim moa long ol lain bilong Nifai, tasol, ol i bin ronim i go inap long ol i bin bungim wantaim long wanpela bodi long ples daun long sait long wara Saidon.\n\n52 Olsem na, ol ami bilong Moronai i bin raunim ol raunabaut, ye, tru tumas long tupela sait long wara, long wanem, lukim, ol man bilong Lihai ol i bin stap long hap long is long wara.\n\n53 Olsem na, taim Jerahemna i lukim ol man bilong Lihai long hap long is long wara Saidon, na ol ami bilong Moronai long hap long wes long wara Saidon, olsem ol lain bilong Nifai ol i bin raunim ol, ol i bin poret nogut tru.\n\n54 Nau Moronai, taim em i lukim poret bilong ol, em i bin tokim ol man bilong em olsem ol bai no moa kapsaitim blut bilong ol.\n\n", "alma 44": "[center][font_size=26]Sapta 44[/font_size][/center]\n\n[i]Moronai i tokim ol lain bilong Leman long wokim wanpela promis bilong bel isi o bai bagarap olgeta—Jerahemna i les long wokim promis bilong bel isi na pait i stat gen—Ol ami bilong Moronai i winim ol lain bilong Leman. Klostu 74–73 krismas bipo Krais.[/i]\n\n1 Na em i kamap we ol i no moa kapsaitim blut na surik i go bek na lusim ol. Na Moronai i bin tokim Jerahemna: Lukim, Jerahemna, olsem mipela i no laik kamap ol man bilong kapsaitim blut. Yupela save olsem laip bilong yupela i stap long han bilong mipela, tasol mipela i no laik kilim yupela.\n\n2 Lukim, mipela i no kamaut long pait wantaim yupela olsem mipela bai kapsaitim blut bilong yupela long kisim pawa, o mipela i no laikim long bringim wanpela man kam insait long hevi bilong kalabus. Tasol dispela i laik bilong yupela olsem na yupela i bin kam long pait wantaim mipela, ye, na yupela i belhat long mipela bikos long lotu bilong mipela.\n\n3 Tasol nau, yupela i lukim olsem Bikpela i stap wantaim mipela, na yupela i lukim olsem em i bin givim yupela long han bilong mipela. Na nau mi laikim yupela long save olsem dispela i bin kamap long mipela bikos long lotu bilong mipela na long bilip bilong mipela long Krais. Na nau yupela i lukim olsem yupela i no inap bagarapim dispela bilip bilong mipela.\n\n4 Nau yupela i lukim olsem dispela i trupela bilip bilong God, ye, yupela i lukim olsem God ken sapotim, na kipim, na lukautim mipela, sapos mipela i bilip long em, na strong long bilip na lotu bilong mipela, na Bikpela bai i no inap larim mipela long kisim bagarap, tasol sapos mipela bai pundaun long brukim lo na tok nogat long bilip bilong mipela.\n\n5 Na nau, Jerahemna, mi tokim yu, long nem bilong dispela God i gat olgeta pawa, husat i bin strongim ol han bilong mipela long winim yupela bikos long bilip bilong mipela, lotu bilong mipela, ol kastam long lotu bilong mipela, sios bilong mipela, holi sapot mipela i dinau long ol meri na lain pikinini bilong mipela, fridom we emi pasim mipela long graun na kantri bilong mipela, ye, na tu bikos long holi toktok bilong God mipela save bihainim, we dispela i save givim olgeta amamas long mipela, na bikos long olgeta samting i stap insait tru long bel bilong mipela—\n\n6 Ye, na i no dispela tasol, mi tokim yupela long olgeta laik yupela gat long laip, olsem yupela givim ol samting bilong pait bilong yupela long mipela, na mipela bai i no inap kapsaitim blut bilong yupela, tasol mipela bai larim yupela long i stap laip, sapos yupela bai go awe na no moa kam gen long pait wantaim mipela.\n\n7 Na nau, sapos yupela i no wokim dispela, lukim, yupela i stap long han bilong mipela, na mi bai givim oda long ol man bilong mi long paitim yupela, na givim ol sua long bodi bilong yupela long idai, inap long yupela bai idai olgeta, na bihain long dispela mipela bai lukim husat bai gat pawa long bosim dispela ol pipol, ye, mipela bai lukim husat bai kamap kalabus lain.\n\n8 Na nau, em i kamap we taim Jerahemna i harim ol dispela toktok em i bin go het na givim naip bilong pait, na huknaip wantaim banara bilong em long han bilong Moronai, na tokim em: Lukim, mipela i givim ol samting bilong pait bilong mipela long yu, tasol mipela bai no inap wokim promis long yu, bikos mipela i save olsem mipela wantaim ol lain pikinini bilong mipela bai brukim dispela promis, tasol kisim ol samting bilong pait bilong mipela, na larim mipela long go long ples we nogat man i stap, sapos nogat, mipela bai kisim bek ol naip bilong pait bilong mipela, na mipela bai idai o win.\n\n9 Lukim, mipela i no wan lotu bilong yu, mipela i no bilip olsem God i bin givim mipela long han bilong yupela, tasol mipela i bilip olsem em i smatpela pasin bilong yu bin seivim yupela long ol naip bilong pait bilong mipela. Lukim, em i ol brosplet wantaim banis bilong pait bilong yupela i bin seivim yupela.\n\n10 Na nau taim Jerahemna i pinisim toktok bilong em, Moronai i bin givim bek naip bilong pait wantaim ol samting bilong pait long Jerahemna na tok: Lukim, mipela bai pait i go long arere na lukim husat bai win.\n\n11 Nau mi no inap kisim bek ol toktok mi bin autim, olsem na bikos Bikpela i stap, yupela bai no inap go nating tasol yupela mas wokim promis olsem yupela bai no inap kam gen long pait wantaim mipela pastaim long yupela go. Nau bikos yupela i stap long han bilong mipela, mipela bai kapsaitim blut bilong yupela long graun, sapos yupela i no wan bel long toktok mi bin tok.\n\n12 Na nau taim Moronai i autim ol dispela toktok, Jerahemna i kisim bek naip bilong pait bilong em, na em i bin belhat long Moronai, na em i go het hariap tru olsem em bai kilim Moronai, tasol taim em i apim naip bilong pait bilong em, lukim wanpela soldia bilong Moronai i bin paitim naip bilong pait bilong em i go daun long graun, na brukim han bilong em, na tu em i katim Jerahemna na rausim skin long het na gras bilong em na dispela skin i bin pundaun long graun. Na Jerahemna i surik i go bek long pes bilong ol i go insait long namel long ol soldia bilong em.\n\n13 Na em i kamap we ol soldia ol i bin sanap klostu, ol i bin katim na rausim skin wantaim gras long het bilong Jerahemna, ol i bin kisim dispela skin long het long gras long graun, na putim long sap long naip bilong pait bilong em, na taitim naip bilong pait wantaim skin long het i go aut long ol, na bikmaus long tok long ol olsem:\n\n14 Tru tumas, yupela bai pundaun long graun wankain olsem dispela skin long het long hetman bilong yupela i bin pundaun long graun, sapos yupela i no givim ol samting bilong pait bilong yupela na go wantaim wanpela promis bilong bel isi.\n\n15 Nau planti lain bilong Leman ol i bin poret nogut tru taim ol i harim ol dispela toktok na lukim skin long het long naip bilong pait, na ol i bin go het na tromoi ol samting bilong pait bilong ol long lek bilong Moronai, na wokim promis bilong bel isi. Na planti ol lain ol i wokim promis ol i bin larim ol long go long ples we nogat man i stap.\n\n16 Nau em i kamap we Jerahemna i bin belhat nogut tru, na em i tanim bel bilong sampela soldia bilong em husat i stap long belhat, long strong moa yet long pait wantaim ol lain bilong Nifai.\n\n17 Na nau Moronai i bin belhat, bikos long ston het pasin long ol lain bilong Leman, olsem na em i bin givim oda long ol ami bilong em long paitim na kilim ol. Na em i kamap we ol i stat long kilim ol, ye, na ol lain bilong Leman i pait wantaim naip bilong pait bilong ol na olgeta strong bilong ol.\n\n18 Tasol lukim, ol as nating skin bilong ol wantaim het nating bilong ol i bin kamap ples klia long sap long naip bilong pait long ol lain bilong Nifai, ye, lukim, ol i bin sutim na paitim, ye, na planti tru ol i bin pundaun kwiktaim wantaim naip bilong pait long ol lain bilong Nifai, na ol i stat long idai hariap tru, olsem soldia bilong Moronai i bin profesai.\n\n19 Nau Jerahemna, taim em i lukim olsem olgeta long ol i klostu kisim bagarap, em i bin krai nogut tru long Moronai, na promis olsem em wantaim ol pipol bilong em ol bai i stap wantaim em, bai wokim promis, sapos ol lain bilong Nifai bai larim em i stap laip ol lain bilong Leman ol ken i stap wantaim em, na olsem ol bai i no inap moa kam long pait wantaim ol.\n\n20 Na em i kamap we Moronai i bin givim oda long wok bilong idai long pinis gen namel long ol pipol. Na em i bin kisim ol samting bilong pait long ol lain bilong Leman, na larim ol i go long ples we nogat man i stap bihain long ol i bin wokim promis bilong bel isi wantaim em.\n\n21 Nau namba long idai long ol lain bilong Leman i no bin kaunim bikos ol i no inap kaunim, ye, na tu namba long idai long ol lain bilong Nifai wantaim ol lain bilong Leman i moa yet.\n\n22 Na em i kamap we ol lain bilong Nifai wantaim ol lain bilong Leman ol i bin tromoi idai bilong ol i go insait long wara Saidon, na wara i bin karim ol i go na planim aninit long solwara.\n\n23 Na ol ami long ol lain bilong Nifai, o ol ami bilong Moronai, bin go bek long haus bilong ol na graun bilong ol.\n\n24 Na wanpela ten eit krismas long rul bilong ol jas long ol pipol bilong Nifai i pinis olsem. Na rekot bilong Alma, bin raitim long ol plet bilong Nifai i pinis olsem.\n\n", "alma 45": "Stori bilong ol pipol bilong Nifai, na ol bikpela pait wantaim bruk nabaut bilong ol, insait long ol de bilong Hilaman, olsem long rekot bilong Hilaman, bin lukautim long ol de bilong em.\n\nI gat long sapta 45 i go long sapta 62.\n\n[center][font_size=26]Sapta 45[/font_size][/center]\n\n[i]Hilaman i bilip long ol toktok bilong Alma—Alma i profesai long bagarap bilong ol lain bilong Nifai—Em i blesim na kesim graun—Spirit mas kisim Alma i go antap wankain olsem Moses—Pasin brukim nabaut i kamap bikpela insait long Sios. Klostu 73 krismas bipo Krais.[/i]\n\n1 Lukim, nau em i kamap we ol pipol bilong Nifai i bin amamas nogut tru, bikos Bikpela i bin seivim ol gen long han long birua bilong ol, olsem na ol i givim tok tenkyu i go long Bikpela God bilong ol, ye, na ol i bin tambu long kaikai na beten planti taim, na ol i bin amamas nogut tru long lotu long God.\n\n2 Na em i kamap we long wanpela ten nain krismas long rul bilong ol jas long ol pipol bilong Nifai, Alma i bin kam long pikinini man bilong em Hilaman na tokim em: Yu bilip long ol toktok mi bin autim long yu long dispela ol rekot i bin lukautim i stap?\n\n3 Na Hilaman i bin bekim em: Ye, mi bilip.\n\n4 Na Alma i bin askim gen: Yu bilip long Jisas Krais, em bai kam?\n\n5 Na em i bin bekim: Ye, mi bilip long olgeta toktok yu bin autim.\n\n6 Na Alma em i bin askim gen: Inap yu bai bihainim ol toktok bilong mi?\n\n7 Na em i bin bekim: Ye, mi bai bihainim ol toktok bilong yu wantaim olgeta bel bilong mi.\n\n8 Na Alma i bin tokim em: Bles yu, na Bikpela bai mekim sindaun bilong yu kamap gutpela long dispela graun.\n\n9 Tasol lukim, mi gat liklik moa long profesai long yu, na yu bai no inap soim long ol pipol wanem mi profesai long yu, ye, yu bai no inap soim wanem mi profesai long yu, i go inap long dispela profesi bai kamap tru, olsem na raitim ol toktok mi bai autim.\n\n10 Na ol toktok i dispela: Lukim, mi lukluk wantaim spirit bilong revelesen i stap insait long mi olsem bilip bilong dispela ol pipol i stret, ol lain bilong Nifai, bai paul isi isi i go olgeta foa handret krismas bihain long Jisas Krais bai soim em yet long ol.\n\n11 Ye, na ol bai lukim ol bikpela pait wantaim kain kain sik bihain long dispela, ye, ol taim bilong hangre na blut kapsait, i go inap long ol pipol bilong Nifai bai idai olgeta—\n\n12 Ye, na dispela bai kamap bikos bilip bilong ol bai paul isi isi i go olgeta na ol bai pundaun long wokim wok bilong tudak, na laik bilong ol em long wokim pasin nogut tasol, na ol bai wokim olgeta kain kain pasin nogut, ye, mi tokim yu, olsem bikos ol bai sin long bikpela lait tru na save, ye, mi tokim yu, olsem long dispela de i go inap long namba foa jeneresen bai no inap pinis olgeta na dispela bikpela pasin nogut bai kamap.\n\n13 Na taim dispela bikpela de i kam, lukim, taim i klostu kam we ol lain ol i stap nau, o tumbuna pikinini bilong ol lain ol i kaunim ol wantaim ol pipol bilong Nifai nau, bai i no inap moa kaunim ol wantaim ol pipol bilong Nifai.\n\n14 Tasol ol man ol i stap yet, na ol i no bin bagarap long dispela bikpela na nogut de tru, bai kaunim ol wantaim ol pipol bilong Leman, na olgeta pipol bai kamap wankain olsem ol, na liklik namba tasol em ol i kolim ol disaipel bilong Bikpela bai ol i stap, na ol lain bilong Leman ol bai painim ol i go inap long ol bai idai olgeta. Na nau, bikos long pasin nogut dispela profesi bai kamap tru.\n\n15 Na nau em i kamap we bihain long Alma i bin autim ol dispela samting long Hilaman, em i bin blesim em, na tu ol narapela pikinini man bilong em na graun bikos long ol stretpela lain.\n\n16 Na em i bin tok: God Bikpela i tok olsem—Kes bai kamap long graun, ye, dispela graun, long olgeta nesen, hauslain, tok ples na pipol, na ol lain husat i wokim pasin nogut bai kisim bagarap, taim ol i mau tru, na em bai kamap tru olsem mi tok, bikos dispela i kes na blesim bilong God long dispela graun, long wanem, Bikpela i no inap lukim wanpela liklik sin na larim i stap.\n\n17 Na nau, bihain long Alma i bin autim ol dispela toktok, em i bin blesim sios, ye, olgeta lain husat bai sanap strong long bilip long dispela taim i go yet.\n\n18 Na bihain long Alma i bin wokim dispela, em i bin lusim graun bilong Jarahemla, olsem em bai go long graun bilong Melek. Na em i kamap we nius long we em i stap, o we em i bin idai na planim mipela i nogat wanpela liklik save, o mipela i no save stret.\n\n19 Lukim, mipela bin save long dispela tasol, olsem Alma i wanpela stretpela man, na toktok i bin go long olgeta pipol na long sios olsem Spirit i bin kisim em i go antap, o Bikpela i bin planim em wantaim han bilong em, wankain olsem Moses. Tasol lukim, ol skripsa i tok Bikpela i bin kisim Moses long em yet, na mipela ting olsem em i bin kisim Alma tu long spirit long em yet, olsem na mipela i no bin save wanpela samting long idai na planim bilong em.\n\n20 Na nau em i kamap we Hilaman i bin go het namel long ol pipol long autim toktok long ol, long i stat long wanpela ten nain krismas long rul bilong ol jas long ol pipol bilong Nifai.\n\n21 Long wanem, lukim, bikos long bikpela pait bilong ol wantaim ol lain bilong Leman na planti liklik bruknabaut na trabel i bin kamap namel long ol pipol, i gat nid olsem toktok bilong God mas autim namel long ol, ye, na olsem lo bilong lotu mas kamap long olgeta hap long sios.\n\n22 Olsem na, Hilaman wantaim ol brata bilong em ol i bin go het long kirapim sios gen long olgeta hap long graun, ye, long wanwan siti long olgeta hap long graun bilong ol pipol bilong Nifai. Na em i kamap we ol i bin makim ol pris wantaim tisa long olgeta hap long graun, long olgeta sios.\n\n23 Na nau em i kamap we bihain Hilaman wantaim ol brata bilong em i bin makim ol pris na tisa long olgeta sios, wanpela tok pait i bin kirap namel long ol, pipol na ol i bin les long harim toktok bilong Hilaman wantaim ol brata bilong em.\n\n24 Tasol ol i bin hambak nogut tru, na apim bel bilong ol, bikos long planti moni tru samting bilong ol, olsem na ol i bin apim ol long ai bilong ol yet, na les long harim ol toktok bilong ol, long wokabaut stret long ai bilong God.\n\n", "alma 46": "[center][font_size=26]Sapta 46[/font_size][/center]\n\n[i]Amalikaia i plen long kamap king—Moronai i apim plak bilong fridom—Em i bungim ol pipol long pait long lotu bilong ol—Ol trupela bilip lain i kolim long nem Kristen—Wanwan tumbuna pikinini bilong Josep bai lukautim i stap yet—Amalikaia wantaim ol lain husat i laikim long bruk i go awe i ronawe go long graun bilong Nifai—Ol lain husat i no sapotim fridom ol i bin kilim idai. Klostu 73–72 krismas bipo Krais.[/i]\n\n1 Na em i kamap we planti lain ol i les long harim toktok bilong Hilaman na ol brata bilong em ol i bin bung wantaim long pait wantaim ol brata bilong ol.\n\n2 Na nau lukim, ol i bin belhat nogut tru, olsem na ol i bin strong long kilim ol.\n\n3 Nau hetman long ol lain ol i belhat long ol brata bilong ol i wanpela bikpela na strongpela man, na nem bilong em i Amalikaia.\n\n4 Na Amalikaia i laikim long kamap king, na tu dispela ol pipol ol i belhat na ol i bin laikim olsem em mas kamap king bilong ol, na em ol liklik jas nabaut long graun i bin mekim bikpela namba bilong ol, na ol i bin hangre long pawa.\n\n5 Na ai gris bilong Amalikaia, olsem sapos ol i sapotim em long kamap king bilong ol, em bai mekim ol kamap bosman bilong ol pipol, olsem na em i bin paulim ol.\n\n6 Na Hilaman wantaim ol brata bilong em i bin autim toktok, ye, na ol i bin gat bikpela lav long sios, bikos ol i hai pris long sios, tasol Amalikaia i bin paulim ol long bruknabaut olsem.\n\n7 Na planti memba long sios i bin bilip long ai gris toktok bilong Amalikaia, olsem na ol i bruk i go awe long sios, olsem na sindaun long ol pipol bilong Nifai i kamap nogut tru na ol i kamap malumalum, na ol i bin lus tingting long bikpela win tru ol i bin gat long ol lain bilong Leman, na long bikpela amamas tru bilong ol bihain long pait bikos Bikpela i bin seivim ol wantaim han bilong em.\n\n8 Olsem na yumi lukim olsem lain pikinini bilong ol man ol i save lus tingting long Bikpela God bilong ol hariap tru, ye, inap long ol i wokim pasin nogut hariap tru, na larim wanpela man nogut long paulim ol.\n\n9 Ye, na tu yumi lukim nogut pasin tru nogut, wanpela man nogut ken wokim namel long ol lain pikinini bilong ol man.\n\n10 Ye, yumi lukim olsem bikos Amalikaia i wanpela man bilong paul pasin na man bilong planti ai gris toktok, olsem na em i bin paulim bel bilong planti pipol long wokim pasin nogut, ye, na long traim long bagarapim sios bilong God, na long bagarapim as bilong fridom God i bin givim long ol, o wanem blesin God i bin salim kam long pes bilong graun bikos long ol stretpela lain.\n\n11 Na nau em i kamap we taim Moronai, em i nambawan komanda long ol ami long ol lain bilong Nifai em i harim ol dispela bruknabaut, em i bin belhat wantaim Amalikaia.\n\n12 Na em i kamap we em i bin brukim jaket bilong em, na kisim wanpela hap klos long dispela jaket, na raitim long em—Long tingim God bilong mipela, lotu bilong mipela, fridom na bel isi bilong mipela, ol meri wantaim ol lain pikinini bilong mipela—na em i bin pasim long wanpela arere long stik.\n\n13 Na em i bin pasim long hetplet, na brosplet na banis bilong pait bilong em, na long klospait raun long sangana bilong em, na em i bin holim stik we em i bin pasim hap klos long jaket long wanpela arere, (na em i bin kolim plak bilong fridom) na em i baut daun em yet long graun, na mekim bikpela beten tru long God bilong em long blesin bilong fridom long i stap long ol lain brata bilong em, sapos ol Kristen lain bai i stap yet long kisim graun—\n\n14 Long wanem, ol lain ol i no memba long sios ol i bin kolim olgeta lain ol i bilip trutru long Krais, em ol i memba long sios bilong God olsem Kristen.\n\n15 Na ol lain ol i memba long sios ol i bin strong long bilip bilong ol, ye, olgeta lain ol i trupela bilip lain bilong Krais ol i amamas nogut tru long kisim nem bilong Krais long ol yet, o kisim nem Kristen we ol i bin kolim, bikos long bilip bilong ol long Krais em bai kam.\n\n16 Olsem na, Moronai i bin beten olsem God bai blesim laik bilong ol Kristen lain na blesim fridom long graun, long dispela taim.\n\n17 Na em i kamap we bihain long em i bin kapsaitim sol bilong em long God, em i bin makim olgeta graun long hap long saut long graun Bagarap, ye, na long katim sot, olgeta graun, long hap long not na long hap long saut—Wanpela graun bilong promis, na graun bilong fridom.\n\n18 Na em i bin tok: Tru tumas, God bai i no inap larim olsem mipela, ol i bin kisim nogut bikos mipela i kisim nem bilong Krais antap long mipela, bai kalap i go daun long kisim bagarap, tasol em ol sin bilong mipela bai bringim dispela mekim save.\n\n19 Na bihain long Moronai i autim ol dispela toktok, em i bin go het namel long ol pipol, na holim long antap hap klos bilong em em i bin brukim, olsem olgeta pipol bai lukim toktok em i bin raitim long hap klos em i bin brukim, na bikmaus long singaut, olsem:\n\n20 Lukim, husat man bai lukautim dispela mak long graun, larim ol i kamaut long strong bilong Bikpela, na wokim promis olsem ol bai lukautim rait bilong ol, na lotu bilong ol, inap long Bikpela bai blesim ol.\n\n21 Na em i kamap we taim Moronai i autim ol dispela toktok, lukim, ol pipol i bin ron i kam long bung wantaim pasim klospait raun long sangana bilong ol, na brukim klos bilong ol olsem wanpela mak, o olsem promis, olsem ol bai no inap givap Bikpela God bilong ol, o olsem, sapos ol bai brukim ol lo bilong God, o pundaun long brukim lo na sem long kisim nem bilong Krais antap long ol, Bikpela bai brukim ol wankain olsem ol i bin brukim klos bilong ol.\n\n22 Nau promis ol wokim em dispela, na ol tromoi klos bilong ol long lek bilong Moronai, na tok olsem: Mipela i wokim promis long God bilong mipela, olsem mipela bai kisim bagarap, wankain olsem long ol lain brata bilong mipela long graun long hap long not, sapos mipela i pundaun long brukim lo, ye, em ken tromoim mipela long lek bilong ol birua bilong mipela, wankain olsem mipela bin tromoim klos bilong mipela long lek bilong yu long kalap wantaim lek, sapos mipela bai pundaun long brukim lo.\n\n23 Moronai i bin tokim ol: Lukim, mipela i wanwan tumbuna pikinini bilong Jekop, ye, mipela i wanwan tumbuna pikinini bilong Josep, husat jaket ol brata bilong em i bin brukim i go liklik liklik ye, na nau lukim, yumi mas tingim long bihainim ol lo bilong God, nogut ol lain brata bilong mipela bai brukim ol klos bilong mipela, na mipela bai tromoi i go long kalabus, o bai salim o ol bai kilim mipela.\n\n24 Ye, yumi mas lukautim i stap fridom bilong mipela olsem wanpela wanwan tumbuna pikinini bilong Josep, ye, yumi mas tingim ol toktok bilong Jekop bipo long idai bilong em, long wanem, lukim, em i bin lukim olsem wanpela hap klos long wanwan hap klos long jaket bilong Josep i bin lukautim i stap, inap long em i no sting long idai olgeta. Na Jekop i bin tok—Tru tumas, wankain olsem dispela wanwan hap klos long pikinini man bilong mi bin lukautim i stap, God bai lukautim i stap wanwan tumbuna pikinini long pikinini man bilong mi wantaim han bilong em, na em bai kisim ol long em yet, tasol sampela tumbuna pikinini bilong Josep bai idai olgeta, wankain olsem wanwan hap klos bilong em i bin idai olgeta.\n\n25 Nau lukim, dispela i givim sore long bel bilong mi, tasol, sol bilong mi i amamas long pikinini man bilong mi, bikos long dispela hap long tumbuna pikinini bilong em em God bai kisim long em yet.\n\n26 Nau lukim, dispela ol toktok bilong Jekop.\n\n27 Na nau husat save tasol wanwan tumbuna pikinini bilong Josep, ol bai idai wankain olsem klos bilong em, ol lain ol i bin bruk i go awe long mipela? Ye, na tru tumas wankain bai kamap long mipela, sapos mipela i no sanap strong long bilip long Krais.\n\n28 Na nau em i kamap we bihain long Moronai i bin autim ol dispela toktok em i bin go het, na tu em i bin salim tok save i go long olgeta hap long graun we tok pait i bin kamap, na bungim wantaim olgeta pipol husat i laikim long lukautim fridom bilong ol, long sanap strong long pesim Amalikaia wantaim ol lain husat i bin bruk i go awe, husat i kolim ol yet ol lain bilong Amalikaia.\n\n29 Na em i kamap we taim Amalikaia i lukim olsem ol pipol bilong Moronai i moa yet long ol lain bilong em—na tu em i lukim olsem ol pipol bilong em i tubel long samting ol i wok i stret—olsem na, em i bin kisim ol lain ol i kamap ol pipol bilong em na lusim ples long go long graun bilong Nifai, nogut em bai lus.\n\n30 Nau Moronai i bin ting em i no gutpela olsem ol lain bilong Leman bai kisim moa strong, olsem na em i bin tingim long rausim ol pipol bilong Amalikaia, o long kisim ol na bringim ol bek, na kilim Amalikaia, ye, long wanem, Moronai i bin save olsem Amalikaia bai tanim bel long ol lain bilong Leman long belhat wantaim ol, na mekim ol long kam long pait wantaim ol, na em i bin save long dispela bikos Amalikaia bai wokim dispela long kamapim plen tru bilong em.\n\n31 Olsem na Moronai i bin ting em i gutpela olsem em bai kisim ol ami bilong em, ol i bin bungim wantaim i stap, na kisim samting bilong pait, na wokim promis bilong bel isi—na em i kamap we em i bin kisim ami bilong em na wokabaut wantaim haus sel bilong ol i go long ples we nogat man i stap, long rausim rot bilong Amalikaia long ples we nogat man i stap.\n\n32 Na em i kamap we em i bin kamapim plen tru bilong em, na ol i bin go pas long ples we nogat man i stap bipo long ol ami bilong Amalikaia.\n\n33 Na em i kamap we Amalikaia i bin ronawe wantaim liklik namba long ol man bilong em, na ol lain husat i no ronawe i givim long han long Moronai na ol ami bilong Moronai i bin kisim ol go bek long graun bilong Jarahemla.\n\n34 Nau, Moronai bikos ol jas wantaim nek bilong ol pipol i bin makim em, olsem na em i bin gat pawa long wokim wanem em i laikim long ol ami long ol lain bilong Nifai, long strongim na long givim oda long ol.\n\n35 Na em i kamap we em i bin tokim ol ami bilong em long kilim ol lain ol long ol pipol bilong Amalikaia i les long wokim promis long sapotim laik bilong fridom, olsem ol bai lukautim stap fri gavman, na liklik namba tasol long ol lain bilong Amalikaia ol i bin tok nogat long wokim promis long fridom.\n\n36 Na tu em i kamap we, Moronai i bin tokim ol plak bilong fridom long apim long wanwan taua long olgeta hap long graun long ol lain bilong Nifai, na Moronai i bin sanapim plak bilong fridom namel long ol pipol bilong Nifai olsem.\n\n37 Na ol i stat long kamapim bel isi gen long graun, na ol i bin lukautim bel isi long graun olsem i go inap long wanpela ten nain krismas long rul bilong ol jas i klostu pinis.\n\n38 Na Hilaman wantaim ol hai pris tu i bin lukautim oda insait long sios, ye, na ol i bin kisim moa bel isi na amamas insait long sios inap long fopela krismas.\n\n39 Na em i kamap we planti pipol ol i bin idai wantaim strongpela bilip olsem Bikpela Jisas Krais i bin kisim bek sol bilong ol, na ol i bin amamas long lusim dispela graun olsem.\n\n40 Na sampela pipol ol i bin idai long sik fiva i save kamap olgeta taim long graun long taim bilong em yet long wanwan krismas—tasol i no planti lain i bin idai, bikos God i bin redim planti gutpela as bilong diwai long rausim ol kain kain sik long taim bilong em.\n\n41 Tasol planti pipol ol i bin kamap lapun tru na idai, na ol lain ol idai wantaim bilip long Krais i amamas long i stap wantaim em, olsem mipela i bilip.\n\n", "alma 47": "[center][font_size=26]Sapta 47[/font_size][/center]\n\n[i]Amalikaia i yusim pasin giaman, pasin kilim man na tokhait plen long kamap king long ol lain bilong Leman—Pasin nogut na belhat long ol lain bilong Nifai ol i bin bruk i go awe i moa long ol lain bilong Leman. Klostu 72 krismas bipo Krais.[/i]\n\n1 Nau yumi bai go bek long rekot bilong yumi long Amalikaia na ol lain ol i bin go wantaim em long ples we nogat man i stap, long wanem, lukim, em i kisim ol lain ol i bin go wantaim em, na go antap long graun bilong Nifai namel long ol lain bilong Leman, na em i bin tanim bel bilong ol lain bilong Leman long belhat long ol lain bilong Nifai, inap long king long ol lain bilong Leman i bin salim wanpela tok save i go long olgeta hap long graun bilong em, namel long olgeta pipol bilong em, olsem ol bai bung wantaim ol yet gen long go long pait wantaim ol lain bilong Nifai.\n\n2 Na em i kamap we taim tok save i go namel long ol, ol i bin poret nogut tru, ye, ol i bin poret olsem ol bai no inap mekim king amamas, na tu ol i bin poret long go long pait wantaim ol lain bilong Nifai, nogut ol bai lusim laip bilong ol. Na em i kamap we ol i les, o bikpela namba long ol pipol bilong ol i les long bihainim oda bilong king.\n\n3 Na nau em i kamap we king i bin belhat bikos long ol i sakim tok bilong ol, olsem na em i bin makim Amalikaia long kamap komanda long dispela hap long ami bilong em em i bin bihainim oda bilong em, na king i bin givim oda long em olsem em bai go het na strongim ol lain ol i bin sakim tok long kisim ol samting bilong pait.\n\n4 Nau lukim, dispela i laik bilong Amalikaia, long wanem, bikos em i wanpela smatpela man tru long wokim pasin nogut, olsem na em i bin gat plen insait long bel bilong em long daunim king bilong ol lain bilong Leman.\n\n5 Na nau em i bin kamap komanda long dispela hap long ol lain bilong Leman em i wan bel wantaim king, na em i bin traim long winim bel bilong ol lain ol i bin sakim tok, olsem na em i bin go het long ples ol i kolim Onaida, long wanem, olgeta lain bilong Leman ol i bin ronawe i go long dispela ples, bikos ol i lukim ami kam, na ting olsem ol i kam long bagarapim ol, olsem na ol i bin ronawe i go long Onaida, long ples bilong ol samting bilong pait.\n\n6 Na ol i bin makim wanpela man long kamap king na lida bilong ol, bikos ol i bilip tru olsem king bai no inap strongim ol long pait wantaim ol lain bilong Nifai.\n\n7 Na em i kamap we ol i bin bungim wantaim ol yet antap long maunten ol i kolim Antipas, na redi long pait.\n\n8 Nau em i no laik bilong Amalikaia long pait wantaim ol olsem long oda bilong king, tasol lukim, em laik bilong em long winim bel bilong ol ami long ol lain bilong Leman, inap long em bai putim em yet long het long ami long ol lain bilong Leman na daunim king long bosim kingdom.\n\n9 Na lukim, em i kamap we em i bin tokim ami bilong em long sanapim haus sel bilong ol long ples daun klostu long maunten Antipas.\n\n10 Na em i kamap we em i bin hait long salim wanpela man bilong kisim toktok i go antap long maunten Antipas long nait, na laikim olsem lida long ol lain husat i stap long maunten, nem bilong em Lihontai bai kam daun long as long maunten, long wanem, em i laikim long toktok long em.\n\n11 Na em i kamap we Lihontai i les long kam daun long as long maunten. Na em i kamap we Amalikaia i bin salim man bilong kisim toktok gen long namba tu taim, na laikim em long kam daun. Na em i kamap we Lihontai i les, na em i bin salim wailis gen long namba tri taim.\n\n12 Na em i kamap we taim Amalikaia i painim hat long bringim Lihontai daun long maunten, em i bin go antap long maunten klostu long kem bilong Lihontai, na em i bin salim man bilong kisim toktok gen long Lihontai wantaim toktok long namba foa taim, na laikim em long kam daun wantaim ol wasman bilong em.\n\n13 Na em i kamap we taim Lihontai i kam daun wantaim ol wasman bilong em long Amalikaia, olsem Amalikaia i laikim em long kam daun wantaim ami bilong em long nait, na raunim ol man long kem bilong ol, long husat king i bin makim em long kamap komanda, na em bai givim ol long han bilong Lihontai, sapos Lihontai bai mekim em long kamap nambatu lida long olgeta ami.\n\n14 Na em i kamap we Lihontai i bin kam daun wantaim ol man bilong em na raunim ol man bilong Amalikaia, na em bipo long ol i kirap long tulait, ol ami bilong Lihontai i bin raunim ol.\n\n15 Na em i kamap we taim ol i lukim olsem ol i bin raunim, ol i toktok wantaim Amalikaia olsem em bai larim ol long joinim ol lain brata bilong ol, olsem ol bai no inap kisim bagarap. Nau dispela i samting husat Amalikaia i laikim.\n\n16 Na em i kamap we em i bin sakim tok bilong king na givim ol man bilong em. Nau dispela i samting Amalikaia i bin laikim, olsem em bai kamapim plen tru bilong em long daunim king.\n\n17 Nau em i kastam namel long ol lain bilong Leman, long makim nambatu lida long kamap nambawan lida bilong ol sapos nambawan lida bilong ol idai.\n\n18 Na em i kamap we Amalikaia i bin tokim wanpela wokman bilong em long givim poisen liklik liklik long Lihontai, olsem na em idai.\n\n19 Nau, taim Lihontai idai, ol lain bilong Leman i bin makim Amalikaia long kamap lida na nambawan komanda bilong ol.\n\n20 Na em i kamap we Amalikaia i bin wokabaut wantaim ol ami bilong em (bikos em i kamapim laik tru bilong em) long graun bilong Nifai, long siti bilong Nifai, bikos em i nambawan siti.\n\n21 Na king i bin kamaut long bungim em wantaim ol wasman bilong em, long wanem, em i ting olsem Amalikaia i bin kamapim tru oda bilong em, na olsem Amalikaia i bin bungim wantaim bikpela namba tru long ami long pait wantaim ol lain bilong Nifai.\n\n22 Tasol lukim, taim king i kamaut long bungim em, Amalikaia i tokim ol wokman bilong em long go het long bungim king. Na ol i bin go het na baut daun ol yet long pes bilong king, olsem long soim ona bikos em i bikpela tumas.\n\n23 Na em i kamap we king i bin putim han bilong em long ol long apim ol, olsem long kastam long ol lain bilong Leman, olsem wanpela mak bilong bel isi, na dispela i kastam long ol lain bilong Nifai ol i bin bihainim.\n\n24 Na em i kamap we taim em i apim nambawan wokman long graun, lukim em i sutim king long bel, na em i pundaun long graun.\n\n25 Nau ol wokman bilong king i ronawe, na ol wokman bilong Amalikaia i singaut, olsem:\n\n26 Lukim, ol wokman bilong king i sutim em long bel, na em i pundaun na ol i ronawe, lukim, kam na lukim.\n\n27 Na em i kamap we Amalikaia i bin givim oda olsem ol ami bilong em bai go het na lukim wanem i bin kamap long king, na taim ol i kam long dispela ples, na painim king silip long blut bilong em, Amalikaia i giaman long belhat, na tok: Husat man i lavim king mas go het, na painim ol wokman bilong em long kilim ol.\n\n28 Na em i kamap we olgeta man ol i lavim king, taim ol i harim ol dispela toktok, i bin go het long bihainim ol wokman bilong king.\n\n29 Nau taim ol wokman bilong king i lukim wanpela ami bihainim ol, ol i poret gen, na ronawe i go long ples we nogat man i stap, na kamap long graun bilong Jarahemla na joinim ol pipol bilong Amon.\n\n30 Na ol ami ol i bin ronim ol na ol i bin go bek gen, bihain long ol; i no kisim ol, na Amalikaia i bin winim bel bilong ol pipol wantaim pasin giaman bilong em olsem.\n\n31 Na em i kamap we long tumora, em i bin go long siti Nifai wantaim ol ami bilong em na kisim siti.\n\n32 Na nau em i kamap we kwin, taim em harim olsem king i bin kilim—long wanem, Amalikaia i bin salim wanpela man bilong kisim toktok long kwin na tok save long em olsem ol wokman bilong king i bin kilim em, na em i bin ronim ol wantaim ami bilong em long bekim bek, tasol ol i no kisim ol, na ol i ronawe—\n\n33 Olsem na, taim kwin i kisim dispela tok save, em i bin salim toktok wantaim man bilong kisim toktok long Amalikaia, na laikim long em olsem em bai larim ol pipol bilong siti, na tu kwin i bin laikim olsem em bai bringim ol witnes wantaim em long toktok long idai bilong king.\n\n34 Na em i kamap we Amalikaia i bin kisim wankain wokman husat i bin kilim king, na olgeta lain husat i bin stap wantaim em, na go long kwin, long ples we em i bin sindaun, na olgeta i bin tokaut long em olsem ol wokman bilong king i bin kilim em, na tu ol i tok: Ol i ronawe, na dispela i no soim olsem ol i bin kilim king? Na ol i bin mekim kwin long bilip long idai bilong king olsem.\n\n35 Na em i kamap we Amalikaia i bin winim bel bilong kwin na maritim em, na Amalikaia i bin kisim kingdom wantaim giaman plen na help bilong ol smatpela wokman bilong em olsem, ye, em i bin kamap king long olgeta hap long graun, namel long olgeta pipol long ol lain bilong Leman, husat i ol tumbuna pikinini bilong Leman, Lemuel na Ismael, wantaim olgeta lain bilong Nifai husat i bin bruk i go awe, long rul bilong Nifai i kam daun long nau taim.\n\n36 Nau ol dispela lain husat i bruk i go awe, bin kisim wankain save na toktok long ol lain bilong Nifai, ye, ol i bin skulim long wankain save bilong Bikpela, tasol, em i hat long bilip, olsem ol i kamapim belhat bilong ol na sin hariap nogut tru, i no long taim ol i bruk i go awe, na ol i kamap wail, na pasin nogut wantaim belhat bilong ol i moa long winim ol lain bilong Leman—bihainim stret long ol kastam long ol lain bilong Leman, na kamap les lain long wok, na wokim olgeta kain kain pasin nogut, ye, na ol i lus tingting olgeta long Bikpela God bilong ol.\n\n", "alma 48": "[center][font_size=26]Sapta 48[/font_size][/center]\n\n[i]Amalikaia i tanim bel long ol lain bilong Leman long belhat wantaim ol lain bilong Nifai—Moronai i redim ol pipol bilong em long lukautim laik bilong ol Kristen lain—Em i amamas long fri rait na fridom na i kamap strongpela man bilong God. Klostu 72 krismas bipo Krais.[/i]\n\n1 Na nau em i kamap we, i no long taim Amalikaia i kisim kingdom, em i stat long tanim bel long ol lain bilong Leman long belhat long ol pipol bilong Nifai, ye, em i bin makim ol man long toktok long ol lain bilong Leman long ol taua bilong ol, long belhat long ol lain bilong Nifai.\n\n2 Na em i bin tanim bel bilong ol long belhat long ol lain bilong Nifai olsem, inap long arere long wanpela ten nain krismas long rul bilong ol jas, em i kamapim plen tru bilong em olsem, ye, em i bin kamap king long ol lain bilong Leman, na tu em i bin laikim long bosim olgeta graun, ye, olgeta pipol husat i stap long graun, ol lain bilong Nifai wantaim ol lain bilong Leman.\n\n3 Olsem na em i bin kamapim plen tru bilong em, long wanem, em i bin kamapim belhat long ol lain bilong Leman na pasim het bilong ol, na sikrapim ol long belhat, inap long em i bin bungim wantaim planti ami long go long pait wantaim ol lain bilong Nifai.\n\n4 Long wanem, em i bin strong nogut tru, bikos long bikpela namba tru long ol pipol bilong em, long winim ol lain bilong Nifai long kalabusim ol.\n\n5 Olsem na em i bin makim ol lain bilong Joram long kamap het kepten, bikos ol i save gut tru long strong bilong ol lain bilong Nifai, na ples hait bilong ol, na ol siti i no gat strong bilong ol, olsem na em i bin makim ol long kamap het kepten long ol ami bilong em.\n\n6 Na em i kamap we ol i bin kisim ol samting long kem bilong ol, na wokabaut i go long hap long graun bilong Jarahemla, long ples we nogat man i stap.\n\n7 Nau em i kamap we taim Amalikaia i kisim pawa wantaim stil na giaman pasin olsem, Moronai, long narapela han, bin redim tingting bilong ol pipol long stap strong long bilip bilong ol long Bikpela God bilong ol.\n\n8 Ye, em i bin strongim ol ami bilong ol lain bilong Nifai, na sanapim ol liklik ples banis, o ples hait, wantaim graun long putim graun antap long banisim raun long haitim ol ami bilong em, na tu long wokim ol banis wantaim ston raun nabaut long ol ami bilong em, raun long siti bilong ol na arere long graun bilong ol, ye, raun nabaut long olgeta hap long graun.\n\n9 Na em i bin putim bikpela namba long ol man long ples we ol i no strong long banisim, olsem na em i bin banisim na strongim olgeta graun long ol lain bilong Nifai.\n\n10 Olsem na em i bin redi long lukautim fridom bilong ol, graun bilong ol, ol meri bilong ol, ol lain pikinini bilong ol na bel isi bilong ol, na olsem ol bai i stap long sevim God bilong ol, na olsem ol bai lukautim i stap dispela samting ol birua bilong ol i kolim laik bilong ol Kristen lain.\n\n11 Na Moronai i wanpela strongpela na traipela man, em i man bilong save long olgeta samting gut tru, ye, wanpela man em i no amamas long kapsaitim blut, wanpela man sol bilong em i amamas long fri rait na fridom long kantri bilong em, na long ol lain brata bilong em long kalabus na pasin mangi-masta.\n\n12 Ye, wanpela man em bel i pulap long tok tenkyu long God bilong em, bikos long planti gutpela samting na blesin em i bin givim long ol pipol bilong em, wanpela man i bin wok hat nogut tru long sindaun na i stap gut long ol pipol bilong em.\n\n13 Ye, na em i wanpela man em i strong long bilip long Krais, na em i bin promis wantaim tok tru antap long lukautim ol pipol bilong em, ol rait bilong em, kantri bilong em na lotu bilong em, inap long em i kapsaitim blut bilong em.\n\n14 Nau ol lain bilong Nifai ol i bin lain long lukautim ol yet long pait wantaim ol birua bilong ol, na long kapsaitim blut, sapos ol i ken, ye, na tu ol i bin lain olsem ol i no ken mekim narapela man kros, ye, na olsem ol i no ken pait nating tasol pait wantaim birua long lukautim laip bilong ol.\n\n15 Na dispela i bilip bilong ol, olsem God bai mekim sindaun bilong ol kamap gutpela long graun sapos ol i wokim dispela, o olsem, God bai mekim sindaun bilong ol kamap gutpela long graun ye, long tok lukaut long ol long ronawe, o long redi long bikpela pait, olsem long samting nogut i kamap long ol sapos ol i strong long bihainim ol lo bilong God.\n\n16 Na tu, olsem God bai soim sapos ol bai pait wantaim birua bilong ol long lukautim ol yet, na Bikpela bai seivim ol taim ol i pait wantaim birua bilong ol, na dispela i bilip bilong Moronai, na em i bin amamas long wokim dispela wok, i no long kapsaitim blut, tasol long wokim gutpela wok long lukautim ol pipol bilong em, ye, long bihainim ol lo bilong God, ye, na long les long wokim pasin nogut.\n\n17 Ye, mi tokim yupela trutru, sapos olgeta man kamap wankain olsem Moronai, lukim, ol trutru pawa bilong hel bai em i sakim oltaim, ye, tewel bai nogat pawa long winim bel long lain pikinini bilong ol man.\n\n18 Lukim, em i wanpela man wankain olsem Amon, pikinini man bilong Mosaia, ye, na tu wankain olsem ol narapela pikinini man bilong Mosaia, ye, na tu wankain olsem Alma na ol pikinini man bilong em, bikos olgeta ol man bilong God.\n\n19 Nau lukim, Hilaman wantaim ol brata bilong em ol i no man nating long ol pipol wantaim Moronai, long wanem, ol i bin autim toktok bilong God, na ol i baptais long tanim bel bilong olgeta manmeri ol i bin harim toktok bilong ol.\n\n20 Olsem na ol i bin go aut, na ol pipol i bin daunim ol yet bikos long toktok bilong ol, inap long Bikpela i bin lavim ol nogut tru, olsem na nogat bikpela pait na tok pait i bin kamap namel long ol yet, ye, inap long fopela krismas.\n\n21 Tasol, olsem mi bin tok, klostu long arere long wanpela ten nain krismas, ye, inap ol i bin gat bel isi namel long ol yet, tasol ol i bin strongim wantaim tubel long pait wantaim ol lain brata bilong ol, ol lain bilong Leman.\n\n22 Ye, na long katim sot, ol i bin les nogut tru long pait, tasol ol lain bilong Leman i bin mekim ol long pait wantaim ol long planti krismas.\n\n23 Nau, ol i bin sore long pait wantaim ol lain bilong Leman, bikos ol i no amamas long kapsaitim blut, ye, na i no dispela tasol—ol i bin sore long salim planti lain brata bilong ol go aut long dispela graun long graun oltaim oltaim, taim ol i no redi long bungim God bilong ol.\n\n24 Tasol, ol i no inap givim laip bilong ol nating, olsem ol meri wantaim ol lain pikinini bilong ol bai idai long han long ol lain nogut tru ol i bin ol lain brata bilong ol long taim bipo, ye, na ol i bin bruk i go awe long sios bilong ol, na lusim ol, na ol i bin go long bagarapim ol bihain long ol i bin joinim ol lain bilong Leman.\n\n25 Ye, ol i bilip olsem em i no gutpela long larim ol lain brata bilong ol long amamas long kilim ol lain bilong Nifai, sapos wanpela long ol i stap long bihainim ol lo bilong God, bikos promis bilong Bikpela i olsem, sapos ol i bihainim ol lo bilong em, sindaun bilong ol bai kamap gutpela long graun.\n\n", "alma 49": "[center][font_size=26]Sapta 49[/font_size][/center]\n\n[i]Ol lain bilong Leman husat i kam long pait i painim hat long kisim ol siti bilong Amonaia na Noa bin banisim—Amalikaia i kesim God na tok tru antap long dring blut bilong Moronai—Hilaman wantaim lain brata bilong em i wok yet long strongim Sios. Klostu 72 krismas bipo Krais.[/i]\n\n1 Na nau em i kamap we long wanpela ten wan mun long nainpela ten krismas, long namba ten de long mun, ol ami long ol lain bilong Leman i bin lukim long kam long hap long graun bilong Amonaia.\n\n2 Na lukim, siti bilong Amonaia i bin wokim gen gut tru, na Moronai i bin putim wanpela ami long ol arere long siti, na ol i bin wokim banis wantaim graun raunabaut long banisim ol yet long banara na ston long ol lain bilong Leman, bikos, ol i bin pait wantaim ston na banara.\n\n3 Lukim, mi bin tok olsem siti bilong Amonaia i bin wokim gen. Mi tokim yupela, olsem wanpela hap tasol i bin wokim gen, na bikos ol lain bilong Leman i bin bagarapim wanpela taim bipo bikos long pasin nogut bilong ol pipol, ol i bin ting olsem em bai isi long ol long kisim.\n\n4 Tasol lukim, ol i no amamas tru, long wanem, lukim, ol lain bilong Nifai i bin wokim wanpela maunten wantaim graun raun long ol yet, na em i antap tumas olsem ol lain bilong Leman bai no inap tromoi ston na spia bilong banara bilong ol long ol, na tu ol i no inap kam long ol tasol long dua long ples hait bilong ol.\n\n5 Nau ol het kepten long ol lain bilong Leman i bin kirap nogut tru long dispela taim, bikos long bikpela save long ol lain bilong Leman long redim ol ples banis bilong ol.\n\n6 Nau ol lida long ol lain bilong Leman i bin ting, bikos long bikpela namba tru bilong ol, ye, ol ting olsem ol bai paitim ol long laik bilong ol olsem ol i bin wokim bipo, ye, na ol i bin redim ol yet wantaim ol banis bilong pait na brosplet, na tu ol i bin redim ol yet wantaim ol klos bilong skin, ye, strongpela klos tru long karamapim as nating bilong ol.\n\n7 Olsem na, bikos ol i redi, ol ting olsem ol bai isi long win na putim hevi long kalabusim ol lain brata bilong ol, o kilim na mumutim ol olsem long laik bilong ol.\n\n8 Tasol lukim, ol i bin kirap nogut tru long painim olsem ol lain brata bilong ol i redi long ol, long kain pasin ol i no bin save bipo namel long ol lain pikinini bilong Lihai. Nau ol lain bilong Nifai i bin redi long ol lain bilong Leman, long pait olsem long oda bilong Moronai.\n\n9 Na em i kamap we ol lain bilong Leman, o ol lain bilong Amalikaia, bin kirap nogut tru long kain pasin ol i bin redi long bikpela pait.\n\n10 Nau, sapos king Amalikaia i bin kam aut long graun bilong Nifai, na kam daun long het long ami bilong em, inap em bai tokim ol lain bilong Leman long pait wantaim ol lain bilong Nifai long siti bilong Amonaia, bikos lukim, em i no wari long kapsaitim blut long ol pipol bilong em.\n\n11 Tasol lukim, Amalikaia i no kam daun em yet long pait. Na lukim, ol het kepten bilong em i les long pait wantaim ol lain bilong Nifai long siti bilong Amonaia, bikos Moronai i bin senisim sindaun long ol lain bilong Nifai, na ol lain bilong Leman ol i no bin amamas long ples hait bilong ol, na ol i no laik pait wantaim ol.\n\n12 Olsem na ol i bin go bek gen long ples we nogat man i stap, na kisim ol samting long kem na wokabaut i go long hap long graun bilong Noa, na tingim olsem siti bilong Noa i gutpela ples long ol long pait wantaim ol lain bilong Nifai.\n\n13 Long wanem, ol i no save olsem Moronai i bin banisim, o wokim ol ples banis, long wanwan siti insait long olgeta graun raunabaut, olsem na, ol i bin wokabaut i go het long graun bilong Noa long pait stret, ye, ol het kepten bilong ol i bin kamaut na mekim tok tru antap olsem ol bai bagarapim ol pipol bilong dispela siti.\n\n14 Tasol lukim, ol i kirap nogut long painim olsem siti bilong Noa, bipo em i no strong tasol Moronai i bin mekim em kamap strongpela nau, ye, tru tumas strong bilong em i winim strong long siti Amonaia.\n\n15 Na nau, lukim, dispela i bikpela save bilong Moronai, long wanem, em i bin ting olsem ol bai poret long siti Amonaia, na bikos siti bilong Noa i no bin strong bipo long olgeta hap long graun, olsem na ol bai wokabaut i go long dispela ples long pait, olsem Moronai bin laikim.\n\n16 Na lukim, Moronai i bin makim Lihai long kamap het kepten long ol man long dispela siti, na em i dispela wankain Lihai em i bin pait wantaim ol lain bilong Leman long ples daun long hap long is long wara Saidon.\n\n17 Na nau lukim, em i kamap we taim ol lain bilong Leman painim olsem Lihai i kamap komanda long dispela siti, ol i no amamas gen, bikos ol i bin poret nogut tru long Lihai, tasol ol het kepten bilong ol i bin promis wantaim tok tru antap long pait wantaim dispela siti, olsem na ol i bin bungim ol ami bilong ol.\n\n18 Nau lukim, ol lain bilong Leman i no inap go insait long ples banis bilong ol long narapela rot, tasol long dua bilong ples banis, bikos sait bilong ples banis i antap tumas, na baret i bin brukim graun raunabaut long ples banis i daunbilo tumas.\n\n19 Olsem na ol lain bilong Nifai i bin redi long bagarapim wantaim ston na spia bilong banara olgeta lain ol bai traim long go insait long ples banis long narapela rot.\n\n20 Na ol i bin redi olsem, ye, wanpela bodi i bin kamap wantaim ol strongpela strongpela man tru, wantaim naip bilong pait na sling bilong ol, long kilim olgeta ol bai traim long kam insait long ples banis long dua, na ol i bin redi long banisim ol yet long ol lain bilong Leman olsem.\n\n21 Na em i kamap we ol kepten bilong ol lain bilong Leman i bin bringim ol ami bilong ol long pes long dua bilong ples banis, na ol i stat long pait wantaim ol lain bilong Nifai, long go insait long ples banis bilong ol, tasol lukim, ol i bin ronim i go bek long wanwan taim ol i traim long go insait, inap long bikpela namba bilong ol i bin kilim.\n\n22 Nau taim ol i painim hat long go insait long dua bilong siti Noa, long winim ol lain bilong Nifai, ol i stat long brukim ol sait long maunten na bin wokim wantaim graun, olsem ol ami bilong ol bai go insait, inap long ol bai skelim bun long pait, tasol lukim, ol i bin bagarapim olgeta wantaim ol ston na spia bilong banara i bin tromoi long ol, taim ol i traim long brukim ol sait long graun, na planti bilong ol idai na kisim sua i pulap long baret long ples bilong graun.\n\n23 Na ol lain bilong Nifai i bin gat olgeta pawa long winim birua bilong ol olsem, na ol lain bilong Leman i bin traim long bagarapim ol lain bilong Nifai i go inap long olgeta het kepten bilong ol i bin kilim olsem, ye, na moa long wan tausen bilong ol lain bilong Leman i bin kilim, tasol, long narapela han, i no wanpela sol long ol lain bilong Nifai i bin kilim.\n\n24 Na klostu faipela ten man ol i bin kisim sua taim ol lain bilong Leman i bin sutim ol wantaim ol spia bilong banara long dua bilong siti, tasol ol banis bilong pait, brosplet na hetplet bilong ol i bin pasim ol, inap long ol i bin kisim sua long lek bilong ol tasol, na planti sua nogut tru.\n\n25 Na em i kamap we, taim ol lain bilong Leman i lukim olsem olgeta het kepten bilong ol i bin kilim, ol i poret na go insait long ples we nogat man i stap. Na em i kamap we ol i bin go bek long graun bilong Nifai, long tok save long Amalikaia, king bilong ol, em i wan blut long ol lain bilong Nifai, olsem ol i lus.\n\n26 Na em i kamap we em i bin belhat nogut tru long ol pipol bilong em, bikos em i no wokim laik bilong em wantaim ol lain bilong Nifai, olsem em i no putim ol long kalabus.\n\n27 Ye, em i bin belhat nogut tru, na em i bin kesim God na Moronai, na promis wantaim tok tru antap olsem em bai dring blut bilong Moronai, na em i bin tok olsem bikos Moronai i bin bihainim ol lo bilong God long redim gutpela sindaun long ol pipol bilong em.\n\n28 Na em i kamap we, long narapela han, ol pipol bilong Nifai i bin givim tok tenkyu long Bikpela God bilong ol, bikos long nambawan pawa tru bilong em long seivim ol long han bilong ol birua bilong ol.\n\n29 Na wanpela ten nain krismas long rul bilong ol jas long ol pipol bilong Nifai i pinis olsem.\n\n30 Ye, na bel isi i stap yet namel long ol, na sios i kamap gutpela na bikpela tru, bikos ol pipol ol i bin harim na strong long bihainim toktok bilong God Hilaman, Siblon, Korienton, Amon wantaim lain brata bilong ol i bin autim, ye, toktok bilong God we olgeta lain i bin baptais long tanim bel na oden long holi oda bilong God i bin salim i go aut long autim namel long ol pipol.\n\n", "alma 50": "[center][font_size=26]Sapta 50[/font_size][/center]\n\n[i]Moronai i banisim ol graun long ol lain bilong Nifai—Ol i wokim planti niupela siti—Ol bikpela pait na bagarap i bin kamap long ol lain bilong Nifai taim ol i wokim pasin nogut na les nogut tru pasin—Tiankum i bin winim Morianton na ol lain ol i bin bruk i go awe wantaim em—Nifaia i idai, na Pahoran, pikinini man bilong em i kisim jasmen-sia. Klostu 72–67 krismas bipo Krais.[/i]\n\n1 Na nau em i kamap we Moronai i no pinis yet long redi long bikpela pait, o long banisim ol pipol bilong em long ol lain bilong Leman, long wanem, em i bin tokim ol ami bilong em olsem, ol mas stat long wokim maunten wantaim graun raunabaut long olgeta siti, long olgeta hap long graun long ol lain bilong Nifai, long stat long tupela ten krismas long rul bilong ol jas.\n\n2 Na em i bin tokim ol ami bilong em long putim ol plang antap long kil bilong maunten na bin wokim wantaim graun long banisim olsem long longpela bilong wanpela man, raunabaut long ol siti.\n\n3 Na em i bin tokim ol ami bilong em long sanapim plang na ol i bin sapim antap long plang na ol i bin putim antap long kil bilong maunten ol i bin wokim wantaim graun, na ol i bin kamap strongpela na i stap antap.\n\n4 Na em i bin tokim ol ami bilong em long sanapim ol taua antap long ol plang i bin sapim na sanapim aninit, na wokim ples banis antap long ol taua, we ol ston wantaim spia bilong banara long ol lain bilong Leman bai no inap paitim ol.\n\n5 Na ol i bin redi olsem ol bai sanap long antap, na tromoi ston long laik na strong bilong ol, long kilim man husat bai traim long kam klostu long ol banis bilong siti bilong ol.\n\n6 Na Moronai i bin redim ples banis long pait wantaim ol birua bilong ol olsem, raunabaut long wanwan siti long olgeta hap long graun.\n\n7 Na em i kamap we Moronai i bin tokim ol ami bilong em long go long hap long is long ples we nogat man i stap, ye, na ol i bin go na ronim olgeta lain bilong Leman em ol i stap long ples we nogat man i stap long hap long is, na ol i bin go long graun bilong ol yet, long hap long saut long graun bilong Jarahemla.\n\n8 Na graun bilong Nifai i bin stap stret long hap long is long solwara i go long hap long wes long solwara.\n\n9 Na em i kamap we bihain Moronai i bin ronim olgeta lain bilong Leman i go aut long ples we nogat man i stap long hap long is, long hap long not long ol graun bilong ol yet, em i bin tokim ol lain ol i bin stap long graun bilong Jarahemla na graun raunabaut long go long ples we nogat man i stap long hap long is, tru tumas, long arere long nambis, na kisim dispela graun.\n\n10 Na tu em i bin putim ol ami long hap long saut, long arere long graun bilong ol yet, na tokim ol long sanapim banis, olsem ol bai strongim ol ami wantaim pipol bilong ol long han long ol birua bilong ol.\n\n11 Olsem na em i bin rausim olgeta strongpela ples long ol lain bilong Leman long ples we nogat man i stap long hap long is, ye, na tu long hap long wes, em i bin banisim long strongim olgeta ples namel stret long ol lain bilong Nifai na ol lain bilong Leman, namel long graun bilong Jarahemla na graun bilong Nifai, long solwara long hap long wes, i go inap long het wara bilong wara Saidon—Ol lain bilong Nifai ol i bin kisim olgeta graun long hap long not, ye, tru tumas olgeta graun long hap long not long graun ol i kolim Planti, olsem long laik bilong ol.\n\n12 Olsem na, Moronai wantaim ol ami bilong em, ol i bin kamap bikpela wanwan de bikos ol i bin lukim olsem ol wok ol i bin wokim i strongim gut sindaun bilong ol, olsem ol i bin traim long rausim strong na pawa long ol lain bilong Leman long ol graun bilong ol, olsem ol lain bilong Leman ol bai nogat pawa long kisim graun long ol lain bilong Nifai.\n\n13 Na em i kamap we ol lain bilong Nifai i stat long wokim wanpela siti ol i kolim siti Moronai, na dispela siti i bin wokim long solwara long hap long is, na em i bin stap long hap long saut stret long arere long graun long ol lain bilong Leman.\n\n14 Na tu ol stat long wokim wanpela siti namel long siti bilong Moronai na siti bilong Eron, na dispela siti i joinim ol arere bilong Eron na Moronai, na ol i bin givim nem long dispela siti, o graun, Nifaia.\n\n15 Na ol tu stat long dispela wankain krismas long wokim planti siti long hap long not, na wanpela narapela kain siti ol i bin kolim Lihai, ol i bin wokim long hap long not long ol arere long nambis.\n\n16 Na tupela ten krismas i pinis olsem.\n\n17 Na ol pipol bilong Nifai i stap gutpela tru olsem, taim ol statim tupela ten wan krismas long rul bilong ol jas long ol pipol bilong Nifai.\n\n18 Na sindaun bilong ol i bin kamap gutpela tru, na ol i bin kamap ol pipol bilong planti moni samting, ye, na ol i bin kamap planti na kamap strong long graun.\n\n19 Olsem na yumi lukim marimari na stretpela pasin long olgeta wok bilong Bikpela, long kamapim tru olgeta toktok bilong em long lain pikinini bilong ol man, ye, yumi ken lukim olsem ol toktok bilong em i tru, inap long dispela taim, ol toktok em i bin tokim Lihai, olsem:\n\n20 Mi blesim yu, na ol lain pikinini bilong yu, na sapos ol lain pikinini bilong yu i bihainim ol lo bilong mi, ol bai kisim blesin, na sindaun bilong ol bai kamap gutpela long graun. Tasol tingim, sapos ol i no bihainim ol lo bilong mi, ol bai lus long pes bilong Bikpela.\n\n21 Na yumi lukim olsem ol dispela promis i bin kamap tru long ol pipol bilong Nifai, long wanem, ol bikpela pait na bagarap i bin kam long ol bikos long tok pait na pait bilong ol, ye, bikos long pasin bilong kilim man, na pasin strong long stil bilong ol, na pasin bilong lotuim god-giaman, na pasin pamuk na pasin les nogut tru namel long ol yet.\n\n22 Na Bikpela i save seivim olgeta taim ol lain em ol i strong long bihainim ol lo bilong em, tasol planti tausen long ol lain nogut brata bilong ol i bin salim i go long kalabus, na idai wantaim naip bilong pait, na bilip bilong ol i bin paul isi isi i go olgeta, na bin joinim ol lain bilong Leman.\n\n23 Tasol lukim, i no wanpela taim bipo long ol de bilong Nifai we ol pipol bilong Nifai i bin amamas nogut tru olsem long ol de bilong Moronai, ye, inap long dispela taim, long tupela ten wan krismas long rul bilong ol jas.\n\n24 Na tu em i kamap we tupela ten tu krismas long rul bilong ol jas i pinis wantaim bel isi, ye, na wankain long tupela ten tri, krismas.\n\n25 Na em i kamap we long stat long tupela ten foa krismas long rul bilong ol jas, inap bel isi bai i stap yet namel long ol pipol bilong Nifai, sapos pait i no kamap namel long ol yet bikos long graun bilong Lihai na graun bilong Morianton, ol tupela graun i bin i stap long arere long nambis, na arere long graun bilong Morianton i joinim graun bilong Lihai.\n\n26 Long wanem, lukim, ol pipol em i stap long graun bilong Morianton i bin tok olsem ol i gat sampela graun insait long graun bilong Lihai, olsem na ol i statim nogut tru tok pait wantaim ol pipol long graun bilong Lihai, inap long ol pipol bilong Morianton i bin kisim ol samting bilong pait long pait wantaim ol lain brata bilong ol, na ol i bin strong nogut tru long kilim ol wantaim naip bilong pait.\n\n27 Tasol lukim, ol pipol long graun bilong Lihai i bin ronawe i go long kem bilong Moronai, na askim em long halivim, long wanem, ol i no rong.\n\n28 Na em i kamap we taim ol pipol bilong Morianton, em i wanpela man nem bilong em Morianton i bin lidim, painim olsem ol pipol bilong Lihai i bin ronawe i go long kem bilong Moronai, ol i bin poret nogut tru nogut ami bilong Moronai bai kamap long ol na bagarapim ol.\n\n29 Olsem na, Morianton i bin mekim ol pipol bilong em long bilip olsem ol mas ronawe i go long graun i stap long hap long not, i gat planti bikpela wara na kisim dispela graun long ol yet.\n\n30 Na lukim, inap ol bai kamapim tru dispela plen (na dispela bai mekim ol pipol bilong Nifai sore) tasol lukim, Morianton bikos em i man bilong belhat hariap tru, olsem na em i bin belhat wantaim wanpela wok meri bilong em na paitim em nogut tru.\n\n31 Na em i kamap we meri i bin ronawe, na kam long kem bilong Moronai, na tokim Moronai olgeta samting na tu long plen bilong ol long ronawe i go long graun i stap long hap long not.\n\n32 Nau lukim, Moronai i bin poret olsem ol pipol em ol i bin stap long graun Planti bai harim ol toktok bilong Morianton na bung wantaim ol pipol bilong em, na kisim dispela hap long graun olsem, na dispela bai kirapim bikpela hevi namel long ol pipol bilong Nifai, ye, na dispela hevi bai wok long bagarapim fridom bilong ol.\n\n33 Olsem na Moronai i bin salim wanpela ami, wantaim ol samting bilong ol long kem, long go pas long ol pipol bilong Morianton, long pasim ol long go long graun i stap long hap long not.\n\n34 Na em i kamap we ol i bin go inap long ol i kam long ol arere long graun nem bilong em Bagarap, na ol i wet long liklik nek bilong graun long solwara i go long graun long hap long not, ye, long solwara long hap long wes na long hap long is.\n\n35 Na em i kamap we ami Moronai i bin salim wantaim Tiankum, em i lida bilong ol, ol bin bungim ol pipol bilong Morianton, na ol pipol bilong Morianton i kamap ston het (bikos Morianton bin sikrapim bel bilong ol wantaim pasin nogut na gris toktok) olsem na bikpela pait i bin kamap namel long ol, we Tiankum i bin kilim Morianton na winim ami bilong ol, na kisim ol kalabus, na go bek long kem bilong Moronai. Na tupela ten foa krismas long rul bilong ol jas long ol pipol bilong Nifai i pinis olsem.\n\n36 Na ol pipol bilong Morianton i bin kisim kam bek olsem. Na ol i bin putim bek gen long graun bilong Morianton bihain long ol i bin mekim promis long lukautim bel isi, na ol i bin wan bel wantaim ol pipol bilong Lihai, na tu ol i bin putim bek gen long ol graun bilong ol yet.\n\n37 Na em i kamap we bel isi i bin putim bek gen namel long ol pipol bilong Nifai insait long wankain krismas, na tu Nifaia, nambatu het jas i bin idai bihain long em i bin wokim wok wantaim stretpela pasin tru long pes bilong God long jasmen-sia.\n\n38 Tasol, em i bin les long kisim ol rekot na ol dispela samting Alma wantaim ol tumbuna papa bilong em i bin kisim olsem holi, Alma i bin askim em long kisim, olsem na Alma i bin givim ol long pikinini man bilong em, Hilaman.\n\n39 Lukim, em i kamap we pikinini man bilong Nifaia i bin makim long kisim jasmen-sia, long ples long papa bilong em, ye, em i bin makim long kamap het jas na gavana bilong ol pipol, wantaim tok tru antap na holi odinens long jasim stret, na long lukautim bel isi na fridom bilong ol pipol, na long larim ol long lotu long Bikpela, God bilong ol olsem long bilip na laik bilong ol, ye, long sapotim na lukautim laik bilong God, long olgeta de bilong em, na long jasim stret ol pasin nogut lain long rong bilong ol.\n\n40 Nau lukim, Pahoran i nem bilong em. Na Pahoran i bin kisim ples long papa bilong em, na em i stat long rulim ol pipol bilong Nifai long arere long tupela ten foa krismas.\n\n", "alma 51": "[center][font_size=26]Sapta 51[/font_size][/center]\n\n[i]Ol king-man i traim long senisim lo na kirapim wanpela king—Maus bilong ol pipol i bin makim Pahoran na ol friman—Moronai i tok strong long ol king-man long pait long kantri bilong ol o bai idai—Amalikaia wantaim ol lain bilong Leman i kisim planti siti i bin banisim—Tiankum i bin strong long pait wantaim ol lain Leman na kilim Amalikaia insait long haus sel bilong em. Klostu 67–66 krismas bipo Krais.[/i]\n\n1 Na nau em i kamap we long stat long tupela ten faiv krismas long rul bilong ol jas long ol pipol bilong Nifai, bihain long kamapim bel isi namel long ol pipol bilong Lihai wantaim ol pipol bilong Morianton long graun bilong ol, na bihain long statim tupela ten faiv krismas wantaim bel isi;\n\n2 Tasol, bel isi i no stap long olgeta graun, bikos tok pait i bin statim namel long ol pipol long het jas Pahoran, long wanem, lukim, sampela pipol i bin laikim olsem ol liklik hap lo bai senisim.\n\n3 Tasol lukim, Pahoran i no laik senisim o larim lo long senis, olsem na, em i no bin harim long ol lain em i bin salim maus bilong ol wantaim askim bilong ol long senisim lo.\n\n4 Olsem na, ol lain em ol i bin laikim lo long senis ol i bin belhat wantaim em, na laikim olsem em bai no moa kamap het jas long graun, olsem na tok pait nogut tru i bin kamap bikos long dispela samting, tasol ol i no kapsaitim blut.\n\n5 Na em i kamap we ol lain em ol i bin laikim long daunim Pahoran, long jasmen-sia i bin kolim ol king-man, bikos ol i bin laikim olsem lo bai senis inap long daunim fri gavman na kirapim wanpela king long bosim graun.\n\n6 Na ol lain em ol i bin laikim Pahoran long stap het jas long graun i bin kisim nem ol friman, na ol pipol i bin bruk namel long ol yet olsem, bikos ol friman i bin tok tru antap o promis long lukautim ol rait na gutpela samting long lotu bilong ol wantaim fri gavman.\n\n7 Na em i kamap we dispela samting i bin kirapim tok pait namel long ol i bin stretim wantaim maus bilong ol pipol. Na em i kamap we ol friman i bin winim, na Pahoran i kisim bek jasmen-sia, na dispela i bin mekim ol lain brata bilong Pahoran wantaim planti pipol bilong fridom long amamas nogut tru, na dispela i bin pasim maus bilong ol king-man, inap long ol i no moa tok pait, tasol ol i bin bihainim laik bilong fridom.\n\n8 Nau ol lain em ol i laikim long kirapim king i bin kam long ol lain long bikman, na ol i bin traim long kamap ol king, na ol lain em ol i bin laikim pawa na atoroti long bosim ol pipol i bin sapotim ol.\n\n9 Tasol lukim, dispela i taim nogut long kain tok pait long kamap namel long ol pipol bilong Nifai, long wanem, lukim, Amalikaia i bin tanim bel long ol pipol bilong Leman gen long pait wantaim ol pipol long ol lain bilong Nifai, na em i bin bungim wantaim ol soldia long olgeta hap long graun bilong em, na givim ol samting bilong pait, na wok hat nogut tru long redi long bikpela pait, bikos em i bin tok tru antap long dring blut bilong Moronai.\n\n10 Tasol lukim, em i bin hariap long promis, tasol em i bin redim em yet wantaim ol ami bilong em long kam long pait wantaim ol lain bilong Nifai.\n\n11 Nau namba long ol ami bilong em i no bikpela tru olsem bipo, bikos long planti tausen em ol i bin kilim wantaim han bilong ol lain bilong Nifai, na inap ol i bin lusim bikpela namba long ami bilong ol, tasol Amalikaia i bin bungim wantaim gutpela na bikpela namba tru long ami, inap long ol i no poret long kam daun long graun bilong Jarahemla.\n\n12 Ye, tru tumas Amalikaia em yet i bin kam daun, long het long ol lain bilong Leman. Na em i tupela ten faiv krismas long rul bilong ol jas, na em long dispela taim we ol statim long stretim tok pait bilong ol long het jas, Pahoran.\n\n13 Na em i kamap we taim ol man husat i bin kolim ol king-man i harim olsem ol lain bilong Leman i kam daun long pait wantaim ol, ol i bin amamas nogut tru insait long bel bilong ol, na ol i bin les long kisim ol samting bilong pait, long wanem, ol i bin belhat nogut tru wantaim het jas na ol pipol bilong fridom, inap long ol i bin les long kisim ol samting bilong pait long pait long kantri bilong ol.\n\n14 Na em i kamap we taim Moronai i lukim dispela, na tu lukim olsem ol lain bilong Leman i kam insait long ol arere long graun, em i bin belhat nogut tru bikos long pasin ston het bilong dispela pipol em ol i bin wok hat nogut tru long lukautim, ye, em i bin belhat nogut tru na sol bilong em i bin pulap long belhat long ol.\n\n15 Na em i kamap we em i bin salim wanpela askim, long pas wantaim maus bilong ol pipol long gavana bilong graun, na laikim olsem em bai ritim pas, na givim em (Moronai) pawa long strongim ol lain em ol i tok pait long pait long kantri bilong ol o long kilim ol idai.\n\n16 Long wanem, em i nambawan wok bilong em long stretim kain pasin na tok pait bruknabaut namel long ol pipol, long wanem, lukim, dispela i asua bilong olgeta bagarap bilong ol. Na em i kamap we gavana bilong graun i bin tok orait olsem long maus bilong ol pipol.\n\n17 Na em i kamap we Moronai i bin givim oda long ami bilong em olsem ol bai pait wantaim ol dispela king-man, long daunim hambak pasin wantaim bikman pasin bilong ol na stretim ol long graun, o ol bai kisim ol samting bilong pait na sapotim laik bilong fridom.\n\n18 Na em i kamap we ol ami i bin go het long pait wantaim ol, na daunim hambak pasin wantaim bikman pasin bilong ol, na taim ol i apim ol samting bilong pait long pait wantaim ol man bilong Moronai, ol i bin katim go daun na stretim long graun.\n\n19 Na em i kamap we foa tausen long ol dispela lain i bin bruk na bin kilim wantaim naip bilong pait, na ol lida bilong ol em ol i no bin kilim i bin kisim na tromoi go insait long kalabus, bikos em i taim nogat long kotim ol long dispela taim.\n\n20 Na sampela long ol dispela lain i bin bruk, na bin givap long bihain plak bilong fridom, long ples long idai wantaim naip bilong pait, na Moronai i bin strongim ol long apim plak bilong fridom long taua bilong ol insait long siti bilong ol, na kisim ol samting bilong pait long pait long kantri bilong ol.\n\n21 Na Moronai i bin rausim ol dispela king-man olsem, inap long nogat wanpela man i bin save long nem bilong ol king-man, na em i bin rausim pasin ston het wantaim hambak pasin bilong dispela pipol em ol i gat blut bilong bikman olsem, na bringim ol kam daun long daunim ol yet wankain olsem ol lain brata bilong ol, na pait strong long kisim fridom bilong ol long kalabus.\n\n22 Lukim, em i kamap we taim Moronai i bin traim long stretim bikpela pait na tok pait namel long ol pipol bilong em yet, na bringim bel isi wantaim gutpela sindaun long ol, na mekim lo long redi long bikpela pait wantaim ol lain bilong Leman, lukim, ol lain bilong Leman i bin kam insait pinis long graun bilong Moronai, i stap long arere long nambis.\n\n23 Na em i kamap we i no planti lain bilong Nifai i stap long siti bilong Moronai, olsem na Amalikaia i bin ronim ol na kilim planti lain. Na em i kamap we Amalikaia i bin kisim dispela siti, ye, wantaim olgeta banis na ples hait bilong ol.\n\n24 Na ol lain husat i ronawe long siti bilong Moronai i bin kam long siti bilong Nifaia, na tu ol pipol long siti bilong Lihai i bin bungim wantaim ol yet, na redi long kisim ol lain bilong Leman long pait.\n\n25 Tasol em i kamap we Amalikaia i bin les long larim ol lain bilong Leman long pait wantaim siti bilong Nifaia, tasol em i bin putim ol long nambis, na lusim ol man long wanwan siti long lukautim na banisim.\n\n26 Olsem na, em i bin go het long kisim planti siti, olsem siti bilong Nifaia, na siti bilong Lihai, na siti bilong Morianton, na siti bilong Omna, na siti bilong Gid, na siti bilong Mulek, olgeta siti stap long arere long hap long is long nambis.\n\n27 Olsem na ol lain bilong Leman i bin kisim planti siti wantaim smatpela plen bilong Amalikaia na traipela namba tru bilong ol, olgeta siti Moronai i bin banisim gut tru, we ol dispela siti i bin givim ples hait long ol lain bilong Leman.\n\n28 Na em i kamap we ol i bin go long ol arere long graun Planti, na ronim ol lain bilong Nifai long pes bilong ol na kilim planti lain.\n\n29 Tasol em i kamap we Tiankum em i bin kilim Morianton na em i go pas long ol pipol bilong em long pait bilong em.\n\n30 Na em i kamap we em i bin go pas long Amalikaia tu, taim em i go het wantaim planti ami bilong em, olsem em bai kisim graun Planti wantaim graun long hap long not.\n\n31 Tasol lukim em i bungim taim nogut, taim Tiankum wantaim ol man bilong em ol i bin strong long pait long mekim ol tanim bek, long wanem, Tiankum wantaim ol man bilong em i nambawan man bilong pait, bikos strong na save bilong pait long wanwan man bilong Tiankum bin winim ol lain bilong Leman, inap long ol i abrusim ol lain bilong Leman.\n\n32 Na em i kamap we ol i bin paulim ol, inap long ol i kilim ol i go inap long tudak. Na em i kamap we Tiankum wantaim ol man bilong em i bin sanapim haus sel bilong ol long arere long graun Planti, na Amalikaia i bin sanapim ol haus sel bilong em long arere long nambis long solwara, na ol lain bilong Leman i bin ronim olsem.\n\n33 Na em i kamap we taim nait i kam, Tiankum wantaim wanpela wokman bilong em i bin hait i go long nait long kem bilong Amalikaia, na lukim, silip i bin winim ol idai pinis, bikos ol i bin skin taiet nogut tru bikos long pait na tuhat long de.\n\n34 Na em i kamap we Tiankum i bin hait long go isi isi long haus sel bilong king, na tromoi spia i go insait long bel bilong em na kilim em idai stret olsem na em i no kirapim ol wokman bilong em.\n\n35 Na em i bin hait long go bek isi isi long kem bilong em yet, na lukim, ol man bilong em i silip i stap na em i bin kirapim ol na autim olgeta samting em i bin wokim.\n\n36 Na em i bin givim oda olsem ol ami bilong em mas redi stap, nogut ol lain bilong Leman bai kirap na kam long pait wantaim ol.\n\n37 Na tupela ten faiv krismas long rul bilong ol jas long ol pipol bilong Nifai i pinis olsem, na ol de bilong Amalikaia i pinis olsem.\n\n", "alma 52": "[center][font_size=26]Sapta 52[/font_size][/center]\n\n[i]Amoron i kisim ples long Amalikaia long kamap king long ol lain bilong Leman—Moronai, Tiankum wantaim Lihai i lidim ol lain bilong Nifai long winim pait wantaim ol lain bilong Leman—Siti bilong Mulek i bin kisim bek, na Jekop, wanpela long lain bilong Joram i bin kilim. Klostu 66–64 krismas bipo Krais.[/i]\n\n1 Na nau, em i kamap we insait long tupela ten sikis krismas long rul bilong ol jas long ol pipol bilong Nifai, lukim, taim ol lain bilong Leman i kirap long nambawan monin long namba wan mun, ol i bin painim Amalikaia idai i stap long haus sel bilong em yet, na tu ol i lukim olsem Tiankum i redi long pait wantaim ol long dispela de.\n\n2 Na nau, taim ol lain bilong Leman i lukim dispela ol i bin poret, na lusim plen bilong ol long go long graun long hap long not, na ol i bin go bek long siti bilong Mulek wantaim olgeta ami bilong ol, na hait i stap long ol banis bilong em.\n\n3 Na em i kamap we ol pipol i bin makim brata bilong Amalikaia, nem bilong em Amoron long kamap king bilong ol, olsem na king Amoron, brata bilong king Amalikaia i bin makim long bosim long ples bilong em.\n\n4 Na em i kamap we em i bin tokim ol pipol bilong em long lukautim ol dispela siti, ol i bin kapsaitim blut long kisim, long wanem, nogat wanpela siti ol i bin kisim nating, tasol long kapsaitim planti blut.\n\n5 Na nau, Tiankum i bin lukim olsem ol lain bilong Leman i strong long lukautim ol dispela siti wantaim sampela graun ol i bin kisim, na tu taim Tiankum i lukim planti namba bilong ol em i bin tingim olsem em i no gutpela tumas long pait wantaim ol insait long ples banis bilong ol.\n\n6 Tasol em i bin putim ol man bilong em raunabaut, olsem ol i redi long pait, ye, na tru tumas em i bin redim long banisim em yet long ol, long putim banis raunabaut na wokim ol ples hait.\n\n7 Na em i kamap we em i bin redi yet long pait olsem, i go inap long Moronai i bin salim wanpela bikpela namba long ol man long strongim ami bilong em.\n\n8 Na tu Moronai i bin salim oda long em olsem em bai holim i stap olgeta kalabus lain ol i bin kisim taim ol i bin pait, long wanem, bikos ol lain bilong Leman i bin kisim planti kalabus lain, olsem na Tiankum mas holim stap olgeta kalabus lain long ol lain bilong Leman inap long baim ol lain em ol lain bilong Leman i bin kisim.\n\n9 Na tu Moronai i bin salim oda long Tiankum olsem em i mas banisim graun ol i kolim Planti, na strongim liklik nek tru graun go long graun long hap long not, nogut ol lain bilong Leman ol bai kisim dispela hap graun long givim ol pawa long bagarapim ol lain bilong Nifai long olgeta sait.\n\n10 Na tu Moronai i bin salim pas long em, na laikim long em olsem em mas strong long lukautim dispela hap long graun, na olsem em mas painin olgeta rot long pawa bilong em long givim pen long ol lain bilong Leman long dispela hap inap long em bai yusim plen o sampela narapela rot long kisim bek gen ol siti bilong ol, na tu olsem em bai banisim na strongim ol siti raunabaut, ol lain bilong Leman i no kisim.\n\n11 Na tu em i bin tokim em, inap mi bai kam long yu, tasol lukim, ol lain bilong Leman i kamap long mipela long ol arere long graun long solwara long hap long wes, na lukim, mi pait wantaim ol, olsem na mi no inap kam long yu.\n\n12 Nau, king Amoron i bin lusim graun bilong Jarahemla i go, na tok save long kwin long idai long brata bilong em, na bungim wantaim bikpela namba long ol man, na em i bin go long pait wantaim ol lain bilong Nifai long ol arere long solwara long hap long wes.\n\n13 Na em i bin traim long givim pen long ol lain bilong Nifai, long kisim sampela ami bilong ol go long dispela hap long graun, na tokim ol lain em ol i bin lusim long lukautim ol siti em i bin kisim, olsem ol tu bai givim pen long ol lain bilong Nifai long ol arere long solwara long hap long is, na long kisim graun bilong ol sapos ol i ken long pawa bilong ol, olsem long pawa long ol ami bilong ol.\n\n14 Olsem na ol lain bilong Nifai stap long dispela sindaun nogut tru taim tupela ten sikis krismas long rul bilong ol jas long ol pipol bilong Nifai i pinis.\n\n15 Tasol lukim, em i kamap we long tupela ten seven krismas long rul bilong ol jas, olsem Tiankum long oda bilong Moronai—em i bin kirapim ol ami long lukautim ol arere long graun long hap long saut na long hap long wes, na i stat long go long hap long graun Planti, olsem em bai halivim Tiankum wantaim ol man bilong em long kisim bek ol siti ol i bin lusim—\n\n16 Na em i kamap we Tiankum i bin kisim oda long pait wantaim ol lain bilong Leman i stap long siti bilong Mulek, na kisim bek siti Mulek, sapos em i ken.\n\n17 Na em i kamap we Tiankum i bin redi long pait wantaim ol lain bilong Leman i stap insait long siti bilong Mulek, na go het wantaim ami bilong em, tasol em i bin lukim olsem em i hat long winim ol taim ol i stap insait long ples banis bilong ol, olsem na em i bin lusim plen bilong em na go bek gen long siti Planti, long wet long Moronai, olsem em bai kisim strong long ami bilong em.\n\n18 Na em i kamap we Moronai i bin kam wantaim ami bilong em long graun bilong Planti, insait long tupela ten seven krismas long rul bilong ol jas long ol pipol bilong Nifai i klostu pinis.\n\n19 Na long stat long tupela ten eit krismas, Moronai, Tiankum wantaim planti het kepten bilong ol i bin holim wanpela kibung bilong bikpela pait—wanem ol mas wokim long mekim ol lain bilong Leman kamaut long pait wantaim ol, o olsem ol bai yusim sampela we long grisim ol long kamaut long ples banis bilong ol, olsem ol bai abrusim ol long kisim bek siti bilong Mulek.\n\n20 Na em i kamap we ol i bin salim ol man bilong kisim toktok i go long ami long ol lain bilong Leman, em i bin lukautim siti bilong Mulek, long lida bilong ol, nem bilong em Jekop, na laikim olsem em bai kamaut wantaim ol ami bilong em long bungim ol long ples daun namel long tupela siti. Tasol lukim, Jekop, em i wanpela long ol lain bilong Joram i les long kamaut wantaim ami bilong em long bungim ol long ples daun.\n\n21 Na em i kamap we Moronai, bikos em i nogat sans long bungim ol long skelim bun, olsem na em i bin kamapim wanpela plen, olsem em bai trikim ol lain bilong Leman long kamaut long ples banis bilong ol.\n\n22 Olsem na em i bin tokim Tiankum long kisim wanpela liklik namba long ol man na go daun klostu long nambis, na Moronai wantaim ami bilong em i bin go long ples we nogat man i stap, long hap long wes long siti bilong Mulek long nait, olsem na, taim ol wasman long ol lain bilong Leman i painim Tiankum long tumora, ol i ron i go na tok save long Jekop, lida bilong ol.\n\n23 Na em i kamap we ol ami long ol lain bilong Leman i bin go het long pait wantaim Tiankum, na tingim olsem ol i gat namba long winim Tiankum bikos namba long ol man bilong em i liklik tru. Na taim Tiankum i lukim ol ami bilong Leman kamaut ol i long pait wantaim ol, em i stat long go bek daun long nambis, long hap long not.\n\n24 Na em i kamap we taim ol lain bilong Leman lukim olsem em i stat long ronawe, ol i kisim strong na ronim ol nogut tru. Na taim Tiankum i lidim i go awe ol lain bilong Leman em ol i bin ronim ol nating, lukim, Moronai i bin givim oda long wanpela hap long ami bilong em i stap wantaim em long go het insait long siti, na kisim dispela siti.\n\n25 Na ol i bin wokim olsem, na kilim olgeta lain ol lain bilong Leman i bin lusim bihain long lukautim siti, ye, olgeta lain em ol i bin les long givap ol samting bilong pait bilong ol.\n\n26 Na Moronai i bin kisim siti bilong Mulek wantaim wanpela hap long ami bilong em olsem, taim em i bin go wantaim narapela hap long ami bilong em long bungim ol lain bilong Leman taim ol i kam bek bihain long ronim Tiankum.\n\n27 Na em i kamap we ol lain bilong Leman i bin ronim Tiankum i go inap long ol i bin kamap long siti Planti, na Lihai wantaim liklik ami bilong em, i bin lusim bihain long lukautim siti Planti bin bungim ol.\n\n28 Na nau lukim, taim ol het kepten long ol lain bilong Leman i lukim Lihai wantaim ami bilong em kam long pait wantaim ol, ol i paul nogut tru na ronawe, nogut ol bai i no inap kisim siti Mulek pastaim long Lihai abrusim ol, long wanem, ol i bin skin dai bikos long wokabaut bilong ol, na ol man bilong Lihai i nupela.\n\n29 Nau ol lain bilong Leman i no save olsem Moronai i kam long bihain long ol wantaim ami bilong em, na ol i bin poret long Lihai wantaim ol man bilong em tasol.\n\n30 Nau Lihai i no laikim long abrusim ol, tasol larim ol i go inap long bungim Moronai wantaim ami bilong em.\n\n31 Na em i kamap we i no long taim ol lain bilong Leman i ronawe go bek, na ol lain bilong Nifai i bin rounim ol, ol man bilong Moronai long wanpela han, na ol man bilong Lihai long narapela, olgeta long ol i nupela na strong nogut tru, tasol ol lain bilong Leman ol i skin dai bikos long longpela wokabaut bilong ol.\n\n32 Na Moronai i bin givim oda long ol man bilong em olsem ol bai paitim ol i go inap long ol bai givap ol samting bilong pait bilong ol.\n\n33 Na em i kamap we Jekop, lida bilong ol, na tu wanpela long ol lain bilong Joram, na bikos em i strongpela man bilong pait, olsem na em i bin lidim ol lain bilong Leman long pait nogut tru wantaim Moronai.\n\n34 Moronai i bin pasim rot bilong ol, olsem na Jekop i bin strong nogut tru long kilim ol, na katim rot bilong em namel long ol na go long siti bilong Mulek. Tasol lukim, Moronai wantaim ol man bilong em i bin gat moa pawa, olsem na ol i no givim rot long ol lain bilong Leman.\n\n35 Na em i kamap we ol lain bilong Nifai wantaim ol lain bilong Leman ol i bin pait nogut tru, na planti ol i bin kilim ol long tupela sait, ye, na Moronai i bin kisim sua na Jekop ol i bin kilim em.\n\n36 Na Lihai i bin putim moa strong long bihain wantaim ol strongpela man bilong em, na ol lain bilong Leman long bihain ol i bin givap long ol samting bilong pait bilong ol, na sampela bilong ol i bin longlong, na ol i no bin save olsem ol bai go o pait.\n\n37 Nau Moronai taim em i lukim longlong bilong ol, em i bin tokim ol: Sapos yupela bringim kam ol samting bilong pait bilong yupela, na givap, lukim mipela bai i no moa kapsaitim blut bilong yupela.\n\n38 Na em i kamap we taim ol lain bilong Leman i harim ol dispela toktok, ol het kepten bilong ol, olgeta em i no bin kilim, i bin kam na tromoim ol samting bilong pait bilong ol long ol lek bilong Moronai, na tu givim oda long ol man bilong ol long wokim wankain.\n\n39 Tasol lukim, i gat planti bilong ol i bin les, na ol lain em ol i les long givap naip bilong pait bilong ol i bin kisim na pasim, na ol samting bilong pait bilong ol i bin rausim long han bilong ol, na ol i bin strongim long wokabaut wantaim ol lain brata bilong ol i go long graun Planti.\n\n40 Na nau namba long ol lain em i bin kisim na kalabusim i moa yet long winim namba long ol lain em i bin kilim, ye, moa yet long winim ol lain em i bin kilim long tupela sait.\n\n", "alma 53": "[center][font_size=26]Sapta 53[/font_size][/center]\n\n[i]Ol lain bilong Leman ol i bin kisim ol kalabus na ol i bin yusim ol long wokim banis bilong siti ol i kolim Planti—Pasin bruknabaut namel long ol lain bilong Nifai i bin mekim ol lain bilong Leman long win—Hilaman i kamap komanda long ol yangpela pikinini man long ol pipol bilong Amon. Klostu 64–63 krismas bipo Krais.[/i]\n\n1 Na em i kamap we ol i bin putim ol wasman long lukautim ol lain bilong Leman ol i bin kalabusim ol, na strongim ol long go het na planim idai bilong ol, ye, na tu idai bilong ol lain bilong Nifai ol i bin kilim, na Moronai i bin putim ol man long was long ol taim ol i wokim wok bilong ol.\n\n2 Na Moronai i bin go long siti bilong Mulek wantaim Lihai, na kisim dispela siti na givim long Lihai. Nau lukim, dispela Lihai i wanpela man em i bin pait wantaim Moronai long bikpela bikpela pait long olgeta pait bilong em, na em i wankain olsem Moronai, na ol tupela i bin amamas long lukautim ol yet, ye, ol tupela i bin lavim ol yet gut tru, na tu olgeta pipol bilong Nifai ol i bin lavim ol gut tru.\n\n3 Na em i kamap we bihain ol lain bilong Leman i pinis long planim idai bilong ol wantaim idai bilong ol lain bilong Nifai, ol i bin kisim i go bek long siti Planti, na Tiankum, long oda bilong Moronai, i bin mekim ol long stat long wok long brukim graun long wokim wanpela baret raunabaut long graun, o siti, Planti.\n\n4 Na em i bin tokim ol long wokim wanpela broswok wantaim ol diwai antap long sait long baret long insait, na ol i bin kisim graun long baret na tromoi long broswok ol i bin wokim wantaim diwai, olsem na ol i bin mekim ol lain bilong Leman long wok i go inap long raunim siti bilong Planti raunabaut wantaim wanpela strongpela banis long ol diwai na graun long kamap antap stret.\n\n5 Na dispela siti i bin kamap strongpela nogut tru long dispela taim na long bihain taim, na ol i bin lukautim kalabus lain em i ol lain bilong Leman insait long dispela siti, ye, tru tumas insait long banis ol i bin mekim ol long wokim wantaim han bilong ol yet. Nau Moronai i bin strongim ol lain bilong Leman long wok bikos em i isi long wasim ol taim ol i wok, na olsem em i bin laikim olgeta ami bilong em taim em i laik pait wantaim ol lain bilong Leman.\n\n6 Na em i kamap we Moronai i bin winim wanpela traipela ami tru long ol ami long ol lain bilong Leman olsem, na kisim siti bilong Mulek, em i wanpela strongpela ples banis tru long ol lain bilong Leman insait long graun long ol pipol bilong Nifai, na tu em i bin wokim wanpela ples banis long lukautim ol kalabus man bilong em olsem.\n\n7 Na em i kamap we em i no moa traim long pait wantaim ol lain bilong Leman insait long dispela krismas, tasol em i bin yusim ol man bilong em long redi long pait, ye, na long banisim graun olsem ol lain bilong Leman bai i no inap kam long pait wantaim ol, ye, na tu long seivim ol meri wantaim pikinini bilong ol long taim bilong hangre na pen, na long givim kaikai long ol ami bilong ol.\n\n8 Na nau em i kamap we ol ami long ol lain bilong Leman long hap long solwara long hap long wes na long hap long saut, taim Moronai i bin go aut long stretim sampela samting i rong namel long ol lain bilong Nifai we tok pait i bin kamap namel long ol, ol i bin kisim sampela graun long ol lain bilong Nifai, ye, inap long ol i bin kisim sampela siti bilong ol long dispela hap long graun.\n\n9 Na bikos long pasin nogut namel long ol yet, ye, bikos long pasin bruknabaut na rong namel long ol yet, ol lain bilong Nifai ol i stap long sindaun nogut tru inap long ol i ken kisim bagarap.\n\n10 Na nau lukim, mi gat liklik tok long mekim long ol pipol bilong Amon, em i ol lain bilong Leman bipo, tasol Amon wantaim lain brata bilong em, o olsem ol i bin tanim bel long Bikpela wantaim pawa na toktok bilong God, na ol i bin kisim kam daun long graun bilong Jarahemla, na ol lain bilong Nifai i bin lukautim ol long dispela taim i go yet.\n\n11 Na ol i no inap kisim ol samting bilong pait long pait wantaim ol lain brata bilong ol bikos long tok tru antap bilong ol, long wanem, ol i bin mekim tok tru antap olsem ol bai i no inap moa kapsaitim blut, na inap ol bai idai olsem long tok tru antap bilong ol, ye, inap ol bai larim ol yet long idai long han long ol lain brata bilong ol, sapos Amon wantaim ol brata bilong em i no bin sore na lavim ol nogut tru.\n\n12 Na bikos long dispela, ol i bin kisim kam daun long graun bilong Jarahemla, na ol lain bilong Nifai i bin lukautim ol long dispela taim i go yet.\n\n13 Tasol em i kamap we taim ol i bin lukim sindaun bilong ol i bin nogut tru inap kisim bagarap na planti pen wantaim hevi ol lain bilong Nifai i bin givim long ol, ol i bin sore na laikim long kisim ol samting bilong pait long pait long kantri bilong ol.\n\n14 Tasol lukim, taim ol i klostu kisim ol samting bilong pait, Hilaman wantaim ol brata bilong em i bin tok strong long grisim ol olsem ol no ken wokim, long wanem, ol i bin klostu brukim tok tru antap ol i bin mekim.\n\n15 Na Hilaman i bin poret, nogut ol bai idai sapos ol i wokim dispela, olsem na olgeta lain em ol i bin mekim promis em bin strongim ol long lukluk i stap, taim ol lain brata bilong ol i bin kisim pen, long dispela taim sindaun bilong ol i kamap nogut tru inap long ol i kisim bagarap.\n\n16 Tasol lukim, em i kamap we ol i bin gat planti pikinini man em i no bin mekim promis olsem ol bai no inap kisim ol samting bilong pait long pait wantaim birua bilong ol long lukautim ol yet, olsem na ol i bin bungim wantaim long dispela taim, planti pikinini man bilong ol em ol i ken pait, na dispela pikinini man long ol pipol bilong Amon i bin kolim ol yet ol lain bilong Nifai.\n\n17 Na ol i bin mekim promis long pait long fridom long ol lain bilong Nifai, ye, long lukautim graun inap long ol bai idai, ye, tru tumas ol i bin promis olsem ol bai i no inap givap fridom bilong ol, tasol ol bai pait olgeta taim long seivim ol lain bilong Nifai wantaim ol yet long kalabus.\n\n18 Nau lukim, tu tausen yangpela man bilong ol i bin mekim dispela promis, na kisim ol samting bilong pait long pait long kantri bilong ol.\n\n19 Na nau lukim, olsem ol i no bin givim hevi long ol lain bilong Nifai, i go inap long dispela taim, ol i bin kamap bikpela help tru tu long dispela taim long ol lain bilong Nifai, long wanem, ol i bin kisim ol samting bilong pait bilong ol, na laikim olsem Hilaman bai kamap komanda bilong ol.\n\n20 Na olgeta yangpela man, na ol i bin strong nogut tru, na tu long strong na long wok, tasol lukim, i no dispela tasol—ol lain ol man em ol i bin wokim wok stret long olgeta taim long wanem samting i bin givim ol.\n\n21 Ye, ol lain ol man bilong trupela toktok na gutpela pasin, long wanem, ol i bin lainim long bihainim ol lo bilong God na wokabaut stret long ai bilong em.\n\n22 Na nau em i kamap we Hilaman i bin go long het long ol tu tausen yangpela soldia bilong em, long halivim ol pipol i stap insait long ol arere long graun long hap long saut long solwara long hap long wes.\n\n23 Na tupela ten eit krismas long rul bilong ol jas long ol pipol bilong Nifai i pinis olsem.\n\n", "alma 54": "[center][font_size=26]Sapta 54[/font_size][/center]\n\n[i]Amoron na Moronai i toktok long senisim ol kalabusman—Moronai i strong long askim ol lain bilong Leman long rausim ol ami bilong ol long graun na no moa pait nating long kilim—Amoron i strong long askim ol lain bilong Nifai long lusim ol samting bilong pait bilong ol na larim ol lain bilong Leman long bosim ol. Klostu 63 krismas bipo Krais.[/i]\n\n1 Na em i kamap we long stat long tupela ten nain krismas long ol jas, olsem Amoron i bin salim pas i go long Moronai, na laikim olsem em bai senisim ol kalabusman.\n\n2 Na em i kamap we Moronai i bin amamas nogut tru long dispela askim, long wanem, em i bin nidim ol kaikai i bin givim long ol lain bilong Leman i stap long kalabus long sapotim ol pipol bilong em yet, na tu em i bin nidim ol pipol bilong em yet long strongim ami bilong em.\n\n3 Nau ol lain bilong Leman i bin kisim planti meri na pikinini long kalabusim, na nogat wanpela meri o pikinini i bin stap namel long olgeta kalabus lain bilong Moronai, o ol kalabus lain Moronai i bin kisim, olsem na Moronai i bin kirapim wanpela plen long kisim bek planti lain bilong Nifai i stap long kalabus long han long ol lain bilong Leman sapos em i ken.\n\n4 Olsem na em i bin raitim wanpela pas, na salim i go wantaim wanpela wokman bilong Amoron, em i bin bringim kam pas long Moronai. Nau ol toktok em i bin raitim long Amoron i olsem:\n\n5 Lukim, Amoron, mi raitim long yu liklik pas long dispela bikpela pait yu bin kirapim long pait wantaim ol pipol bilong mi, o olsem brata bilong yu bin kirapim wantaim ol, na dispela bikpela pait yu strong yet long kirapim bihain long idai bilong em.\n\n6 Lukim, mi bai tokim yu liklik long stretpela pasin bilong God, na naip bilong pait bilong belhat bilong em gat olgeta pawa i hangamap antap long yu, sapos yu no tanim bel na rausim ol ami bilong yu na go bek long graun bilong yupela, o graun bilong yupela yet, na dispela i graun bilong Nifai.\n\n7 Ye, mi bai tokim yu long ol dispela samting sapos yu inap long harim long ol dispela samting, ye, mi bai tokim yu long dispela hel nogut tru we em i wet long kisim ol kain man long kilim man olsem yu wantaim brata bilong yu, sapos yu tanim bel na lusim dispela ol plen bilong pasin kilim narapela man bilong yu, na go bek wantaim ol ami bilong yu long graun bilong yupela yet.\n\n8 Tasol olsem yu bin les long wokim ol dispela samting wanpela taim bipo, na bin pait wantaim ol pipol bilong Bikpela, tru tumas mi ken tingim yu long wokim wankain olsem bipo.\n\n9 Na nau lukim, mipela i redi long kisim yu, ye, na sapos yu no lusim plen bilong yu, lukim, yu bai pulim kam daun belhat bilong dispela God em yu les long kisim long yu yet, inap long em bai bagarapim yu olgeta.\n\n10 Tasol, olsem Bikpela i stap, ol ami bilong mipela bai kam long yu sapos yu no go bek long graun bilong yu yet, na idai bai klostu kamap long yu, long wanem, mipela bai lukautim ol siti bilong mipela na graun bilong mipela, ye, na mipela bai lukautim lotu bilong mipela na laik bilong God bilong mipela.\n\n11 Tasol lukim, mi ting olsem ol samting mi toktok long yu bai no inap kamap, o mi ting olsem yu em pikinini man bilong hel, olsem na mi pinisim pas bilong mi long tokim yu olsem mi bai no inap senisim ol kalabus lain, sapos yu bai givim long mi wanpela man wantaim meri na ol pikinini bilong em, long senis long wanpela kalabusman, na mi bai senisim sapos yu bihainim dispela.\n\n12 Na lukim, mi bai kam long yu wantaim ol ami bilong mi, sapos yu no wokim dispela, ye, tru tumas mi bai givim samting bilong pait long ol meri wantaim pikinini bilong mi, na mi bai kam long pait wantaim yu, na mi bai bihainim yu i go inap long graun bilong yu yet, na dispela graun i nambawan graun mipela i bin kisim, ye, na em bai olsem blut long blut, ye, laip long laip, na mi bai pait wantaim yu i go inap long yu bai bagarap olgeta long pes long graun.\n\n13 Lukim, mi wantaim ol pipol bilong mi i belhat nogut tru, bikos yu bin laikim long kilim mipela, na mipela i bin traim long banisim mipela yet. Tasol lukim, sapos yu wok moa yet long traim long bagarapim mipela, mipela bai wok moa yet long traim long bagarapim yu, ye, na mipela bai traim long kisim bek graun bilong mipela, nambawan graun bilong mipela.\n\n14 Nau mi pinisim pas bilong mi. Mi Moronai, mi em lida long ol pipol long ol lain bilong Nifai.\n\n15 Nau em i kamap we, taim Amoron i kisim dispela pas, em i bin belhat, na raitim narapela pas i go long Moronai, na ol toktok em i bin raitim i olsem:\n\n16 Amoron, king long ol lain bilong Leman, mi brata bilong Amalikaia em yupela i bin kilim nating. Lukim, mi bai bekim bek blut bilong em long yupela, ye, na mi bai kam long yu wantaim ol ami bilong mi bikos mi no poret long tok poret bilong yu.\n\n17 Long wanem, lukim, ol tumbuna papa bilong yupela ol i bin wokim rong long ol lain brata bilong ol, inap long ol i bin stilim rait long gavman bilong ol, we ol i inap long kisim dispela rait long gavman.\n\n18 Na nau lukim, sapos yupela lusim ol samting bilong pait bilong yupela, na kam aninit long ol lain em ol i gat rait bilong gavman, mi bai tokim ol pipol bilong mi long lusim ol samting bilong pait bilong ol na bai i no moa pait.\n\n19 Lukim, yu bin autim planti tok poret long mi wantaim ol pipol bilong mi, tasol lukim, mipela i no poret long ol tok poret bilong yu.\n\n20 Tasol, mi bai amamas nogut tru long tok orait long senisim ol kalabus lain olsem yu bin askim, olsem mi bai gat kaikai long ol man bilong mi long pait, na mipela bai kirapim wanpela bikpela pait na dispela bai pait oltaim, oltaim, long mekim ol lain bilong Nifai long kam aninit long atoroti bilong mipela o long pinisim ol olgeta oltaim oltaim.\n\n21 Na long dispela God yu tok mipela i bin les, lukim, mipela i no save long wanpela kain man, na tu yu no save long kain man, tasol sapos wanpela kain man i stap, mipela ting olsem em i bin wokim mipela na yupela tu.\n\n22 Na sapos tewel na hel i stap, lukim, em bai no inap salim yu go long dispela hap long stap wantaim brata bilong mi em yu bin kilim nating, em yu tok olsem em i bin go long dispela ples? Tasol lukim ol dispela samting i nogat samting.\n\n23 Mi em Amoron, na mi wanpela tumbuna pikinini bilong Joram em ol tumbuna papa bilong yupela i bin strongim na kisim kam aut long Jerusalem.\n\n24 Na lukim nau, mi em wanpela strongpela man long ol lain bilong Leman, lukim, dispela bikpela pait i bin kirapim long bekim bek rong bilong ol, na long lukautim na kisim bek rait bilong ol long gavman, na mi pinisim pas bilong mi long Moronai.\n\n", "alma 55": "[center][font_size=26]Sapta 55[/font_size][/center]\n\n[i]Moronai i tok nogat long senisim ol kalabus lain—Ol lain bilong Leman i bin trikim na spak, na kalabus lain long ol lain bilong Nifai i bin kamaut fri—Blut i no kapsaitim taim siti bilong Gid i bin kisim bek. Klostu 63–62 krismas bipo Krais.[/i]\n\n1 Nau em i kamap we taim Moronai i kisim dispela pas em i bin belhat moa yet, bikos em i save olsem Amoron i bin save gut tru long giaman plen bilong em yet, ye, em i save olsem Amoron i bin save olsem em i no stretpela as long kirapim bikpela pait wantaim ol pipol bilong Nifai.\n\n2 Na em i bin tok: Lukim, mi bai no inap senisim ol kalabus lain wantaim Amoron sapos em i no lusim plen bilong em, olsem mi bin toktok long pas bilong mi, bikos mi bai no inap larim em long kisim moa pawa long wanem em i bin gat pinis.\n\n3 Lukim, mi save long ples we ol lain bilong Leman i save wasim ol pipol bilong mi em ol i bin kisim na kalabusim, na bikos Amoron i bin les long lusim plen bilong em na go bek long graun bilong em yet olsem mi bin askim long pas bilong mi, lukim, mi bai wokim long em wankain olsem mi bin toktok, ye, mi bai traim long kilim ol i go inap long ol bai askim long bel isi.\n\n4 Na nau em i kamap we bihain long Moronai i bin autim dispela toktok, em i bin askim ol ami bilong em long painim namel long ol man bilong em, inap em bai painim wanpela man em i tumbuna pikinini bilong Leman namel long ol.\n\n5 Na em i kamap we ol i bin painim wanpela, nem bilong em Leman, na em i wanpela long ol wokman bilong king Amalikaia i bin kilim.\n\n6 Nau Moronai i bin tokim Leman wantaim wanpela liklik namba long ol man bilong em long go het long ol wasman em i bin lukautim ol lain bilong Nifai.\n\n7 Nau ol lain bilong Nifai i bin lukautim insait long siti bilong Gid, olsem na Moronai i bin makim Leman na tokim olsem wanpela liklik namba long ol man bai go wantaim em.\n\n8 Na Leman i bin go long ol wasman em i bin lukautim ol lain bilong Nifai long apinun, na lukim, ol i bin lukim em kam na singaut long em, tasol em i bin tokim ol: Noken poret, lukim, mi em wanpela long ol lain bilong Leman. Lukim, mipela i ronawe long ol lain bilong Nifai taim ol i silip, na lukim mipela i bin kisim wain bilong ol na kisim kam wantaim mipela.\n\n9 Nau taim ol lain bilong Leman i harim long dispela toktok ol i bin amamas nogut tru long kisim em, na tokim em: Givim wain bilong yupela long mipela, dispela mipela bai dring, mipela i amamas nogut tru long dispela yupela i bin bringim wain wantaim yupela, long wanem, mipela i skin taiet.\n\n10 Tasol Leman i bin tokim ol: Yumi holim wain bilong yumi i go inap long yumi go long pait wantaim ol lain bilong Nifai. Tasol dispela toktok i bin kirapim bel bilong ol moa yet long dring wain.\n\n11 Long wanem, ol i bin tok: Mipela i skin taiet, olsem na yumi dringim dispela wain, na bihain yumi bai kisim wain long skel bilong yumi we em bai strongim yumi long pait wantaim ol lain bilong Nifai.\n\n12 Na Leman i bin tokim ol: Yu ken wokim long laik bilong yupela.\n\n13 Na em i kamap we ol i bin dring planti wain, na em i switmoa long ol, olsem na ol i bin dring moa yet, na wain i strongpela tru, bikos em i bin redim long kamap strong.\n\n14 Na em i kamap we ol i bin dring na amamas, na i no long taim na olgeta i spak.\n\n15 Na nau taim Leman wantaim ol man bilong em i lukim olsem olgeta i spak, na silip idai, ol i bin go bek long Moronai na tok save long em long olgeta samting i bin kamap.\n\n16 Na nau olgeta samting i bin kamap olsem long plen bilong Moronai. Na Moronai i bin redim ol man bilong em wantaim ol samting bilong pait, na go long siti Gid, taim ol lain bilong Leman ol i bin spak na silip idai, na tromoim ol samting bilong pait long ol kalabus lain, inap long olgeta i bin kisim ol samting bilong pait.\n\n17 Ye, tru tumas ol i bin givim samting bilong pait long ol meri bilong ol wantaim olgeta pikinini bilong ol ol i inap long pait, na Moronai i bin givim ol samting bilong pait long olgeta kalabus lain, na nogat wanpela liklik nois ol i bin mekim taim olgeta long ol dispela samting i bin kamap.\n\n18 Tasol sapos ol i bin kirap ol lain bilong Leman, lukim ol i bin spak nogut tru na inap ol lain bilong Nifai ken kilim ol.\n\n19 Tasol lukim, dispela i no laik bilong Moronai, em i no amamas long kilim man o kapsaitim blut, tasol em i bin amamas long seivim ol pipol bilong em long bagarap, olsem em bai no inap bringim pasin nogut antap long em yet, olsem na em i no laik pait wantaim ol lain bilong Leman na bagarapim ol taim ol i spak nogut tru.\n\n20 Tasol em i bin kamapim laik bilong em, long wanem, em i bin givim ol samting bilong pait long ol lain bilong Nifai em ol i bin kalabus na i stap insait long banis bilong siti, na em i bin givim ol pawa long kisim dispela hap long siti insait long banis.\n\n21 Na bihain long dispela, em i bin tokim ol man bilong em long surik i go bek long ol lain bilong Nifai na bin kalabusim na raunim ol ami long ol lain bilong Leman.\n\n22 Nau lukim, dispela i bin kamap long nait, olsem na taim ol lain bilong Leman i kirap long monin, ol i bin lukim olsem ol lain bilong Nifai i bin raunim ol long ausait, na ol kalabus lain bilong ol long insait na bin gat ol samting bilong pait.\n\n23 Olsem na ol lain bilong Leman i bin lukim olsem ol lain bilong Nifai i bin gat pawa long bosim ol, na ol i bin painim olsem em bai hat long pait wantaim ol lain bilong Nifai, olsem na ol het kepten bilong ol i bin askim long ol samting bilong pait bilong ol, na ol i bin kisim kam na tromoi long ol lek long ol lain bilong Nifai, na askim long marimari.\n\n24 Nau lukim, laik bilong Moronai i olsem. Na em i bin kisim ol lain bilong Leman olsem ol kalabusman bilong bikpela pait, na kisim bek gen siti Gid, na rausim olgeta kalabus lain long kamap fri, em ol lain bilong Nifai, na ol i bin joinim ami bilong Moronai, na givim bikpela strong tru long ami bilong em.\n\n25 Na em i kamap we em i bin mekim ol lain bilong Leman i bin kalabusim long stat long wokim wok long strongim ol banis raunabaut long siti Gid.\n\n26 Na em i kamap we bihain ol i bin banisim siti Gid, long laik bilong em, em i bin givim oda olsem ol kalabusman bilong em mas kisim i go long siti Planti, na tu em i bin lukautim dispela siti wantaim wanpela strongpela ami tru.\n\n27 Na em i kamap we ol lain bilong Leman ol i bin kamapim olgeta kain kain plen, tasol ol i bin kipim na lukautim olgeta kalabusman ol i bin kisim long olgeta graun na ples hait nabaut ol i bin kisim bek.\n\n28 Na em i kamap we ol lain bilong Nifai i bin stat gen long winim ol bikpela pait, na long kisim bek rait na gutpela samting bilong ol.\n\n29 Planti taim ol lain bilong Leman ol i bin traim long raunim ol long nait, tasol planti long ol i bin kamap kalabusman taim ol i traim.\n\n30 Na planti taim ol i bin traim long givim wain bilong ol long ol lain bilong Nifai, dispela ol bai bagarapim ol wantaim poisen o taim ol i spak nogut tru.\n\n31 Tasol lukim, ol lain bilong Nifai ol i no isi long tingim Bikpela God bilong ol long dispela taim long pen bilong ol. Ol i no inap kisim pasin kalabus long ol lain bilong Leman, ye, ol i no bin dring wain nating tasol ol i bin givim long sampela lain bilong Leman ol i bin kalabusim pastaim.\n\n32 Na ol i bin lukaut gut tru olsem nogat poisen bai ol i givim namel long ol, long wanem, sapos wain bilong ol i bin gat poisen wanpela lain bilong Leman, em tu bai gat poisen na wanpela lain bilong Nifai, na ol i bin traim olgeta samting bilong spak bilong ol olsem.\n\n33 Na nau em i kamap we i gat as long Moronai long redi long pait wantaim ol lain bilong Leman i stap long siti Morianton, long wanem, lukim, ol lain bilong Leman ol yet i bin wok long banisim siti Morianton i go inap long em i kamap wanpela strongpela ples banis tru.\n\n34 Na ol i bin bringim nupela ami insait long dispela siti wantaim nupela kaikai olgeta taim.\n\n35 Na tupela ten nain krismas long rul bilong ol jas long ol pipol bilong Nifai i pinis olsem.\n\n", "alma 56": "[center][font_size=26]Sapta 56[/font_size][/center]\n\n[i]Hilaman i salim wanpela pas long Moronai, na toktok long bikpela pait wantaim ol lain bilong Leman—Antipas wantaim Hilaman i bin winim ol lain bilong Leman nogut tru—Ol tu tausen yangpela pikinini man bilong Hilaman i bin pait wantaim pawa bilong mirakel, na nogat wanpela bilong ol i bin idai—Ves 1, klostu 62 krismas bipo Krais, Ves 2–19, klostu 66 krismas bipo Krais, na Veses 20–57, klostu 65–64 krismas bipo Krais.[/i]\n\n1 Na nau em i kamap we long stat long tripela ten krismas long rul bilong ol jas, long nambatu de long nambawan mun, Moronai i bin kisim wanpela pas i kam long Hilaman, em i bin toktok long sindaun bilong ol pipol stap long dispela hap long graun.\n\n2 Na ol toktok em i bin raitim olsem: Brata bilong mi Moronai em mi lavim tumas stret, long nem bilong Bikpela wantaim long taim bilong hevi long pait bilong mipela, lukim, brata bilong mi mi save lavim tumas, mi gat liklik toktok long tokim yu long bikpela pait bilong mipela long dispela hap long graun.\n\n3 Lukim ol tu tausen pikinini man bilong ol man em Amon i bin kisim kam daun long graun bilong Nifai—Nau yu bin save olsem dispela ol man i ol tumbuna pikinini bilong Leman, em i nambawan pikinini man long tumbuna bilong mipela Lihai;\n\n4 Nau i nogat as long mi long tokim yu long ol kastam o bilip bilong ol, bikos yu save olgeta long ol dispela samting—\n\n5 Olsem na em i inap long mi long tok olsem tu tausen yangpela man bilong ol i bin kisim naip bilong pait bilong ol, na laikim mi long kamap komanda bilong ol, na mipela i bin kamaut long pait long kantri bilong yumi.\n\n6 Na nau yu save tu long promis ol lain papa bilong ol i bin mekim, olsem ol bai no moa kisim ol samting bilong pait bilong ol na pait wantaim ol lain brata bilong ol long kapsaitim blut.\n\n7 Tasol insait long tupela ten sikis krismas, taim ol i lukim ol pen na hevi mipela i kisim long lukautim ol, ol i klostu brukim promis ol i bin mekim na kisim ol samting bilong pait bilong ol long halivim mipela long pait.\n\n8 Tasol mi no laikim ol long brukim promis ol i bin mekim, bikos mi bin tingim olsem God ken strongim mipela sapos yumi i no larim ol long brukim tok tru antap ol i bin mekim.\n\n9 Tasol lukim, i gat wanpela gutpela samting long hia yumi ken amamas nogut tru. Long wanem, lukim, insait long tupela ten sikis krismas, mi, Hilaman, bin lidim ol dispela tu tausen yangpela man i go long siti bilong Judea, long halivim Antipas, em yu bin makim komanda long ol pipol em i stap long dispela hap long graun.\n\n10 Na mi bin joinim ol tu tausen pikinini man bilong mi (long wanem, ol i inap long kolim ol pikinini man) wantaim ami bilong Antipas, na Antipas i bin amamas nogut tru long kisim strong, bikos lukim, ami bilong em i kamap liklik long namba bikos ol lain bilong Leman i bin kilim bikpela namba tru long ol man bilong mipela, na mipela gat as long sore long dispela.\n\n11 Tasol, mipela ken kisim bel isi insait long mipela yet long dispela tingting, olsem ol i bin idai taim ol i pait long lukautim fridom long kantri bilong ol na God bilong ol, ye, na ol i amamas.\n\n12 Na tu ol lain bilong Leman i bin kisim planti man olsem kalabus, olgeta long ol em ol het kepten, long wanem, ol i no larim wanpela i stap laip. Na mipela ting olsem ol i stap long graun bilong Nifai long dispela taim, sapos ol i no bin kilim idai.\n\n13 Na nau ol siti ol lain bilong Leman i bin kapsaitim blut long planti strongpela man bilong mipela long kisim olsem:\n\n14 Graun bilong Mentai, o siti bilong Mentai, siti bilong Sisrom, siti bilong Kumenai na siti bilong Antipara.\n\n15 Na ol i bin kisim ol dispela siti taim mi kam long siti bilong Judea, na mi bin painim Antipas wantaim ol man bilong em brukim bun long banisim siti.\n\n16 Ye, na ol i bin skin dai long bodi wantaim spirit, long wanem, ol i bin pait long san na brukim bun long wok long nait long lukautim siti bilong ol, na ol i bin kisim olgeta kain kain bikpela pen olsem.\n\n17 Na nau tingting bilong ol stret em long win o idai long dispela ples, olsem na yu ken lukim olsem dispela liklik ami mi bin kisim kam, ye, dispela ol pikinini man bilong mi, bin givim bikpela hop tru na amamas long ol.\n\n18 Na nau em i kamap we taim ol lain bilong Leman i lukim olsem Antipas i kisim bikpela strong tru long ami bilong em, Amoron i bin poret na givim oda long ol olsem ol noken kam long pait wantaim mipela i stap insait long siti bilong Judea.\n\n19 Olsem na Bikpela i bin blesim mipela, long wanem, sapos ol i bin kam long pait wantaim mipela taim mipela i no strong, inap ol bai bagarapim liklik ami bilong mipela, tasol mipela i bin seivim olsem.\n\n20 Amoron i bin givim oda long ol long lukautim ol siti ol i bin kisim. Na tupela ten sikis krismas i pinis olsem. Na long stat long tupela ten seven krismas, mipela i bin redim siti bilong mipela wantaim mipela yet long pait.\n\n21 Nau mipela i bin laikim olsem ol lain bilong Leman bai kam long mipela, long wanem, mipela i no laik pait wantaim ol taim ol stap insait long ples hait bilong ol.\n\n22 Na em i kamap we mipela i bin putim ol spai raunabaut long wasim wokabaut long ol lain bilong Leman, olsem ol bai no inap abrusim mipela long nait o long de long pait long kisim ol narapela siti bilong mipela long hap long not.\n\n23 Bikos mipela save olsem ol dispela siti i no strongpela tumas long kisim ol, olsem na mipela i bin plenim, sapos ol i abrusim mipela, mipela bai paitim ol long bihain taim ol i bungim ol long fran. Mipela i bin tingim olsem mipela ken winim ol, tasol lukim, plen bilong mipela i no kamap tru.\n\n24 Ol i bin poret long abrusim mipela wantaim olgeta ami bilong ol, o wanpela hap long ami bilong ol, nogut ol i no strong tumas long lus.\n\n25 Na tu ol i bin poret long go daun long pait wantaim siti bilong Jarahemla o brukim het bilong wara Saidon i go long siti bilong Nifaia.\n\n26 Olsem na, ol i bin tingim long lukautim ol siti ol i bin kisim wantaim ami bilong ol.\n\n27 Na nau em i kamap we long nambatu mun long dispela krismas ol papa bilong ol tu tausen pikinini man bilong mi bin kisim kam planti kaikai long mipela.\n\n28 Na tu mipela i bin kisim ol tu tausen man i bin salim kam long graun bilong Jarahemla. Na mipela i bin redi wantaim ol ten tausen man, na ol kaikai bilong ol, na tu ol kaikai bilong ol meri wantaim lain pikinini bilong ol.\n\n29 Na ol lain bilong Leman, taim ol i lukim ol ami bilong mipela kamap bikpela long wanwan de, na ol kaikai i bin kam long sapotim mipela olsem, ol i stat long poret nogut tru, na stat long traim, long ol i ken pasim rot bilong mipela long kisim kaikai na strong.\n\n30 Nau taim mipela lukim olsem ol lain bilong Leman i stat long sikrap olsem, mipela i bin kamapim wanpela plen long yusim long ol, olsem na Antipas i bin givim oda olsem mi bai go aut wantaim ol liklik pikinini man bilong mi long narapela siti i stap klostu, olsem mipela i karim kaikai go long dispela siti.\n\n31 Na mipela i bin wokabaut i go klostu long siti bilong Antipara, tasol mipela i bin wokabaut olsem mipela bai abrusim dispela siti i go long arere long nambis.\n\n32 Na em i kamap we mipela i bin go het, olsem mipela i kisim ol kaikai bilong mipela i go long dispela siti.\n\n33 Na em i kamap we Antipas i bin go aut wantaim wanpela hap long ami bilong em, na lusim narapela hap long lukautim siti. Tasol em i bin wetim inap long mi wantaim liklik ami bilong mi bai kam klostu long siti Antipara pastaim.\n\n34 Na nau, strongpela ami tru long ol lain bilong Leman i stap insait long siti Antipara, ye, planti tru tumas.\n\n35 Na em i kamap we ol i bin kamaut wantaim ami bilong ol long pait wantaim mipela, taim ol spai bilong ol i tok save long ol.\n\n36 Na em i kamap we, mipela i ronawe long ol i go long hap long not. Na mipela i bin lidim ol i go awe wanpela strongpela ami tru long ol lain bilong Leman olsem.\n\n37 Ye, tru tumas long longwe stret, inap long taim ol i lukim ami bilong Antipas bihainim ol wantaim olgeta strong bilong ol, ol i no tanim long rait o long lep, tasol ol i bin bihainim mipela stret, na mipela i bin ting olsem em i laik bilong ol long kilim mipela bipo long Antipas abrusim ol, na ol i bin tingim olsem nogut ol ami bilong mipela bai raunim ol.\n\n38 Na nau Antipas, taim em i lukim olsem inap mipela bai kisim bagarap, em i bin givim oda long ami bilong em long wokabaut hariap tru. Tasol lukim, nait i kamap, olsem na ol i no abrusim mipela, na tu Antipas i no abrusim ol, olsem na mipela i bin kem long nait.\n\n39 Na em i kamap we, lukim, i no tulait yet na ol lain bilong Leman i ronim mipela. Nau mipela i no planti tumas long givim strong inap long pait wantaim ol, ye, mi i no laik long larim ol liklik pikinini man bilong mi long kam aninit long pawa bilong ol, olsem na mipela i bin go yet long wokabaut, na mipela wokabaut i go insait long ples we nogat man i stap.\n\n40 Na ol i no tanim long rait o long lep nogut mipela bai raunim ol, na tu mi no tanim long rait o long lep, nogut ol bai abrusim mi, na mipela i no inap pait wantaim ol, tasol ol bai kilim mipela na ronawe, olsem na mipela i wok long ronawe olgeta long dispela ples we nogat man i stap i go inap long tudak.\n\n41 Na em i kamap we gen, mipela i bin lukim ol lain bilong Leman kam long mipela taim tulait i kam, na mipela i ronawe long ol.\n\n42 Tasol em i kamap we ol i no ronim mipela i go longwe na ol i lusim mipela, na dispela i monin long namba tri de long namba seven mun.\n\n43 Na nau, mipela i no save sapos Antipas i bin abrusim ol, tasol mi bin tokim ol man bilong mi: Lukim, mipela i no save tasol ol i lusim mipela, olsem ol bai hait long kisim mipela taim mipela i kam long pait wantaim ol,\n\n44 Olsem na yupela tok wanem, ol pikinini man bilong mi, inap yupela bai go long pait wantaim ol?\n\n45 Na nau mi tokim yu, brata bilong mi Moronai em mi lavim tumas, olsem mi no bin lukim kain bikpela strong tru bipo, nogat, i no namel long olgeta lain bilong Nifai.\n\n46 Long wanem, olsem mi save kolim ol olsem ol pikinini man bilong mi olgeta taim (bikos olgeta i yangpela tumas), olsem na ol i bin tokim mi: Papa, lukim God bilong mipela i stap wantaim mipela, na em i no inap larim mipela long pundaun, olsem na yumi go het, yumi bai no inap kilim ol lain brata bilong mipela nating sapos ol i lusim mipela long i stap, olsem na yumi go, nogut ol bai winim ami bilong Antipas.\n\n47 Nau ol i no bin pait bipo, tasol ol i no pret long idai, na ol i bin ting moa long fridom bilong ol papa bilong ol na ol i no bin ting long laip bilong ol, ye, ol mama bilong ol i bin lainim ol, olsem God bai seivim ol sapos ol i no tubel.\n\n48 Na ol i bin tokim mi ol toktok bilong ol mama bilong ol, olsem: Mipela i no tubel bikos ol mama bilong mipela i bin save long em.\n\n49 Na em i kamap we mi bin go bek wantaim ol tu tausen bilong mi long pait wantaim dispela ol lain bilong Leman em ol i bin ronim mipela. Na nau lukim, ol ami bilong Antipas i bin abrusim ol, na wanpela nogut pait tru i bin i statim.\n\n50 Ami bilong Antipas i bin skin taiet, bikos ol i bin wokabaut longwe hariap tru long liklik taim, na ol i klostu pundaun long han bilong ol lain bilong Leman, na inap ol bai bagarapim ol sapos mi no bin go bek wantaim ol tu tausen bilong mi.\n\n51 Long wanem, Antipas i bin kilim wantaim naip bilong pait, na planti het kepten bilong em i bin skin dai bikos ol i bin wokabaut hariap tru long kam—olsem na ol ami bilong Antipas i bin paul na stat long surik i go bek long pes bilong ol lain bilong Leman, taim ol i lukim ol het kepten bilong ol i bin kilim.\n\n52 Na em i kamap we ol lain bilong Leman i bin kisim strong, na stat long ronim ol, na ol lain bilong Leman i bin strong nogut tru long ronim ol olsem, taim Hilaman i bin kam long bihain long ol wantaim tu tausen bilong em, na stat long kilim ol nogut tru, inap long olgeta ami long ol lain bilong Leman i bin lusim ol man bilong Antipas na tanim i go long Hilaman.\n\n53 Nau taim ol pipol bilong Antipas lukim ol lain bilong Leman tanim raun, ol i bungim wantaim man bilong ol na kam gen long bihain long ol lain bilong Leman.\n\n54 Na nau em i kamap we mipela, ol pipol bilong Nifai, ol pipol bilong Antipas na mi wantaim ol tu tausen bilong mi, bin raunim ol lain bilong Leman na kilim ol, ye, na ol i bin strongim ol yet long givap long ol samting bilong pait bilong ol wantaim ol yet olsem ol kalabus man bilong bikpela pait.\n\n55 Na nau em i kamap we taim ol i givap ol yet long mipela, lukim, mi bin kaunim namba long dispela ol yangpela man em ol i bin pait wantaim mi, nogut planti bilong ol i bin idai.\n\n56 Tasol lukim, mi bin amamas nogut tru olsem nogat wanpela long ol i bin kilim i dai, ye, na ol i bin pait olsem long strong bilong God, ye, nogat wanpela man i bin save long pait wantaim kain pawa bilong mirakel olsem bipo, na ol i bin kilim ol lain bilong Leman inap long ol i bin poretim ol, na ol lain bilong Leman ol i bin givap ol yet olsem kalabus man bilong bikpela pait bikos long dispela.\n\n57 Na bikos mipela i nogat ples long ol kalabusman bilong mipela, olsem mipela bai wasim na banisim ol ami long ol lain bilong Leman, olsem na mipela i bin salim ol go long graun bilong Jarahemla, wantaim sampela man bilong Antipas em ol i no bin kilim, na mi bin kisim sampela man bilong Antipas long joinim ol yangpela man long ol pipol bilong Amon bilong mi, na mipela i bin go bek long siti bilong Judea.\n\n", "alma 57": "[center][font_size=26]Sapta 57[/font_size][/center]\n\n[i]Hilaman i stori long ol lain bilong Nifai kisim Antipara na tu ol i bin banisim Kumenai bihain long ol lain bilong Leman i bin giv ap—Ol yangpela man long ol pipol bilong Amon bilong em i bin strong nogut tru long pait, olgeta i kisim sua, tasol i no wanpela i bin kilim—Gid i ripot long kilim na ronawe bilong ol lain bilong Leman i bin kalabusim. Klostu 63 krismas bipo Krais.[/i]\n\n1 Na nau em i kamap we mi bin kisim wanpela pas kam long king Amoron olsem, em bai givim siti bilong Antipara long yumi, sapos mi bai givim long em dispela kalabus lain bilong bikpela pait mipela i bin kisim.\n\n2 Tasol mi bin salim wanpela pas long king, olsem mipela save inap ol ami bilong mipela ken pait long kisim siti bilong Antipara, na olsem em i no gutpela tumas long mipela long givim ol kalabus lain long kisim dispela siti, bikos mipela ken givim ol kalabus lain bilong mipela long senis long ol lain bilong Nifai tasol.\n\n3 Na Amoron i bin tok nogat long pas bilong mi, bikos em i no laik senisim ol kalabus lain, olsem na mipela i stat long redi long pait wantaim ol lain bilong Leman i stap long siti bilong Antipara.\n\n4 Tasol ol pipol bilong Antipara i bin lusim siti, na ronawe i go long ol narapela siti, ol i bin kisim na banisim, na mipela i bin kisim siti bilong Antipara olsem.\n\n5 Na tupela ten eit krismas long rul bilong ol jas i pinis olsem.\n\n6 Na em i kamap we long stat long tupela ten nain krismas, mipela i bin kisim kaikai wantaim sampela moa man long antapim ami bilong mipela long graun bilong Jarahemla na long graun raunabaut, em i namba long sikis tausen man, na tu sikispela ten pikinini man bilong ol pipol bilong Amon ol i bin kam long joinim ol lain brata bilong ol, liklik tu tausen bilong mi. Na nau, lukim, mipela i kamap strong, ye, na tu mipela i bin kisim planti kaikai.\n\n7 Na em i kamap we mipela i bin plen long kirapim wanpela bikpela pait wantaim ami em ol i bin putim long lukautim siti Kumenai.\n\n8 Na nau lukim, mi bai soim long yu olsem mipela i bin kamapim plen tru bilong mipela hariap tru, ye, mipela i bin raunim siti Kumenai long nait, liklik taim bipo long ol i kisim kaikai i bin karim kam, wantaim strongpela ami bilong mipela, o wantaim wanpela hap long strongpela ami bilong mipela.\n\n9 Na em i kamap we mipela i bin kem raunabaut long siti long planti nait, tasol mipela i bin silip antap long ol naip bilong pait bilong mipela, na putim ol wasman, olsem ol lain bilong Leman bai no inap kam long nait long kilim mipela, olsem ol i bin wokim planti taim, tasol ol i bin kapsaitim blut taim ol i traim planti taim.\n\n10 Na em i kamap we, kaikai bilong ol i kam, na ol lain bilong Leman em ol i bin karim kaikai i kam klostu go insait long siti long nait. Na mipela bin sanap long ples long ol lain bilong Leman, olsem na, mipela i bin kisim ol wantaim kaikai bilong ol.\n\n11 Na ol lain bilong Leman ol i bin lus long sapot bilong ol olsem, tasol ol i bin strong long lukautim siti, olsem na em i kamap we mipela i bin kisim dispela ol kaikai na salim i go long Judea, na salim ol kalabus lain bilong mipela i go long graun bilong Jarahemla.\n\n12 Na em i kamap we i no planti de i go pas, na ol lain bilong Leman i stat long hangre, olsem na ol i bin lusim siti i go long han bilong mipela, na mipela i bin kamapim plen tru bilong mipela long kisim siti Kumenai olsem.\n\n13 Tasol em i kamap we, ol kalabus lain bilong mipela i planti tumas we, inap namba bilong mipela i traipela tru, tasol mipela i bin yusim olgeta strong bilong mipela long lukautim ol, o kilim ol i dai.\n\n14 Long wanem, lukim, ol i bin bruk long ronawe long bikpela bikpela namba, na pait wantaim ston, o stik bilong pait o wanem samting ol ken painim, inap long mipela i bin kilim tu tausen na moa long ol bihain long ol i givap olsem kalabus lain bilong bikpela pait.\n\n15 Olsem na em i kamap we, mipela mas kilim ol i dai, o was long ol, wantaim naip bilong pait long han, na kisim ol i go daun long graun bilong Jarahemla, na tu inap mipela i bin kisim kaikai long ol lain bilong Leman tasol mipela i daun yet long kaikai long ol pipol bilong mipela yet.\n\n16 Na nau, em i kamap hat nogut tru long taim long dispela taim nogut long wokim wanem wantaim ol dispela kalabus lain bilong bikpela pait, tasol, mipela i bin tingim long salim ol go daun long graun bilong Jarahemla, olsem na mipela i bin makim sampela man bilong mipela, na givim oda long ol long lukautim na kisim ol kalabus lain bilong mipela i go daun long graun bilong Jarahemla.\n\n17 Tasol em i kamap we ol i bin kam bek tumora. Na nau lukim, mipela i no askim ol long kalabus lain, bikos lukim, ol lain bilong Leman i bin kam long pait wantaim mipela, na ol i bin kam bek long rait taim stret long seivim mipela long han long ol lain bilong Leman. Long wanem, lukim, Amoron i bin salim sapot bilong ol wantaim kaikai na planti ami long ol man.\n\n18 Na em i kamap we dispela ol man mipela i bin salim wantaim kalabus lain ol i bin kam long rait taim stret long pasim ol, taim ol i klostu winim mipela.\n\n19 Tasol lukim, ol liklik tu tausen na sikispela ten lain bilong mi bin pait nogut tru, ye, ol i bin strong long pes bilong ol lain bilong Leman, na kilim idai stret olgeta ol lain em ol i pait wantaim ol.\n\n20 Na taim sampela ami bilong mipela i klostu surik i go bek long ai long ol lain bilong Leman, lukim, dispela tu tausen na sikispela ten ol i bin strong na ol i no kaunim man.\n\n21 Ye, na ol i bin bihainim na strong long wokim olgeta toktok bilong oda stret tru, ye, na tru tumas ol wok ol i wokim i bin kamap olsem long bilip bilong ol, na mi bin tingim toktok bilong ol, ol i bin tokim mi olsem ol mama bilong ol i bin lainim ol.\n\n22 Na nau lukim, mipela i givim ona bilong win i go long ol dispela pikinini man bilong mi wantaim ol man em ol i bin makim long kisim kalabus lain i go, long wanem, em ol dispela lain em ol i bin paitim ol lain bilong Leman, olsem na ol i bin ronim ol i go bek long siti bilong Mentai.\n\n23 Na mipela i bin kisim bek siti bilong mipela Kumenai, na mipela i no bin bagarapim olgeta wantaim naip bilong pait, tasol, mipela i bin lusim bikpela namba long ol man.\n\n24 Na em i kamap we bihain long ol lain bilong Leman i ronawe, na i no long taim long ol lain bilong Leman i ronawe mi bin givim oda olsem ol man bilong mi em ol i bin kisim sua namel long ol daiman mas karim kam na putim marasin long sua bilong ol.\n\n25 Na em i kamap we tu handret long tu tausen na sikispela ten bilong mi bin hap idai bikos ol i bin lusim blut, tasol, olsem long gutpela pasin bilong God, mipela i bin kirap nogut tru na tu olgeta ami bilong mipela i bin amamas nogut tru, bikos nogat wanpela sol bilong ol i dai, ye, na tu nogat wanpela sol namel long ol i bin kisim planti sua.\n\n26 Na nau, olgeta ami bilong mipela i bin kirap nogut tru bikos olgeta stap laip, ye, olsem ol i bin stap laip na wan tausen lain brata bilong mipela dai. Na mipela i bin tok stret olsem em i pawa bilong mirakel bilong God, bikos long strongpela bilip tru bilong ol long dispela samting ol i bin lainim long bilip—olsem wanpela stretpela God i stap, na olsem em bai lukautim ol lain em ol i bilip long em wantaim pawa bilong mirakel bilong em.\n\n27 Nau dispela i bilip bilong ol dispela lain em mi bin toktok, ol i yangpela, na tingting bilong ol i strong, na ol i save bilip long God olgeta taim.\n\n28 Na nau em i kamap we bihain long mipela i bin lukautim ol man bilong mipela i bin kisim sua, na planim daiman bilong mipela wantaim ol lain bilong Leman em ol i planti olsem, lukim, mipela i bin askim Gid long kalabus lain ol i bin kisim i go daun long graun bilong Jarahemla.\n\n29 Nau Gid i het kepten bilong ol lain em i bin makim long wasim ol i go daun long graun bilong Jarahemla.\n\n30 Na nau, ol toktok bilong Gid long mi i olsem: Lukim, mipela i stat long go daun long graun bilong Jarahemla wantaim kalabus lain bilong mipela. Na em i kamap we mipela i bin bungim ol spai long ol ami bilong mipela, em i bin salim i go aut long kem long ol lain bilong Leman.\n\n31 Na ol i bin singaut long mipela long tok—Lukim, ol ami long ol lain bilong Leman i wokabaut i go long hap long siti bilong Kumenai, na lukim, ol bai paitim ol, ye, na bai bagarapim ol pipol bilong mipela.\n\n32 Na em i kamap we kalabus lain bilong mipela i bin harim singaut bilong ol, na dispela i bin mekim ol long kisim strong, na ol i bin kirap long pait wantaim mipela.\n\n33 Na em i kamap we bikos ol i kirap long pait, mipela i bin kilim ol wantaim naip bilong pait bilong mipela. Na em i kamap we ol i bin bung long wanpela bodi na ron i go long naip bilong pait bilong mipela, na bikpela namba bilong ol i bin kilim idai taim ol i wokim olsem, na sampela bilong ol i bin bruk i go aut na ronawe long mipela.\n\n34 Na lukim, taim ol i ronawe na mipela i bin painim hat long kisim ol, mipela i bin wokabaut hariap tru long kam long siti Kumenai, na lukim, mipela i bin kam long rait taim stret long halivim ol lain brata bilong mipela long banisim siti.\n\n35 Na lukim, mipela i bin seivim gen long han long ol birua bilong mipela. Na gutpela nem tru bilong God bilong mipela, bikos lukim, em i bin seivim yumi, ye, em i bin wokim dispela bikpela samting tru long yumi.\n\n36 Nau em i kamap we taim mi, Hilaman, i harim ol dispela toktok bilong Gid, mi i bin amamas nogut tru bikos long gutpela pasin bilong God long lukautim mipela, inap long mipela olgeta i no i dai, ye, na mi bilip olsem sol bilong ol lain em ol i bin kilim idai i go insait long malolo bilong God bilong ol.\n\n", "alma 58": "[center][font_size=26]Sapta 58[/font_size][/center]\n\n[i]Hilaman, Gid wantaim Tiomna bin plenim na kisim siti bilong Mentai—Ol lain bilong Leman i lusim na go bek—Ol pikinini man long ol pipol bilong Amon bin seivim taim ol i sanap strong long pait long fridom na bilip bilong ol. Klostu 63–62 krismas krismas bipo Krais.[/i]\n\n1 Na lukim, nau em i kamap we narapela tingting bilong mipela em long kisim siti bilong Mentai, tasol lukim, nogat wanpela rot bin i stap we mipela bai rausim ol long siti wantaim ol liklik namba bilong mipela. Long wanem, lukim, ol bin tingim wanem mipela bin wokim long ol bipo, olsem na mipela bin painim hat long trikim ol go aut long ples hait bilong ol.\n\n2 Na namba bilong ol i planti tumas long ami bilong mipela, olsem na mipela i no bin go het long pait wantaim ol taim ol i stap insait long ples hait bilong ol.\n\n3 Ye, na em i kamap we mipela mas yusim ol man bilong mipela long lukautim ol dispela hap long graun mipela bin kisim bek, olsem na em i kamap we mipela mas wet, olsem mipela bai kisim moa strong wantaim kaikai long graun bilong Jarahemla.\n\n4 Na em i kamap we mi bin salim sampela man bilong kisim toktok i go long gavana long graun bilong mipela, long tok save long em long wanem i bin kamap long ol pipol bilong yumi. Na em i kamap we mipela i bin wetim long kisim kaikai na strong long graun bilong Jarahemla.\n\n5 Tasol lukim, mipela i bin kisim liklik help tasol, na ol lain bilong Leman i kisim bikpela strong wanwan de wantaim planti kaikai, na sindaun bilong mipela i olsem long dispela taim.\n\n6 Na ol lain bilong Leman i bin plen na traim long kilim mipela long wanwan taim, tasol mipela i no kamaut long pait wantaim ol bikos long ples hait na ples banis bilong ol.\n\n7 Na em i kamap we mipela i bin wet olsem long planti mun, tru tumas i go inap long mipela i klostu idai long hangre.\n\n8 Tasol em i kamap we mipela i bin kisim kaikai, ol tu tausen man long ami ol i bin karim kam long halivim mipela, na em i dispela help tasol mipela i bin kisim, long banisim mipela yet wantaim kantri bilong yumi long han long birua bilong mipela, ye, long pait wantaim wanpela birua em ol i planti tumas.\n\n9 Na nau mipela i no save long as bilong dispela hevi, o wanem samting i bin rong long salim moa strong long mipela, olsem na mipela i bin sore na tu poret, nogut ol jasmen bilong God bai kamap long graun bilong mipela, long daunim na bagarapim mipela olgeta.\n\n10 Olsem na, mipela i bin kapsaitim sol bilong mipela long beten long God, olsem em bai strongim mipela na seivim mipela long han long ol birua bilong mipela, ye, na tu givim mipela strong inap long mipela lukautim ol siti wantaim graun na samting bilong mipela, long sapotim ol pipol bilong mipela.\n\n11 Ye, na em i kamap we Bikpela, God bilong mipela i bin visitim mipela wantaim tok orait olsem em bai seivim mipela, ye, inap long em i bin givim bel isi long sol bilong mipela na givim long mipela bikpela bilip tru, na sikrapim bel bilong mipela long hop olsem em bai seivim mipela.\n\n12 Na mipela i bin kisim strong long kisim liklik ami mipela i bin kisim, na wan bel wantaim bikpela strong tru long winim birua bilong mipela, na long lukautim ol graun, ol samting, ol meri, ol lain pikinini wantaim laik bilong fridom bilong mipela.\n\n13 Olsem na mipela i bin go het wantaim olgeta strong bilong mipela long pait wantaim ol lain bilong Leman i stap long siti bilong Mentai, na mipela i bin sanapim ol haus sel bilong mipela long hap long ples we nogat man i stap, klostu long siti.\n\n14 Na em i kamap we, taim ol lain bilong Leman i lukim mipela long arere long ples we nogat man i stap na siti tumora, ol i bin salim ol spai bilong ol raunabaut long mipela long save long namba na strong long ami bilong mipela.\n\n15 Na em i kamap we taim ol i lukim olsem mipela i no strong, olsem long namba bilong mipela, na ol i bin poret nogut mipela bai rausim sapot bilong ol, sapos ol i no kamaut long pait na kilim mipela, na tu ol i bin ting olsem em bai isi long ol long bagarapim mipela wantaim bikpela namba tru long ami bilong ol, olsem na ol i stat long redi long kamaut long pait wantaim mipela.\n\n16 Na taim mipela lukim olsem ol i redi long kamaut long pait wantaim mipela, lukim, mi i bin tokim Gid long hait long ples we nogat man i stap wantaim liklik namba long ol man, na tu Tiomna long wokim wankain.\n\n17 Nau Gid wantaim ol man bilong em i bin hait long rait han na Tiomna wantaim ol man bilong em hait long lep han long ples we nogat man i stap, na taim ol i haitim ol yet, lukim, mi bin i stap yet wantaim sampela ami bilong mi long wankain ples we mipela i bin sanapim ol haus sel bipo na wetim long taim we lain bilong Leman bai kamaut long pait.\n\n18 Na em i kamap we ol lain bilong Leman i bin kamaut wantaim bikpela namba tru long ami bilong ol long pait wantaim mipela. Na taim ol i kam na klostu tromoi naip bilong pait long mipela, mi bin tokim ol man em ol i stap wantaim mi long go bek insait long ples we nogat man i stap.\n\n19 Na em i kamap we ol lain bilong Leman ol i bin hariap nogut tru long bihainim mipela, bikos laik bilong ol tru tru em long abrusim mipela na kilim mipela, olsem na ol i bin bihainim mipela i go insait long ples we nogat man i stap, na mipela i bin go insait namel long Gid na Tiomna na abrusim ol, tasol ol lain bilong Leman i no lukim ol.\n\n20 Na em i kamap we taim ol lain bilong Leman o ami bilong ol i abrusim, Gid wantaim Tiomna ol i bin kirap long ples hait bilong ol, na rausim ol spai bilong ol, olsem ol bai i no inap go bek long siti.\n\n21 Na em i kamap we taim ol i rausim ol spai bilong ol, ol i ron i go long siti na kilim ol wasman ol i bin lusim bihain long lukautim siti, na ol i bin bagarapim ol na kisim bek siti.\n\n22 Nau ol i bin wokim dispela bikos ol lain bilong Leman ol i bin kisim olgeta ami bilong ol i go long ples we nogat man i stap, na lusim liklik namba long ol wasman tasol.\n\n23 Na em i kamap we Gid wantaim Tiomna ol i bin kisim ples banis bilong ol olsem. Na em i kamap we mipela i bin kisim rot i go long hap long Jarahemla, bihain long mipela i wokabaut long ples we nogat man i stap.\n\n24 Na taim ol lain bilong Leman i lukim olsem ol i wokabaut i go long hap long Jarahemla, ol i bin poret nogut tru, nogut wanpela plen i stap long bagarapim ol, olsem na ol i stat long go bek gen insait long ples we nogat man i stap, ye, tru tumas, ol i bin go bek gen long wankain rot ol i bin kam.\n\n25 Na lukim, ol i bin sanapim haus sel bilong ol taim nait i kam, bikos ol het kepten long ol lain bilong Leman i bin ting olsem ol lain bilong Nifai ol i skin taiet bikos long wokabaut bilong ol, na tu ol i bin ting olsem ol i bin ronim i go awe olgeta ami bilong ol olsem na ol i no wari long siti bilong Mentai.\n\n26 Na em i kamap we taim nait i kam, mi bin tokim ol man bilong mi olsem ol no ken silip, tasol ol bai wokabaut long narapela rot i go long siti bilong Mentai.\n\n27 Na bikos mipela i bin wokabaut long nait, lukim, mipela i bin go pas long ol lain bilong Leman long tumora, inap long mipela i bin kam long siti bilong Mentai bipo long ol.\n\n28 Na em i kamap we, mipela i bin plen na kisim nating siti bilong Mentai olsem.\n\n29 Na em i kamap we taim ol ami bilong Leman i kam klostu long siti, na lukim mipela redi long bungim ol, ol i kirap nogut tru na poret nogut tru, inap long ol i ronawe i go long ples we nogat man i stap.\n\n30 Ye, na em i kamap we ol ami long ol lain bilong Leman ol i bin ronawe i go aut long olgeta siti long dispela hap long graun. Tasol lukim, ol i bin karim planti meri na pikinini wantaim ol i go aut long graun.\n\n31 Na mipela i bin kisim bek olgeta siti we ol lain bilong Leman ol i bin kisim bipo long dispela taim, na ol papa wantaim meri na pikinini bilong mipela i go bek gen long ples bilong ol yet, olgeta tasol em ol lain bilong Leman ol i bin kalabusim na karim i go wantaim ol.\n\n32 Tasol lukim, ol ami bilong mipela i liklik tumas long lukautim planti namba long ol siti na ol narapela samting.\n\n33 Tasol lukim, mipela i bilip long God bilong yumi olgeta em i bin givim pawa long mipela long winim dispela ol graun, inap long mipela i bin kisim bek ol siti wantaim graun bilong mipela yet.\n\n34 Nau mipela i no save bilong wanem gavman i no givim mipela moa sapot, na tu dispela ol man em ol i bin kam long mipela i no save bilong wanem mipela i no kisim bikpela strong.\n\n35 Lukim, mipela i no save tasol sapos yupela i bin lus na pulim moa ami i go long dispela hap long graun, sapos em i olsem, mipela i no laik tok baksait.\n\n36 Na sapos em i no olsem, lukim, mipela i poret, nogut tok pait i kamap insait long gavman, olsem na ol i no salim moa man long halivim mipela, long wanem, mipela i save olsem ol man inap long pait i moa long namba long ol man ol i bin salim.\n\n37 Tasol lukim, dispela i nogat samting—mipela i bilip olsem God bai seivim mipela, tru tumas olsem mipela i gat liklik namba long ami bilong mipela, ye, na em i bin seivim mipela long han long ol birua bilong mipela.\n\n38 Lukim, tupela ten nain krismas i klostu pinis nau, na mipela i bin kisim bek olgeta graun bilong mipela, na ol lain bilong Leman i ronawe i go long graun bilong Nifai.\n\n39 Na ol pikinini man long ol pipol bilong Amon, long em mi bin toktok gut bipo, stap wantaim mi long siti bilong Mentai, na Bikpela i bin sapotim ol, ye, na lukautim ol inap long wanpela sol i no bin kilim idai wantaim naip bilong pait.\n\n40 Tasol lukim, ol i bin kisim planti sua, tasol ol i bin sanap strong long dispela fridom we God i bin mekim ol kamap fri, na ol i strong tumas long tingim Bikpela God bilong ol olgeta de, ye, ol save bihainim ol liklik lo, na ol jasmen na ol lo bilong em olgeta taim, na bilip bilong ol i strong long ol profesai long ol samting long kam long bihain taim.\n\n41 Na nau, brata bilong mi Moronai em mi lavim tumas, inap Bikpela God bilong mipela, em i bin kisim bek yumi na mekim yumi kamap fri, lukautim yu olgeta taim long pes bilong em, ye, na inap em bai lavim dispela pipol, inap long yu win long kisim bek olgeta graun wantaim narapela samting ol lain bilong Leman ol i bin kisim long mipela, bin sapotim mipela. Na nau, lukim, mi pinisim pas bilong mi. mi, em Hilaman, pikinini man bilong Alma.\n\n", "alma 59": "[center][font_size=26]Sapta 59[/font_size][/center]\n\n[i]Moronai i askim Pahoran long strongim ol ami bilong Hilaman—Ol lain bilong Leman i kisim siti bilong Nifaia—Moronai i belhat long gavman. Klostu 62 krismas bipo Krais.[/i]\n\n1 Nau em i kamap we long tripela ten krismas long rul bilong ol jas long ol pipol bilong Nifai, bihain long Moronai i bin kisim na ritim pas bilong Hilaman, em i bin amamas nogut tru bikos long gutpela sindaun, ye, gutpela wok tru Hilaman i bin wokim long kisim bek dispela ol graun i bin lusim.\n\n2 Ye, na em i bin tok save long olgeta pipol bilong em i stap long olgeta graun raunabaut long dispela hap we em i bin i stap, olsem ol tu bai amamas.\n\n3 Na em i kamap we em i bin salim pas hariap tru i go long Pahoran, na laikim olsem em bai bungim wantaim ol man na salim i go long strongim Hilaman, o ol ami bilong em, inap long em bai isi long lukautim dispela hap long graun, em i bin kisim bek wantaim pawa bilong mirakel.\n\n4 Na em i kamap we, bihain Moronai i bin salim dispela pas i go long graun bilong Jarahemla, em i stat gen long mekim wanpela plen olsem em bai kisim bek ol graun wantaim siti na narapela samting i stap yet long han long ol lain bilong Leman.\n\n5 Na em i kamap we taim Moronai i bin mekim plen long go long pait wantaim ol lain bilong Leman olsem, lukim, ol lain bilong Leman i bin kirapim pait wantaim ol pipol bilong Nifaia, em i bin bungim wantaim na kam long siti bilong Moronai, siti bilong Lihai na siti bilong Morianton.\n\n6 Ye, tru tumas ol lain bilong Leman em ol i ronawe long graun bilong Mentai na graun raunabaut, bin kam na joinim ol lain bilong Leman i stap long dispela hap long graun.\n\n7 Na bikos ol i bin kamap planti tumas olsem, ye, na kisim strong wanwan de, Amoron i bin givim oda long ol long pait wantaim ol pipol bilong Nifaia, na ol i stat long kilim ol nogut tru.\n\n8 Na ol ami bilong ol i planti tumas olsem na ol pipol bilong Nifaia em ol i no bin kilim ol i ronawe long pes bilong ol, na kam long joinim ami bilong Moronai.\n\n9 Na nau bikos Moronai i bin ting olsem ol man i bin salim long siti bilong Nifaia, long halivim ol pipol long lukautim dispela siti, na bikos em i bin save olsem em i isi long lukautim siti olsem em bai no inap pundaun long han long ol lain bilong Leman, na long kisim bek dispela siti long han bilong ol, olsem na em i bin ting olsem ol pipol bilong Nifaia bai painim isi long lukautim dispela siti.\n\n10 Na em i bin holim olgeta ami bilong em long lukautim olgeta ples em i bin kisim bek.\n\n11 Na nau, taim Moronai i lukim olsem siti bilong Nifaia i lus, em i bin sore nogut tru, na i stat long ting tubel, sapos ol bai i no inap pundaun long han long ol lain brata bilong ol, bikos long ol pasin nogut bilong ol pipol.\n\n12 Nau olgeta het kepten bilong em i bin ting wankain olsem. Ol i bin tubel long tingting na tu ol i nogat toktok, tasol long lukim ol pasin nogut bilong ol pipol, na bikos long dispela, ol lain bilong Leman ol i bin winim ol.\n\n13 Na em i kamap we Moronai i bin belhat long gavman, bikos ol i no ting long fridom long kantri bilong ol.\n\n", "alma 60": "[center][font_size=26]Sapta 60[/font_size][/center]\n\n[i]Moronai i kotim Pahoran bikos gavman i no lukautim ol ami—Bikpela i save larim ol stretpela lain long idai—Ol lain bilong Nifai mas yusim olgeta pawa na samting bilong ol long seivim ol yet long birua bilong ol—Moronai i tok long pait wantaim gavman sapos gavman i no halivim ol ami bilong em. Klostu 62 krismas bipo Krais.[/i]\n\n1 Na em i kamap we, Moronai i bin raitim pas gen long gavana bilong graun, em i Pahoran, na ol toktok em i bin raitim i olsem: Lukim, mi salim pas bilong mi i go long Pahoran stret, long siti bilong Jarahemla, em i het jas na gavana long graun wantaim olgeta lain em ol dispela pipol i bin makim long lukautim na ronim wok bilong dispela bikpela pait.\n\n2 Long wanem, lukim, mi gat liklik moa toktok long mekim long kotim yu, bikos lukim, yupela yet i save olsem yupela i bin makim long bungim wantaim ol man, na givim ol naip bilong pait wantaim huknaip, na olgeta kainkain samting bilong pait, na salim ol i go long pait wantaim ol lain bilong Leman, long wanem hap ol bai kam insait long graun.\n\n3 Na nau lukim, mi tokim yu olsem mi yet wantaim ol man bilong mi, na tu Hilaman wantaim ol man bilong em ol bin kisim pen nogut tru, ye, olsem hangre, nek drai na skin taiet wantaim olgeta kain kain pen.\n\n4 Tasol lukim, mipela bin kisim pen long olgeta samting tasol mipela i no sutim-tok o kotim.\n\n5 Tasol lukim, bikpela namba tru long ol pipol bilong mipela ol i bin kilim, ye, ol tausen i bin pundaun wantaim naip bilong pait, tasol ol bai no inap idai sapos yupela i bin givim inap sapot long halivim ol ami bilong mipela. Ye, yupela i bin lus tingting long mipela nogut tru.\n\n6 Na nau lukim, mipela i laikim long save wanem samting i bin mekim yupela long lus tingting olgeta long mipela, ye, mipela i laikim long save wanem samting i bin mekim yupela long kamap hetpas na i stap nating.\n\n7 Inap yupela ting long kamap hetpas na i stap nating long sia-bilong king bilong yupela, taim ol birua bilong yupela i wokim wok bilong idai raun long yupela? Ye, taim ol i kilim nating ol tausen lain brata bilong yupela—\n\n8 Ye, tru tumas, ol lain em i bin lukluk antap long yu long lukautim ol, ye, em i bin putim yu long ples we yu bai sapotim ol, ye, olsem yu bai salim ol ami long ol, long strongim ol, na bai seivim ol tausen bilong ol long pundaun wantaim naip bilong pait.\n\n9 Tasol lukim, i no dispela tasol—yupela i no givim kaikai long ol, inap long planti i bin pait na kapsaitim blut long idai bikos ol i bin gat bikpela laik tru long lukautim i stap gutpela sindaun bilong dispela pipol, ye, na ol i bin wokim dispela, taim ol i klostu i dai long hangre, bikos yupela i no lukautim ol.\n\n10 Na nau, ol lain brata bilong mi, em mi lavim tumas—long wanem, i gat nid long lavim yupela, ye na i gat nid long yupela long kirapim yupela yet wantaim moa strong long tingim long gutpela sindaun na fridom bilong dispela pipol, tasol lukim, yupela i bin lus tingting long ol, inap long blut bilong ol tausen bai kamap long het bilong yupela long bekim bek, ye, God tasol i save long olgeta krai na pen bilong ol—\n\n11 Lukim, inap yupela ting olsem yupela ken sindaun long sia-bilong king bilong yupela, na bikos long bikpela gutpela pasin tru bilong God, yupela ken i stap nating na em bai seivim yupela? Lukim, sapos yupela i bin ting olsem, yupela i bin rong.\n\n12 Inap yupela ting olsem, planti lain brata bilong yupela i bin kilim, bikos long pasin nogut bilong ol? Mi tokim yupela, sapos yupela i ting olsem, yupela i rong, bikos mi tokim yupela, planti i bin pundaun long naip bilong pait, na lukim bagarap bilong ol bai kotim yupela.\n\n13 Long wanem, Bikpela i save larim ol stretpela lain long idai olsem stretpela pasin na jasmen bilong em bai kamap long pasin nogut lain, olsem na yu noken ting olsem ol stretpela lain i lus olgeta bikos ol i bin kilim, tasol lukim, ol i save go insait long malolo bilong Bikpela, God bilong ol.\n\n14 Na nau lukim, mi tokim yupela, mi poret nogut tru olsem ol jasmen bilong God bai kamap long dispela pipol, bikos ol i slo nogut tru, ye, na tu gavman bilong mipela i slo tumas, na i no lukautim lain brata bilong ol, ye, ol i slo tumas long lukautim ol lain em ol i bin kilim.\n\n15 Long wanem, sapos pasin nogut i no i stat long het bilong mipela long nambawan taim, inap mipela ken pasim ol birua bilong mipela olsem ol bai no inap kisim pawa long winim mipela.\n\n16 Ye, sapos bikpela pait i no kamap namel long mipela, ye, sapos dispela ol king-man i no kirapim pait long kapsaitim tumas blut namel long mipela yet, ye, sapos mipela i bung wantaim olsem mipela i bin wokim bipo, na i no pait namel long mipela yet long dispela taim, ye, sapos dispela ol king-man i no laikim pawa na atoroti long bosim mipela, sapos ol bilip trutru long wok bilong fridom bilong mipela, na bung wantaim mipela, na pait wantaim birua bilong mipela, na i no kisim naip bilong pait long pait long mipela, em i bin wok long kirapim planti blut long kapsait namel long mipela yet, ye, sapos mipela i bin go het long pait wantaim birua bilong mipela long strong bilong Bikpela tasol, inap mipela bai tromoi nabaut birua bilong mipela, long wanem, mipela bai tromoi nabaut birua bilong mipela, olsem long toktok bilong em.\n\n17 Tasol lukim, ol lain bilong Leman i kamap long mipela nau, long kisim graun bilong mipela, na ol i kilim nating ol pipol bilong mipela wantaim naip bilong pait, ye, na tu karim i go long kalabusim ol meri wantaim pikinini bilong mipela, na mekim ol long kisim olgeta kain kain pen, na dispela bikos long nogut pasin tru nogut bilong ol lain em i traim long kisim pawa na atoroti, ye, tru tumas, em i dispela ol king-man.\n\n18 Tasol bilong wanem mi bai toktok moa long dispela samting? Long wanem, mipela i no save tasol yupela i traim long kisim atoroti yupela yet. Mipela i no save tasol yupela tu i treita long kantri bilong yupela.\n\n19 O olsem yupela i lus tingting long mipela bikos yupela i stap insait tru long kantri bilong mipela na ol wasman i raunim yupela, olsem na yupela i no salim kaikai long mipela na tu salim ol man long strongim ol ami bilong mipela?\n\n20 Yupela i lus tingting long ol lo bilong Bikpela, God bilong yupela? Ye, yupela i lus tingting long kalabus long ol tumbuna papa bilong mipela? Yupela i lus tingting olsem planti taim Bikpela i bin seivim mipela long han long ol birua bilong mipela?\n\n21 O yupela ting olsem Bikpela bai seivim mipela, taim mipela sindaun antap long sia-bilong king bilong mipela, na i no yusim ol samting Bikpela i bin givim mipela?\n\n22 Ye, inap yu sindaun i stap nating wantaim ol tausen, ye, ol ten tausen em i raunim yu na sindaun i stap nating, taim ol tausen raunabaut long ol arere long graun i pundaun wantaim naip bilong pait, ye, na kisim sua na kapsaitim blut?\n\n23 Yu ting olsem God bai ting yu nogat rong taim yu sindaun i stap na lukim ol dispela samting? Lukim, mi tokim yu, nogat. Nau mi laikim yu long tingim toktok bilong God olsem insait bilong man mas kamap klin pastaim long ausait bilong em mas kamap klin.\n\n24 Na nau, sapos yu no tanim bel long dispela samting yu bin wokim, na i stat long kirap na wok, na salim kam kaikai wantaim ol man long mipela, na tu long Hilaman, olsem em bai sapotim ol dispela hap long kantri bilong mipela em i bin kisim, na tu olsem mipela bai kisim bek sampela graun wantaim siti bilong mipela long dispela hap long graun, lukim, em bai kamap we, mipela bai lusim pait wantaim ol lain bilong Leman, na klinim insait bilong mipela pastaim, ye, tru tumas, klinim dispela nambawan het long gavman bilong mipela.\n\n25 Na sapos yu no givim wanem mi askim long pas, na kamaut long soim long mi trutru spirit bilong fridom, na traim long strongim na lukautim ol ami bilong mipela, na givim kaikai long sapotim ol, lukim, mi bai lusim wanpela hap long ol friman bilong mi long lukautim dispela hap long graun bilong mipela wantaim strong na blesin bilong God long ol, olsem nogat narapela pawa ken wok long daunim ol—\n\n26 Na dispela bikos long bikpela bilip tru, na strong bilong ol long kisim hevi bilong ol—\n\n27 Na mi bai kam long yupela, na sapos wanpela namel long yupela i gat laik long fridom, ye, sapos wanpela liklik paia lait bilong fridom stap yet, lukim, mi bai kirapim pait namel long yupela, i go inap long ol lain em i kusai long kisim pawa na atoroti bai idai olgeta.\n\n28 Ye, lukim, mi no poret long pawa bilong yupela, o atoroti bilong yupela, tasol mi poret long God bilong mi, na mi kisim naip bilong pait bilong mi long lukautim gutpela sindaun long kantri bilong mi olsem long ol lo bilong em, na mipela i bin lusim planti man na siti bikos long pasin nogut bilong yupela.\n\n29 Lukim, taim i kam, ye, taim i kam nau, we sapos yupela i no kirapim yupela yet long pait long kantri bilong yupela na long ol lain pikinini bilong yupela, naip bilong pait bilong stretpela pasin i hangamap antap long yupela, ye, na em bai pundaun long yupela na visitim yupela na bagarapim yupela olgeta.\n\n30 Lukim, mi wetim long help bilong yupela, na sapos yupela i no halivim mipela, lukim, mi bai kam long yupela, tru tumas, long graun bilong Jarahemla, na paitim yupela wantaim naip bilong pait, inap long yu bai no moa kisim pawa long pasim dispela pipol long kamap strong long wok bilong fridom bilong mipela.\n\n31 Long wanem, lukim, Bikpela bai i no inap larim yupela long i stap na kamap bikpela long ol pasin nogut bilong yupela inap long bagarapim ol stretpela pipol bilong em.\n\n32 Lukim, inap yupela ken ting olsem Bikpela bai larim yupela i stap na kamaut long jasmen long birua long ol lain bilong Leman, bikos em i kastam long ol tumbuna papa bilong ol i bin kirapim belhat bilong ol, ye, na ol lain em i bin bruk i go awe long mipela i bin mekim belhat bilong ol kamap bikpela, tasol pasin nogut bilong yupela em bikos long lav bilong yupela long kisim glori wantaim ol samting nating long graun?\n\n33 Yupela save olsem yupela i brukim ol lo bilong God, na yupela save olsem yupela i kalap antap long ol lo bilong God wantaim lek bilong yupela. Lukim, Bikpela i tokim mi: Sapos, ol lain em ol pipol bilong Nifai makim long kamap gavana i no tanim bel long ol sin na pasin nogut bilong ol, yupela bai go antap long pait wantaim ol.\n\n34 Na nau lukim, promis mi, Moronai, i bin wokim long bihainim ol lo bilong God bilong mi, i strongim mi, olsem na, mi laikim yupela long bihainim toktok bilong God, na salim ol kaikai wantaim ol man bilong yupela hariap tru long mi na Hilaman.\n\n35 Na lukim, sapos yupela i no wokim dispela, mi bai kam long yupela hariap tru, long wanem, lukim, God bai i no inap larim mipela long idai long hangre, olsem na em bai givim long mipela kaikai bilong yupela, tru tumas sapos em i min olsem mipela ken kisim kaikai wantaim naip bilong pait. Nau yupela mas kamapim toktok tru bilong God.\n\n36 Lukim, mi Moronai, het kepten bilong yupela. Mi no traim long kisim pawa, tasol traim long pulim pawa i go daun. Mi no traim long kisim ona bilong graun, tasol long glori long God bilong mi, na fridom wantaim gutpela sindaun long kantri bilong mi. Na mi pinisim pas bilong mi olsem.\n\n", "alma 61": "[center][font_size=26]Sapta 61[/font_size][/center]\n\n[i]Pahoran i tok save long Moronai long pait na sakim tok bilong ol pipol long gavman—Ol king-man i kisim Jarahemla na poroman wantaim ol lain bilong Leman—Pahoran i askim long ami long halivim long pait wantaim ol lain em ol i sakim tok. Klostu 62 krismas bipo Krais.[/i]\n\n1 Lukim, nau em i kamap we bihain long Moronai i bin salim pas i go long nambawan het gavana, em kisim wanpela pas hariap tru i kam long Pahoran, het gavana. Na ol toktok em i bin kisim i olsem:\n\n2 Mi, Pahoran, em i het gavana long dispela graun, i salim dispela toktok i go long Moronai, het kepten bilong ami. Lukim, mi tokim yu, Moronai, olsem mi no amamas long bikpela pen tru bilong yupela, ye, sol bilong mi i sore long dispela.\n\n3 Tasol lukim, i gat sampela lain em ol i amamas long pen bilong yupela, ye, inap long ol i bin kirapim pait wantaim mi, na ol pipol bilong mi em ol i friman, ye, na ol lain em ol i kirap long pait i planti tumas.\n\n4 Na em ol lain em ol i bin traim long kisim jasmen-sia long mi em i bin wokim dispela pasin nogut nogut tru, long wanem, ol i bin giaman nogut tru inap long paulim bel bilong planti pipol, em bai bringim pen nogut tru namel long mipela, na ol i bin pasim ol kaikai bilong mipela na poretim ol friman bilong mipela olsem ol no ken kam long sait bilong mipela.\n\n5 Na lukim, ol i bin rausim mi long jasmen-sia, na mi bin ronawe i go long graun bilong Gidion, wantaim planti man mi inap long kisim.\n\n6 Na lukim, mi bin salim wanpela tok save i go long olgeta hap long dispela graun, na lukim, ol pipol i kam long mipela wanwan de wantaim ol samting bilong pait bilong ol, long pait long kantri bilong ol na long fridom bilong ol, long bekim bek ol rong i bin mekim long mipela.\n\n7 Na ol i kam long mipela long bikpela namba tru inap long ol i laik pait wantaim ol lain em i bin kirapim pait na sakim tok wantaim mipela, ye, na ol king-man i poret long mipela na ol i no kam long pait wantaim mipela.\n\n8 Ol i bin kisim graun o siti bilong Jarahemla pinis, makim wanpela king long bosim ol na raitim pas i go long king long ol lain bilong Leman na poroman wantaim ol, na wan bel olsem em bai lukautim siti bilong Jarahemla, tingim olsem dispela bai halivim ol lain bilong Leman long winim sampela hap long graun ol i no bin winim, na bai putim em long kamap king long bosim dispela pipol, bihain long ol lain bilong Leman i win.\n\n9 Na nau, yu bin kros long mi long pas bilong yu, tasol em i nogat samting, mi no belhat tasol amamas long gutpela pasin tru bilong yu. Mi, Pahoran, i no painim pawa, tasol kisim bek jasmen-sia bilong mi olsem mi bai lukautim i stap olrait wantaim fridom bilong ol pipol bilong mi. Sol bilong mi i strong tumas long holim pas long dispela fridom we God i bin mekim yumi long kamap fri.\n\n10 Na nau, lukim, mipela bai strong long pasim pasin nogut inap long kapsaitim blut. Mipela bai no inap kapsaitim blut long ol lain bilong Leman, sapos ol i stap long graun bilong ol yet.\n\n11 Mipela bai no inap kapsaitim blut long ol lain brata bilong mipela, sapos ol i no kirapim pait na kisim naip bilong pait long pait wantaim mipela.\n\n12 Mipela bai kisim hevi bilong kalabus sapos em i orait olsem long stretpela pasin bilong God, o sapos em i tokim mipela long wokim.\n\n13 Tasol lukim, em i no tokim mipela olsem mipela bai larim ol birua bilong yumi long bosim mipela, tasol olsem mipela bai bilip long em, na em bai seivim mipela.\n\n14 Olsem na, Moronai, brata bilong mi em mi lavim tumas, yumi mas pasim pasin nogut, na wanem nogut samting mipela i no inap pasim wantaim maus bilong mipela, ye, nogut samting kain olsem kirapim pait na bruknabaut, yumi mas pasim ol wantaim naip bilong pait bilong mipela, olsem yumi bai lukautim i stap fridom bilong mipela, olsem mipela bai amamas long sios bilong mipela, na long plen bilong Ridima na God bilong mipela.\n\n15 Olsem na, kam long mi wantaim liklik namba long ol man bilong yu, na lusim ol narapela man long han long Lihai na Tiankum, givim ol pawa long ronim bikpela pait long dispela hap long graun, olsem long Spirit bilong God na tu spirit bilong fridom em i stap wantaim ol.\n\n16 Lukim, mi bin salim liklik kaikai bilong ol pinis olsem ol bai no inap idai long hangre taim yu kam long mi.\n\n17 Bungim wantaim wanem ami yu ken kisim taim yu wokabaut kam long hia, na yumi bai go hariap tru long pait wantaim dispela ol lain em ol i bruk long mipela, long strong bilong God bilong mipela, olsem long bilip bilong yumi.\n\n18 Na yumi bai kisim bek siti bilong Jarahemla, olsem mipela ken kisim moa kaikai long salim i go long Lihai na Tiankum, ye, yumi bai go het long pait wantaim ol long strong bilong Bikpela na yumi bai rausim bikpela pasin nogut tru bilong ol.\n\n19 Na nau, Moronai, mi amamas long kisim pas bilong yu, long wanem, mi bin gat liklik wari long wanem yumi bai wokim, olsem em bai stret long yumi long pait wantaim ol lain brata bilong mipela.\n\n20 Tasol yu bin tok, Bikpela i bin tokim yu long pait wantaim ol sapos ol i no tanim bel.\n\n21 Yu mas strongim Lihai na Tiankum long nem bilong Bikpela, tokim ol olsem ol noken poret, bikos God bai seivim ol, ye, na tu long olgeta lain em ol i strong long holim pas long dispela fridom we God i bin mekim ol long kamap fri. Na nau, mi pinisim pas bilong mi, i go long Moronai, brata bilong mi, mi save lavim.\n\n", "alma 62": "[center][font_size=26]Sapta 62[/font_size][/center]\n\n[i]Moronai i go long graun bilong Gidion long halivim Pahoran—Ol king-man em ol i les long pait long kantri bilong ol i bin kilim idai—Pahoran wantaim Moronai i kisim bek Nifaia—Planti lain bilong Leman i joinim ol pipol bilong Amon—Tiankum i kilim Amoron na em i bin kilim long bekim bek—Ol lain bilong Leman i bin ronim i go aut long graun, na kirapim bel isi gen—Hilaman i go bek gen long wok long ministri na strongim Sios. Klostu 62–57 krismas bipo Krais.[/i]\n\n1 Na nau em i kamap we taim Moronai i kisim dispela pas, em i bin kisim strong na amamas nogut tru bikos long strongpela bilip tru bilong Pahoran, olsem em tu i no wanpela treita bilong fridom na sindaun long kantri bilong em.\n\n2 Tasol em tu i bin sore nogut tru bikos long pasin nogut bilong ol lain em ol i bin ronim Pahoran i go awe long jasmen-sia, ye, long katim sot bikos long ol lain em ol i bin kirapim pait wantaim kantri na God bilong ol.\n\n3 Na em i kamap we Moronai i bin kisim liklik namba long ol man, olsem Pahoran i bin laikim, na givim Lihai wantaim Tiankum pawa long bosim ami bilong em, na em i go long graun bilong Gidion.\n\n4 Na em i bin apim plak bilong fridom long wanem hap em i bin go, na kisim wanem ami em ken taim em i wokabaut i go long graun bilong Gidion.\n\n5 Na em i kamap we ol tausen i bin bungim wantaim long plak bilong em, na kisim naip bilong pait bilong ol long pait long fridom bilong ol, olsem ol bai i no inap go long kalabus.\n\n6 Olsem na, taim Moronai i bungim wantaim wanem man em ken kisim long olgeta wokabaut bilong em, em i bin kam long graun bilong Gidion, na ol ami bilong ol i kamap strongpela tumas taim em i bungim ami bilong em wantaim ami bilong Pahoran, inap long ami bilong ol i strong moa yet long ol man bilong Pakas, em i king bilong dispela lain em ol i bruk i go awe na ronim ol friman i go aut long graun bilong Jarahemla na kisim dispela graun long ol yet.\n\n7 Na em i kamap we Moronai na Pahoran ol i bin go daun long graun bilong Jarahemla wantaim ol ami bilong ol, na ol i bin go stret long siti long bungim ol man bilong Pakas na ol i bin pait wantaim ol.\n\n8 Na lukim, Pakas i bin kilim, na ol man bilong em i bin kalabus, na Pahoran i bin putim bek gen long jasmen-sia bilong em.\n\n9 Na ol man bilong Pakas ol i bin kisim kot bilong ol, olsem lo i tok, na tu dispela ol king-man em ol i bin kisim na kalabus i bin kilim idai olsem lo i tok, ye, dispela ol man bilong Pakas wantaim dispela ol king-man, em i bin les long kisim ol samting bilong pait long pait long kantri bilong ol i bin kalabusim, tasol ol king-man em i laik pait wantaim kantri bilong ol i bin kilim idai.\n\n10 Olsem na, em i kamap we, ol lain bilong Nifai ol i bin strong long bihainim dispela lo long gutpela sindaun long kantri bilong ol, ye, na husat man i tok nogat long fridom bilong em i bin kilim idai hariap tru olsem lo i tok.\n\n11 Na tripela ten krismas long rul bilong ol jas long ol pipol bilong Nifai i pinis olsem, Moronai wantaim Pahoran ol i bin kirapim bel isi gen long graun bilong Jarahemla, namel long ol pipol bilong ol yet, bihain long kilim idai olgeta lain husat i no tru tru long wok bilong fridom.\n\n12 Na em i kamap we long i stat long tripela ten wan krismas long rul bilong ol jas long ol pipol bilong Nifai, Moronai i givim oda hariap tru olsem ol kaikai wantaim wanpela ami long sikis tausen man mas salim i go long Hilaman, long halivim em long lukautim dispela hap long graun.\n\n13 Na tu em i bin givim oda olsem wanpela ami long sikis tausen man wantaim inap kaikai mas salim i go long ol ami bilong Lihai na Tiankum. Na em i kamap we dispela i bin wokim pinis long banisim graun long ol lain bilong Leman.\n\n14 Na em i kamap we Moronai na Pahoran ol i bin lusim bikpela namba tru long ol man long graun bilong Jarahemla, na wokabaut wantaim wanpela bikpela namba tru long ol man i go long graun bilong Nifaia wantaim strongpela tingting long rausim ol lain bilong Leman i stap long dispela siti.\n\n15 Na em i kamap we, ol i bin kisim bikpela namba tru long ol man long ol lain bilong Leman, na kilim planti bilong ol, na kisim kaikai wantaim samting bilong pait bilong ol, taim ol i wokabaut i go long graun bilong Nifaia.\n\n16 Na em i kamap we, ol i bin tokim ol long mekim promis olsem ol bai no moa kisim samting bilong pait bilong ol na pait wantaim ol lain bilong Nifai, bihain long ol i kisim ol.\n\n17 Na ol i bin salim ol go long i stap wantaim ol pipol bilong Amon bihain long ol i mekim promis, na ol lain em ol i no bin kilim i namba klostu long foa tausen man.\n\n18 Na em i kamap we ol i bin go het long graun bilong Nifaia bihain long ol i salim ol i go. Na em i kamap we, ol i bin sanapim haus sel bilong ol long ol ples daun bilong Nifaia, klostu long siti bilong Nifaia, bihain long ol i kamap long siti bilong Nifaia.\n\n19 Nau Moronai i bin laikim olsem ol lain bilong Leman bai kamaut long pait wantaim ol long ol ples daun, tasol ol lain bilong Leman, bikos ol i bin save long strong bilong ol, na ol i bin lukim bikpela namba tru bilong ol, olsem na ol i bin poret long kamaut long pait wantaim ol, na ol i no pait long dispela de.\n\n20 Na taim nait i kam, Moronai i bin go het long tudak long nait, na kamap antap long banis long lukim wanem hap long siti ol lain bilong Leman i bin kem wantaim ami bilong ol.\n\n21 Na em i kamap we ol i bin kem long hap long is klostu long dua, na olgeta man i silip. Na nau Moronai i bin go bek long ami bilong em, na tokim ol olsem ol mas hariap tru long redim strongpela rop wantaim leta, long lusim i go daun long antap long banis i go insait tru long banis.\n\n22 Na em i kamap we Moronai i bin tokim ol man bilong em long go het na kalap antap long banis, na olgeta i bin go daun insait long dispela hap long siti, ye, tru tumas long hap long wes, we ol lain bilong Leman i no kem wantaim ami bilong ol.\n\n23 Na em i kamap we ol olgeta i bin go daun insait long siti long nait wantaim strongpela rop na leta bilong ol, olsem na olgeta i stap insait long banis bilong siti taim monin i kam.\n\n24 Na nau, taim ol lain bilong Leman i kirap na lukim ol ami bilong Moronai i stap insait long banis, ol i poret nogut tru, inap long ol i ronawe long dua.\n\n25 Na nau taim Moronai i lukim olsem ol i ronawe long ol, em i givim oda long ol man bilong em long go bihain long ol, na kilim planti, na raunim planti narapela man na kisim ol kalabus, na sampela bilong ol i ronawe i go long graun bilong Moronai, long arere long nambis.\n\n26 Na Moronai wantaim Pahoran i no lusim wanpela sol long kisim bek siti bilong Nifaia olsem, tasol planti long ol lain bilong Leman i bin kilim idai.\n\n27 Nau em i kamap we planti long ol lain bilong Leman em ol i bin kalabusim i laikim long joinim ol pipol bilong Amon na kamap wanpela fri pipol.\n\n28 Na em i kamap we planti ol i bin joinim ol pipol bilong Amon na kamap fri pipol olsem long laik bilong ol.\n\n29 Olsem na, olgeta lain bilong Leman ol i bin kalabus na joinim ol pipol bilong Amon, na ol i stat long wok hat nogut tru, long brukim graun, long planim olgeta kain kain rais nabaut na lukautim olgeta kain sipsip, bulmakau wantaim narapela animal, na ol hevi long ol lain bilong Nifai ol i bin kamap isi olsem, ye, inap hevi ol i bin kisim long olgeta lain bilong Leman i bin kalabus i kamap isi olsem.\n\n30 Nau em i kamap we bihain Moronai i bin kisim bek siti bilong Nifaia na kisim planti kalabusman inap long mekim namba long ol ami long ol lain bilong Leman i kamap liklik tru, na tu bihain long kisim bek planti lain bilong Nifaia i bin kalabus inap long strongim ami bilong Moronai nogut tru, olsem na Moronai i bin lusim graun bilong Nifaia na go het long graun bilong Lihai.\n\n31 Na em i kamap we taim ol lain bilong Leman i lukim Moronai kam long pait wantaim ol, ol i poret gen na ronawe long ami bilong Moronai.\n\n32 Na em i kamap we Moronai wantaim ami bilong em i bin ronim ol long wanpela siti i go long narapela siti, i go inap long ol i bin bungim Lihai wantaim Tiankum, na ol lain bilong Leman i ronawe long Lihai na Tiankum, i go daun long arere long nambis, inap long ol i bin kam long graun bilong Moronai.\n\n33 Na olgeta ami long ol lain bilong Leman i bin bungim wantaim long wanpela bodi long graun bilong Moronai. Nau Amoron, king bilong ol i stap wantaim ol.\n\n34 Na em i kamap we Moronai, Lihai wantaim Tiankum ol i bin kem raunabaut long arere long graun bilong Moronai wantaim ol ami bilong ol, inap long ol lain bilong Leman i bin raunim raunabaut long arere long graun bilong Moronai wantaim ples we nogat i stap long hap long saut na long hap long is.\n\n35 Na ol i bin kem long nait olsem. Long wanem, lukim, ol lain bilong Nifai wantaim ol lain bilong Leman i bin skin taiet bikos long longpela wokabaut tru bilong ol, olsem na ol i no tingim long mekim wanpela plen long nait, tasol Tiankum tasol i bin kamapim wanpela plen, long wanem, em i bin belhat nogut tru long Amoron, olsem na em i bin tingim olsem em Amoron wantaim Amalikaia brata bilong em i bin kirapim dispela traipela na longpela pait namel tru long ol na ol lain bilong Leman, ye, em ol tupela husat i bin kirapim planti bikpela pait long kapsaitim blut, na kirapim planti taim bilong hangre, bikos long planti bikpela pait ol i kirapim.\n\n36 Na em i kamap we Tiankum bikos em i bin belhat, olsem na em i bin go long kem long ol lain bilong Leman, na lusim em yet long go daun long banis bilong siti. Na em i bin hangamapim long rop long go long wanpela ples i go long narapela, inap long em i bin painim king, na tromoim spia long em, na kilim em klostu long bel. Tasol lukim, king i bin kirapim ol wokman bilong em pastaim long em idai, olsem na ol i bin ronim Tiankum na kilim em.\n\n37 Nau em i kamap we taim Lihai wantaim Moronai i save olsem Tiankum idai, ol i sore nogut tru, long wanem, lukim, em i bin wanpela man em i bin strong nogut tru long pait long kantri bilong em, ye, wanpela pren tru tru bilong fridom, na em i bin pesim planti pen nogut tru. Tasol lukim, em idai na i go pinis olsem olgeta man long graun i save wokim.\n\n38 Nau em i kamap we Moronai i bin wokabaut i go long tumora, na kam long ol lain bilong Leman, inap long em i bin kilim ol nogut tru, na ronim ol go aut long graun, na ol i ronawe i go olgeta, inap long ol i no go bek gen long pait wantaim ol lain bilong Nifai long dispela taim.\n\n39 Na tripela ten wan krismas long rul bilong ol jas long ol pipol bilong Nifai i pinis olsem, na ol i bin gat bikpela pait, kapsaitim blut, kisim taim bilong hangre wantaim pen long planti krismas olsem.\n\n40 Na planti pasin bilong kilim man, tok pait, bruknabaut wantaim olgeta kain kain pasin nogut namel long ol pipol bilong Nifai i bin kamap, tasol God i bin larim ol bikos long ol stretpela lain na beten bilong ol.\n\n41 Tasol lukim, planti i bin kamapim belhat bilong ol, bikos long longpela taim long bikpela pait namel long ol lain bilong Nifai na ol lain bilong Leman, na planti i bin bel malumalum bikos long pen bilong ol long taim pait i bin kamap long longpela taim, inap long ol i bin daunim ol yet long ai bilong God, tru tumas ol i bin daunim ol yet nogut tru.\n\n42 Na em i kamap we bihain long Moronai i banisim dispela hap long graun i stap ples klia long ol lain bilong Leman, i go inap long ol dispela graun i kamap strong, em i bin go bek long siti bilong Jarahemla, na Hilaman tu i bin go bek long ples bilong em yet, na bel isi i bin kamap gen namel long ol pipol bilong Nifai.\n\n43 Na Moronai i bin makim pikinini man bilong em Moronaia long kamap komanda long ol ami bilong em, na em i lusim i go long haus bilong em olsem em bai i stap long bel isi i go inap long em bai idai.\n\n44 Na Pahoran i go bek long jasmen-sia bilong em, na Hilaman i stat gen long autim toktok bilong God long ol pipol, bikos long planti bikpela pait wantaim tok pait, i bin kamap we, lo bilong lotu mas kirapim gen insait long sios.\n\n45 Olsem na, Hilaman wantaim lain brata bilong em i bin go het, na autim toktok bilong God wantaim strongpela pawa inap long winim bel bilong planti pipol long bilip long pasin nogut bilong ol, na dispela i bin mekim ol long tanim bel long sin bilong ol, na baptais long Bikpela God bilong ol.\n\n46 Na em i kamap we ol i bin kirapim gen sios bilong God long olgeta hap long graun.\n\n47 Ye, na liklik lo i bin mekim long bikpela lo. Na ol i bin makim ol het jas na ol jas bilong ol.\n\n48 Na sindaun long ol pipol bilong Nifai i stat long kamap gutpela gen, na ol i stat long kamap planti na strong nogut tru gen long graun. Na ol i stat long kamap ol pipol bilong planti moni samting.\n\n49 Tasol inap ol i bin gat planti moni samting, o ol i bin kamap strong nogut tru, o sindaun bilong ol i bin kamap gutpela tru, tasol ol i no solapim long hambak long ai bilong ol, na tu ol i no slo long tingim Bikpela God bilong ol, tasol ol bin daunim ol yet nogut tru long ai bilong em.\n\n50 Ye, ol bin tingim wanem bikpela samting Bikpela i bin wokim long ol, olsem em i bin seivim ol long idai, long kalabus, long haus kalabus, na long olgeta kain kain pen, na em i bin seivim ol long han long birua bilong ol.\n\n51 Na ol i bin beten long Bikpela God bilong ol olgeta taim, inap long Bikpela i bin blesim ol, olsem long toktok bilong em, olsem na ol i bin kamap strong na sindaun bilong ol i bin kamap gutpela tru long graun.\n\n52 Na em i kamap we olgeta long dispela samting i bin kamap olsem. Na Hilaman idai long tripela ten faiv krismas long rul bilong ol jas long ol pipol bilong Nifai.\n\n", "alma 63": "[center][font_size=26]Sapta 63[/font_size][/center]\n\n[i]Siblon na bihain Hilaman i lukautim ol holi rekot—Planti lain bilong Nifai i go long graun long hap long not—Hagot i wokim planti sip, em i sel i go aut long solwara long hap long wes—Moronaia i winim ol lain bilong Leman long bikpela pait. Klostu 56–52 krismas bipo Krais.[/i]\n\n1 Na em i kamap we long stat long tripela ten sikis krismas long rul bilong ol jas long ol pipol bilong Nifai, olsem Siblon i bin kisim long lukautim dispela ol holi samting, Alma i bin givim long Hilaman.\n\n2 Na em i wanpela stretpela man, na em i bin wokabaut stret long ai bilong God, na em i bin wokim gutpela pasin olgeta taim, long bihainim ol lo bilong Bikpela God bilong em, na brata bilong em i bin wokim wankain tu.\n\n3 Na em i kamap we Moronai tu idai. Na tripela ten sikis krismas long rul bilong ol jas i pinis olsem.\n\n4 Na em i kamap we long stat long tripela ten seven krismas long rul bilong ol jas, bikpela namba tru long ol man, tru tumas em i namba long faiv tausen na foa handret long man meri na pikinini bilong ol, i bin lusim graun bilong Jarahemla long go long graun long hap long not.\n\n5 Na em i kamap we Hagot, bikos em i wanpela smatpela man i laikim long save niupela samting, olsem na em i bin go het na wokim wanpela traipela sip tru long em yet, long arere long graun Planti, long graun Bagarap, na putim sip i go daun long solwara long hap long wes, long liklik nek graun save lidim i go long graun long hap long not.\n\n6 Na lukim, planti lain bilong Nifai i bin go insait long dispela sip, na sel i go aut wantaim planti kaikai na tu planti meri na pikinini, na ol i bin go long hap long not. Na tripela ten seven krismas i pinis olsem.\n\n7 Na dispela man i bin wokim ol narapela sip insait long tripela ten eit krismas. Na nambawan sip i bin go aut i kam bek gen, na planti moa pipol i bin kalap long em wantaim planti kaikai, na sel gen i go long graun long hap long not.\n\n8 Na em i kamap we nius long ol i no moa i bin harim. Na mipela i ting olsem ol i bin dringim solwara na idai namel long solwara. Na em i kamap we narapela sip i bin sel i go aut, na mipela i no save we em i bin go.\n\n9 Na em i kamap we planti pipol i bin go long graun long hap long not insait long dispela krismas. Na tripela ten eit krismas i pinis olsem.\n\n10 Na em i kamap we Siblon tu idai, insait long tripela ten nain krismas long rul bilong ol jas, na Korianton i bin karim kaikai i go long ol pipol em bin go pas long graun long hap long not wantaim sip.\n\n11 Olsem na em i kamap we Siblon, i bin givim dispela ol holi samting long Hilaman, pikinini man bilong Hilaman, em i wan nem long papa bilong em, pastaim long em idai.\n\n12 Nau lukim, olgeta long dispela samting i bin katim long raitim taim Hilaman i bin lukautim i stap, na ol samting i bin raitim na salim i go aut namel long lain pikinini bilong ol man long olgeta hap long graun, tasol em ol dispela samting Alma i bin tambuim, i no go aut namel long ol pipol.\n\n13 Tasol, ol dispela holi samting mas lukautim i stap gut, na givim i kam daun long wanpela jeneresen i go long narapela, olsem na, Siblon i bin givim dispela ol holi samting long Hilaman insait long dispela krismas, bipo long idai bilong em.\n\n14 Na tu em i kamap we sampela lain i bin bruk i go awe long joinim ol lain bilong Leman insait long dispela krismas, na ol i bin tanim bel bilong ol long belhat long ol lain bilong Nifai.\n\n15 Na tu ol i bin kam daun long dispela wankain krismas wantaim traipela tru ami long pait wantaim ol pipol bilong Moronaia o ami bilong Moronai we ami bilong Moronaia i bin winim ol na ronim ol go bek gen long graun bilong ol, na ol i bin lus nogut tru.\n\n16 Na tripela ten nain krismas long rul bilong ol jas long ol pipol bilong Nifai i pinis olsem.\n\n17 Na stori bilong Alma wantaim ol pikinini man bilong em, Hilaman na Siblon i pinis olsem.\n\n", "hel 1": "[center][font_size=26]Buk Bilong Hilaman[/font_size][/center]\n\nStori long ol lain bilong Nifai. Bikpela pait wantaim tok pait na bruknabaut bilong ol. Na tu ol profesi bilong planti holi profet, bipo long Krais long kam, olsem long ol rekot bilong Hilaman, em i pikinini man bilong Hilaman na olsem long ol rekot bilong ol pikinini man bilong em, i go daun inap long taim long Krais long kam. Na tu planti lain bilong Leman i tanim bel. Stori long tanim bel bilong ol. Stori long stretpela pasin bilong ol lain bilong Leman, na pasin nogut wantaim pasin les nogut tru bilong ol lain bilong Nifai, olsem long rekot bilong Hilaman na ol pikinini man bilong em, i go daun inap long taim long Krais long kam, na dispela stori wantaim stori bilong narapela samting i stap insait long dispela buk ol i kolim buk bilong Hilaman.\n\n[center][font_size=26]Sapta 1[/font_size][/center]\n\n[i]Pahoran nambatu i kamap het jas na Kiskumen i kilim em i idai—Pakumenai i kisim jasmen-sia long kamap het jas—Korientuma i lidim ami long ol lain bilong Leman, kisim Jarahemla, na kilim Pakumenai—Moronai i winim ol lain bilong Leman, na kisim bek Jarahemla, na Korientuma i idai. Klostu 52–50 krismas bipo Krais.[/i]\n\n1 Na nau lukim, em i kamap we bikpela hevi i stat long kamap namel long ol pipol long ol lain bilong Nifai, long i stat long fopela ten krismas long rul bilong ol jas long ol pipol bilong Nifai.\n\n2 Long wanem, lukim, Pahoran i bin idai, na i go pinis olsem olgeta man long graun save wokim, olsem na bikpela toktok long pait i stat long kamap namel long ol brata, em i ol pikinini man bilong Pahoran, olsem em bai kisim jasmen-sia.\n\n3 Nau dispela em ol nem long ol pikinini man bilong Pahoran, em ol i bin pait long kisim jasmen-sia, em tu i bin mekim ol pipol long pait: Pahoran, Paankai na Pakumenai.\n\n4 Nau dispela i no olgeta pikinini man bilong Pahoran (long wanem, em i bin gat planti pikinini man), tasol dispela em ol nem bilong ol pikinini man ol i bin pait long kisim jasmen-sia, olsem na, ol i bin pulim ol pipol long bruk i go long tripela hap.\n\n5 Tasol, em i bin kamap we maus bilong ol pipol i bin makim Pahoran long kamap het jas na gavana long ol pipol bilong Nifai.\n\n6 Na em i kamap we, Pakumenai, i bin bung wantaim maus bilong ol pipol, taim em i bin lukim olsem em i nogat wei long kisim jasmen-sia.\n\n7 Tasol lukim, Paankai wantaim ol pipol ol i halivim em long kamap gavana i belhat nogut tru, olsem na, em i bin kirapim bel bilong ol dispela pipol long kirapim pait wantaim lain brata bilong ol.\n\n8 Na em i kamap we taim em i bin klostu long wokim dispela, lukim, em i bin kisim, na traim wantaim maus bilong ol pipol, na kotim ol long idai, bikos em i bin kirapim pait na traim long bagarapim fridom bilong ol pipol.\n\n9 Nau taim ol pipol ol i bin halivim em long kamap gavana ol i lukim olsem ol i bin kotim em long idai, ol i bin belhat, na lukim, ol i salim wanpela man Kiskumen, i go insait tru long jasmen-sia bilong Pahoran, na kilim Pahoran taim em i sindaun i stap long jasmen-sia.\n\n10 Na ol wokman bilong Pahoran ol i bin ronim em, tasol lukim, Kiskumen i no isi isi long ron, olsem na, nogat wanpela i bin abrusim em.\n\n11 Na em i bin go long ol lain ol i bin salim em, na olgeta long ol i bin wokim promis, ye, ol i bin tok tru antap long nem bilong Papa oltaim oltaim, olsem ol bai i no inap tokim wanpela man olsem Kiskumen i bin kilim Pahoran.\n\n12 Olsem na, nogat wanpela man i bin save Kiskumen namel long ol pipol bilong Nifai, long wanem, em i bin haitim pes bilong em taim em i kilim Pahoran. Na Kiskumen wantaim ol lain bilong em, ol i bin wokim promis wantaim em, i stap namel long ol pipol long kain pasin we olgeta long ol i no bin painim, tasol planti ol i bin kotim ol long idai taim ol bin painim aut.\n\n13 Na nau lukim, maus bilong ol pipol ol i bin makim Pakumenai, long kamap het jas na gavana bilong ol pipol, long rul long ples long brata bilong em Pahoran, na em i olsem long rait bilong em. Na olgeta long dispela i bin kamap long fopela ten krismas long rul bilong ol jas, na em i bin pinis olsem.\n\n14 Na em i kamap we long fopela ten wan krismas long rul bilong ol jas, olsem ol lain bilong Leman ol i bin bung wantaim traipela namba tru long ol man bilong ami, na kisim ol naip bilong pait, huknaip, banara wantaim spia bilong banara, hetplet, brosplet wantaim olgeta kainkain banis bilong pait.\n\n15 Na ol i bin kam daun gen olsem ol bai pait wantaim ol lain bilong Nifai. Na wanpela man nem bilong em Korientuma i bin lidim ol, na em i wanpela tumbuna pikinini bilong Jarahemla, na em i wanpela man em i bin bruk i go awe long ol lain bilong Nifai, na em i wanpela bikpela na strongpela man tru.\n\n16 Olsem na, king long ol lain bilong Leman, nem bilong em Tubalot, em i pikinini man bilong Amoron, i bin ting olsem bikos Korientuma i wanpela strongpela man tru, olsem na em i bin salim Korientuma long pait na winim ol lain bilong Nifai wantaim strong na bikpela save tru bilong em—\n\n17 Olsem na Tubalot i bin tanim bel long ol pipol bilong em long belhat, na bung wantaim ol ami bilong em, na makim Korientuma long kamap lida bilong ol, na givim oda long ol long go daun long graun bilong Jarahemla, long pait wantaim ol lain bilong Nifai.\n\n18 Na em i kamap we bikos long planti tok pait tru wantaim bikpela hevi tru insait long gavman, olsem na, ol i no bin putim inap wasman insait long graun bilong Jarahemla, long wanem, ol i bin ting olsem ol lain bilong Leman ol bai poret long kam insait tru long graun bilong ol, long pait wantaim bikpela siti Jarahemla.\n\n19 Tasol em i kamap we Korientuma i bin wokabaut go pas long het bilong traipela namba tru long ami bilong em, na em i bin kam stret long ol pipol long siti, na ol i no isi long wokabaut, olsem na, ol pipol bilong Nifai ol i nogat taim long bungim ami bilong ol wantaim.\n\n20 Olsem na, Korientuma i bin kilim ol wasman long dua bilong siti, na go insait long siti wantaim olgeta ami bilong em, na kilim olgeta man ol i bin traim long pait wantaim ol, olsem na ol i bin kisim olgeta siti long ol yet.\n\n21 Na em i kamap we Pakumenai, em i het jas, i ronawe long Korientuma, i go inap long ol banis bilong siti. Na em i kamap we Korientuma i bin paitim Pakumenai i go long banis, na em i idai. Na olgeta de bilong Pakumenai i bin pinis olsem.\n\n22 Na nau taim Korientuma i lukim olsem em i bin kisim siti bilong Jarahemla, na lukim ol lain bilong Nifai ol i bin ronawe long ai bilong ol, na ol i bin kilim, na ol i bin kisim ol na tromoi ol long kalabus, na olsem na em i bin kisim strongpela siti tru bilong olgeta graun, em i bin kisim strong nogut tru olsem long em i klostu go het long pait long olgeta graun.\n\n23 Na nau em i no i stap long graun bilong Jarahemla, tasol em i bin go het wantaim bikpela namba long ami i go long hap long siti bilong Planti, bikos em i strongpela tingting bilong em long go het na katim rot bilong em wantaim naip bilong pait, olsem long em bai kisim graun long hap long not.\n\n24 Na, bikos em i bin ting olsem bikpela strong tru bilong ol i stap long namel long graun, olsem na em i bin go het, na i no givim ol taim long bung wantaim ol yet, tasol long ol liklik namba, long aini bilong ol, olsem na ol i bin pundaun na ol i bin kilim ol idai.\n\n25 Tasol lukim, traipela namba tru long ol pipol bilong Nifai ol i bin kilim, tasol, dispela wokabaut bilong Korientuma insait long namel long graun i bin givim Moronaia bikpela sans tru.\n\n26 Long wanem, lukim, Moronaia i bin ting olsem ol lain bilong Leman ol bai i no inap kam insait tru long graun, tasol olsem ol bai pait wantaim ol siti raunabaut long ol arere long graun olsem ol i bin wokim bipo, olsem na, Moronaia i bin tokim ol strongpela ami bilong em long lukautim dispela ol siti i stap long ol arere long graun.\n\n27 Tasol lukim, ol lain bilong Leman ol i no poret olsem long tingting bilong em, tasol ol i kam insait long namel long graun, na kisim nambawan siti, na dispela i siti bilong Jarahemla, na bihain ol i go long nambawan nambawan siti long olgeta hap long graun, na kilim ol bikpela namba tru long ol pipol, ol man, ol meri wantaim ol pikinini, na kisim planti siti na ples hait bilong ol.\n\n28 Tasol taim Moronaia i luksave long dispela, em i bin salim Lihai wantaim wanpela ami hariap tru, long raunabaut long pasim ol olsem ol bai i no inap kam long graun bilong Planti.\n\n29 Na em i bin wokim olsem, na pasim ol long kam long graun bilong Planti, na pait wantaim ol inap long ol i stat long tanim ol i go bek long hap long graun bilong Jarahemla.\n\n30 Na em i kamap we Moronai i bin pasim ol taim ol i tanim na i go bek, na pait wantaim ol, inap long dispela pait i kamap wanpela pait nogut tru bilong kapsaitim blut, ye, planti ol i bin kilim ol, na tu Korientuma ol i bin painim em namel long namba ol i bin kilim.\n\n31 Na nau, lukim, ol lain bilong Leman ol i bin nogat rot long go bek, long hap long not o long hap long saut, o long hap long is o long hap long wes, long wanem, ol lain bilong Nifai ol i bin raunim ol long olgeta sait.\n\n32 Olsem na Korientuma i bin tromoi ol lain bilong Leman insait long namel tru long ol lain bilong Nifai, olsem long ol i bin kam aninit long pawa long ol lain bilong Nifai, na em yet i bin idai, na ol lain bilong Leman givim ol yet i go long han long ol lain bilong Nifai.\n\n33 Na em i kamap we Moronaia i bin kisim bek gen siti bilong Jarahemla, na tokim ol lain bilong Leman ol i bin kisim ol kalabus long go aut long graun wantaim bel isi.\n\n34 Na fopela ten wan krismas long rul bilong ol jas i pinis olsem.\n\n", "hel 2": "[center][font_size=26]Sapta 2[/font_size][/center]\n\n[i]Hilaman, pikinini man bilong Hilaman, i kamap het jas—Gadianton i kamap lida long ol lain bilong Kiskumen—Wokman bilong Hilaman i kilim Kiskumen, na ol lain bilong Gadianton i ronawe i go long ples we nogat man i stap. Klostu 50–49 krismas bipo Krais.[/i]\n\n1 Na em i kamap we long fopela ten tu krismas long rul bilong ol jas, bihain long Moronaia i bin strongim gen bel isi namel long ol lain bilong Nifai na ol lain bilong Leman, lukim, nogat wanpela man i stap long kisim jasmen-sia, olsem na tok pait i stat long kirap gen namel long ol pipol olsem husat bai kisim jasmen-sia.\n\n2 Na em i kamap we Hilaman, em i pikinini man bilong Hilaman, ol i bin makim em long kisim jasmen-sia wantaim maus bilong ol pipol.\n\n3 Tasol lukim, Kiskumen em i bin kilim Pahoran i wet long bagarapim Hilaman tu, na ol lain bilong em i bin halivim em, ol i bin wokim promis olsem nogat wanpela man mas save long pasin nogut bilong em.\n\n4 Long wanem, wanpela man, nem bilong em Gadianton, em i bin save gut tru long planti toktok wantaim smatpela pasin, long kilim man na stil long hait, olsem na, em bin kamap lida long ol lain bilong Kiskumen.\n\n5 Olsem na, em i bin kirapim bilong ol wantaim Kiskumen, olsem sapos ol i putim em long jasmen-sia, em bai putim ol long pawa na atoroti namel long ol pipol, olsem na, Kiskumen i bin traim long bagarapim Hilaman.\n\n6 Na em i kamap we taim em i go long hap long jasmen-sia long bagarapim Hilaman, lukim, wanpela wokman bilong Hilaman, bikos em i bin hait na go aut long nait na save long dispela plen bilong ol dispela lain long bagarapim Hilaman.\n\n7 Na em i kamap we em i bin bungim Kiskumen, na mekim wanpela mak, olsem na Kiskumen bin autim long em as bilong em long kam, na laikim olsem em bai kisim em i go long jasmen-sia olsem em bai kilim Hilaman.\n\n8 Na bihain long wokman bilong Hilaman i bin save long olgeta bel bilong Kiskumen, na olsem em i laik bilong em long kilim man, na tu olsem em i laik bilong olgeta man ol i memba long ol lain bilong em long kilim man, stil na kisim pawa, (na dispela i tokhait plen na kainkain nogut plen bilong ol) wokman bilong Hilaman i bin tokim Kiskumen: Yumi go het long jasmen-sia.\n\n9 Nau dispela toktok i bin mekim Kiskumen amamas nogut tru, bikos em i bin ting olsem em bai mekim kamap tru plen bilong em, tasol lukim, wokman bilong Hilaman, taim ol i go stret long jasmen-sia, em i bin kilim Kiskumen long leva stret, na em i no mekim wanpela nois tasol idai na pundaun. Na em i bin ron i go na tokim Hilaman long olgeta samting em i bin lukim, na harim na wokim.\n\n10 Na em i kamap we Hilaman i bin salim ol pipol i go long kisim dispela ol stil lain wantaim man bilong kilim man long hait, olsem ol pipol bai kilim ol olsem lo i tok.\n\n11 Tasol lukim, taim Gadianton i lukim olsem Kiskumen i no go bek, em i bin poret nogut Kiskumen ol i bin kilim, em olsem na em i bin tokim ol lain bilong em long bihainim em. Na ol i ronawe i go aut long graun, long rot nogat wanpela man i save, i go long ples we nogat man i stap, olsem na, ol pipol i no bin painim ol taim Hilaman i bin salim ol.\n\n12 Na moa long toktok bilong dispela Gadianton bai kam bihain long dispela stori. Na fopela ten tu krismas long rul bilong ol jas long ol pipol bilong Nifai i pinis olsem.\n\n13 Na lukim, yu bai lukim long arere long dispela buk olsem dispela Gadianton i bin strong long daunim, ye, klostu bagarapim olgeta pipol bilong Nifai.\n\n14 Lukim, mi no tok long arere long buk bilong Hilaman, tasol mi tok long arere long buk bilong Nifai, we mi bin kisim olgeta stori mi bin raitim.\n\n", "hel 3": "[center][font_size=26]Sapta 3[/font_size][/center]\n\n[i]Planti lain bilong Nifai i bin go long graun long hap long not—Ol i bin wokim haus wantaim simen na kipim planti rekot—Ol ten tausen i bin tanim bel na baptais—Toktok bilong God i lidim ol man i go long kisim selvesen—Nifai pikinini man bilong Hilaman i kisim jasmen-sia. Klostu 49–39 krismas bipo Krais.[/i]\n\n1 Na nau em i kamap we long fopela ten tri krismas long rul bilong ol jas, nogat tok pait i bin kamap namel long ol pipol bilong Nifai, tasol liklik yet pasin i bin kamap insait long sios, na dispela i bin mekim pipol long bruk liklik, tasol dispela ol i bin stretim taim fopela ten tri krismas i klostu pinis.\n\n2 Na nogat tok pait i bin kamap namel long ol pipol insait long fopela ten foa krismas, na tu long fopela ten faiv krismas.\n\n3 Na em i kamap we, planti tok pait na bruk nabaut i bin kamap insait long fopela ten sikis krismas, we bikpela namba tru long ol pipol i bin lusim graun bilong Jarahemla, na go long graun long hap long not long kisim dispela graun long ol yet.\n\n4 Na ol i bin wokabaut i go longwe tru, inap long ol i bin kamap long planti bikpela bikpela wara.\n\n5 Ye, na tru tumas, ol i bin go long olgeta hap long graun, long wanem hap we gutpela graun wantaim diwai i stap, bikos planti pipol ol i bin i stap bipo long graun ol i bin yusim graun na pinisim diwai.\n\n6 Na nau nogat wanpela hap long graun i bin bagarapim, tasol diwai tasol i nogat, na bikos traipela namba tru long ol pipol ol i stap bipo long graun ol i bin kisim bagarap, olsem na ol i kolim dispela graun bagarap.\n\n7 Na i no planti diwai i stap long pes bilong graun, tasol ol pipol ol i bin i go kamap ol man bilong save gut tru long yusim simen, olsem na ol i bin wokim haus wantaim simen, we ol simen bin i stap.\n\n8 Na em i kamap we ol i bin kamap planti na go long graun long hap long saut na long hap long not, na ol i bin kisim graun inap long ol i stat long karamapim olgeta hap long graun, long solwara long hap long saut i go long hap long not, na long solwara long hap long wes i go long hap long is.\n\n9 Na ol pipol ol i stap long graun long hap long not i stap long haus sel na simen haus, na ol i bin larim wanem diwai long kamap planti long graun, olsem ol bai kisim plang long wokim haus bilong ol, ye, ol siti bilong ol, ol tempel bilong ol, ol sinagog bilong ol, ol haus lotu bilong ol na olgeta kainkain haus bilong ol long bihain taim.\n\n10 Na em i kamap we bikos ol i nogat planti diwai long graun long hap long not, ol i bin bringim planti diwai kam insait wantaim sip.\n\n11 Olsem na ol pipol ol i bin wok long bringim diwai wantaim sip ol i bin halivim ol pipol i stap long graun long hap long not long wokim planti siti wantaim plang na simen.\n\n12 Na em i kamap we planti pipol bilong Amon, ol i wan blut lain bilong Leman ol i bin go wantaim long dispela graun.\n\n13 Na nau planti lain long dispela pipol ol i bin kipim planti rekot long sindaun bilong dispela pipol na ol dispela rekot i bikpela tru na gat olgeta samting long ol.\n\n14 Tasol lukim, dispela rekot i no inap long rekotim olgeta wok bilong dispela ol pipol, ye, stori long ol lain bilong Leman wantaim ol lain bilong Nifai, na bikpela pait, na tok pait, na bruknabaut bilong ol, na autism toktok bilong ol na ol profess bilong ol, na ronim sip wantaim wokim sip bilong ol, na wokim tempel, na sinagog na haus lotu bilong ol, na stretpela pasin na pasin nogut bilong ol, na pasin kilim man, na stil pasin, na olgeta kainkain pasin les nogut tru pasin na pasin pamuk bilong ol.\n\n15 Tasol lukim, planti buk na planti kainkain rekot ol i bin kipim, na bikpela namba long ol lain bilong Nifai ol i bin wokim dispela.\n\n16 Na ol lain bilong Nifai ol i bin givim ol buk wantaim rekot i go daun long wanpela jeneresen i go long narapela, i go inap long ol i bin pundaun long pasin sin, na ol birua bilong ol i bin kilim ol, bin strong long stil long ol, painim, ronim ol i go aut, kilim ol na rausim ol nabaut long olgeta hap long graun, na bung wantaim ol lain bilong Leman i go inap long ol i no moa kolim ol olsem ol lain bilong Nifai, na kamap doti, wail na nogut tru, ye, tru tumas ol i kamap trutru ol lain bilong Leman.\n\n17 Na nau mi go bek gen long stori bilong mi, olsem na, wanem mi bin autim i kamap bihain long planti bikpela tok pait tru, trabel, bikpela pait na bruknabaut namel long ol pipol bilong Nifai.\n\n18 Na fopela ten sikis krismas long rul bilong ol jas i pinis olsem;\n\n19 Na em i kamap we bikpela tok pait tru i stap yet long graun, ye, i stap yet long fopela ten seven krismas na tu fopela ten eit krismas.\n\n20 Tasol Hilaman i bin kisim jasmen-sia wantaim stretpela na gutpela pasin, ye, em i bin bihainim ol liklik lo, jasmen wantaim lo bilong God, na wokim stretpela wok long ai bilong God olgeta taim, na em i bin bihainim pasin bilong papa bilong em, inap long sindaun bilong em i kamap gutpela long graun.\n\n21 Na em i kamap we em i bin gat tupela pikinini man. Em bin kolim nambawan pikinini man Nifai, na nambatu pikinini man Lihai. Na ol i stat long kamap bikpela long nem bilong Bikpela.\n\n22 Na em i kamap we ol bikpela pait na tok pait i stat long pinis liklik, namel long ol pipol bilong Nifai long fopela ten eit krismas long rul bilong ol jas long pipol bilong Nifai i klostu pinis.\n\n23 Na em i kamap we long fopela ten nain krismas long rul bilong ol jas, bel isi i bin strong long i stap yet long graun, na olgeta samting i orait tasol ol kainkain tokhait pasin em Gadianton, wanpela stilman i bin kirapim long olgeta hap long graun we ol pipol i stap, we ol lain long het long gavman ol i no bin save long taim em i bin kirapim, olsem na ol i no bin bagarapim ol olgeta long graun.\n\n24 Na em i kamap we sindaun bilong sios i kamap gutpela tru insait long wankain krismas, inap long ol tausen i bin joinim sios na baptais long tanim bel.\n\n25 Na sindaun bilong sios i kamap gutpela tru stret, na planti blesin i bin kapsaitim long ol pipol, inap long ol hai pris wantaim tisa ol yet i kirap nogut tru stret.\n\n26 Na em i kamap we wok bilong Bikpela i kamap bikpela long baptaisim na bung wantaim sios bilong God, planti sol, ye, tru tumas, ol ten plante tausen ol i bin kamap memba long sios bilong God.\n\n27 Olsem na yumi lukim Bikpela i marimari long olgeta, ol bai singaut long holi nem bilong em wantaim tru tru bel bilong ol.\n\n28 Ye, olsem na yumi lukim dua bilong heven i op long olgeta, tru tumas long ol lain ol bai bilip long nem bilong Jisas Krais, em i Pikinini man bilong God.\n\n29 Ye, yumi lukim olsem husat man bai holim pas long toktok bilong God em bai i stap laip na strong, nogut tru inap long em i ken brukim long namel olgeta trik, pasin paul na giaman plen bilong tewel, na lidim man bilong Krais i go insait long wanpela liklik na liklik rot tru long abrusim baret bilong pen we em i bin redim long kisim ol pasin nogut lain—\n\n30 Na putim sol bilong ol, ye, sol bilong ol i no inap idai long rait han bilong God insait long kingdom long heven, long sindaun wantaim Abraham, Aisek na Jekop, na wantaim olgeta holi lain papa bilong yumi, i no moa long go aut.\n\n31 Na amamas i bin i stap yet long dispela krismas, long graun bilong Jarahemla, na olgeta hap raunabaut, tru tumas long olgeta graun long ol lain bilong Nifai.\n\n32 Na em i kamap we bel isi wantaim bikpela amamas i stap i go inap long fopela ten nain krismas i pinis, na wankain long faipela ten krismas long rul bilong ol jas.\n\n33 Na tu bel isi i stap long faipela ten wan krismas long rul bilong ol jas, tasol hambak pasin i stat long kamap insait long sios—i no insait long sios bilong God, tasol insait long bel bilong ol pipol ol i tok ol i memba long sios bilong God—\n\n34 Na ol i apim nem bilong ol, na ol i pesekiutim planti ol lain brata bilong ol. Nau dispela i wanpela pasin nogut tru, na dispela i bin mekim ol pipol ol i bin daunim bel tru tru long kisim bikpela pesekiusen tru, na wokabaut wantaim planti pen.\n\n35 Tasol ol i bin tambu long kaikai na beten planti taim, na kamap strong yet long pasin danim bel na strong yet long bilip long Krais, inap long ol i bin kisim amamas na gutpela bel, ye, inap long bel bilong ol i kamap klin tru na holi, na dispela i kamap holi bikos ol i bin givim tru tru long God bel bilong ol.\n\n36 Na tu em i kamap we faipela ten tu krismas i pinis wantaim bel isi, tasol traipela hambak pasin tru i stap insait long bel bilong ol pipol, bikos long planti dispela tru na ol samting bilong ol na gutpela sindaun bilong ol long graun, na dispela hambak pasin i bin kamap bikpela long olgeta de.\n\n37 Na em i kamap we Hilaman idai long faipela ten tri krismas, na nambawan pikinini man bilong em, Nifai, i stat long rul long ples bilong em. Na em i kamap we em i bin rul long jasmen-sia wantaim stretpela pasin na wankain pasin, ye, em i bin bihainim ol lo bilong God na pasin bilong papa bilong em.\n\n", "hel 4": "[center][font_size=26]Sapta 4[/font_size][/center]\n\n[i]Ol lain bilong Nifai ol i bruk i go awe na ol lain bilong Leman i bung wantaim na kisim graun bilong Jarahemla—Ol lain bilong Nifai i lus bikos long pasin nogut bilong ol—Sios i paul isi isi i go olgeta, na ol pipol i skin dai wankain olsem ol lain bilong Leman. Klostu 38–30 krismas bipo Krais.[/i]\n\n1 Na em i kamap we planti memba bilong sios i bin bruknabaut long sios, na tu tok pait i bin kamap namel long ol pipol inap long kapsaitim planti blut insait long faipela ten foa krismas.\n\n2 Na ol lain ol i bin kirapim pait na les long havim tok, sampela ol i bin kilim ol na sampela ol i bin ronim i go aut long graun, na ol i bin go long king long ol lain bilong Leman.\n\n3 Na em i kamap we ol i bin traim long tanim bel long ol lain bilong Leman long pait wantaim ol lain bilong Nifai, tasol lukim, ol lain bilong Leman ol i bin poret nogut tru olsem na, ol i no harim toktok long ol lain ol i bin bruk i go.\n\n4 Tasol em i kamap we long faipela ten sikis krismas long rul bilong ol jas, sampela moa long ol lain bilong Nifai ol i bin bruk i go long ol lain bilong Leman, na ol i bin winim wantaim ol lain ol i bin go bipo long tanim bel bilong ol long belhat wantaim ol lain bilong Nifai, na ol i bin redi long pait olgeta long dispela krismas.\n\n5 Na ol i kamdaun long pait wantaim ol lain bilong Nifai insait long faipela ten seven krismas, na ol i statim wok bilong idai, ye, inap long ol i bin win long kisim graun bilong Jarahemla, ye, na olgeta graun i go inap long graun klostu long graun bilong Planti.\n\n6 Na ol i bin ronim ol lain bilong Nifai wantaim ol ami bilong Moronaia i go inap long graun bilong Planti.\n\n7 Na ol i bin banisim ol yet long ol lain bilong Leman long dispela hap, long solwara long hap long wes, i go inap long sowara long hap long is, na em i wanpela de long ol lain bilong Nifai long wokabaut, long stretpela hap ol i bin putim strongpela banis we ami bilong ol bin sanap long pait long kantri bilong ol long hap long not.\n\n8 Olsem na, ol lain bilong Nifai ol i bruk i go wantaim halivim i kam long planti ami tru long ol lain bilong Leman, ol i bin kisim olgeta graun long ol lain bilong Nifai long hap long saut. Na olgeta long dispela i bin kamap insait long faipela ten eit, na faipela ten nain krismas long rul bilong ol jas.\n\n9 Na em i kamap we, long sikispela ten krismas long rul bilong ol jas, Moronaia wantaim ami bilong em ol i bin win long kisim bek planti graun, ye, ol i bin kisim bek planti ol siti ol lain bilong Leman ol i bin kisim.\n\n10 Na em i kamap we long sikispela ten wan krismas, ol i bin winim bek inap long wanpela hap long olgeta graun bilong ol.\n\n11 Nau dispela traipela lus tru bilong ol lain bilong Nifai, wantaim traipela idai tru namel long ol bai ol i no inap kamap sapos ol i no wokim pasin nogut na pasin les nogut tru, ye, na ol lain ol i tok ol i memba long sios bilong God ol i bin wokim wankain tu.\n\n12 Na em bikos ol i bin apim nem bilong ol, bikos ol i bin gat planti moni na ol samting, ye, bikos ol i givim pen long ol man i nogat moni, olsem ol i no givim kaikai long taim ol i hangre, pasim ol wantaim klos long taim ol i as nating, na paitim ol lain brata bilong ol long maus taim ol i bihainim Pasin daunim bel, ol i tok pilai long dispela samting em i holi, ol i tok nogat long spirit bilong profesi na revelesen, ol i kilim man, ol i strong long stil, ol i giaman, ol i stil, ol i wokim pasin pamuk, ol i kirapim planti tok pait, na ronawe i go long graun bilong Nifai, namel long ol lain bilong Leman—\n\n13 Na bikos long dispela traipela pasin nogut tru, na apim ol yet long strong bilong ol, God i bin lusim ol long strong bilong ol yet, olsem na ol i no kamap strong, tasol ol i bin paitim na kisim pen, na ronim long pes long ol lain bilong Leman, i go inap long ol i klostu lusim olgeta graun bilong ol.\n\n14 Tasol lukim, Moronaia i bin autim planti samting long ol pipol bikos long pasin nogut bilong ol, na tu Nifai wantaim Lihai, em ol pikinini man bilong Hilaman, ol i bin autim planti samting long ol pipol, ye, na ol i bin profesai long planti samting long ol long pasin nogut bilong ol, na wanem bai kamap long ol sapos ol i no tanim bel long sin bilong ol.\n\n15 Na em i kamap we ol i bin tanim bel, na sindaun bilong ol i stat long kamap gutpela taim ol i tanim bel.\n\n16 Long wanem, taim Moronaia i lukim olsem ol i tanim bel, em i bin traim long lidim ol i go long wanpela ples i go long narapela, na long wanpela siti i go long narapela siti, i go inap long ol i bin kisim bek wanpela hap long ol samting wantaim olgeta graun bilong ol.\n\n17 Na sikispela ten wan krismas long rul bilong ol jas i pinis olsem.\n\n18 Na em i kamap we long sikispela ten tu krismas long rul bilong ol jas, Moronaia i bin painim hat long kisim moa graun long ol lain bilong Leman.\n\n19 Olsem na ol lain bilong Nifai ol i bin lusim plen bilong ol long kisim bek hap graun bilong ol long han long ol lain bilong Leman, bikos ol lain bilong Leman i moa moa yet olsem, na em i bin hat long ol lain bilong Nifai long winim ol, na Moronaia i bin yusim olgeta ami bilong em, long lukautim dispela hap long graun ol i bin kisim bek.\n\n20 Na em i kamap we, bikos long traipela namba tru long ol lain bilong Leman, ol lain bilong Nifai i bin poret nogut tru, nogut ol lain bilong Leman bai winim ol, kalapim ol i go daun na kurungutim, kilim ol na bagarapim ol.\n\n21 Ye, ol i stat long tingim ol profesi bilong Alma na toktok bilong Mosaia, na ol i bin lukim olsem ol i wanpela pipol ol i bin kamapim bik het bilong ol, na olsem ol i bin kisim olsem samting nating long ol lo bilong God.\n\n22 Na olsem ol i bin senisim na kurugutim wantaim ol lek bilong ol lo bilong Mosaia, o dispela samting Bikpela i bin tokim em long givim long ol pipol, na ol i lukim olsem ol lo bilong ol i bin kamap nogut, na tu ol i kamap pasin nogut lain, na ol i kamap pasin nogut lain wankain olsem ol lain bilong Leman.\n\n23 Na bikos long pasin nogut bilong ol, sios i stat long paul isi isi i go olgeta, na ol i stat long bilip olsem spirit bilong profesi na spirit bilong revelesen i giaman, na jasmen bilong God i bin lukluk stret long ai bilong ol.\n\n24 Na ol i lukim olsem ol i skin dai, wankain olsem ol lain brata bilong ol, ol lain bilong Leman, na olsem Spirit bilong Bikpela i no moa lukautim ol, ye, em i bin lusim ol bikos Spirit bilong Bikpela i no inap i stap long doti tempel—\n\n25 Olsem na Bikpela i bin pinis long lukautim ol wantaim nambawan pawa tru bilong mirakel bilong em, long wanem, ol i bin pundaun long laip bilong ol man ol i no bilip, na pasin nogut tru, na ol i bin lukim olsem ol lain bilong Leman ol i moa moa yet long ol, na ol bai idai olgeta sapos ol i no holim pas long Bikpela God bilong ol.\n\n26 Long wanem, lukim, ol i bin lukim olsem strong bilong ol lain bilong Leman i wankain olsem strong bilong ol, tru tumas, wanwan man gat wankain strong. Olsem na ol i bin pundaun long dispela traipela sin tru, ye, olsem na ol i bin kamap skin dai, bikos i no planti krismas i go pas na ol i bin sin hariap tru.\n\n", "hel 5": "[center][font_size=26]Sapta 5[/font_size][/center]\n\n[i]Nifai wantaim Lihai i wok long autim toktok bilong God—Nem bilong ol i strongim ol long bihainim pasin long ol tumbuna papa bilong ol—Krais i kisim bek ol lain ol i tanim bel—Nifai wantaim Lihai i mekim planti lain long tanim bel, ol i bin kalabusim ol na paia i raunim ol—Wanpela klaut bilong tudak i karamapim tri handret pipol—Graun i guria, na wanpela nek i tokim ol man long tanim bel—Nifai na Lihai i toktok wantaim ol ensel, na paia i raunim planti pipol. Klostu 30 krismas bipo Krais.[/i]\n\n1 Na em i kamap we, lukim, Nifai i givim i kam antap jasmen-sia na makim wanpela man, nem bilong em Sisoram, long kisim ples bilong em insait long dispela krismas yet.\n\n2 Long wanem, bikos maus bilong ol pipol ol i bin makim lo na gavman bilong ol, na ol lain ol i bin makim ol nogut lain i moa yet long ol lain ol i bin makim ol gutpela, lain olsem na ol i bin redi long kisim bagarap, bikos long ol lo i kamap nogut.\n\n3 Ye, na i no dispela tasol, ol em wanpela lain pipol em ol i bin kamapim pasin bik het, olsem na lo na stretpela pasin i no moa bosim ol, tasol ol i bin asua long kisim bagarap.\n\n4 Na em i kamap we Nifai i bin les bikos long pasin nogut bilong ol, na em i bin lusim jasmen-sia long autim toktok bilong God wantaim brata bilong em Lihai i go inap long ol i idai.\n\n5 Long wanem, ol i bin tingim toktok long papa bilong ol, Hilaman i bin autim long ol. Na ol toktok em i bin autim i olsem:\n\n6 Lukim, ol pikinini man bilong mi, mi laikim olsem yupela mas ting ting long bihainim ol lo bilong God, na mi laikim olsem yupela mas autim ol dispela toktok long ol pipol. Lukim, mi bin givim long yupela ol nem bilong nambawan tumbuna papa bilong yumi em i bin kamaut long graun bilong Jerusalem, na mi bin wokim dispela olsem taim yu tingim nem bilong yupela, yupela bai tingim ol, na taim yupela tingim ol yupela bai tingim wok ol i bin wokim, na taim yupela tingim wok ol i bin wokim, yupela bai save olsem wok ol i bin autim, na tu raitim, olsem ol i gutpela.\n\n7 Olsem na, ol pikinini man bilong mi, mi laikim olsem yupela mas wokim dispela ol samting we i gutpela, olsem wankain bai ol i toktok na raitim long nem bilong yupela, olsem ol i bin toktok na raitim long nem bilong ol.\n\n8 Na nau ol pikinini man bilong mi, lukim, mi gat liklik moa long laikim long yupela, na dispela i olsem, yupela bai i no inap apim nem bilong yupela taim yupela i wokim ol dispela samting, tasol olsem yupela bai wokim ol dispela samting long bungim antap ol dispela samting bilong yupela long heven, ye, we i oltaim oltaim, na we i no inap bagarap, ye, olsem yupela bai kisim dispela presen i dia tumas, laip oltaim oltaim, we mipela bilip tru olsem ol tumbuna papa bilong yumi i bin kisim.\n\n9 O tingim, tingim, ol pikinini man bilong mi, long ol toktok bilong king Benjamin i bin autim long ol pipol bilong em, ye, tingim olsem nogat narapela we o rot we bai man ken kisim selvesen, tasol insait long atoning blut bilong Jisas Krais, em i bai kam, ye, tingim olsem em i kam long kisim bek graun.\n\n10 Na tu tingim ol toktok Amulek i bin autim long Sisrom, long siti bilong Amonaia, long wanem, Amulek i bin tok long em olsem, tru tumas Bikpela bai kam long kisim bek ol pipol bilong em, tasol em bai i no inap kisim bek ol long sin bilong ol, tasol long rausim sin bilong ol.\n\n11 Na Papa i bin givim pawa long em long baim bek ol long sin bilong ol bikos long tanim bel, olsem na em i bin salim ol ensel bilong em long autim nius long as bilong tanim bel, na dispela bai bringim ol pipol insait long pawa bilong Ridima long kisim selvesen long sol bilong ol.\n\n12 Na nau, ol pikinini man bilong mi, tingim, tingim olsem yupela mas sanap long Ridima, ston bilong mipela em i Krais, Pikinini man bilong God, olsem taim tewel i salim kam strongpela win tru bilong em, ye, ol spia bilong em wantaim raun win, ye, taim olgeta win na strongpela ais-ren tru i kam long yupela, em bai nogat pawa long winim yupela long pulim yupela go daun insait long baret bilong pen na hevi i nogat arere, bikos long ston em yupela i sanapim, em i ston tru tru, wanpela ston we ol man bai i no inap pundaun, sapos ol i sanap long em.\n\n13 Na em i kamap we Hilaman i bin lainim ol pikinini man bilong em wantaim ol dispela toktok, ye, em i bin lainim ol planti samting we em i no bin raitim, na planti samting we ol i bin raitim.\n\n14 Na ol i bin tingim toktok bilong em, olsem na ol i bin go het long bihainim ol lo bilong God, long lainim toktok bilong God namel long olgeta pipol bilong Nifai, na ol i statim long siti bilong Planti;\n\n15 Na long dispela hap i go long siti bilong Gid; na long siti bilong Gid i go long siti bilong Mulek;\n\n16 Na tru tumas, ol i bin go long wanpela siti i go long narapela, i go inap long ol i bin kamap pinis namel long olgeta pipol bilong Nifai i stap long graun long hap long saut, na long dispela hap i go long graun bilong Jarahemla, namel long ol lain bilong Leman.\n\n17 Na em i kamap we ol i bin autim toktok wantaim strongpela pawa, inap long ol i bin daunim planti lain bilong Nifai ol i bin bruk i go awe, olsem na ol i bin kam na konpesim sin bilong ol na baptais long tanim bel, na ol i bin go bek hariap tru long ol lain bilong Nifai long traim long stretim rong ol i bin wokim.\n\n18 Na em i kamap we Nifai wantaim Lihai ol i bin autim toktok long ol lain bilong Leman wantaim kain strongpela pawa tru na atoroti, bikos pawa na atoroti em i bin givim long ol olsem ol bai toktok, na tu ol i bin save wanem toktok ol i mas mekim—\n\n19 Olsem na ol i bin toktok na ol lain bilong Leman ol i bin kirap nogut tru long bilip long ol, olsem na eit tausen ol lain bilong Leman ol i stap long graun bilong Jarahemla na raunabaut i bin baptais long tanim bel, na strongim ol long lusim pasin nogut long ol kastam long tumbuna papa bilong ol.\n\n20 Na em i kamap we Nifai na Lihai i bin go het long graun bilong Nifai long dispela hap.\n\n21 Na em i kamap we ami long ol lain bilong Leman ol i bin kisim ol na kalabusim ol, ye, tru tumas, dispela haus kalabus yet we ol wokman bilong Limhai ol i bin kalabusim Amon wantaim ol brata bilong em.\n\n22 Na bihain long ol i kalabusim ol long planti de wantaim hangre, lukim, ol lain bilong Leman ol i bin kisim ol olsem ol bai kilim ol.\n\n23 Na em i kamap we samting kain olsem paia i bin raunim Nifai wantaim Lihai, tru tumas inap long ol i no putim han bilong ol long ol tupela, bikos ol i bin poret nogut paia bai kukim ol. Tasol, Nifai na Lihai paia i no bin kukim, ol na ol tupela i stap olsem ol i sanap namel tru long paia tasol paia i no bin kukim ol.\n\n24 Na taim ol tupela i lukim paia olsem pos raunim ol na i no kukim, tupela bin kisim strong.\n\n25 Long wanem, ol tupela i lukim olsem ol lain bilong Leman i no putim han long ol tupela o kam klostu long ol tupela, tasol ol i bin sanap olsem ol i kirap nogut tru na ol i nogat toktok.\n\n26 Na em i kamap we Nifai wantaim Lihai i bin go het na i stat long toktok wantaim ol olsem: Noken poret, bikos lukim, em God em i soim yupela long dispela gutpela samting tru, we yupela noken putim han long mi tupela long kilim mipela.\n\n27 Na lukim, bihain long ol tupela autim dispela toktok, graun i guria nogut tru, na ol banis bilong haus kalabus i guria olsem ol i klostu pundaun long graun, tasol lukim ol i no bin pundaun. Na lukim, ol lain ol i stap insait long kalabus i ol lain bilong Leman na ol lain bilong Nifai em ol i bin bruk i go nabaut.\n\n28 Na em i kamap we seid bilong klaut tudak i bin karamapim ol, na wanpela poret nogut tru na pasin isi i bin kamap long ol.\n\n29 Na em i kamap we wanpela nek i bin kam olsem long antap long klaut tudak, na tok olsem: Yupela tanim bel, yupela tanim bel, na noken traim long bagarapim ol wokman bilong mi, em mi salim ol i go long yupela long autim gutpela nius.\n\n30 Na em i kamap we taim ol i harim dispela nek, na luksave olsem em i no nek bilong klaut pairap, o nek bilong wanpela traipela nois tru, tasol lukim, em i wanpela liklik na bel isi nek, tru, olsem wanpela tok isi, na tru tumas em i bin sutim na go stret insait long ol sol—\n\n31 Na nek i liklik tru, tasol lukim, graun i guria nogut tru, na ol banis bilong haus kalabus i guria gen, olsem ol i bin klostu pundaun long graun, na lukim tudak klaut we i bin karamapim ol i no lusim ol—\n\n32 Na lukim nek i kam gen, olsem: Yupela tanim bel, yupela tanim bel, bikos kingdom long heven i kam klostu, na noken traim long bagarapim ol wokman bilong mi. Na em i kamap we graun i guria gen, na ol banis i bin guria.\n\n33 Na gen nek i kam nambatri taim, na autim ol gutpela toktok tru we nogat wanpela man ken tokaut, na ol banis i guria gen na graun i guria olsem em i laik klostu bruk long namel.\n\n34 Na em i kamap we ol lain bilong Leman i no inap ronawe bikos long seid bilong klaut tudak we i bin karamapim ol, ye, na tu ol i bin stap yet bikos poret i bin kamap long ol.\n\n35 Nau wanpela man namel long ol em i wan blut long ol lain bilong Nifai, em i bin memba long sios bilong God tasol bruk i go nabaut long ol.\n\n36 Na em i kamap we em i bin tanim raun, na lukim, em i bin lukluk insait long klaut tudak na lukim pes bilong Nifai na Lihai, na lukim, pes bilong ol tupela i lait nogut tru, olsem long pes bilong ol ensel. Na em i bin lukim olsem ol i putim ai bilong ol go antap long heven, na ol i wok long toktok na bikmaus long sampela man em ol i save long em.\n\n37 Na em i kamap we dispela man i bin singaut long ol pipol, olsem ol bai tanim na lukim. Na lukim, em i bin givim pawa long ol long tanim na lukluk, na ol i bin lukim pes bilong Nifai na Lihai.\n\n38 Na ol i askim dispela man: Lukim, wanem as tru long olgeta long dispela samting, na ol tupela man ol i bin toktok long husat?\n\n39 Nau nem bilong dispela man em Aminadab. Na Aminadab i tokim ol: Ol tupela i toktok long ol ensel bilong God.\n\n40 Na em i kamap we ol lain bilong Leman i askim em: Mipela bai mekim olsem wanem, long dispela seid bilong klaut tudak bai lusim mipela?\n\n41 Na Aminadab i bekim ol: Yupela mas tanim bel, na singaut long dispela nek, tru tumas i go inap long yupela mas bilip long Krais, em Alma, Amulek wantaim Sisrom ol i bin lainim long yupela, na klaut tudak bai lusim yupela, taim yupela i wokim dispela.\n\n42 Na em i kamap we olgeta i stat long singaut long nek bilong man em i bin mekim gaun guria, ye, ol i singaut i go inap long klaut bilong tudak i lusim ol.\n\n43 Na em i kamap we taim ol i lukluk raun, na lukim olsem klaut tudak i lusim ol, tasol, ol i lukim olsem paia olsem pos i raunim ol, ye, olgeta wanwan sol dispela paia olsem pos i bin raunim ol.\n\n44 Na Nifai wantaim Lihai i stap namel long ol, ye, ol tupela paia i bin raunim ol nabaut, ye, ol tupela i stap olsem long namel tru long paia lait, tasol ol tupela paia i no bin kukim ol o ol banis bilong haus kalabus i no bin paia, na ol i bin pulap wantaim amamas na dispela i no inap toktok long em na i gat olgeta glori.\n\n45 Na lukim, Holi Spirit bilong God i bin kam daun long heven, na go insait long bel bilong ol, na ol i bin pulap olsem wantaim paia, na ol i bin autim planti gutpela toktok tru.\n\n46 Na em i kamap we wanpela nek i bin kam long ol, ye, wanpela switpela nek tru, olsem wanpela tok isi na tok:\n\n47 Bel isi, bel isi bai i stap wantaim yupela, bikos long bilip bilong yupela, long Pikinini man bilong mi, em mi Lavim Tru, em bin i stap long taim graun bin sanap.\n\n48 Na nau, taim ol i harim dispela ol i putim ai bilong ol i go antap olsem long lukluk long hap we nek i bin kam, na lukim, ol i bin lukim ol heven opim, na ol ensel i bin kam daun long heven na minista long ol.\n\n49 Na klostu tri handret sol ol i bin lukim na harim ol dispela samting, na ol ensel i bin tokim ol olsem ol ken go aut tasol ol i noken kirap nogut o tubel.\n\n50 Na em i kamap we ol i bin go aut, na minista long ol pipol, na autim olgeta samting ol i bin harim na lukim, long olgeta hap long graun raunabaut, inap long klostu olgeta pipol bilong Leman i bilip long ol, bikos long bikpela namba tru long witnes ol i bin kisim.\n\n51 Na planti lain ol i bilip ol i bin lusim ol samting bilong pait bilong ol wantaim belhat bilong ol na kastam long tumbuna papa bilong ol.\n\n52 Na em i kamap we ol i bin givim bek ol graun bilong ol lain bilong Nifai.\n\n", "hel 6": "[center][font_size=26]Sapta 6[/font_size][/center]\n\n[i]Ol stretpela lain bilong Leman i autim toktok long ol nogut lain bilong Nifai—Sindaun long ol pipol bilong Nifai wantaim ol pipol bilong Leman i kamap gutpela tru long dispela taim bilong bel isi na planti—Lusifa, papa bilong sin, i tanim bel bilong ol pasin nogut lain na stil lain bilong Gadianton long wokim pasin kilim man na wokim pasin nogut. Ol stil lain i bosim gavman bilong ol lain bilong Nifai, klostu 29–23 krismas bipo Krais.[/i]\n\n1 Na em i kamap we olgeta long dispela samting i bin kamap taim sikispela ten tu krismas i pinis, na klostu olgeta pipol bilong Leman i kamap stretpela lain, inap long stretpela pasin bilong ol i winim stretpela pasin bilong ol pipol bilong Nifai, bikos ol i bin holim pas na strong long bilip bilong ol.\n\n2 Long wanem, lukim, planti pipol bilong Nifai ol i bin kamapim belhat bilong ol, ol i bin les long tanim bel na wokim ol kainkain pasin nogut, inap long ol i bin les long toktok bilong God wantaim olgeta toktok na profesi i bin kamap namel long ol.\n\n3 Tasol, ol pipol bilong sios i bin amamas nogut tru bikos ol lain bilong Leman ol i bin tanim bel, ye, bikos long sios bilong God i bin kirapim namel long ol. Na ol i bin poromanim namel long ol yet, na amamas namel long ol yet, na ol i bin amamas nogut tru.\n\n4 Na em i kamap we planti lain bilong Leman ol i bin kam daun long graun bilong Jarahemla, long autim long ol pipol long ol lain bilong Nifai olsem ol i bin tanim bel olsem wanem, na autim gutpela toktok long ol long bilip na tanim bel.\n\n5 Ye, na planti lain bilong Leman ol i bin autim toktok wantaim bikpela pawa tru na atoroti, inap long planti lain bilong Nifai ol i bin daunim bel trutru, na kamap ol pipol bilong God na Pikinini Sipsip wantaim pasin daunim bel.\n\n6 Na em i kamap we planti lain bilong Leman ol i bin go long graun long hap long not, na tu Nifai wantaim Lihai ol i bin go long graun long hap long not, long autim toktok long ol pipol. Na sikispela ten tri krismas i pinis olsem.\n\n7 Na lukim, bel isi i stap long olgeta graun, inap long ol lain bilong Nifai ol i bin go long wanem hap long graun ol i bin laikim, olsem namel long ol lain bilong Nifai o ol lain bilong Leman.\n\n8 Na em i kamap we ol lain bilong Leman tu ol i bin go long wanem hap ol i bin laikim, olsem namel long ol lain bilong Leman o ol lain bilong Nifai, olsem na, ol i bin wokim olgeta samting fri namel long ol yet, long baim na long salim, na long kisim moa, olsem long laik bilong ol.\n\n9 Na em i kamap we ol i kamap ol pipol bilong planti moni tru na ol samting, ol lain bilong Leman wantaim ol lain bilong Nifai, na ol i bin gat planti gol tru, silva na olgeta kainkain ain ol i diatumas, long graun long hap long saut na long graun long hap long not.\n\n10 Nau graun long hap long saut ol i bin kolim Lihai, na graun long hap long not ol i bin kolim Mulek, wan nem long pikinini man bilong Sedekaia, long wanem, Bikpela i bin bringim Mulek kam long graun long hap long not, na Lihai long graun long hap long saut.\n\n11 Na lukim, olgeta kainkain gol, silva na ol ston ain ol i diatumas i stap long dispela tupela graun, na tu kainkain ol save man ol i stap, ol i bin wokim olgeta kainkain ston ain long kamap gutpela tru, na ol i bin kamap dispelaman olsem.\n\n12 Na ol i bin planim planti rais nabaut, long hap long not na long hap long saut, na sindaun bilong ol i kamap gutpela tru, long hap long not na long hap long saut. Na ol i bin kamap planti na strong long olgeta samting long graun. Na ol i bin lukautim planti sipsip na bulmakau, ye, planti patpela animal.\n\n13 Lukim, ol meri bilong ol i bin wok long tan-tanim rop, na wokim olgeta kainkain klos, olsem gutpela klos tru na ol kainkain klos, long pasim as nating bilong ol. Na sikispela ten foa krismas i pinis olsem.\n\n14 Na tu ol i bin kisim bikpela amamas tru na bel isi long sikispela ten faiv krismas, ye, planti toktok bilong God i bin autim wantaim planti profesi long wanem bai kam. Na sikispela ten faiv krismas i pinis olsem.\n\n15 Na em i kamap we long sikispela ten sikis krismas long rul bilong ol jas, lukim, nogat wanpela man i bin save husat i bin kilim Sisoram taim em i sindaun long jasmen-sia. Na em i kamap we, pikinini man bilong em ol pipol ol i bin makim em long kisim ples bilong em ol i bin kilim em idai tu, insait long wankain krismas. Na sikispela ten sikis krismas i pinis olsem.\n\n16 Na long i stat long sikispela ten seven krismas, ol pipol i stat long wokim pasin nogut tru gen.\n\n17 Long wanem, lukim, Bikpela i bin blesim ol longpela taim wantaim ol gutpela samting bilong graun we bel bilong ol i no bin tanim long belhat, long pait o kapsaitim blut, olsem na, ol i stat long putim bel bilong ol long ol moni na ol samting, ye, ol i stat long painim moa moni na ol samting olsem ol bai apim ol yet long kamap man bilong planti moni, olsem na, ol i stat long kilim man long hait, na long stil na strong long stil, olsem ol bai kisim moa moni na ol samting.\n\n18 Na nau lukim, wanpela lain em Kiskumen wantaim Gadianton kirapim ol i bin save kilim man na pait long stil. Na nau em i kamap we planti lain bilong Gadianton i stap namel long ol pipol bilong Nifai. Tasol lukim, moa moa yet long ol i stap namel long hap we planti nogut lain bilong Leman i stap. Na ol i bin kolim ol ol stilman na ol man bilong kilim man bilong Gadianton.\n\n19 Na em ol lain tasol ol i bin kilim het jas Sisoram wantaim pikinini man bilong em, taim ol i sindaun i stap long jasmen-sia, na lukim, ol i no bin painim ol.\n\n20 Na nau, em i kamap we taim ol lain bilong Leman i painim olsem ol stilman i stap namel long ol, ol i sore nogut tru, na yusim olgeta samting long pawa bilong ol long bagarapim olgeta long pes bilong graun.\n\n21 Tasol lukim, Satan i bin tanim bel klostu long olgeta pipol bilong Nifai, olsem na ol i bin bung wantaim dispela ol lain bilong stil, na wokim promis na tok tru antap wantaim ol, olsem ol bai banisim na lukautim ol yet long taim bilong traim, olsem na ol bai i no inap kisim pen bikos long pasin bilong kilim man, pasin strong long stil na stil pasin bilong ol.\n\n22 Na em i kamap we ol i bin gat mak bilong ol, ye, tokhait mak bilong ol na tokhait toktok bilong ol, yet na ol i bin wokim dispela olsem, ol bai luksave long wanpela brata em i bin wokim promis, olsem wanem pasin nogut brata bilong em bai wokim, brata bilong em o ol lain ol i bin wokim promis long kamap wanlain bai ol i no inap givim pen long em.\n\n23 Na olsem ol bai kilim man, strong long stil, stil, na wokim pasin nogut wantaim olgeta kainkain pasin nogut, i no stret long ol lo long kantri na God bilong ol.\n\n24 Na man em i memba long ol bai tokaut long ol pipol long pasin nogut na pasin les nogut tru bilong ol, ol bai kotim em long ol lo long pasin nogut bilong ol, Gadianton wantaim Kiskumen ol i bin givim, na em i no long ol lo bilong kantri.\n\n25 Nau lukim, em ol dispela tok hait, tok tru antap na promis we Alma i bin tambuim pikinini man bilong em long bihainim, nogut dispela samting nogut bai pulim planti pipol i go daun long bagarap.\n\n26 Nau lukim, Gadianton i no kisim dispela tokhait, tok tru antap na promis long ol rekot ol i bin givim long Hilaman, tasol lukim, dispela man yet em i bin sutim bel bilong nambawan papa na mama bilong mipela long kaikai prut Bikpela i bin tambuim, em tasol em i bin givim ol long bel bilong Gadianton.\n\n27 Ye, dispela man yet em i bin pasim tok wantaim Kein olsem, sapos em i kilim brata bilong em Abel, ol pipol long graun bai ol i no inap save long em. Na em i bin pasim tok wantaim Kein na ol lain ol i bin bihainim em long dispela taim i go het.\n\n28 Na tu dispela man yet i bin putim long bel bilong ol pipol long wokim wanpela longpela taua olsem ol bai go antap long heven. Na dispela man yet i bin paulim ol pipol ol i bin kam long dispela graun long dispela taua, na em i bin wokim ol wok bilong tudak na pasin les nogut tru long olgeta pes long graun, i go inap long em i bin pulim ol pipol i go daun olgeta long kisim bagarap, na long oltaim oltaim hel.\n\n29 Ye, dispela man yet em i bin putim long bel bilong Gadianton long wok yet long wokim wok bilong tudak, wantaim pasin tokhait long kilim man, na em i bin bringim ol dispela pasin nogut kam long i stat long man i kamap inap long nau taim.\n\n30 Na lukim, em dispela man em i papa bilong olgeta sin. Na lukim, em i save wok yet long wokim wok tudak wantaim pasin tokhait long kilim man, na save salem i go daun, pasim tok bilong ol, tok tru antap, promis wantaim pasim tok bilong pasin nogut tru bilong ol i go long wanpela jeneresen i go long narapela, olsem em bai winim bel bilong ol lain pikinini bilong ol man.\n\n31 Na nau lukim, em i bin winim bel bilong ol lain bilong Nifai, ye, olsem na ol i kamap nogut lain tru, ye, klostu olgeta pipol bilong Nifai ol i paul long stretpela pasin, na kurungutim wantaim lek bilong ol lo bilong God, na bihainim laik bilong ol, na wokim god-giaman bilong ol yet long gol na silva bilong ol.\n\n32 Na em i kamap we i no planti krismas i go pas na olgeta long ol dispela pasin nogut i bin kamap long ol, inap long ol pasin nogut i kamap bikpela tru insait long sikispela ten seven krismas long rul bilong ol jas long ol pipol bilong Nifai.\n\n33 Na pasin nogut bilong ol i kamap bikpela tru insait long sikispela ten eit krismas tu, na mekim ol stretpela lain sore na krai nogut tru.\n\n34 Olsem na, yumi lukim olsem bilip bilong ol lain bilong Nifai i stat long paul isi isi i go olgeta, na ol pasin nogut wantaim pasin les nogut tru bilong ol i kamap bikpela, tasol ol lain bilong Leman i stat long kamap bikpela save tru long God bilong ol, ye, ol i stat long bihainim ol liklik lo na ol lo, na long wokabaut long tok tru wantaim stretpela pasin long ai bilong em.\n\n35 Olsem na yumi lukim olsem Spirit bilong Bikpela i stat long lusim ol lain bilong Nifai, bikos long pasin nogut bilong ol na bikos ol i bin kamapim pasin belhat bilong ol.\n\n36 Olsem na yumi lukim olsem Bikpela i stat long kapsaitim Spirit bilong em long ol lain bilong Leman, bikos long pasin isi na laik bilong ol long bilip long toktok bilong em.\n\n37 Na em i kamap we ol lain bilong Leman i bin painim ol stil lain bilong Gadianton, na ol i bin autim toktok bilong God namel long hap we planti lain nogut i stap wantaim ol, inap long ol i bin bagarapim olgeta stil lain i stap namel long ol lain bilong Leman.\n\n38 Na em i kamap we long narapela han, olsem ol lain bilong Nifai ol i bin strongim na halivim ol pasin nogut lain, na ol i stap wantaim lain nogut namel long ol yet, i go inap long ol nogut lain i bin karamapim olgeta graun bilong ol lain bilong Nifai, na sutim bel bilong ol stretpela lain i go inap long ol i kam daun long bilip long pasin nogut bilong ol na kisim ol samting ol i bin stilim, na bung wantaim ol long wokim pasin kilim man na kainkain pasin nogut long hait.\n\n39 Na ol i bin kisim pawa long ronim gavman ol yet olsem, inap long ol i bin kurugutim wantaim lek bilong ol, paitim, brukim na tanim baksait bilong ol long man nogat moni, malumalum lain, na pasin daunim bel lain ol i bin bihainim God.\n\n40 Olsem na yumi lukim olsem ol i stap long nogut laip tru, na redi long kisim bagarap oltaim oltaim.\n\n41 Na em i kamap we sikispela ten eit krismas long rul bilong ol jas long ol pipol bilong Nifai i pinis olsem.\n\n", "hel 7": "Profesi bilong Nifai, Pikinini man bilong Hilaman—God i poretim ol pipol bilong Nifai olsem em bai visitim ol wantaim belhat, long bagarapim olgeta sapos ol i no tanim bel long pasin nogut bilong ol. God i paitim ol pipol bilong Nifai wantaim kainkain sik, ol i tanim bel na tanim long em. Samuel, wanpela long ol lain bilong Leman i profesai long ol lain bilong Nifai.\n\nI gat long sapta 7 i go long sapta 16.\n\n[center][font_size=26]Sapta 7[/font_size][/center]\n\n[i]Ol pipol long hap long not ol i les long Nifai na em i go bek gen long Jarahemla—Em i beten long taua long gaden bilong em, na bihain singautim ol pipol long tanim bel o idai. Klostu 23–21 krismas bipo Krais.[/i]\n\n1 Lukim, nau em i kamap we long sikispela ten nain krismas long rul bilong ol jas long ol pipol long ol lain bilong Nifai, olsem Nifai, pikinini man bilong Hilaman i bin kam bek long graun bilong Jarahemla long graun long hap long not.\n\n2 Long wanem, em i bin go aut namel long ol pipol ol i stap long graun long hap long not, na autim toktok bilong God long ol, na profesai planti samting long ol;\n\n3 Na ol i bin les long harim olgeta toktok bilong em, olsem na em i bin painim hat long i stap namel long ol, na em i go bek gen long graun we ol i bin karim em long en.\n\n4 Na taim em i lukim ol pipol i stap long wanpela nogut laip tru, na dispela ol stil lain bilong Gadianton ol i bin kisim ol jasmen-sia—na ol i bin giaman long kisim pawa na atoroti bilong graun, na putim ol lo bilong God long sait, na ol i no wokim wanpela gutpela samting long ai bilong em, tasol wokim pasin nogut long lain pikinini bilong ol man;\n\n5 Na kotim ol stretpela lain bikos long stretpela pasin bilong ol, na ol i no mekim save long ol lain ol i rong na wokim pasin nogut tasol larim ol i go bikos long moni bilong ol, na tu kisim opis long het bilong gavman, long bosim long laik bilong ol, olsem ol bai kisim moa samting na glori bilong graun, na tu, olsem em bai isi tru long ol long wokim pasin pamuk, na stil, kilim man na wokim ol samting long laik bilong ol—\n\n6 Nau i no planti krismas i go pas, na dispela traipela pasin nogut tru i bin kamap long ol lain bilong Nifai, na taim Nifai i lukim dispela, bel bilong em i pulap wantaim sore insait long bros bilong em, na em i bin singaut insait long sol bilong em wantaim pen olsem:\n\n7 O, olsem inap mi bin i stap long dispela de, taim tumbuna papa Nifai i bin kamaut nambawan taim long graun bilong Jerusalem, olsem mi bai amamas long i stap wantaim em long graun bilong promis, we ol pipol bilong em i bin isi long harim toktok, strong long bihainim ol lo bilong God, isi long wokim pasin nogut, na kwik long harim ol toktok bilong Bikpela—\n\n8 Ye, sapos mi bin i stap long dispela de, sol bilong mi bai amamas long stretpela pasin wantaim lain brata bilong mi.\n\n9 Tasol lukim, God i bin makim olsem dispela i ol de bilong mi, na olsem sol bilong mi bai kisim sore bikos long dispela pasin nogut bilong ol lain brata bilong mi.\n\n10 Na lukim, nau em i kamap we Nifai i bin i stap long taua, insait long gaden bilong Nifai, klostu long haiwe i go long nambawan maket, insait long siti bilong Jarahemla, we em i bin beten, olsem na, Nifai i bin nil daun em yet long taua insait long gaden bilong em, na dispela taua tu i klostu long dua long gaden, i lidim i go long haiwe.\n\n11 Na em i kamap we sampela man ol i bin abrusim gaden bilong Nifai na lukim em, taim em i kapsaitim sol bilong em long God antap long taua, na ol i ron i go na tokim ol pipol wanem ol i bin lukim, na planti ol pipol ol i bin kam na bung yet olsem ol bai save, bilong wanem Nifai i bin sore nogut tru long pasin nogut bilong ol pipol.\n\n12 Na nau, taim Nifai i kirap em i bin lukim planti planti ol pipol tru ol i bin bung wantaim.\n\n13 Na em i kamap we em i opim maus bilong em na askim ol: Lukim, bilong wanem, yupela i bung wantaim? Olsem mi bai autim long yupela ol pasin nogut bilong yupela?\n\n14 Ye, bikos mi go antap long taua bilong mi, olsem mi bai kapsaitim sol bilong mi go long God bilong mi, bikos long traipela sore tru long bel bilong mi, bikos long pasin nogut bilong yupela!\n\n15 Na bikos long sore na krai bilong mi, yupela i bung wantaim, na kirap nogut, ye, na yupela gat nid long kirap nogut, ye, yupela mas kirap nogut bikos yupela i larim tewel long winim tru bel bilong yupela.\n\n16 Ye, bilong wanem, yupela i bihainim gris bilong man em i traim long tromoi sol bilong yupela i go daun long oltaim oltaim pen na bagarap i nogat arere?\n\n17 O yupela tanim bel, yupela tanim bel! Bilong wanem, yupela bai i dai? Yupela tanim, yupela tanim i go long Bikpela God bilong yupela. Bilong wanem, em i bin lusim yupela?\n\n18 Em bikos yupela i kamapim belhat bilong yupela, ye, yupela i les long harim nek long gutpela man bilong lukautim sipsip, ye, yupela i asua long em olsem na em i belhat wantaim yupela.\n\n19 Na lukim, em bai tromoi nabaut yupela long kamap mit bilong ol dok na ol wail animal, long ples bilong bungim yupela, sapos yupela i no tanim bel.\n\n20 O, bilong wanem, yupela i lus tingting long God bilong yupela long dispela de stret em i bin seivim yupela?\n\n21 Tasol lukim, em long kisim ol samting bilong graun, long ol man long apim nem bilong yupela, ye, na olsem yupela bai kisim gol na silva. Na yupela i putim bel bilong yupela long ol moni na ol samting nating long dispela graun, na yupela i kamap ol man bilong kilim ol man, ol man bilong strong long stil, stil nating, giaman nating long bagarapim poroman bilong yupela, na wokim olgeta kainkain pasin nogut, long kisim ol dispela samting.\n\n22 Na bikos long dispela, bagarap bai kam long yupela sapos yupela i no tanim bel. Long wanem, sapos yupela i no tanim bel, lukim, dispela bikpela siti tru wantaim olgeta bikpela bikpela siti raunabaut, long olgeta graun bilong mipela bai ol i rausim long han bilong yupela, olsem yupela bai nogat ples long i stap insait long ol, long wanem lukim, Bikpela bai i no inap givim strong long yupela, olsem em i bin wokim bipo, long sanap long pait wantaim birua bilong yupela.\n\n23 Long wanem, lukim, Bikpela i tok olsem: Mi bai i no inap soim long ol pasin nogut lain strong bilong mi, tasol long ol lain ol i tanim bel long sin bilong ol na harim ol toktok bilong mi. Nau olsem na, mi laikim yupela mas lukim, ol lain brata bilong mi, olsem na em bai moabeta long ol lain bilong Leman na long yupela, sapos yupela i no tanim bel.\n\n24 Long wanem, lukim, stretpela pasin long ol lain bilong Leman i winim yupela, long wanem, ol i no sin long dispela traipela save tru yupela bin kisim, olsem na, God bai marimari long ol, ye, em bai mekim de bilong ol long kamap longpela na mekim lain pikinini bilong ol long kamap planti, inap long taim God bai bagarapim yupela olgeta sapos yupela i no tanim bel.\n\n25 Ye, bagarap bai kamap long yupela bikos long dispela traipela pasin les nogut tru i bin kamap namel long yupela, na yupela i bung wantaim yupela yet long bungim em, ye, long dispela ol tokhait lain em Gadianton i bin kirapim!\n\n26 Ye, bagarap bai kamap long yupela bikos long dispela hambak pasin, we yupela i larim long go insait long bel bilong yupela, na apim yupela long abrusim dispela samting i gutpela bikos long traipela moni na ol samting bilong yupela!\n\n27 Ye, bagarap bai kamap long yupela bikos long pasin nogut na pasin les nogut tru bilong yupela!\n\n28 Na yupela bai idai sapos yupela i no tanim bel, ye, tru tumas, graun bilong yupela bai ol i rausim long han bilong yupela, na yupela bai bagarap olgeta long pes long graun.\n\n29 Lukim nau, mi no autim long save bilong mi olsem ol dispela samting bai kamap, bikos mi no save long ol dispela samting, tasol lukim, mi save olsem ol dispela samting i tru, bikos God Bikpela i bin soim long mi, olsem na, mi tokaut olsem ol bai kamap tru.\n\n", "hel 8": "[center][font_size=26]Sapta 8[/font_size][/center]\n\n[i]Ol nogut jas i traim long sikrapim ol pipol long belhat long Nifai—Abraham, Moses, Jinos, Jinok, Esaias, Aisaia, Jeremaia, Lihai wantaim Nifai, olgeta i bin tokaut long Krais—Holi Spirit i kirapim bel bilong Nifai long tok save olsem het jas ol i bin kilim idai. Klostu 23–21 krismas bipo Krais.[/i]\n\n1 Na nau em i kamap we bihain long Nifai i bin autim ol dispela toktok, lukim, sampela man em ol jas i stap namel long ol, ol tu ol i memba long ol tokhait lain bilong Gadianton, na ol i bin belhat long em, na singaut long ol pipol olsem: Bilong wanem, yupela i no kisim dispela man i kam, inap long em bai kisim kot olsem long rong bilong em?\n\n2 Bilong wanem yupela i lukluk long dispela man, na harim long em ol tok nogut long dispela pipol na long ol lo bilong mipela?\n\n3 Long wanem, lukim, Nifai i bin autim long ol long ol lo nogut tru bilong ol, ye, Nifai i bin tokaut long ol planti samting na em i no inap raitim, na i no gat wanpela samting em i bin autim i birua long ol lo bilong God.\n\n4 Na dispela ol jas i bin belhat wantaim em bikos em i bin tok stret long tokhait wok bilong tudak bilong ol, tasol, ol i no traim long kisim em, bikos ol i bin poret long ol pipol nogut ol bai singaut na birua wantaim ol.\n\n5 Olsem na ol i bin singaut long ol pipol olsem: Bilong wanem yupela i larim dispela man long tok nogut long mipela? Long wanem, lukim, em i kotim olgeta long ol dispela pipol, inap long bagarapim ol, ye, na tu olsem ol dispela bikpela bikpela siti bilong mipela bai ol i rausim long han bilong mipela, olsem na mipela bai nogat ples long stap insait long ol.\n\n6 Na nau mipela save olsem dispela bai i no inap kamap long mipela, bikos lukim, mipela i gat moa strong, na ol siti bilong mipela i strong nogut tru, olsem na ol birua bilong mipela bai ol i no inap winim mipela.\n\n7 Na em i kamap we ol i bin tanim bel bilong ol pipol na belhat wantaim Nifai olsem, na kirapim tok pait namel long ol, long wanem, sampela lain ol i stap namel long ol bin singaut olsem: Larim dispela man i stap, bikos em i wanpela gutpela man, na dispela ol samting em i bin tokaut bai kamap tru stret, sapos yumi i no tanim bel.\n\n8 Ye, lukim, olgeta jasmen em i tokaut long mipela bai kamap long mipela, bikos mipela save olsem em i tokaut stret long mipela long ol pasin nogut bilong mipela. Na lukim, ol pasin nogut bilong mipela i planti, na em i save long olgeta samting bai kamap long mipela wankain olsem em i save long ol pasin nogut bilong mipela.\n\n9 Ye, na lukim, sapos em i no wanpela profet, em bai i no inap tokaut long ol dispela samting.\n\n10 Na em i kamap we ol pipol ol i bin traim long bagarapim Nifai, ol i bin poret bikos long dispela, inap long ol i no putim han bilong ol long kisim em, olsem na em i stat gen long toktok long ol, bikos sampela pipol ol i bin bilip long ol toktok bilong em, tasol long ol sampela hap lain bilong ol pipol ol i bin poret.\n\n11 Olsem na halivim bilong ol pipol ol i bin mekim em long toktok moa long ol olsem: Lukim, ol lain brata bilong mi, yupela i no ritim olsem God i bin givim pawa long wanpela man, tru tumas Moses, long paitim ol wara bilong Retsi, na i bin bruk long namel stret, na ol hauslain bilong Israel, em ol tumbuna papa bilong mipela ol i bin wokabaut insait long em long drai graun, na ol wara i bin pasim ol ami long ol lain bilong Isip na daunim ol?\n\n12 Na nau lukim, sapos God ken givim dispela man kain pawa, lukim, bilong wanem yupela i tok pait namel long yupela yet, na tok olsem em i no givim mi pawa olsem mi bai save long ol jasmen em bai kam long yupela, sapos yupela i no tanim bel?\n\n13 Tasol lukim, yupela i no tok nogat long ol toktok bilong mi, tasol yupela i tok nogat tu long olgeta toktok ol tumbuna papa bilong mipela wantaim dispela man, Moses, em i bin gat kain bikpela pawa tru i bin autim, ye, ol toktok em i bin autim olsem Mesaia bai kam.\n\n14 Ye, em i no bin tokaut olsem Pikinini man bilong God bai kam? Na wankain olsem em i bin apim snek em i bin wokim wantaim ain brons insait long ples we nogat man i stap, olsem na pikinini man bilong God em bai kam na ol bai apim em go antap.\n\n15 Na wankain olsem planti lain bilong Israel ol i bin lukluk antap long dispela snek long i stap laip, planti pipol ol bai lukluk antap long Pikinini man bilong God wantaim bilip na spirit bilong sore bai ol i stap laip, tru tumas, long dispela laip we i oltaim oltaim.\n\n16 Na nau lukim, i no Moses tasol em i bin tokaut long ol dispela samting, tasol olgeta holi profet long ol de bilong em i go inap long ol de bilong Abraham ol i bin tokaut tu.\n\n17 Ye, na lukim, Abraham i bin lukim olsem em bai kam, na bel bilong em i bin pulap gut long amamas.\n\n18 Ye, na lukim, mi tokim yupela, olsem i no Abraham tasol i bin lukim ol dispela samting, tasol planti profet bipo long ol de bilong Abraham ol i bin makim long oda bilong God, ye, tru tumas long oda bilong Pikinini man bilong em, na dispela i olsem, em bai soim long ol pipol planti tausen krismas bipo long em bai kam, olsem ridimsen bai kam long ol tu.\n\n19 Na nau, mi laikim olsem yupela bai save, tru tumas olsem long taim long ol de bilong Abraham i kam nau, planti profet ol i bin tokaut long ol dispela samting, ye, lukim, profet Jinos i bin tokaut long ples klia, na em ol i bin kilim em i idai bikos long dispela.\n\n20 Na lukim, Jinok, Esaias, Aisaia wantaim Jeremaia (wankain Jeremaia em i bin tokaut long bagarap bilong Jerusalem), na nau yumi save olsem Jerusalem i bin bagarap pinis olsem long ol toktok bilong Jeremaia. Olsem na, bilong wanem Pikinini man bilong God bai i no inap kam olsem long profesi bilong em?\n\n21 Na nau inap yupela bai tok pait long bagarap bilong Jerusalem? Inap yupela bai tok olsem ol pikinini man bilong Sedekaia ol i no bin kilim ol idai, olgeta ol i bin kilim ol tasol Mulek tasol i bin stap laip? Ye, na yupela i no bilip olsem ol pikinini man bilong Mulek i stap wantaim mipela, na ol i bin ronim ol kamaut long graun bilong Jerusalem? Tasol lukim, i no dispela tasol—\n\n22 Papa bilong mipela Lihai ol i bin ronim em kamaut long Jerusalem bikos em i bin tokaut long ol dispela samting. Nifai tu i bin tokaut long ol dispela samting wantaim klostu olgeta tumbuna papa bilong mipela i kam daun inap long nau taim, ye, ol i bin tokaut olsem Krais bai kam, na lukluk go het long em, na ol i bin amamas long em long kam long de bilong em.\n\n23 Na lukim, em i God, na em i stap wantaim ol, na em i bin soim em yet long ol, inap long em i bin ridimim ol, na ol i bin givim glori long em bikos long wanem bai kam bihain.\n\n24 Na nau, yupela i save pinis long ol dispela samting na i no inap tok nogat long ol, tasol yupela bai sin sapos yupela i giaman, bikos yupela i bin tok nogat long olgeta long dispela samting, bihain long yupela i bin kisim planti witnes, ye, tru tumas, yupela i bin kisim olgeta samting, long heven wantaim long graun, long tokaut olsem ol samting i tru.\n\n25 Tasol lukim, yupela i les long tok tru, na les long harim tok long holi God bilong yupela, na olsem long dispela taim, yupela inap long bungim ol naispela naispela samting long heven we bai i no inap bagarap na ol samting i doti i no inap kam insait, ye, tasol yupela bungim ol bikpela bel hevi long dei bilong jasmen.\n\n26 Ye, tru tumas, yupela i redi long dispela taim, bikos long pasin kilim narapela man, pasin pamuk wantaim pasin nogut bilong yupela long taim long bagarap oltaim oltaim, ye, em bai klostu kam long yupela sapos yupela i no tanim bel.\n\n27 Ye, lukim, em i kam nau long dua bilong yupela, ye, yupela go long jasmen-sia, na painim, na lukim, jas bilong yupela ol i bin kilim idai, na em i silip i stap antap long blut bilong em yet, na brata bilong em em i bin traim long kisim jasmen-sia i bin kilim em.\n\n28 Na lukim, ol tupela ol i memba long ol lain bilong tokhait bilong yupela, papa bilong dispela ol lain em i Gadianton wantaim tewel em i traim long bagarapim sol bilong ol man.\n\n", "hel 9": "[center][font_size=26]Sapta 9[/font_size][/center]\n\n[i]Ol man bilong karim toktok ol i painim het jas idai i stap long jasmen-sia—Ol i bin kalabusim na bihain rausim—Spirit i bin soim Nifai long save olsem Siantum i bin kilim het jas—Sampela pipol i bilip olsem Nifai i profet. Klostu 23–21 krismas bipo Krais.[/i]\n\n1 Lukim, nau em i kamap we taim Nifai i autim ol dispela toktok, sampela man ol i stap namel long ol i ron i go long jasmen-sia, ye, olsem faipela man ol i bin go, na ol i bin tok namel long ol yet, taim ol i go olsem:\n\n2 Lukim, nau yumi bai save tru sapos dispela man i wanpela profet, na God i bin tokim em long profesai long kain gutpela ol samting tru long mipela. Lukim, mipela i no bilip olsem God i bin tokim em, ye, mipela i no bilip olsem em i wanpela profet, tasol, sapos dispela samting em i bin tokaut long het jas i tru, olsem em idai, mipela bai bilip olsem long ol narapela toktok em i bin autim i tru.\n\n3 Na em i kamap we ol i bin ron wantaim olgeta strong bilong ol, na kam long jasmen-sia, na lukim, het jas i pundaun long graun, na silip idai long blut bilong em.\n\n4 Na nau lukim, ol i bin kirap nogut tru taim ol i lukim dispela, inap long ol i bin pundaun long graun, bikos ol i no bilip long ol toktok Nifai i bin tokaut long het jas.\n\n5 Tasol nau, ol i bilip taim ol i lukim, na poret i bin kamap long ol nogut olgeta jasmen Nifai i bin toktok bai kamap long ol pipol, olsem na ol i guria, na pundaun long graun.\n\n6 Nau long taim stret ol i kilim jas—em brata bilong em i bin hait na pasim em yet wantaim wanpela kain kolos na sutim em i dai, na em i ronawe, na ol wokman ol i ron i go na tokim ol pipol, na singaut namel long ol pipol olsem ol i kilim idai jas.\n\n7 Na lukim ol pipol ol i bin bung wantaim long ples bilong jasmen-sia—na lukim, ol i kirap nogut long lukim dispela faipela man ol i bin pundaun long graun.\n\n8 Na nau lukim, dispela pipol ol i no bin save wanpela samting long planti lain ol i bin bung wantaim long gaden bilong Nifai, olsem na ol i bin tok tok namel long ol yet olsem: Ol dispela man tasol ol i bin kilim jas, na God i bin paitim ol olsem ol bai i no inap ronawe long mipela.\n\n9 Na em i kamap we ol pipol i bin kisim ol, na pasim ol na tromoim ol i go insait long kalabus. Na ol i bin salim tok save i go long olgeta hap long graun olsem ol i bin kilim idai jas, na olsem, ol man ol i bin kilim em ol i bin kisim ol na tromoi ol i go insait long kalabus.\n\n10 Na em i kamap we, ol pipol ol i bin bung wantaim long tumora long krai na long tambu long kaikai, long taim long planim dispela nambawan het jas ol i bin kilim em idai.\n\n11 Olsem na ol jas ol i bin i stap long gaden bilong Nifai, na harim ol toktok bilong em, ol i bin bung wantaim tu long taim long planim jas.\n\n12 Na em i kamap we ol i bin askim namel long ol pipol, olsem: Ol faipela man ol i bin salim ol long painim het jas sapos em idai o em i stap we? Na ol pipol i bekim ol na tok: Mipela i no save long dispela faipela man em yupela tok yupela i bin salim, tasol, mipela i bin kalabusim faipela man em ol man bilong kilim man.\n\n13 Na em i kamap we ol jas ol i bin laikim olsem ol bai bringim ol i kam, na ol i bin kisim ol i kam, na lukim em faipela man ol i bin salim, ol i kam, na lukim ol jas i bin askim ol long save long wanem samting i bin kamap, na ol i bin tokim ol long olgeta samting i bin kamap, olsem:\n\n14 Mipela i bin ron na kam long ples bilong jasmen-sia, na taim mipela lukim olgeta samting olsem Nifai i bin tokaut, mipela i kirap nogut na mipela i bin pundaun long graun, na bihain long mipela i kamap orait gen long kirap nogut, lukim, ol pipol i bin kalabusim mipela.\n\n15 Nau, mipela i no save husat i bin kilim dispela man, na mipela i save long dispela tasol, mipela i bin ron na kam olsem yupela i bin laikim, na lukim em idai i stap, olsem Nifai i bin tok.\n\n16 Na nau em i kamap we ol jas i bin tok klia long ol samting long ol pipol, na singaut wantaim belhat long Nifai, olsem: Lukim, mipela save olsem dispela Nifai mas wan bel wantaim wanpela man long kilim jas, na em i bin tokaut long mipela long bihain, olsem em bai winim bel bilong mipela long kam insait long lotu bilong em, olsem em bai apim em yet long kamap wanpela bikpela man, God i bin makim, na wanpela profet.\n\n17 Na nau lukim, mipela bai painim dispela man, na em bai konpesim rong bilong em na soim long mipela husat man tru em i kilim dispela jas.\n\n18 Na em i kamap we ol faipela man ol i bin kamap fri long de long planim jas. Tasol, ol faipela man ol i bin tok tok strong long ol toktok bilong ol jas ol i bin belhat long Nifai, na wanwan man long ol faipela man ol i bin tok pait wantaim ol jas na ol i bin daunim ol.\n\n19 Tasol, ol jas i bin givim oda na ol pipol ol i bin kisim Nifai, pasim em na karim em i kam long ai bilong ol pipol, na ol i stat long askim em long planti we olsem ol bai krosim em, inap long ol bai kotim em long idai—\n\n20 Na ol i bin askim em olsem: Yu bin poromanim wanpela man, em i bin wokim dispela pasin kilim man? Nau tokim mipela, na tok stret long rong bilong yu, na ol i bin tok: Lukim dispela moni, na tu mipela bai i no inap kilim yu sapos yu tokim mipela, na tok stret long pasim tok yu bin mekim wantaim dispela man.\n\n21 Tasol Nifai i bin tokim ol: O yupela hambak lain, yupela bel bilong yupela i doti, yupela ai pas lain, na yupela ol pipol bilong kamapim pasin bik het, yupela save hamas taim Bikpela God bilong yupela bai larim yupela olsem yupela bai wok yet long dispela pasin sin bilong yupela?\n\n22 O yupela gat nid long i stat long krai na sore, bikos long bikpela bagarap tru i wetim yupela long dispela taim, sapos yupela i no tanim bel.\n\n23 Lukim yupela tok olsem mi bin tok wan bel wantaim wanpela man olsem em bai kilim Sisoram, het jas bilong mipela. Tasol lukim, mi tokim yupela, olsem yupela i sutim tok i kam long mi bikos mi bin tokaut long yupela olsem yupela bai save long dispela samting, ye, tru tumas long tokaut long yu, olsem mi save long pasin nogut na pasin les nogut tru namel long yupela.\n\n24 Na bikos mi bin tokaut long dispela, yupela tok olsem mi bin tok wan bel wantaim wanpela man olsem em bai wokim dispela samting, ye, bikos mi bin soim long yupela dispela mak, yupela i belhat long mi, na traim long bagarapim laip bilong mi.\n\n25 Na nau lukim, mi bai soim long yupela narapela mak, na lukim sapos yupela bai traim long bagarapim mi long dispela samting.\n\n26 Lukim mi tokim yupela: Go long haus bilong Siantum, em i brata bilong Sisoram, na askim em—\n\n27 Em Nifai, em i giaman profet, em i profesai na tok nogut tru long dispela pipol na em i bin pasim tok wantaim yu, olsem na yu bin kilim Sisoram, brata bilong yu?\n\n28 Na lukim, em bai tokim yupela, Nogat.\n\n29 Na yupela bai askim em: Yu bin kilim brata bilong yu?\n\n30 Na em bai sanap wantaim poret, na bai i no inap save long wanem em bai tok. Na lukim, em bai tok nogat long yupela, na bai soim pes olsem em i kirap nogut, na, em bai tokim yupela olsem em i no wokim.\n\n31 Tasol lukim, yupela bai sekim em, gut na yupela bai painim blut long aninit long klos bilong em.\n\n32 Na taim yupela i lukim dispela, yupela bai askim: Dispela blut i kam long we? Mipela i no save olsem dispela i blut long brata bilong yu?\n\n33 Na em bai guria bihain long dispela, na skin bai luk narapela kain olsem idai i kamap long em.\n\n34 Na bihain long dispela yupela bai tok: Bikos long dispela poret na narapela kain lukluk kamap long pes bilong yu, lukim, mipela i save olsem yu bin rong.\n\n35 Na bihain long dispela, traipela poret tru bai kamap long em, na em bai konpes long yu, na em bai i no inap giaman moa olsem em i no man bilong kilim man.\n\n36 Na bihain long dispela, em bai tokim yupela, olsem mi, Nifai, i no save wanpela samting long dispela samting, tasol pawa bilong God i bin givim long mi. Na bihain long dispela yupela bai save olsem mi em stretpela man, na olsem God i bin salim mi kam long yupela.\n\n37 Na em i kamap we ol i bin go na wokim wankain olsem Nifai i bin tokim ol. Na lukim, ol toktok em i bin autim i tru, long wanem, em i bin tok nogat na konpes olsem em i bin toktok.\n\n38 Na em i bin soim em yet olsem em i trutru man bilong kilim man na ol faipela man wantaim Nifai ol i bin kamap fri.\n\n39 Na sampela lain bilong Nifai ol i bin bilip long ol toktok bilong Nifai, na tu sampela ol i bin bilip bikos long testimoni bilong ol faipela man, long wanem, ol i bin tanim bel taim ol i stap long kalabus.\n\n40 Na nau sampela namel long ol pipol i bin tok olsem Nifai i wanpela profet.\n\n41 Na sampela pipol ol i bin tok: Lukim, em i wanpela god, long wanem, em i no inap save long olgeta samting sapos em i no god. Long wanem, lukim, em i bin autim long mipela long ol tingting long bel bilong mipela, na tu em i bin autim long mipela long ol samting, na tru tumas em i bin soim long mipela long save long tru tru man bilong kilim het jas bilong mipela.\n\n", "hel 10": "[center][font_size=26]Sapta 10[/font_size][/center]\n\n[i]Bikpela i givim pawa bilong pasim long Nifai—Em i kisim pawa long pasim na long slekim long graun na long heven—Em i tokim ol pipol long tanim bel o idai—Spirit i karim em i go raun long ol pipol. Klostu 21–20 krismas bipo Krais.[/i]\n\n1 Na em i kamap we ol pipol i bin bruk long namel, i go inap long ol i bruknabaut na go long laik bilong ol, na lusim Nifai i stap em yet namel long ol.\n\n2 Na em i kamap we Nifai i bin go long haus bilong em yet, tingim long ol samting Bikpela i bin soim long em.\n\n3 Na em i kamap we taim em i tingting olsem—bikos long pasin nogut bilong ol lain bilong Nifai, ol wok tokhait bilong ol long tudak, ol pasin bilong kilim man, pasin strong long stil na olgeta kainkain pasin nogut bilong ol i bin putim hevi long em—na em i kamap we taim em i tingim long ol dispela samting long bel bilong em, lukim, wanpela maus i bin kam long em, olsem:\n\n4 Bles yu Nifai, bikos long ol dispela samting yu i bin wokim, long wanem, mi bin lukim olsem yu no bin les long autim toktok mi bin givim long yu, long givim long dispela ol pipol. Na yu no bin poret long ol, na yu no bin wari long lukautim laip bilong yu yet, tasol long wokim laik bilong mi, na long bihainim ol lo bilong mi.\n\n5 Na nau, bikos yu bin strong nogut tru long wokim dispela, lukim, mi bai blesim yu oltaim, na mi bai mekim yu kamap strong nogut tru long toktok na pasin, long bilip na long wok, ye, tru tumas olsem olgeta samting bai kamap tru olsem long toktok bilong yu, sapos yu bai askim long samting i no birua long laik bilong mi.\n\n6 Lukim, yu em Nifai, na mi em God. Lukim, mi tokim yu long ai bilong ol ensel, olsem yu bai gat pawa long lukautim ol dispela pipol, na bai givim pen long dispela graun wantaim taim bilong hangre, na kainkain sik na bagarap, olsem long pasin nogut bilong dispela pipol.\n\n7 Lukim, mi givim yu pawa, olsem wanem samting yu kan pasim long graun bai yu ken pasim long heven, na wanem samting yu ken slekim long graun bai yu ken slekim long heven, na yu bai gat pawa namel long ol dispela pipol olsem.\n\n8 Olsem na, sapos yu tok long dispela tempel, em bai bruk long namel, em bai wok olsem.\n\n9 Na sapos yu tok long dispela maunten, yu bai buruk i go daun na kamap stret, em bai wokim olsem.\n\n10 Na lukim, sapos yu tok olsem God bai paitim dispela pipol, em bai kamap tru.\n\n11 Na nau lukim, mi tokim yu, olsem yu bai go na autim long ol dispela pipol, olsem God Bikpela em i gat olgeta pawa i tok olsem: Bikpela bai paitim yupela i go inap long bagarapim yupela, olgeta sapos yupela i no tanim bel.\n\n12 Na lukim, nau em i kamap we taim Bikpela i autim ol dispela toktok long Nifai, em i bin senisim tingting bilong em na i no go long haus bilong em yet, tasol em i bin go bek long ol pipol ol i bin i stap long olgeta pes long graun, na em i stat long autim toktok bilong Bikpela em i bin toktok long em, olsem ol bai kisim bagarap sapos ol i no tanim bel.\n\n13 Nau lukim, olsem Nifai i bin wokim bikpela mirakel tru long tokim ol long idai bilong het jas, tasol ol pipol i kamapim belhat bilong ol, na ol i no harim ol toktok bilong Bikpela.\n\n14 Olsem na Nifai i bin autim toktok bilong Bikpela long ol olsem: Bikpela i tok olsem, em bai paitim yupela i go inap long bagarapim, yupela olgeta sapos yupela i no tanim bel.\n\n15 Na em i kamap we taim Nifai i autim dispela toktok long ol, lukim, ol i bin kamapim belhat yet na les long harim ol toktok bilong em, olsem na ol i bin sutim tok long em, na traim long kisim em olsem ol bai tromoim em i go insait long kalabus.\n\n16 Tasol lukim, pawa bilong God i stap wantaim em, olsem na ol i no bin kisim em, long putim em long kalabus bikos Spirit i bin kisim em na karim em i go long we long namel long ol.\n\n17 Na em i kamap we em i bin go het long Spirit olsem, i go raun namel long ol pipol, na autim toktok bilong God i go inap long em i bin autim toktok long olgeta pipol, o salim ol toktok i go namel long olgeta pipol.\n\n18 Na em i kamap we ol i bin les long harim ol toktok bilong em, na tok pait i stat long kamap namel long ol inap long ol i bin bruk long namel long ol yet, na ol i stat long kilim ol yet wantaim naip bilong pait.\n\n19 Na sevenpela ten wan krismas long rul bilong ol jas long ol pipol bilong Nifai i pinis olsem.\n\n", "hel 11": "[center][font_size=26]Sapta 11[/font_size][/center]\n\n[i]Nifai i askim Bikpela long givim taim bilong hangre long ples long pait—Planti pipol idai—Ol i tanim bel, na Nifai i askim gut tru long Bikpela long salim ren—Nifai wantaim Lihai i kisim planti revelesen—Ol stil lain bilong Gadianton i kamap bikpela tru insait long graun. Klostu 20–6 krismas bipo Krais.[/i]\n\n1 Na nau em i kamap we tok pait i kamap bikpela insait long sevenpela ten tu krismas long rul bilong ol jas, na ol pait i kamap namel long olgeta pipol bilong Nifai long olgeta hap long graun.\n\n2 Na em ol dispela man bilong pasim tok long stil ol i bin wokim dispela wok bilong bagarap na pasin nogut. Na dispela pait i stap olgeta long dispela krismas na tu long sevenpela ten tri krismas.\n\n3 Na em i kamap we Nifai i bin singaut long Bikpela insait long dispela krismas, olsem:\n\n4 O Bikpela, noken larim dispela ol pipol long bagarap wantaim naip bilong pait, tasol O Bikpela, salim taim bilong hangre kam long graun long ples long pait, long tanim ol pipol long tingim Bikpela God bilong ol, olsem ol bai tanim bel na kam long yu.\n\n5 Na em i bin kamap tru olsem long ol toktok bilong Nifai. Na bikpela taim tru bilong hangre i bin kamap long graun, namel long olgeta pipol bilong Nifai. Na taim bilong hangre i stap yet long sevenpela ten foa krismas olsem, na wok bilong bagarap wantaim naip bilong pait i pinis, tasol em i kamap nogut tru wantaim taim bilong hangre.\n\n6 Na dispela wok bilong bagarap i go yet long sevenpela ten faiv krismas. Long wanem, graun i kamap drai stret, na i no karim rais nabaut long taim bilong em, na olgeta graun i bin bagarap, tru tumas namel long ol lain bilong Leman wantaim ol lain bilong Nifai, inap long ol tausen pipol long ol hap nogut tru long graun ol i bin idai.\n\n7 Na em i kamap we ol pipol ol i bin lukim olsem, ol i klostu idai long hangre, na ol i stat long tingim Bikpela God bilong ol, na ol i stat long tingim ol toktok bilong Nifai.\n\n8 Na ol pipol ol i stat long askim ol het jas wantaim lida bilong ol, olsem ol bai toktok long Nifai olsem: Lukim, mipela save olsem yu em wanpela man bilong God, olsem na singaut long Bikpela God bilong mipela olsem em bai rausim dispela taim bilong hangre long mipela, nogut olgeta toktok yu bin autim olsem mipela bai bagarap em bai kamap tru.\n\n9 Na em i kamap we ol jas ol i bin tokim Nifai olsem, long ol toktok ol i bin laikim. Na em i kamap we taim Nifai i lukim olsem, ol pipol i bin tanim bel na daunim ol yet long pasim klos bilong tanim bel, em i bin singaut gen long Bikpela, olsem:\n\n10 O Bikpela, lukim, dispela ol pipol i tanim bel, na ol i bin rausim lain bilong Gadianton namel long ol na ol i pinis olgeta, na ol i bin haitim tokhait na pasim tok bilong ol insait long graun.\n\n11 Nau, O Bikpela, bikos long dispela pasin daun bilong ol, inap yu bai tanim ol i go awe long belhat bilong yu, na larim bel kol kamap long yu bikos long ol bagarap i bin kamap long dispela ol man nogut em ol yu bin bagarapim ol pinis.\n\n12 O Bikpela, inap yu bai tanim belhat bilong yu i go awe, ye, belhat nogut tru bilong yu, na mekim olsem dispela taim bilong hangre bai pinis long dispela graun.\n\n13 O Bikpela, inap yu bai harim mi, na wokim olsem long ol toktok bilong mi, na salim ren kam long pes bilong graun, olsem em bai karim prut bilong em, na rais nabaut long taim bilong em.\n\n14 O Bikpela, yu bin harim ol toktok bilong mi taim mi bin tok, salim taim bilong hangre i kam, olsem bagarap bilong naip bilong pait bai pinis, na mi save yu bai harim ol toktok bilong mi, nau long dispela taim, long wanem, yu bin tok olsem: Mi bai larim ol dispela pipol sapos ol i tanim bel.\n\n15 Ye, O Bikpela, na yu lukim olsem ol i bin tanim bel, bikos long taim bilong hangre, kainkain sik na bagarap i bin kamap long ol.\n\n16 Na nau, O Bikpela, inap yu bai tanim belhat bilong yu i go awe, na traim gen sapos ol bai sevim yu? Na sapos olsem, O Bikpela, yu ken blesim ol olsem long ol toktok bilong yu.\n\n17 Na em i kamap we Bikpela i bin tanim belhat bilong em i go awe long ol pipol insait long sevenpela ten sikis krismas, na salim ren i kam long graun, na graun i bin karim prut long taim bilong em yet. Na em i kamap we graun i bin karim rais nabaut long taim bilong em long karim rais nabaut.\n\n18 Na lukim, ol pipol ol i bin amamas na givim glori long God, na ol pipol long olgeta hap bilong graun ol i bin amamas nogut tru, na ol i no moa traim long bagarapim Nifai, tasol ol i bin kisim em olsem wanpela nambawan profet, na man bilong God, em God i bin givim bikpela pawa tru na atoroti long em.\n\n19 Na lukim, Lihai, brata bilong em i no man nating long ol samting long stretpela pasin.\n\n20 Olsem na em i kamap we sindaun long ol pipol bilong Nifai i stat long kamap gutpela gen long graun, na ol i stat long wokim ol ples i bin bagarap, na i stat long kamap planti na go long olgeta hap inap long ol i bin kisim olgeta hap long graun, long hap long not na long hap long saut, long solwara long hap long wes i go long solwara long hap long is.\n\n21 Na em i kamap we sevenpela ten sikis krismas i pinis wantaim bel isi. Na sevenpela ten seven krismas i stat wantaim bel isi, na sios i kamap bikpela na go long olgeta hap long graun, na klostu olgeta pipol long ol lain bilong Nifai wantaim ol lain bilong Leman i kamap memba long sios, na ol bin gat bikpela bel isi tru long graun, na sevenpela ten seven krismas i pinis olsem.\n\n22 Na tu ol i bin gat bel isi long sevenpela ten eit krismas, tasol ol liklik tok pait i bin kamap long sampela toktok long doktrin, ol profet i bin raitim.\n\n23 Na planti tok kros i bin kamap insait long i stat long sevenpela ten nain krismas. Tasol em i kamap we Nifai, Lihai wantaim planti lain brata bilong ol, ol i bin save long trupela toktok long doktrin, bikos ol i bin gat planti revelesen olgeta de, olsem na ol i bin toktok long ol pipol, na ol i bin stretim tok kros insait long dispela krismas yet.\n\n24 Na em i kamap we insait long eitpela ten krismas long rul bilong ol jas long ol pipol bilong Nifai, sampela namba long ol lain bilong Nifai, ol i bin bruk i go awe sampela krismas i go pas long ol lain bilong Leman, na kamap ol lain bilong Leman, wantaim sampela namba ol i trutru tumbuna pikinini long ol lain bilong Leman, bikos ol lain ol i bin bruk i go awe ol i bin tanim bel bilong ol long belhat, olsem na ol i statim wanpela bikpela pait wantaim ol lain brata bilong ol.\n\n25 Na ol i bin kilim man nating na pait long stil, na bihain ol i bin ronawe i go bek long ol maunten, na long ples we nogat man i stap na long ol tokhait ples bilong ol, na ol i bin hait ol yet inap long ol pipol i no painim ol, na ol i bin kisim planti pipol i kam long ol wanwan de, i go inap long planti lain ol i bin bruk i go long ol.\n\n26 Olsem na, taim i go pas, ye, inap long i no planti krismas i go pas, na ol i kamap bikpela lain tru long namba long stil, na ol i bin painim olgeta tokhait na pasim tok bilong Gadianton, na ol i bin kamap stil lain bilong Gadianton olsem.\n\n27 Nau lukim, ol dispela stil lain ol i bin wokim bagarap nogut tru, tru tumas bikpela bagarap tru namel long ol pipol bilong Nifai na ol pipol bilong Leman.\n\n28 Na em i kamap we, i gat nid olsem dispela wok bilong bagarap mas pinis, olsem na ol pipol ol i bin salim wanpela ami bilong strongpela man i go long ples we nogat man i stap na long ol maunten long painim dispela ol lain bilong stil long bagarapim ol.\n\n29 Tasol lukim, em i kamap we ol stil lain ol i bin ronim ol ami bilong ol pipol go bek long graun bilong ol. Na eitpela ten krismas long rul bilong ol jas long ol pipol bilong Nifai i pinis olsem.\n\n30 Na em i kamap we long i stat long eitpela ten wan krismas, ami bilong ol pipol i go het gen long pait wantaim dispela stil lain, na ol i bin bagarapim planti, na tu ol stil lain ol i bin bagarapim planti ami bilong ol pipol.\n\n31 Na ol stil lain ol i bin ronim ol gen olsem na ol i kamaut long ples we nogat man i stap na maunten na go bek long graun bilong ol yet, bikos namba bilong dispela ol stil lain ol i moa yet ol i bin i stap long ol maunten na ples we nogat man i stap.\n\n32 Na em i kamap we dispela krismas i pinis olsem. Na ol stil lain ol i kamap bikpela yet na kamap strong, na ol i laik pait wantaim olgeta ami long ol lain bilong Leman na ol lain bilong Nifai, na ol i bin kirapim bikpela poret tru i kamap long ol pipol long olgeta pes long graun.\n\n33 Ye, long wanem, ol i bin go long planti hap long graun, na wokim bikpela bagarap tru long ol, ye, ol i bin kilim planti pipol, na kisim sampela olsem kalabus i go long ples we nogat man i stap, ye, ol i bin kisim planti meri na pikinini bilong ol i go long ples we nogat man i stap.\n\n34 Nau dispela bikpela samting nogut tru i bin kamap long ol pipol bikos long pasin nogut bilong ol, na em i bin tanim bel bilong ol gen long tingim Bikpela God bilong ol.\n\n35 Na eitpela ten wan krismas long rul bilong ol jas i pinis olsem.\n\n36 Na ol pipol i stat gen long lus tingting long Bikpela God bilong ol insait long eitpela ten tu krismas. Na pasin nogut i stat long kamap bikpela tru namel long ol insait long eitpela ten tri krismas. Na ol pipol i no senisim pasin bilong ol long eitpela ten foa krismas.\n\n37 Na em i kamap we long eitpela ten faiv krismas, ol pipol i bin kamap strong yet long pasin hambak na long pasin nogut bilong ol, olsem na ol i bin redi long kisim bagarap gen.\n\n38 Na eitpela ten faiv krismas i pinis olsem.\n\n", "hel 12": "[center][font_size=26]Sapta 12[/font_size][/center]\n\n[i]Ol man i no save sanap strong, hambak na wokim pasin nogut hariap tru—Bikpela i save stretim ol pipol bilong em—Ol man em ol samting nating long pawa bilong God—Ol man bai kisim laip oltaim oltaim o bagarap oltaim oltaim long de bilong jasmen. Klostu 6 krismas bipo Krais.[/i]\n\n1 Olsem na, yumi lukim bel long lain pikinini bilong ol man save giaman na ol i no sanap strong, ye, yumi ken lukim olsem Bikpela bikos long bikpela gutpela pasin tru bilong em i nogat arere em i save blesim na kamapim gut sindaun bilong ol lain ol i save bilip long em.\n\n2 Ye, na yumi lukim taim em i kamapim gutpela sindaun long ol pipol bilong em, ye, long mekim gaden bilong ol long karim planti kaikai, long mekim sipsip na bulmakau bilong ol kamap planti, na long mekim gol, silva wantaim olgeta kainkain ol samting dia tumas, bilong ol long kamap bikpela, larim ol long i stap, seivim ol long han long ol birua bilong ol, mekim bel long ol birua bilong ol kamap isi olsem ol bai i no inap pait wantaim ol, ye, na long katim sot, wokim olgeta samting long gutpela sindaun na amamas long ol pipol bilong em, ye, ol i kamapim belhat bilong ol taim sindaun bilong ol i kamap gutpela na taim ol i amamas, na lus tingting long Bikpela God bilong ol, na kurungutim antap wantaim lek bilong ol dispela Wanpela Holi Tasol—ye, na dispela bikos ol i stap isi na sindaun bilong ol i kamap gutpela tru stret.\n\n3 Olsem na yumi lukim olsem sapos Bikpela i no stretim ol pipol bilong em wantaim planti pen—ye, sapos em i no visitim ol wantaim idai, na poret pasin na olgeta kainkain sik, ol bai no inap tingim em.\n\n4 O lain pikinini bilong ol man save hambak, na ol samting nating na nogut, na save kamap olsem tewel, na ol i save wokim pasin nogut hariap tru na isi long wokim gutpela pasin, ye, ol i save harim toktok bilong tewel hariap tru, na putim bel bilong ol long ol samting nating long graun!\n\n5 Ye, ol i save apim bel bilong ol long hambak hariap tru, ye, ol i save apim ol yet hariap tru, na wokim olgeta kainkain pasin nogut, na isi long tingim Bikpela God bilong ol, na long givim iyau long kaunsel bilong em, ye, ol i save isi tumas long wokabaut long rot bilong bikpela save.\n\n6 Lukim, ol i no laikim olsem Bikpela God bilong ol, em i bin wokim ol bai em i bosim ol na rulim ol, ye, na Bikpela i save soim bikpela gutpela pasin tru wantaim marimari bilong em long ol, tasol ol i save kisim kaunsel bilong em olsem samting nating, na ol i no laikim olsem Bikpela God bilong ol bai lukautim ol.\n\n7 O lain pikinini bilong ol man i nating stret, ye, tru tumas das bilong graun i moa na winim ol.\n\n8 Long wanem, lukim, das bilong graun em i save surik i go i kam, na bruk long namel, taim bikpela na God oltaim oltaim bilong mipela i save givim oda.\n\n9 Ye, lukim, ol liklik maunten wantaim ol bikpela maunten ol i save mekim nois na guria taim em i autim nek bilong em.\n\n10 Na pawa long nek bilong em i save mekim ol liklik maunten na ol bikpela maunten long bruknabaut na kamap stret, ye, wankain olsem wanpela ples daun.\n\n11 Ye, pawa long nek bilong em save mekim olgeta graun long guria.\n\n12 Ye, pawa long nek bilong em save mekim as bilong graun long guria long namel stret.\n\n13 Ye, na sapos em i tok long graun—Surik—em bai surik.\n\n14 Ye, sapos em i tok long graun—Yu bai go bek, olsem de bai kamap longpela long planti aua—em bai kamap olsem;\n\n15 Olsem na graun save go bek olsem long toktok bilong em, na ol man i lukim olsem san i stap yet, ye, na lukim, em i olsem, long wanem, tru tumas, em graun i save go raun na i no san.\n\n16 Na tu lukim, sapos God Bikpela i tokim ol wara long bikpela solwara—Yu bai kamap drai—em bai kamap olsem.\n\n17 Lukim, sapos em i tok long dispela maunten—Yu bai kirap, kam na pundaun long dispela siti na karamapim em—em bai kamap olsem.\n\n18 Na lukim, sapos wanpela man i haitim wanpela moni samting long graun, na Bikpela bai tok—Kes bai kamap long em bikos long pasin nogut long man em i bin haitim em—lukim, kes bai kamap.\n\n19 Na sapos Bikpela i tok—Yu kisim kes olsem nogat wanpela man bai painim yu long dispela taim i go yet inap long oltaim—lukim, nogat wanpela man bai kisim em i go inap long oltaim.\n\n20 Na lukim, sapos Bikpela i tokim wanpela man—Yu bai kisim kes istap oltaim bikos long ol pasin nogut bilong yu—em bai kamap olsem.\n\n21 Na sapos Bikpela i tok—Yu bai lus long pes bilong mi bikos long ol pasin nogut bilong yu—em bai mekim long kamap olsem.\n\n22 Na man long em bai tok olsem bai yu kisim bagarap, bikos em bai kamap olsem long man em i wokim pasin nogut, na em bai i no inap kisim selvesen, olsem na, tanim bel em i bin autim, olsem long ol man bai keu kisim selvesen, long dispela as.\n\n23 Olsem na God bai blesim ol lain ol bai tanim bel na harim nek bilong Bikpela God bilong ol, bikos em ol dispela lain ol bai kisim selvesen.\n\n24 Na inap God bai givim long bikpela stretpela pasin tru bilong em olsem ol man bai kam long tanim bel na wokim gutpela pasin, olsem ol bai kisim bek gen grasia long grasia, olsem long wok bilong ol.\n\n25 Na mi laikim olsem olgeta man bai kisim selvesen. Tasol mipela save ritim olsem sampela lain bai em i rausim ol i go ausait long dispela bikpela na las de, ye, em ol bai raus long pes bilong Bikpela.\n\n26 Ye, em bai salim ol i go long wanpela hap bilong pen i nogat arere, na kamapim tru ol toktok i tok, olsem: Ol lain ol i bin wokim gutpela pasin bai kisim laip oltaim oltaim, na ol lain ol i bin wokim pasin nogut bai ol i kisim bagarap oltaim oltaim. Na em i olsem. Amen.\n\n", "hel 13": "Profesi bilong Samuel, wanpela long ol lain bilong Leman, long ol lain bilong Nifai.\n\nI gat long sapta 13 i go long sapta 15.\n\n[center][font_size=26]Sapta 13[/font_size][/center]\n\n[i]Samuel wanpela long ol lain bilong Leman i profesai olsem ol lain bilong Nifai bai kisim bagarap sapos ol i no tanim bel—Ol wantaim moni samting bilong ol em i bin kesim—Ol i les long ol profet na paitim ol wantaim ston, ol masalai i raunim ol, na ol i traim long kisim amamas long wokim pasin nogut. Klostu 6 krismas bipo Krais.[/i]\n\n1 Na nau em i kamap we ol pipol bilong Nifai ol i bin wok yet long wokim pasin nogut long eitpela ten sikis krismas, ye, wok yet long bikpela pasin nogut tru, tasol ol pipol bilong Leman ol i bin strong tumas long bihainim ol lo bilong God, olsem long lo bilong Moses.\n\n2 Na em i kamap we long dispela krismas, wanpela man nem bilong em Samuel, wanpela long ol lain bilong Leman, i bin kam long graun bilong Jarahemla, na i stat long toktok long ol pipol. Na em i kamap we em i bin toktok long ol pipol long tanim bel planti de, na ol i bin rausim em i go ausait, na em i klostu go bek long graun bilong em yet.\n\n3 Tasol lukim, nek bilong Bikpela i bin kam long em, olsem em bai go bek gen, na profesai long ol pipol wanem samting bai kam long bel bilong em.\n\n4 Na em i kamap we ol pipol ol i les olsem em bai go insait long siti, olsem na em i bin go antap long banis bilong siti, na taitim han bilong em go aut, na bikmaus long singaut na profesai long ol pipol wanem samting Bikpela i bin putim long bel bilong em.\n\n5 Na em i bin tokim ol olsem: Lukim, mi, Samuel, wanpela long ol lain bilong Leman, i autim ol toktok bilong Bikpela em i bin putim long bel bilong mi long toktok long ol dispela pipol olsem naip bilong pait bilong stretpela pasin i hangamap antap long ol dispela pipol, na foa handret krismas i no go pas yet, na naip bilong pait bilong stretpela pasin em bai pundaun long dispela pipol.\n\n6 Ye, bikpela bagarap tru i wetim ol dispela pipol, na tru tumas, em i kamap long ol dispela pipol, na nogat wanpela samting bai seivim ol, tasol sapos ol dispela pipol ken tanim bel na bilip long Bikpela Jisas Krais, em, tru tumas bai kam long graun, kisim pen long planti samting na bai idai long ol pipol bilong em.\n\n7 Na lukim, wanpela ensel bilong Bikpela i bin tokim mi, na em i bin bringim gutpela nius tru long sol bilong mi. Na lukim, Bikpela i salim mi kam long autim long yupela tu, olsem yupela bai kisim dispela gutpela nius tru, tasol lukim, yupela i les long kisim mi.\n\n8 Olsem na, Bikpela i tok olsem: Bikos ol pipol long ol lain bilong Nifai i kamapim belhat bilong ol, na sapos ol i no tanim bel, mi bai rausim toktok bilong mi long ol, na mi bai kisim bek Spirit bilong mi long ol, na mi bai i no inap lukautim ol, na mi bai tanim bel long ol lain brata bilong ol long belhat wantaim ol.\n\n9 Na foa handret krismas bai i no inap go pas, na mi bai mekim ol long paitim ol, ye, mi bai visitim ol wantaim naip bilong pait, taim bilong hangre na kainkain sik.\n\n10 Ye, mi bai visitim ol wantaim belhat nogut tru bilong mi, na namba foa jeneresen long ol birua bilong yupela bai i stap laip, long lukim olgeta bagarap bilong yupela, na tru tumas, dispela bai kamap sapos yupela i no tanim bel, Bikpela i tok, na dispela namba foa jeneresen long ol birua bilong yupela bai visitim yupela wantaim bagarap.\n\n11 Tasol sapos yupela i tanim bel na go bek long Bikpela God bilong yupela, mi bai tanim belhat bilong mi go awe, Bikpela i tok, ye, Bikpela i tok olsem, ol lain ol i tanim bel na tanim kam long mi bai kisim blesin, tasol bagarap bai kam long man ol i no tanim bel.\n\n12 Ye, bagarap bai kam long dispela bikpela siti tru bilong Jarahemla, long wanem, lukim, em i bin seivim bikos long ol lain ol i bin stretpela, ye, bagarap bai kam long dispela bikpela siti tru, bikos mi lukim, Bikpela i tok, olsem planti pipol, ye, bikpela namba tru long ol pipol long dispela siti bai ol i kamapim belhat bilong ol long mi, Bikpela i tok.\n\n13 Tasol, ol lain ol i tanim bel bai kisim blesin, long wanem, mi bai larim ol long i stap. Tasol lukim, sapos i no long ol stretpela lain ol i stap insait long dispela siti, lukim, inap mi bai salim paia kam daun long heven na bagarapim dispela siti.\n\n14 Tasol lukim, mi larim dispela siti long i stap, bikos long ol stretpela lain. Tasol lukim, Bikpela i tok, olsem taim i kam, we sapos yupela rausim ol stretpela lain namel long yupela, go ausait bihain long dispela, yupela bai redi long kisim bagarap, ye, bagarap bai kam long dispela bikpela siti tru, bikos long pasin nogut na pasin les nogut tru i stap insait long dispela siti.\n\n15 Ye, na bagarap bai kam long siti bilong Gidion, bikos long pasin nogut na pasin les nogut tru i stap insait long siti.\n\n16 Ye, na bagarap bai kam long olgeta siti i stap raunabaut long graun long ol pipol bilong Nifai, bikos long pasin nogut na pasin les nogut tru i stap insait long ol.\n\n17 Na lukim, wanpela kes bai kamap long graun, Bikpela bilong Planti Tru i tok, bikos long pasin bilong ol pipol ol i stap long graun, ye, bikos long pasin nogut na pasin les nogut tru bilong ol.\n\n18 Na em bai kamap we, Bikpela bilong Planti Tru i tok, ye, bikpela tru na trupela God bilong mipela, olsem em bai haitim ol moni samting long graun bai ol i no moa painim ol, bikos long bikpela kes long graun, tasol ol stretpela lain bai haitim ol long Bikpela.\n\n19 Long wanem, Bikpela i tok, mi laikim olsem ol bai haitim ol moni samting bilong ol long mi, na kes bai kamap long ol lain ol i no haitim ol moni samting bilong ol long mi, long wanem, nogat wanpela man bai haitim ol moni samting bilong em long mi tasol em ol stretpela lain tasol, na kes bai kamap long ol man em i no haitim ol moni samting bilong em long mi wantaim moni samting bilong em, na nogat wanpela man ken kisim bek moni samting bikos long kes long graun.\n\n20 Na de bai kam we ol lain bilong Nifai bai haitim ol moni samting bilong ol, bikos ol i putim bel bilong ol long ol moni samting bilong ol, na bai ol i haitim ol long taim ol i ronawe long ai long birua bilong ol, na kes bai kam long ol na ol moni samting bilong ol, bikos ol i no haitim moni samting bilong ol long mi, na ol birua bilong ol bai paitim ol long dispela de, Bikpela i tok.\n\n21 Yupela lukim, ol pipol long dispela bikpela siti tru, na harim long ol toktok bilong mi, ye, harim long ol toktok Bikpela i tok, long wanem, lukim, em i tok olsem kes i kamap long yupela bikos long ol moni samting bilong yupela, na tu kes i kamap long ol moni samting bilong yupela bikos yupela i putim bel bilong yupela long ol, na i no harim ol toktok long man em i bin givim ol long yupela.\n\n22 Yupela i no tingim Bikpela God bilong yupela long ol samting em i bin blesim yupela wantaim, tasol yupela save tingim ol moni samting bilong yupela olgeta taim, na yupela i no tok tenkyu long Bikpela God bilong yupela bikos long ol, ye, yupela i no givim bel bilong yupela long Bikpela, tasol ol i save pulap wantaim bikpela pasin hambak tru, long apim, ol yet na pulap nogut tru long pasin, mangal, long tok pait nabaut, long wokim pasin nogut, long pesekiusen, long pasin kilim man na olgeta kainkain pasin nogut.\n\n23 Long dispela, as God Bikpela i bin kesim dispela graun long ol moni samting bilong yupela, na long dispela samting bikos long ol pasin nogut bilong yupela.\n\n24 Ye, wo long ol dispela pipol, bikos long dispela taim, we yupela i rausim ol profet i go ausait, na tok bilas long ol, tromoi ston long ol, kilim ol na wokim olgeta kainkain pasin nogut long ol, wankain olsem ol pipol bilong taim bipo ol i bin wokim.\n\n25 Na nau taim yupela tok, yupela i tok olsem: Sapos mipela i bin i stap long ol de long ol tumbuna papa bilong mipela long taim bipo, mipela bai i no inap kilim ol profet, o paitim ol wantaim ston na rausim ol i go ausait.\n\n26 Lukim ol lain i moa gutpela long yupela, long wanem, olsem Bikpela i stap laip, sapos wanpela profet i kam long yupela na autim toktok bilong Bikpela long autim ol sin na pasin nogut bilong yupela, yupela i belhat long em, na rausim em i go ausait na traim olgeta kainkain rot long bagarapim em, ye, yupela bai tok olsem em, i wanpela giaman profet, wanpela sin man na wanpela man bilong tewel, bikos em i autim ol pasin bilong yupela i nogut.\n\n27 Tasol lukim, sapos wanpela man bai kam namel long yupela na tok: Wokim dispela, i na em bai nogat sin, wokim dispela, na yu bai i no inap kisim pen, ye, em bai tok: Wokabaut long bihainim pasin hambak long ol bel bilong yupela yet, ye, wokabaut long bihainim pasin hambak long ol ai bilong yupela, na wokim wanem samting bel bilong yupela i laikim—na sapos wanpela man bai kam namel long yupela na tok olsem, yupela bai kisim em, na tok olsem em i wanpela profet.\n\n28 Ye, yupela bai apim em, na givim ol samting bilong yupela long em, yupela bai givim gol, silva na ol kolos i dia tumas bilong yupela long em, na bikos em i kirapim bel bilong yupela, na tok olsem olgeta samting i orait, yupela bai i no inap painim rong long em.\n\n29 O yupela pasin nogut na nogut jeneresen, yupela ol pipol i kamap strong tru na het bilong yupela i strong, hamas taim yupela ting olsem Bikpela bai larim yupela? Ye, hamas taim yupela bai larim ol giaman na ai pas man long gaitim yupela?\n\n30 Ye, lukim, belhat bilong Bikpela i kirap pinis long yupela, lukim, em i bin kesim graun pinis bikos long pasin nogut bilong yupela.\n\n31 Na lukim, taim i kam we em bai kesim ol moni samting bilong yupela, olsem ol bai hat long yupela long holim, na yupela bai i no inap kisim ol long ol de bilong hangre.\n\n32 Na yupela bai krai nating long Bikpela long ol de bilong hangre bilong yupela, bikos bagarap bilong yupela i kam pinis, na bagarap bilong yupela i kamap trutru, na bihain long yupela bai krai na singaut long dispela de, Bikpela bilong Planti Tru i tok. Na bihain long dispela, yupela bai krai, na tok:\n\n33 O inap mi bin tanim bel, na i no kilim ol profet, paitim ol wantaim ston na rausim ol i go ausait. Ye, yupela bai tok long dispela de olsem: O inap mipela i bin tingim Bikpela God bilong mipela long dispela de em i bin givim moni samting long mipela, na ol bai i no inap uwel long mipela na mipela lusim ol, long wanem, lukim, ol moni samting bilong mipela i lusim mipela.\n\n34 Lukim, mipela i bin putim wanpela samting bilong wokim gaden long hia, na i lus long narapela de, na lukim, ol naip bilong pait bilong mipela ol i bin rausim long mipela long dispela de mipela i bin painim long pait.\n\n35 Ye, mipela i bin haitim ol moni samting bilong mipela na ol i lus long mipela, bikos long kes bilong graun.\n\n36 O inap mipela i bin tanim bel long dispela de toktok bilong Bikpela i bin kam long mipela, bikos lukim, kes i kamap long graun, na olgeta samting i lus long mipela, na mipela i no inap holim ol.\n\n37 Lukim, ol masalai i raunim mipela, ye, ol ensel bilong man ol i traim long bagarapim sol bilong mipela i raunim yumi. Lukim, ol pasin nogut bilong mipela i bikpela tru. O Bikpela, inap yu bai tanim belhat bilong yu go long we long mipela? Na toktok bilong yupela long dispela de bai olsem.\n\n38 Tasol lukim, taim bilong traim bilong yupela i pinis, yupela i bin holim bek de bilong selvesen bilong yupela i go inap long de bilong selvesen i pinis olgeta, na bagarap bilong yupela i kamap trutru, ye, long wanem, yupela i bin painim long olgeta de long laip bilong yupela long dispela samting yupela i no inap kisim, na yupela i bin traim long kisim amamas long wokim pasin nogut, na dispela samting i birua long dispela stretpela pasin i stap wantaim bikpela het bilong mipela i stap Oltaim Oltaim.\n\n39 O yupela pipol long dispela graun, olsem yupela i les long harim ol toktok bilong mi! Na mi beten olsem belhat bilong Bikpela bai tanim i go long we long yupela, na olsem yupela bai tanim bel na kisim selvesen.\n\n", "hel 14": "[center][font_size=26]Sapta 14[/font_size][/center]\n\n[i]Samuel i profesai olsem lait bai i stap yet long nait na wanpela niupela sta bai kamap long taim karim bilong Krais i kamap—Krais i ridimim ol man long idai long skin na long spirit—Sampela mak long idai bilong em i olsem, tudak bai kamap long tripela de, ol ston bai bruk long namel nabaut, na bikpela bagarap tru bai kam long olgeta samting long graun. Klostu 6 krismas bipo Krais.[/i]\n\n1 Na nau em i kamap we Samuel, wanpela long ol lain bilong Leman, em i bin profesai long planti ol bikpela bikpela samting tru em i no inap raitim.\n\n2 Na lukim, em i bin tokim ol olsem: Lukim, mi givim long yupela wanpela mak, long wanem, faipela moa krismas bai pinis, na lukim, Pikinini man bilong God i kam long kisim bek olgeta pipol ol i bilip long nem bilong em.\n\n3 Na lukim, mi bai givim long yupela wanpela mak long taim em bai kam long graun olsem, long wanem, lukim, planti bikpela lait tru bai kam long heven, inap long nogat tudak bai kam long dispela nait long taim em i kam long graun, olsem na dispela nait bai kamap de long ol man.\n\n4 Olsem na wanpela de na wanpela nait na wanpela de bai kamap olsem wanpela de na nogat nait, na dispela bai wanpela mak long yupela, long wanem, yupela bai save long taim san kamap na i go daun, olsem na ol bai save trutru olsem em i tupela de na wanpela nait, tasol tudak bai i no inap kamap long nait, na nait bai nogat tudak long taim ol bai karim em.\n\n5 Na lukim, wanpela niupela sta bai kamap, kain sta yupela i no bin lukim bipo, na dispela tu bai wanpela mak long yupela.\n\n6 Na lukim, i no dispela tasol, planti mak na samting bilong kirap nogut bai kamap long heven.\n\n7 Na em bai kamap we yupela olgeta bai nogat tok, na kirap nogut, inap long yupela bai pundaun long graun.\n\n8 Na em bai kamap we husat man bilip long Pikinini man bilong God, dispela man bai kisim laip oltaim oltaim.\n\n9 Nau lukim, olsem na Bikpela i bin tokim mi wantaim ensel bilong em, olsem mi bai kam na autim dispela samting long yupela, ye, em i bin tokim mi olsem mi bai profesai long ol dispela samting long yupela, ye, em i bin tokim mi olsem: Singaut tanim bel long dispela pipol, na redim rot bilong Bikpela.\n\n10 Na nau, bikos mi em wanpela long ol lain bilong Leman, na autim long yupela ol toktok Bikpela i tokim mi, na bikos ol toktok i hat long yupela, yupela i belhat long mi na traim long bagarapim mi, na rausim mi namel long yupela.\n\n11 Na yupela mas harim ol toktok bilong mi, bikos, mi bin kamap long banis bilong dispela siti long dispela as, olsem yupela bai harim na save long ol jasmen bilong God i wetim yupela bikos long ol sin bilong yupela, na tu yupela bai save long as long tanim bel.\n\n12 Na tu olsem yupela bai save long taim Jisas Krais, Pikinini man bilong God, Papa bilong heven na graun, Krieta bilong olgeta samting long i stat tru bai kam, na olsem yupela bai save long ol mak bilong em taim em i kam long graun, olsem yupela bai bilip long nem bilong em.\n\n13 Na sapos yupela bilip long nem bilong em, yupela mas tanim bel long olgeta sin bilong yupela, olsem olgeta sin bilong yupela bai rausim long save bilong em.\n\n14 Na gen, lukim, mi givim long yupela narapela mak, ye, wanpela mak long idai bilong em.\n\n15 Long wanem, lukim, tru tumas, em mas idai olsem selvesen bai kam, ye, i gat nid na em i kamap we em i mas idai, long kamapim kirap gen bilong idai, we bai ol man mas sanap long pes bilong Bikpela.\n\n16 Ye, lukim, dispela idai bai kamapim kirap gen, na ridimim olgeta manmeri long nambawan idai—dispela idai long spirit, long wanem, pundaun bilong Adam i bin rausim olgeta manmeri long pes bilong Bikpela, na ol i kamap olsem idai, long ol samting long skin na long ol samting long spirit.\n\n17 Tasol lukim, kirap gen bilong Krais i ridimim manmeri, ye, tru tumas olgeta manmeri, na kisim ol kam bek long pes bilong Bikpela.\n\n18 Ye, na em i kamapim as tru long tanim bel, olsem husat man i tanim bel bai i no inap katim em i go daun na rausim em i go long paia, tasol husat man i no tanim bel bai katim em i go daun na rausim em i go long paia, na idai long spirit bai kamap long ol, ye, nambatu idai, long wanem, ol bai lus gen long ol samting bilong stretpela pasin.\n\n19 Olsem na yupela tanim bel, yupela tanim bel, nogut yupela bai kisim bagarap sapos yupela i save long ol dispela samting na yupela i no bihainim ol, bai yupela kisim bagarap na yupela bai kisim i go daun long dispela nambatu idai.\n\n20 Tasol lukim, olsem mi bin tokim yupela long narapela mak, wanpela mak long idai bilong em, lukim, san bai kamap tudak na les long givim lait bilong em long yupela long dispela de we em bai idai, na tu mun wantaim ol sta, na nogat lait bai kamap long pes bilong dispela graun, tru tumas long taim em bai idai, long tripela de, i go long taim em bai kirap gen long idai.\n\n21 Ye, long dispela taim na taim spirit bilong em i go antap, ol klaut i pairap wantaim paialait bai kamap long planti aua, na graun bai guria na pundaun nabaut, na ol ston i stap long pes bilong dispela graun long antap na aninit long graun, yupela i lukim long dispela taim i strongpela tumas, o klostu olgeta i stap olsem wanpela strongpela bodi, bai bruknabaut;\n\n22 Ye, ol bai bruk long namel, na bihain long dispela ol bai painim long liklik hul, na bai bruk i go liklik tru nabaut long olgeta pes long graun, ye, long antap na long aninit long graun.\n\n23 Na lukim, planti bikpela bikpela guria na win bai kamap, planti maunten bai kam daun, wankain olsem ples daun, na planti ples nau ol i kolim ples daun bai kamap ol maunten, na dispela bai kamap bikpela bikpela maunten stret.\n\n24 Na planti haiwe bai bruknabaut, na planti siti bai bagarap.\n\n25 Na planti matmat bai op, na bai planti idai bilong ol bai go antap, na planti seint bai soim pes bilong ol long planti pipol.\n\n26 Na lukim, ensel i bin tokim mi olsem, long wanem, em i bin tokim mi olsem planti klaut bai pairap na paialait bai kamap long planti aua.\n\n27 Na em i bin tokim mi olsem bihain long klaut pairap, paialait na guria wantaim win, tudak bai karamapim olgeta pes long graun long tripela de.\n\n28 Na ensel i bin tokim mi olsem planti pipol bai lukim moa long bikpela samting tru na long ol dispela samting, olsem ol bai bilip olsem ol dispela mak na ol samting bilong kirap nogut bai kamap long olgeta pes long dispela graun long soim olsem i nogat as long ol lain pikinini bilong ol man long i stap nating olsem pegen.\n\n29 Na as long dispela em olsem husat man i bilip bai kisim selvesen, na olsem husat man i no bilip, wanpela stretpela jasmen bai kamap long ol, na tu sapos ol i bin kotim ol, ol i bringim bagarap kam long ol yet.\n\n30 Na nau tingim, tingim, ol lain brata bilong mi, olsem husat man idai, idai long em yet, na husat man i wokim pasin nogut, i wokim long em yet, long wanem, lukim, yupela i fri, yupela ken wokim wanem samting long laik bilong yupela yet, long wanem, lukim, God i bin givim long yupela wanpela save long gutpela na nogut, na em i bin mekim yupela fri.\n\n31 Em i bin givim long yupela olsem yupela bai save gutpela long nogut, na em i bin givim long yupela olsem yupela bai makim laip o idai, na yupela ken wokim gutpela pasin na bihain putim bek gen long dispela samting i gutpela, o bai putim bek gen gutpela samting long yu, o yupela ken wokim pasin nogut na bihain putim bek gen long dispela samting i nogut long yupela.\n\n", "hel 15": "[center][font_size=26]Sapta 15[/font_size][/center]\n\n[i]Bikpela i save mekim save long ol lain bilong Nifai bikos em i lavim ol—Ol lain bilong Leman ol i tanim bel i strong na holim pas long bilip—Bikpela bai marimari long ol lain bilong Leman long las de. Klostu 6 krismas bipo Krais.[/i]\n\n1 Na nau, ol lain brata bilong mi, mi lavim tumas, lukim, mi autim long yupela olsem sapos yupela i no tanim bel, ol haus bilong yupela bai bagarap olgeta.\n\n2 Ye, sapos yupela i no tanim bel, ol meri bilong yupela bai ol i gat bikpela as tru long krai long dispela de ol bai givim susu long ol pikinini, long wanem, yupela bai traim long ronawe na bai i no inap painim ples hait, ye, na bagarap bai kam long ol meri ol i gat bel, long wanem, ol bai hevi na i no inap ronawe, olsem na, ol bai kurungutim wantaim lek long go daun na bai larim ol long idai.\n\n3 Ye, bagarap bai kam long dispela pipol ol i save kolim ol pipol bilong Nifai, sapos ol i no tanim bel, taim ol i lukim olgeta long ol dispela mak na samting long kirap nogut bai soim long ol, long wanem, lukim, Bikpela i bin makim ol long kamap ol pipol bilong em, ye, em i bin lavim ol pipol bilong Nifai, na tu mekim save long ol, ye, em i bin mekim save long ol long ol de long pasin nogut bilong ol bikos em i lavim ol.\n\n4 Tasol lukim, ol lain brata bilong mi, em i bin hetim ol lain bilong Leman bikos pasin bilong ol i bin nogut olgeta taim, na dispela bikos long pasin nogut long ol tumbuna papa bilong ol. Tasol lukim, selvesen i bin kam long ol bikos ol lain bilong Nifai ol i bin autim toktok long ol, na Bikpela bin mekim ol de bilong ol kamap longpela bikos long dispela as.\n\n5 Na mi laikim yupela long save olsem klostu olgeta pipol i bihainim ol lo bilong God, na ol i wokabaut stret long ai bilong God, na ol save bihainim ol lo wantaim liklik lo na jasmen bilong em olsem lo bilong Moses i tok.\n\n6 Ye, mi tokim yupela, olsem klostu olgeta pipol i wokim olsem, na ol i strong nogut tru long traim olsem ol bai bringim ol lain brata bilong ol ol i no memba long sios long kamap long save long tok tru, olsem na, planti lain ol i joinim long wanwan de.\n\n7 Na lukim, yupela save yupela yet, bikos yupela i bin lukim, olsem taim planti bilong ol i bin kisim kam long save long tok tru, na save long pasin nogut na les nogut tru long ol tumbuna papa bilong ol, ol i bilip long holi skripsa. Yea, ol toktok bilong ol profet ol i bin raitim, na dispela bin lidim ol long bilip long Bikpela, na long tanim bel, na dispela bilip na tanim bel i bin bringim senis long bel bilong ol—\n\n8 Olsem na, yupela save yupela yet, olsem taim planti bilong ol i save long tok tru, ol i kamap strong na holim pas long bilip na long dispela samting i bin mekim ol kamap fri.\n\n9 Na tu yupela save olsem ol i bin planim ol samting bilong pait bilong ol, na ol i poret long kisim ol, nogut ol bai sin, ye, yupela ken lukim olsem ol i poret long sin—long wanem, lukim, ol i bilip olsem em i moabeta olsem ol bai larim ol birua bilong ol long kurungutim ol i go daun na kilim ol, na bai ol i no inap moa apim naip bilong pait bilong ol long pait wantaim birua bilong ol, na ol i wokim dispela, bikos long bilip bilong ol long Krais.\n\n10 Na nau, bikos long strongpela bilip bilong ol, olsem na, taim ol i bilip long dispela samting ol i bilip, long wanem, ol i bin kisim lait hariap tru bikos long strongpela bilip bilong ol, lukim, Bikpela bai blesim ol na mekim de bilong ol long kamap longpela, tru tumas, inap ol bai wokim pasin nogut—\n\n11 Ye, tru tumas, sapos bilip bilong ol bai paul isi isi i go olgeta, tasol Bikpela bai mekim ol de bilong ol long kamap longpela, i go inap long taim ol tumbuna papa bilong mipela wantaim profet Jinos na planti narapela profet ol i bin toktok bai kam, olsem long kamapim gen ol lain brata bilong mipela, ol lain bilong Leman, long save long tok tru gen.\n\n12 Ye, mi tokim yupela, olsem Bikpela i bin surikim taim long ol lain brata bilong mipela, ol lain bilong Leman, i go long las de, na inap ol bai kisim planti pen, na inap ol bai ronim ol i go i kam long pes long graun, na birua bilong ol bai painim ol, paitim na rausim ol nabaut long olgeta hap, we ol bai nogat ples long hait, tasol Bikpela bai marimari long ol.\n\n13 Na dispela olsem long profesi, olsem ol bai bringim kam gen long trupela save, na dispela em i save bilong Ridima bilong ol, na nambawan na trupela man bilong lukautim sipsip bilong ol, na ol bai kaunim ol wantaim sipsip bilong em.\n\n14 Olsem na mi tokim yupela, em bai moabeta long ol na i no long yupela, tasol sapos yupela tanim bel.\n\n15 Long wanem, lukim, sapos ol nambawan wok tru em i bin soim long ol na em i bin soim long yupela, ye, long ol lain bilip bilong ol i bin paul isi isi i go olgeta, bikos long ol kastam long ol tumbuna papa bilong ol, yupela ken lukim yupela yet olsem bilip bilong ol bai i no moa paul isi isi i go olgeta gen.\n\n16 Olsem na, Bikpela i tok: Mi bai i no inap bagarapim ol olgeta, tasol mi bai mekim ol long kam bek gen long mi long dispela de long bikpela save bilong mi, Bikpela i tok.\n\n17 Na nau lukim, Bikpela i tok long ol pipol long ol lain bilong Nifai olsem: Sapos ol i no tanim bel, na ol i no bihainim laik bilong mi, mi bai bagarapim ol olgeta, Bikpela i tok, bikos ol i no bilip taim mi bin wokim planti nambawan wok tru namel long ol, na tru tumas, olsem Bikpela i stap, ol dispela samting bai kamap tru, Bikpela i tok olsem.\n\n", "hel 16": "[center][font_size=26]Sapta 16[/font_size][/center]\n\n[i]Nifai i baptaisim ol lain bilong em ol i bilip long Samuel—Ol lain bilong Nifai ol i no tanim bel na ol i bin painim hat long kilim Samuel wantaim ol spia bilong bonara na ston—Sampela lain bilong Nifai ol i bin kamap strong long bel bilong ol, na ol narapela lain ol i bin lukim ol ensel—Ol lain ol i no save bilip ol i tok olsem i nogat as long bilip long Krais na long em bai kam long Jerusalem. Klostu 6–1 krismas bipo Krais.[/i]\n\n1 Na nau, em i kamap we planti lain bilong Nifai i bin harim ol toktok bilong Samuel, wanpela long ol lain bilong Leman, i bin autim taim em i sanap antap long banis bilong siti. Na taim planti lain ol i bin bilip long toktok bilong em, ol i bin go long painim Nifai, na taim ol i painim em, ol i bin konpesim sin bilong ol long em na ol i no tok nogat, tasol ol i bin laikim olsem ol bai baptais long nem bilong Bikpela.\n\n2 Tasol planti lain ol i no bilip long ol toktok bilong Samuel ol i bin belhat long em, na ol bin tromoi ston wantaim spia bilong bonara long em taim em i sanap antap long banis bilong siti, tasol Spirit bilong Bikpela i bin i stap wantaim em, olsem na ol i no bin paitim em wantaim ol ston o spia bilong bonara.\n\n3 Nau taim ol i lukim olsem ol i bin painim hat long paitim em, planti moa i bin bilip long ol toktok bilong em, olsem na ol i bin go long Nifai long baptaisim ol.\n\n4 Long wanem, lukim, Nifai wok long baptaisim, profesai, toktok na singautim tanim bel long ol pipol, soim ol mak na wokim wok bilong kirap nogut, na wokim ol mirakel namel long ol pipol, inap long ol bai save olsem Krais bai klostu tru bai kam—\n\n5 Na tokaut long ol long ol samting long klostu tru bai kam, inap long ol bai save na tingim long taim ol samting bai kamap olsem ol i bin save bipo long ol, olsem ol bai bilip, olsem na planti pipol ol i bin bilip long ol toktok bilong Samuel ol i bin go long em long baptais, long wanem, ol bin tanim bel na konpesim sin bilong ol taim ol i kam.\n\n6 Tasol klostu olgeta pipol ol i no bilip long ol toktok bilong Samuel, olsem na taim ol i lukim olsem ol i bin painim hat long paitim em wantaim ol ston na spia bilong bonara bilong ol, ol i bin singaut long ol kepten bilong ol, olsem: Kisim dispela man na pasim em wantaim rop, long wanem, lukim, em i gat tewel, na bikos long pawa bilong tewel i stap insait long em, mipela i painim hat long paitim em wantaim ol ston na spia bilong bonara bilong mipela, olsem na kisim em na pasim em wantaim rop, na kisim em i go long we.\n\n7 Na taim ol i go het long kisim em, lukim, em i bin kalap i go daun long graun long banis bilong siti, na ronawe i go aut long graun bilong ol, ye, tru tumas i go long kantri bilong em yet, na i stat long toktok na profesai namel long ol pipol bilong em yet.\n\n8 Na lukim, ol lain bilong Nifai ol i no bin harim moa long em, na sindaun bilong ol pipol i olsem.\n\n9 Na eitpela ten sikis krismas long rul bilong ol jas long ol pipol bilong Nifai i pinis olsem.\n\n10 Na tu eitpela ten seven krismas long rul bilong ol jas i pinis olsem, na klostu olgeta pipol i stap yet long wokim pasin hambak wantaim pasin nogut, na liklik namba long ol pipol ol i bin wokabaut stret long ai bilong God.\n\n11 Na wankain sindaun i stap yet long eitpela ten eit krismas long rul bilong ol jas.\n\n12 Na i no bikpela senis i bin kamap long sindaun bilong ol pipol, tasol ol pipol i stat long kamapim bel bilong ol long wokim pasin nogut, na wokim moa long ol samting i birua long ol lo bilong God long eitpela ten nain krismas long rul bilong ol jas.\n\n13 Na em i kamap we long nainpela ten krismas long rul bilong ol jas, planti nambawan mak wantaim ol samting bilong kirap nogut i bin kamap, na ol toktok bilong ol profet i stat long kamap tru.\n\n14 Na ol ensel i bin kam long ol man, long gutpela ol man tru, na autim gutpela nius bilong bikpela amamas tru, olsem na ol skripsa i stat long kamap tru long dispela krismas.\n\n15 Tasol, ol pipol i stat long mekim bel bilong ol kamap strong na ol i stat long bilip long strong na bikpela save bilong ol yet, tasol ol lain bilong Nifai na ol lain bilong Leman ol i bin bilip long ol toktok bilong ol profet i strong yet, na ol pipol ol i bin strong long bel bilong ol, ol i bin tok:\n\n16 Sampela samting ol i bin tingim i bin stret, namel long planti samting, tasol lukim, mipela save olsem olgeta long ol dispela nambawan na kirap nogut ol samting ol i bin tokaut bai i no inap kamap tru.\n\n17 Na ol i stat long painim as tingting, na long tok pait namel long ol yet, olsem:\n\n18 I nogat as olsem man kain olsem Krais bai kam, sapos olsem, na sapos em i Pikinini man bilong God, Papa bilong heven na graun, olsem em i bin toktok, bilong wanem, em bai i no inap soim em yet long mipela, wankain olsem em bai soim em yet long ol lain ol i stap long Jerusalem?\n\n19 Ye, bilong wanem, em bai i no inap soim em yet long dispela graun, wankain olsem em bai soim em yet long graun bilong Jerusalem?\n\n20 Tasol lukim, mipela save olsem dispela em i pasin nogut, ol tumbuna papa bilong mipela ol i bin salim i kam daun long mipela, long mekim yumi bilip long sampela nambawan na kirap nogut samting em bai kam, tasol i no namel long mipela, tasol namel long ol longwe graun tru mipela i no save, olsem na ol i ken mekim mipela olsem mipela i no inap save long wanpela samting, long wanem, yumi i no inap lukim long ol ai bilong mipela yet olsem ol samting i tru.\n\n21 Na ol bai wokim sampela bikpela tokhait tru wok wantaim bikpela tokhait save bilong tewel, em bai putim mipela daun long kamap ol wokman long toktok bilong ol, na tu kamap ol wokman bilong ol, long wanem, mipela i stap long skin bilong ol long lainim ol toktok long mipela, olsem ol bai lukautim yumi i stap olsem yumi i no save long wanpela samting long olgeta de long laip bilong mipela, sapos mipela bilip long ol.\n\n22 Na ol pipol i bin tingim planti moa samting long bel bilong ol, em ol i giaman na i nogat as, em i bin bagarapim tingting bilong ol, long wanem, Satan i bin tanim bel bilong ol long wokim pasin nogut olgeta taim, ye, em i bin go raun na autim tok win na kirapim pait long olgeta pes long graun, olsem em bai mekim bel bilong ol pipol long strong bai ol i les long gutpela samting, na long les long dispela samting long kam long bihain taim.\n\n23 Na inap ol mak na ol samting bilong kirap nogut wantaim ol mirakel i bin soim namel long ol pipol bilong Bikpela, tasol, Satan i bin winim gut tru bel bilong ol pipol long olgeta pes long graun.\n\n24 Na nainpela ten krismas long rul bilong ol jas long ol pipol bilong Nifai i pinis olsem.\n\n25 Na buk bilong Hilaman, olsem long rekot bilong Hilaman na ol pikinini man bilong em i pinis olsem.\n\n", "3-ne 1": "[center][font_size=26]Namba tri Nifai[/font_size][/center]\n\n[center][font_size=26]Buk Bilong Nifai Pikinini Man Bilong Nifai Em I Pikinini Man Bilong Hilaman[/font_size][/center]\n\nNa Hilaman i pikinini man bilong Hilaman, em i pikinini man bilong Alma, em i pikinini man bilong Alma, em i wanpela tumbuna pikinini bilong Nifai em i pikinini man bilong Lihai, em i bin kamaut long Jerusalem long nambawan krismas long rul bilong Sedekaia, king bilong Juda.\n\n[center][font_size=26]Sapta 1[/font_size][/center]\n\n[i]Nifai, pikinini man bilong Hilaman, i go aut long graun, na pikinini man bilong em Nifai i lukautim ol rekot—Inap planti mak na kirap nogut samting i kamap, tasol ol pasin nogut lain ol i pasim tok long kilim ol stretpela lain—Nait long karim bilong Krais i kamap—Mak i bin soim, na wanpela niupela sta i kamap—Ol giaman na paul pasin i kamap bikpela, na ol stil lain bilong Gadianton ol i kilim planti pipol. Klostu 1–4 krismas bihain long Krais.[/i]\n\n1 Nau em i kamap we nainpela ten wan krismas i go pas, na em i sikis handret krismas long taim Lihai i bin lusim Jerusalem, na Lakoneus i bin kamap het jas na gavana long graun long dispela krismas.\n\n2 Na Nifai, pikinini man bilong Hilaman, i go aut pinis long graun bilong Jarahemla, na makim pikinini man bilong em Nifai, em i nambawan pikinini man bilong em, long lukautim ol plet bras, wantaim olgeta rekot na ol holi samting ol i bin lukautim i stap long taim Lihai i bin lusim Jerusalem.\n\n3 Na em i bin go aut pinis long graun, na nogat wanpela man i bin save we em i bin go, na pikinini man bilong em Nifai i bin lukautim ol rekot long ples long em ye, rekot bilong dispela ol pipol.\n\n4 Na em i kamap we long i stat long nainpela ten tu krismas, lukim, profesi bilong ol profet i stat long kamap tru moa yet, long wanem, ol nambawan mak tru wantaim planti bikpela mirakel tru i bin kamap namel long ol pipol.\n\n5 Tasol sampela pipol ol i stat long tok olsem, taim ol i go pas pinis long ol toktok Samuel, wanpela long ol lain bilong Leman i bin autim long kamap tru.\n\n6 Na ol i stat long amamas na tok long ol lain brata bilong ol olsem: Lukim, taim i go pas pinis, na ol toktok bilong Samuel i no kamap tru, olsem na, yupela amamas na bilip nating long ol dispela samting.\n\n7 Na em i kamap we ol i bin mekim bikpela trabel tru long olgeta hap long graun, na ol pipol ol i bilip ol i stat long sore nogut tru, nogut dispela ol samting em i bin tokaut bai i no inap kamap tru.\n\n8 Tasol lukim, ol i bin strong nogut tru long lukaut long dispela de, na dispela nait, na dispela de we wanpela de tasol bai kamap na nogat nait, olsem ol bai save olsem ol i no bilip nating.\n\n9 Nau em i kamap we ol man ol i no save bilip ol i bin makim wanpela de we, sapos wanpela mak profet Samuel i bin givim i no kamap tru, ol bai kilim idai olgeta lain ol i bilip long dispela ol kastam.\n\n10 Nau em i kamap we taim Nifai, pikinini man bilong Nifai, i lukim dispela pasin nogut bilong ol pipol bilong em, bel bilong em i sore nogut tru.\n\n11 Na em i kamap we em i bin go aut na nil daun em yet long graun, na singaut nogut tru long God bilong em long nem bilong ol pipol bilong em, ye, long nem bilong ol lain ol i klostu kisim bagarap, bikos long bilip bilong ol long kastam long tumbuna papa bilong ol.\n\n12 Na em i kamap we em i bin singaut nogut tru long Bikpela olgeta long dispela de, na lukim, nek bilong Bikpela i bin kam long em, olsem:\n\n13 Apim het bilong yu na amamas, long wanem, lukim, taim i kam pinis, na wanpela mak bai kamap long dispela nait, na Mi bai kam long graun tumora, long soim long graun olsem Mi bai kamapim tru olgeta samting Mi bin tokim ol holi profet bilong mi long autim long maus bilong ol.\n\n14 Lukim, Mi kam long ol pipol bilong mi yet, long kamapam tru olgeta samting Mi bin soim long ol lain pikinini bilong ol man long taim graun i bin sanap, long bihainim laik bilong Papa na bilong Pikinini man—bilong Papa bikos long mi, na bilong Pikinini man bikos long skin bilong mi. Na lukim, taim i kam pinis, na wanpela mak bai kamap long dispela nait.\n\n15 Na em i kamap we ol toktok i bin kam long Nifai i kamap tru, olsem Bikpela i bin tok, long wanem, lukim, tudak i no kam taim san i go daun, na ol pipol i stat long kirap nogut bikos tudak i no kam taim nait i bin kam.\n\n16 Na planti pipol, ol i no bilip long ol toktok bilong ol profet ol i bin pundaun long graun na kamap olsem ol idai, long wanem, ol i bin save olsem bikpela tok ol i bin pasim bilong bagarapim ol lain ol i bilip long ol toktok bilong ol profet bai i no inap kamap tru, long wanem, wanpela mak em i bin givim i kamap tru pinis.\n\n17 Na ol i stat long save olsem Pikinini man bilong God mas klostu i kam, ye, long katim sot, olgeta pipol long pes long olgeta graun long hap long wes i go long hap long is, na tu graun long hap long not na long hap long saut, i kirap nogut tru na ol i bin pundaun long graun.\n\n18 Long wanem, ol i kamap long save olsem ol profet ol i bin tokaut long ol dispela samting long planti krismas, na olsem wanpela mak em bai givim i kamap tru pinis, na ol i stat long poret bikos long pasin nogut bilong ol na bikos ol i no bilip.\n\n19 Na em i kamap we nogat tudak i bin kam olgeta long dispela nait, tasol lait i bin kam wankain olsem san long belo. Na em i kamap we san i bin kamap long monin gen, olsem em save kamap na go daun, na ol i bin save olsem em i de bilong karim bilong Bikpela, bikos long wanpela mak em i bin givim.\n\n20 Na olgeta samting i kamap tru, ye, olgeta samting olsem long ol toktok bilong ol profet.\n\n21 Na tu em i kamap we wanpela niupela sta i kamap, olsem ol i bin toktok.\n\n22 Na em i kamap we Satan i stat long salim ol giaman toktok i go namel long ol pipol, long mekim bel bilong ol i strong, olsem ol bai i no inap bilip long dispela ol mak na kirap nogut long samting ol i bin lukim, na inap ol dispela giaman na paul toktok i bin kamap, tasol klostu olgeta pipol ol i bilip, na tanim bel long nem bilong Bikpela.\n\n23 Na em i kamap we Nifai wantaim ol narapela lain ol i bin go namel long ol pipol, na baptaisim ol long tanim bel, we bikpela namba tru long ol pipol ol i bin rausim ol sin bilong ol. Na ol pipol i stat long kirapim bel isi gen long graun.\n\n24 Na nogat pait i kamap, tasol liklik namba long ol pipol i stat long yusim ol skripsa long toktok na traim long soim olsem ol pipol bai no ken bihainim ol lo bilong Moses. Nau ol i bin rong long dispela samting, bikos ol i no save gut long ol skripsa.\n\n25 Tasol em i kamap we ol i bin tanim bel hariap tru, na ol i kamap long save long rong bilong ol, long wanem, ol i bin soim olsem, lo i no kamap tru yet, na olsem olgeta toktok bilong lo mas kamap tru, ye, toktok i bin kam long ol olsem lo mas kamap tru, ye, olsem nogat wanpela liklik toktok bilong lo bai lus nating, tasol olgeta bai kamap tru, olsem na ol i bin bringim kam long save long rong bilong ol na konpes long rong bilong ol insait long dispela wanpela krismas et.\n\n26 Na, nainpela ten tu krismas i pinis olsem, bringim gutpela nius tru long ol pipol bikos long ol mak i bin kamap pinis, olsem long ol toktok bilong profesi bilong olgeta holi profet.\n\n27 Na em i kamap we nainpela ten tri krismas tu i go pas wantaim bel isi, tasol em ol stil lain bilong Gadianton, em i stap antap long ol maunten, ol i bin kamap planti long graun, long wanem, ol ples banis wantaim ples hait bilong ol i strong tumas long ol pipol long winim ol, olsem na ol i bin wokim planti pasin kilim man, na ol i kilim planti lain namel long ol pipol.\n\n28 Na em i kamap we long nainpela ten foa krismas, ol stil lain bilong Gadianton i stat long kamap bikpela tru, bikos planti lain bilong Nifai ol i bin bruk na ronawe long ol, na dispela i bin mekim ol lain bilong Nifai sore nogut tru long ol lain ol i stap yet long graun.\n\n29 Na ol lain bilong Leman tu ol i bin sore nogut tru, long wanem, lukim, ol i bin gat planti pikinini we ol i kamap bikpela na ol i stat long sanap long ol yet, na sampela lain bilong Joram ol i bin paulim ol wantaim giaman na kirapim bel bilong ol long joinim dispela ol stil lain bilong Gadianton.\n\n30 Na ol lain bilong Leman tu ol i bin kisim pen olsem, na bilip na stretpela pasin bilong ol i stat long go daun, bikos long pasin nogut bilong niupela jeneresen.\n\n", "3-ne 2": "[center][font_size=26]Sapta 2[/font_size][/center]\n\n[i]Pasin nogut wantaim pasin les nogut tru i kamap bikpela namel long ol pipol—Ol lain bilong Nifai na ol lain bilong Leman i bung wantaim long banisim ol yet long stil lain bilong Gadianton—Ol skin long ol lain bilong Leman ol i bin tanim bel i kamap waitpela na ol i bin kolim ol lain bilong Nifai. Klostu 5–16 krismas bihain long Krais.[/i]\n\n1 Na em i kamap we nainpela ten faiv krismas tu i pinis olsem, na ol pipol i stat long lus tingting long dispela ol mak na mirakel ol i bin harim, na i stat lus isi isi long pasin kirap nogut bilong ol long wanpela mak o mirakel long heven, na bel bilong ol i stat long kamap strong, na het bilong ol i pas, na ol i stat long kamap olsem ol i no bilip long olgeta samting ol i bin harim na lukim—\n\n2 Na ol i bin ting olsem sampela samting nating long bel bilong ol olsem, ol man ol i bin wokim ol samting wantaim pawa bilong tewel, long giamanim na paulim bel bilong ol pipol, olsem na Satan i bin winim bel bilong ol pipol gen, na em i bin pasim ai bilong ol na paulim ol long bilip olsem doktrin bilong Krais i giaman na samting nating.\n\n3 Na em i kamap we ol pipol i stat long kamap strong long wokim pasin nogut na pasin les nogut tru, na ol i no bilip olsem sampela moa mak o kirap nogut samting bai kamap, na Satan i bin go raunabaut, paulim bel bilong ol planti pipol, traim ol na mekim ol long wokim pasin nogut tru insait long graun.\n\n4 Na em i kamap we nainpela ten sikis krismas i pinis olsem, na tu wankain long nainpela ten seven krismas, nainpela ten eit krismas na nainpela ten nain krismas,\n\n5 Na tu wan handret krismas i pinis olsem long taim Mosaia i bin kamap king long ol pipol long ol lain bilong Nifai i kam long nau taim.\n\n6 Na sikis handret nain krismas i pinis long taim Lihai i bin lusim Jerusalem i kam long nau taim.\n\n7 Na nainpela krismas i pinis long taim mak bin kamap, we ol profet i bin toktok, olsem Krais bai kam long graun.\n\n8 Nau ol lain bilong Nifai i stat long kaunim taim bilong ol long taim mak i bin kamap o long taim Krais i bin kam, olsem na, nainpela krismas i go pas pinis.\n\n9 Na Nifai, em i papa bilong Nifai, em i bin lukautim ol rekot i no bin kam bek long graun bilong Jarahemla, na ol i no bin painim em long olgeta hap long graun.\n\n10 Na em i kamap we planti toktok na profesai i bin salim i go namel long ol pipol, tasol ol pipol i stap yet long wokim pasin nogut na tenpela krismas i pinis olsem, na tu wanpela ten wan krismas i pinis wantaim pasin nogut.\n\n11 Na em i kamap we ol bikpela pait na tok pait i stat long kamap long olgeta hap long graun insait long wanpela ten tri krismas, long wanem, ol stil lain bilong Gadianton ol i bin kamap planti tru, na kilim planti pipol, na bagarapim planti siti, na wok long kilim planti pipol long olgeta hap long graun, olsem na em i kamap we olgeta pipol, ol lain bilong Nifai wantaim ol lain bilong Leman ol i bin kisim ol samting bilong pait long pait wantaim ol.\n\n12 Olsem na, olgeta lain bilong Leman ol i bin tanim bel long nem bilong Bikpela ol i bin bung wantaim lain brata bilong ol, ol lain bilong Nifai, na tingting long sindaun bilong ol, ol meri bilong ol wantaim lain pikinini bilong ol bin strongim ol, long kisim ol samting bilong pait long pait wantaim ol dispela stil lain bilong Gadianton, ye, na tu long lukautim rait bilong ol, narapela gutpela samting, sios na lotu bilong ol na fridom bilong ol.\n\n13 Na em i kamap we bipo long dispela wanpela ten tri krismas i go pas, ol lain bilong Nifai ol i bin klostu kisim bagarap olgeta bikos long dispela pait i bin kamap nogut tru.\n\n14 Na em i kamap we dispela ol lain bilong Leman ol i bin bung wantaim ol lain bilong Nifai ol i bin kaunim ol yet wantaim ol lain bilong Nifai,\n\n15 Na kes bilong ol i bin lusim ol, na skin bilong ol i bin kamap waitpela wankain olsem long ol lain bilong Nifai;\n\n16 Na ol yangpela man wantaim pikinini meri bilong ol i bin kamap naispela stret, na ol i bin kaunim ol yet wantaim ol lain bilong Nifai, na ol i bin kolim ol lain bilong Nifai. Na wanpela ten tri krismas i pinis olsem.\n\n17 Na em i kamap we pait namel long ol stil lain wantaim ol pipol bilong Nifai i go yet, na kamap nogut tru long i stat long wanpela ten foa krismas, tasol ol pipol bilong Nifai ol i bin winim liklik long ol stil lain, inap long ol i bin ronim ol stil lain long graun bilong ol i go bek long ol maunten na ples hait bilong ol.\n\n18 Na wanpela ten foa krismas i pinis olsem. Na ol i bin kam long pait wantaim ol pipol bilong Nifai insait long wanpela ten faiv krismas, na bikos long pasin nogut long ol pipol bilong Nifai wantaim planti tok pait, na bruknabaut long ol, ol stil lain bilong Gadianton ol i bin winim ol.\n\n19 Na wanpela ten faiv krismas i pinis olsem, na ol pipol i stap long laip bilong planti pen olsem, na naip bilong pait bilong bagarap i bin hangamap antap long ol, inap long em bin klostu katim ol, na dispela bikos long ol pasin nogut bilong ol.\n\n", "3-ne 3": "[center][font_size=26]Sapta 3[/font_size][/center]\n\n[i]Gidiani, lida long ol stil lain bilong Gadianton, i strong long askim Lakoneus wantaim ol lain bilong Nifai long givim ol yet na givim graun bilong ol—Lakoneus i makim Gidgidonai long kamap het kepten long ol ami—Ol lain bilong Nifai i bung wantaim long Jarahemla na Planti long pait long banisim ol yet. Klostu 16–18 krismas bihain long Krais.[/i]\n\n1 Na nau em i kamap we long wanpela ten sikis krismas bihain long Krais i bin kam, Lakoneus, gavana long graun, i bin kisim wanpela pas i kam long lida na gavana long dispela stil lain, na ol toktok em i bin raitim i olsem:\n\n2 Lakoneus, nambawan tru na het gavana bilong dispela graun, lukim, mi raitim dispela pas i go long yu, na mi apim nem bilong yu nogut tru, bikos long strong bilong yu wantaim strong bilong ol pipol bilong yu, long lukautim dispela samting yupela ting i rait na fridom bilong yupela, ye, yupela i sanap strong, olsem han bilong wanpela god i bin sapotim yupela, long pait long banisim fridom, ol samting na kantri bilong yupela, o long dispela samting yupela i kolim olsem.\n\n3 Na i luk olsem mi sore, nambawan tru Lakoneus, olsem yupela mas giaman nating long ting olsem yupela ken strong long pait wantaim planti strongpela man tru em mi lidim, ol i redi wantaim ol samting bilong pait bilong ol nau long dispela taim, na ol i weit na samba i long harim toktok bilong mi olsem—Go daun na pait wantaim ol lain bilong Nifai na bagarapim ol.\n\n4 Na mi save olsem ol lain em ol man bilong pait na win, bikos mi save long ol taim ol i save pait, na mi save long belhat oltaim oltaim bilong ol long yupela, bikos long planti rong bilong yupela i bin mekim long ol, olsem na, sapos ol i kam daun long pait wantaim yupela, em ol bai bagarapim yupela olgeta.\n\n5 Olsem na mi raitim dispela pas, na pasim wantaim han bilong mi yet, na mi gat wari long sindaun bilong yupela, bikos yupela i strong long dispela samting we yupela bilip i rait, na long gutpela spirit tru bilong yupela long taim long pait.\n\n6 Olsem na, mi raitim long yu, na laikim olsem yupela bai givim yupela yet long dispela ol pipol bilong mi, ol siti bilong yupela, ol graun bilong yupela na ol samting bilong yupela, nogut ol bai visitim yupela wantaim naip bilong pait na olsem bagarap bai kam long yupela.\n\n7 O olsem, yupela mas givim yupela yet long mipela, na bung wantaim mipela na save long ol tok hait wok bilong mipela, na kamap lain brata bilong mipela inap long yupela bai kamap wankain olsem mipela—i no long kamap wok boi bilong mipela, tasol long kamap lain brata bilong mipela na skelim olgeta samting bilong mipela.\n\n8 Na lukim, mi tok tru antap long yu, sapos yupela wok olsem wantaim tok tru antap, yupela bai i no inap kisim bagarap, tasol, sapos yupela i no wok olsem, mi promisim yu wantaim tok tru antap, olsem Mi bai tokim ol ami bilong mi long kam daun long pait wantaim yupela long mun bihain long dispela mun, na ol bai i no inap givim sans na larim yupela long i stap laip, tasol ol bai kilim yupela, na bai lusim naip bilong pait pundaun long yupela i go inap long yupela bai pinis olgeta.\n\n9 Na lukim, Mi em Gidiani, na mi em gavana long dispela tokhait lain bilong Gadianton, na Mi save olsem dispela lain na wok bilong ol i gutpela, na dispela lain wantaim tokhait wok bilong ol i kam long bipo taim na ol i bin givim i kam daun long Mipela.\n\n10 Na mi raitim dispela pas i go long yu, Lakoneus, na mi ting olsem yupela bai givim ol graun wantaim samting bilong yupela, na blut bai no inap kapsait, inap long dispela ol pipol bilong mi bai kisim bek ol rait na gavman bilong ol, ol i bin bruk i go long we long yupela bikos long pasin nogut bilong yupela long holim bek ol rait bilong ol long gavman, na sapos yupela i no wokim olsem, mi bai bekim bek rong bilong ol. Mi em Gidiani.\n\n11 Na nau em i kamap we taim Lakoneus i kisim dispela pas, em i bin kirap nogut tru, bikos long strongpela askim tru bilong Gidiani long kisim graun long ol lain bilong Nifai, na tu long poret toktok long poretim ol pipol na long toktok long bekim bek long rong i nogat as, bikos em ol stil lain ol yet ol i bin rong na bruk i go nabaut long dispela nogut na les nogut tru stil lain bilong Gadianton.\n\n12 Nau lukim, dispela Lakoneus, em i gavana, i wanpela stretpela man, na strongpela askim na ol poret toktok bilong wanpela stilman i no poretim em, olsem na, em i no harim long pas bilong Gidiani, gavana bilong ol stil lain, tasol em i bin tokim ol pipol bilong em long singaut long Bikpela long kisim strong long taim ol stil lain bai ol i kam long pait wantaim ol.\n\n13 Ye, em i bin salim wanpela tok save i go namel long olgeta pipol, olsem ol bai bung wantaim ol meri, pikinini, bulmakau, sipsip na olgeta samting bilong ol long wanpela ples na lusim graun bilong ol.\n\n14 Na em i bin givim oda olsem, strongpela banis tru mas kamap long raunim ol. Na em i bin tokim ol ami long ol lain bilong Nifai wantaim ol lain bilong Leman, o olsem olgeta pipol ol i bin kaunim ol wantaim ol lain bilong Nifai long putim ol wasman raunabaut long lukaut long ol, na long lukautim ol long ol stil lain long de na long nait.\n\n15 Ye, em i bin tokim ol: Olsem Bikpela i stap, sapos yupela i no tanim bel long olgeta pasin nogut bilong yupela, na singaut long Bikpela, em bai i no inap seivim yupela long han long dispela ol stil lain bilong Gadianton.\n\n16 Na nambawan na naispela ol toktok na profesi tru bilong Lakoneus inap long ol toktok i bin poretim olgeta pipol, na ol i bin strong nogut tru long bihainim ol toktok bilong Lakoneus.\n\n17 Na em i kamap we Lakoneus i bin makim ol het kepten long olgeta ami long ol lain bilong Nifai, long kamap komanda bilong ol, long taim ol stil lain bai kam daun long ples we nogat man i stap long pait wantaim ol.\n\n18 Nau nambawan tru het kepten bilong olgeta het kepten na nambawan tru komanda long olgeta ami long ol lain bilong Nifai i bin makim, na nem bilong em i Gidgidonai.\n\n19 Nau em i kastam long olgeta lain bilong Nifai long makim het kepten bilong ol, (tasol sapos long taim long pasin nogut bilong ol, ol i no bin makim) man em i gat spirit bilong revelesen na profesi, olsem na, dispela Gidgidonai i wanpela nambawan profet namel long ol, wankain olsem het jas.\n\n20 Nau ol pipol ol i bin tokim Gidgidonai: Beten long Bikpela, na yumi go antap long ol maunten na ples we nogat man i stap, olsem mipela bai kilim ol stil lain na bagarapim ol long graun bilong ol yet.\n\n21 Tasol Gidgidonai i bin bekim ol: Bikpela i tambuim, dispela long wanem, Bikpela bai givim mipela long han bilong ol, sapos yumi go antap long pait wantaim ol, olsem na yumi bai redi yumi yet long namel tru long graun bilong yumi, na yumi bai bung wantaim olgeta ami bilong yumi, na yumi bai i no inap go long pait wantaim ol, tasol yumi bai weit i go inap long ol bai kam long pait wantaim yumi, olsem na, olsem Bikpela i stap, na em bai givim ol long han bilong yumi, sapos yumi wokim olsem.\n\n22 Na em i kamap we klostu long arere long wanpela ten seven krismas, tok save bilong Lakoneus i bin go long olgeta hap long graun, na ol pipol bin kisim ol hos, hos ka, bulmakau, olgeta sipsip, animal ol i lukautim, rais nabaut, na olgeta samting bilong ol, na wokabaut long ol tausen na ol ten tausen, na olgeta i bin go long ples em i bin makim we ol bai bung wantaim ol yet, long pait long banisim ol yet long ol birua bilong ol.\n\n23 Na graun em i bin makim em i graun bilong Jarahemla, na graun i stap namel long graun bilong Jarahemla na graun bilong Planti, ye, long arere long graun Planti na graun Bagarap.\n\n24 Na planti tausen tru ol pipol em ol i bin kolim ol lain bilong Nifai, ol i bin bung wantaim ol yet long dispela graun. Nau Lakoneus i bin tokim ol long bung wantaim ol yet long graun long hap long saut, bikos long bikpela kes tru i bin kamap long graun long hap long not.\n\n25 Na ol i bin banisim ol yet long birua bilong ol, na ol i stap long wanpela graun long wanpela bodi, na ol i bin poret long ol toktok Lakoneus i bin autim long ol, inap long ol i bin tanim bel long olgeta sin bilong ol, na ol i bin beten long Bikpela God bilong ol, olsem em bai seivim ol long taim birua bilong ol bai kam daun long pait wantaim ol.\n\n26 Na ol i bin sore nogut tru bikos long ol birua bilong ol. Na Gidgidonai i bin tokim ol long wokim olgeta kainkain samting bilong pait, wantaim strongpela klospait, banis bilong pait na liklik raunpela banis bilong pait, olsem em i bin tok.\n\n", "3-ne 4": "[center][font_size=26]Sapta 4[/font_size][/center]\n\n[i]Ol ami long ol lain bilong Nifai i winim ol stil lain bilong Gadianton–Ol i kilim Gidiani, Na Jemnaria, man i kisim ples bilong em ol i bin hangamapim em—Ol lain bilong Nifai ol i amamasim Bikpela long win bilong ol. Klostu 19–22 krismas bihain long Krais.[/i]\n\n1 Na em i kamap we dispela ol ami bilong ol stil lain, ol i bin redi long pait klostu long arere long wanpela ten eit krismas, na ol i stat long kam daun na ol i bin kamap hariap tru long ol liklik maunten, na ol bikpela maunten, ples we nogat man i stap, na ples banis wantaim ples hait bilong ol, na ol i stat long kisim ol graun long hap long saut na long hap long not, na ol i bin kisim olgeta graun wantaim siti ol lain bilong Nifai i bin lusim.\n\n2 Tasol lukim, nogat wail animal o narapela animal long painim i stap long dispela graun ol lain bilong Nifai ol i bin lusim, na nogat wail animal ol i bin i stap long graun long ol stil lain long painim, tasol em ol animal long ples we nogat man i stap.\n\n3 Na ol stil lain i nogat kaikai taim ol i bin hangre, na ol mas painim kaikai long ples we nogat man i stap, bikos ol lain bilong Nifai ol i no lusim wanpela samting long graun, tasol ol i bin bungim wantaim ol bulmakau, sipsip na olgeta samting bilong ol, na ol i bin i stap long wanpela bodi.\n\n4 Olsem na, ol stil lain i nogat wei long strong long stil na kisim kaikai, tasol ol i mas kamap long ples klia long pait wantaim ol lain bilong Nifai, na ol lain bilong Nifai ol i bin i stap long wanpela bodi, na ol i bin gat bikpela namba tru long ol pipol, na lukautim i stap ol kaikai, hos, bulmakau wantaim olgeta kainkain animal bilong ol yet, olsem ol bai kaikai long sevenpela krismas, we ol i ting long bagarapim olgeta stil lain long pes long graun, na wanpela ten eit krismas i pinis olsem.\n\n5 Na em i kamap we long wanpela ten nain krismas, Gidiani i bin painim olsem em i bin gat nid olsem em mas go antap long pait wantaim ol lain bilong Nifai, bikos ol i nogat rot long kisim kaikai tasol long strong long stil, stil na wokim pasin kilim man.\n\n6 Na ol i no bin go long olgeta pes long graun long planim raisnabaut, nogut ol lain bilong Nifai bai kamap long ol na kilim ol, olsem na Gidiani i bin givim oda long ol ami bilong em olsem ol bai go antap long pait wantaim ol lain bilong Nifai insait long dispela krismas.\n\n7 Na em i kamap we ol i bin kamap long pait long namba sikis mun, na lukim, bikpela na nogut taim stret ol i bin kamap long pait, na ol i bin pasim klos wankain olsem stil lain save pasim, na ol i bin pasim skin bilong pikinini sipsip raun long sangana bilong ol, penim ol yet wantaim blut, sapim het bilong ol na putim hetplet antap long ol, na ol ami bilong Gidiani i luk nogut tru stret, bikos long klospait bilong ol na bikos ol i bin penim wantaim blut.\n\n8 Na em i kamap we ol ami long ol lain bilong Nifai, taim ol i lukim pes long ami bilong Gidiani, olgeta i bin pundaun long graun, na apim krai bilong ol i go antap long Bikpela God bilong ol, olsem em bai larim ol na seivim ol long han long birua bilong ol.\n\n9 Na em i kamap we taim ol ami bilong Gidiani i lukim dispela, ol i stat long bikmaus long singaut, bikos ol i bin amamas, long wanem, ol i bin ting olsem ol lain bilong Nifai ol i bin poret na pundaun bikos ol i bin poret long ami bilong ol.\n\n10 Tasol ol i bin kisim taim nogut long ol dispela samting, long wanem, ol lain bilong Nifai ol i no bin poret long ol, tasol ol i bin poret long God bilong ol na beten long em long banisim ol, olsem na, ol i bin redi long bungim ol ami bilong Gidiani taim ol i ron hariap tru long kilim ol.\n\n11 Na bikpela pait i stat long namba sikis mun, na dispela pait i bin bikpela na nogut tru, ye, bikpela namba tru long ol pipol ol i bin kilim nogut tru, taim Lihai em i bin lusim Jerusalem ol i no bin lukim traipela kain pait na kilim planti pipol bilong Lihai olsem bipo.\n\n12 Na Gidiani i bin mekim toktok bilong poret na mekim tok tru antap, tasol lukim, ol lain bilong Nifai ol i bin winim ol, na ol i bin go bek long pes long ol lain bilong Nifai.\n\n13 Na em i kamap we Gidgidonai i bin givim oda long ol ami bilong em long bihainim ol i go long ol arere long ples we nogat man i stap, na olsem ol i no ken larim ol i stap laip wanpela man husat bai pundaun long han bilong ol taim ol i go, olsem na ol bin bihainim ol na kilim ol i go inap long arere long ples we nogat man i stap, olsem Gidgidonai bin givim oda.\n\n14 Na em i kamap we Gidiani, em i bin sanap na strong long pait i bin ronawe taim em i ronawe, na bikos em i bin skin les long taim em i bin pait nogut tru olsem na ol i bin winim em na kilim em. Na arere long Gidiani, em wanpela stilman i bin olsem.\n\n15 Na em i kamap we ol ami long ol lain bilong Nifai i bin go bek gen long ples hait bilong ol. Na em i kamap we dispela wanpela ten nain krismas i go pas, na ol stil lain ol i no bin kam bek gen long pait, na tu long tupela ten krismas.\n\n16 Na long tupela ten wan krismas, ol i no kamap long pait, tasol ol i bin kamap long olgeta sait long pasim na banisim ol pipol bilong Nifai raunabaut, long wanem, ol i bin ting olsem sapos ol ken rausim ol pipol bilong Nifai long graun bilong ol, na long pasim ol long olgeta sait, na sapos ol i ken rausim ol long olgeta gutpela samting bilong ol long ausait, olsem ol bai mekim ol long givim ol yet long laik bilong ol.\n\n17 Nau ol i bin makim narapela lida bilong ol, nem bilong em Jemnaria, olsem na Jemnaria i bin tokim ol olsem dispela pait mas kamap yet.\n\n18 Tasol lukim, dispela i gutpela long ol lain bilong Nifai, long wanem, ol stil lain ol i bin painim hat long pait gut tru long givim pen long ol lain bilong Nifai, bikos long planti kaikai ol i bin bungim,\n\n19 Na bikos ol stil lain ol i bin gat liklik kaikai, long wanem, lukim, ol i bin nogat kaikai, tasol ol i bin gat mit long kaikai, ol i bin kisim long ples we nogat man i stap;\n\n20 Na em i kamap we ol wail animal long ples we nogat man i stap i klostu pinis, olsem na ol stil lain i klostu idai long hangre.\n\n21 Na ol lain bilong Nifai ol i bin go aut olgeta de na nait, na kilim ol ami bilong ol long ol tausen na long ol ten tausen.\n\n22 Olsem na ol pipol bilong Jemnaria ol i bin laikim long lusim plen bilong ol, bikos long bikpela bagarap tru i bin kamap long ol long nait na long de.\n\n23 Na em i kamap we Jemnaria i bin givim oda long ol pipol bilong em olsem, ol i mas lusim pait, na wokabaut i go long longwe tru long graun long hap long not.\n\n24 Na nau, Gidgidonai i bin save long plen bilong ol, na bikos em i bin save olsem ol i nogat strong bikos ol i bin hangre long kaikai, na bikos bikpela namba tru long ol pipol namel long ol ol i bin kilim ol i idai, olsem na em i bin salim ol ami bilong em long nait, na ol i pasim rot bilong ol taim ol i laik go bek, na putim ol ami bilong em long rot we ol bai go bek long pasim rot.\n\n25 Na ol i bin wokim dispela long nait, na wokabaut i go pas bipo long ol stil lain, olsem na, taim ol stil lain ol i stat long wokabaut i go bek long narapela de, ol ami long ol lain bilong Nifai ol i bin bungim ol long fran na long bihain long ol.\n\n26 Na ol stil lain ol i stap long hap long saut ol i bin lus tu long ples hait bilong ol. Na olgeta samting ol i bin wokim long oda bilong Gidgidonai.\n\n27 Na planti tausen ol i bin givim ol yet olsem, kalabus lain long ol pipol bilong Nifai, na ol narapela lain bilong ol em ol i bin kilim ol.\n\n28 Na lida bilong ol, Jemnaria ol i bin kisim em na hangamapim em antap long wanpela diwai na i stap i go inap long em i bin idai. Na taim em idai antap long wanpela diwai, ol i bin katim diwai i go daun long graun, na singaut wantaim bikmaus olsem:\n\n29 Inap Bikpela i lukautim i stap ol pipol bilong em long stretpela pasin, na long pasin holi long bel, olsem ol bai katim i go daun long graun, olgeta lain ol i traim long kilim ol, bikos long pawa na kainkain pasin nogut long hait wankain olsem dispela man ol i bin katim i go daun long graun.\n\n30 Na ol i bin amamas na singaut gen wantaim wanpela nek, olsem: Inap God bilong Abraham, na God bilong Aisek, na God bilong Jekop, lukautim dispela pipol long stretpela pasin, sapos ol i singaut yet long nem long God bilong ol long lukautim ol.\n\n31 Na em i kamap we olgeta i bin singsing na amamasim God bilong ol long bikpela samting tru em i bin wokim long ol, long lukautim ol olsem ol i no pundaun long han long birua bilong ol.\n\n32 Ye, ol i bin singaut: Hosana long Nambawan tru God I stap Antap. Na ol i bin singaut: Blesim nem bilong Bikpela God gat Olgeta Pawa, Nambawan tru God I stap Antap.\n\n33 Na bel bilong ol i bin pulap wantaim amamas inap long ol i bin kapsaitim planti ai wara, bikos long bikpela na gutpela pasin tru bilong God long seivim ol long han long birua bilong ol, na ol i bin save, bikos long tanim bel na pasin daunim bel bilong ol, ol i bin seiv long bagarap oltaim oltaim.\n\n", "3-ne 5": "[center][font_size=26]Sapta 5[/font_size][/center]\n\n[i]Ol lain bilong Nifai i tanim bel na lusim sin bilong ol—Momon i raitim histri long ol pipol bilong em na autim toktok long ol oltaim oltaim—Israel bai ol i bung wantaim we ol i bin go nabaut long longpela taim. Klostu 22–26 krismas bihain long Krais.[/i]\n\n1 Na nau lukim, nogat wanpela sol istap laip namel long olgeta pipol long ol lain bilong Nifai ol i bin tubel liklik long ol toktok bilong olgeta holi profet i bin autim, long wanem, ol i bin save olsem ol toktok bilong olgeta holi profet mas kamap tru.\n\n2 Na ol i save olsem em i tru olsem, Krais i bin kam pinis, bikos long planti mak i bin kamap, olsem ol profet i bin tok tok, na bikos long ol samting ol i bin kamap pinis, ol i bin save olsem em i tru, olsem olgeta samting bai kamap tru olsem ol i bin toktok pinis.\n\n3 Olsem na, ol i bin lusim olgeta sin wantaim pasin les nogut tru na pasin pamuk bilong ol, na sevim God wantaim olgeta strong long de na long nait.\n\n4 Na nau em i kamap we bihain long ol i bin kisim olgeta stil lain olsem ol kalabus man, na nogat wanpela man long olgeta lain ol i bin kilim ol i ronawe, ol i bin tromoi olgeta lain long kalabus, na ol i bin autim toktok bilong God long ol, na planti lain ol i bin tanim bel long sin bilong ol na mekim promis olsem ol bai i no moa wokim pasin kilim man ol i bin kamap fri.\n\n5 Tasol planti lain ol i no mekim promis, na gat laik long wokim tokhait na pasin kilim man yet insait long bel bilong ol, ye, planti lain ol i bin autim toktok bilong poret long ol lain brata bilong ol, ol i bin kotim ol na mekim save long ol olsem lo i tok.\n\n6 Na ol i bin pasim olgeta long dispela kainkain pasin nogut, na les nogut tru long hait olsem, we planti pasin nogut na pasin kilim man i bin kamap.\n\n7 Na tupela ten tu krismas, tupela ten tri krismas, tupela ten foa krismas na tupela ten faiv krismas i pinis olsem.\n\n8 Na planti samting i bin kamap, we sampela pipol ol i bin lukim olsem nambawan na naispela tru, tasol, olgeta i no inap raitim long dispela buk, ye, dispela buk i no inap holim olsem wan handret sapta long wanem i bin kamap namel long planti pipol tru insait tupela ten faiv krismas,\n\n9 Tasol lukim, ol rekot i stap i gat olgeta samting long dispela pipol, na Nifai i bin raitim sotpela, tasol trupela stori.\n\n10 Olsem na mi bin rekotim ol dispela samting olsem long rekot bilong Nifai, i bin katim na raitim long ol plet ol i bin kolim ol plet bilong Nifai.\n\n11 Na lukim, mi bin raitim ol rekot long ol plet mi bin wokim wantaim han bilong mi yet.\n\n12 Na lukim, mi em Momon, na mi em wan nem long graun bilong Momon, graun we Alma i bin kirapim sios namel long ol pipol, ye, nambawan sios tru i bin kirap namel long ol bihain long ol i bin brukim lo.\n\n13 Lukim, mi em disaipel bilong Jisas Krais, Pikinini man bilong God. Em i bin makim mi long autim toktok bilong em namel long ol pipol bilong em, inap long ol bai kisim laip oltaim oltaim.\n\n14 Na em i kamap we, mi, mas raitim wanpela rekot long ol dispela samting i bin kamap, olsem long laik bilong God, olsem ol beten bilong ol lain ol i bin go pas pinis, ol i holi pipol, bai kamap tru olsem long bilip bilong ol.\n\n15 Ye, wanpela liklik rekot long ol samting i bin kamap long taim Lihai i bin lusim Jerusalem, i kam daun inap long nau taim.\n\n16 Olsem na, rekot bilong mi i kam long ol stori ol lain ol i bin i stap bipo long mi ol i bin raitim, na i kam inap long i stat long de bilong mi,\n\n17 Na bihain long dispela, mi raitim rekot long ol samting we mi bin lukim wantaim ai bilong mi yet.\n\n18 Na mi save olsem rekot mi raitim i wanpela stretpela na trupela rekot, tasol, planti samting mi i no inap raitim bikos long tok ples bilong mipela.\n\n19 Na nau mi pinisim toktok bilong mi yet, na i stat long raitim stori bilong mi long ol samting i bin kamap bipo long taim bilong mi.\n\n20 Mi em Momon, na mi em wanpela trutru tumbuna pikinini bilong Lihai. Mi gat as long blesim God bilong mi na Sevia bilong mi Jisas Krais, bikos em i bin bringim ol tumbuna papa bilong mipela aut long graun bilong Jerusalem (na nogat wanpela man i bin save tasol em yet wantaim ol lain ol em i bin bringim ol aut long dispela graun;) na olsem em i bin givim mi wantaim ol pipol bilong mi bikpela save tru long selvesen long ol sol bilong mipela.\n\n21 Tru tumas, em i bin blesim haus bilong Jekop, na em i bin marimari long ol tumbuna pikinini bilong Josep.\n\n22 Na taim ol lain pikinini bilong Lihai ol i bihainim ol lo bilong em, em bin blesim ol na mekim sindaun bilong ol kamap gutpela, olsem long toktok bilong em.\n\n23 Ye, na tru tumas em bai gen bringim wanwan tumbuna pikinini bilong Josep long save long Bikpela God bilong ol.\n\n24 Na tru tumas olsem Bikpela em i stap, em bai bungim i kam long fopela hap long graun olgeta wanwan tumbuna pikinini bilong Jekop, ol i bin go nabaut long fopela hap long graun.\n\n25 Na olsem em i bin wokim promis wantaim olgeta haus bilong Jekop, tru tumas promis em i bin wokim wantaim haus bilong Jekop em bai kamap tru long taim bilong em yet, long kamapim gen haus bilong Jekop long save long promis em i bin wokim wantaim ol.\n\n26 Na bihain long dispela, ol bai kamap long save long Ridima bilong ol, em i Jisas Krais, Pikinini man bilong God, na bihain long dispela, ol bai bringim kam long bungim wantaim long graun bilong ol yet long fopela hap long graun, we ol i bin go nabaut, ye, olsem Bikpela i stap, yet em bai kamap olsem. Amen.\n\n", "3-ne 6": "[center][font_size=26]Sapta 6[/font_size][/center]\n\n[i]Sindaun long ol lain bilong Nifai i kamap gutpela—Hambak pasin, moni samting, na pasin pua na moniman i kamap bikpela—Bruknabaut i kamap insait long Sios—Satan i lidim ol pipol long no ken harim tok long ples klia—Planti profet ol i bin singautim tanim bel na ol i bin kilim ol i idai—Ol man bilong kilim man bilong ol i pasim tok long daunim na kisim gavman. Klostu 26–30 krismas bihain long Krais.[/i]\n\n1 Na nau em i kamap we olgeta pipol long ol lain bilong Nifai ol i bin go bek gen long graun bilong ol yet insait long tupela ten sikis krismas, wanwan man wantaim famili, ol animal, sipsip, hos, bulmakau na olgeta samting bilong em.\n\n2 Na em i kamap we ol i no bin pinisim olgeta kaikai bilong ol, olsem na ol i bin kisim olgeta samting ol i no kaikai wantaim ol, olgeta kainkain rais nabaut, na gol, silva wantaim olgeta samting i dia tumas bilong ol, na ol i bin go bek long graun bilong ol yet wantaim ol samting bilong ol, long hap long not na long hap long saut, long graun long hap long not na long graun long hap long saut.\n\n3 Na ol i bin givim long ol stil lain ol i bin wokim promis long lukautim bel isi long graun, ol i bin laikim long i stap yet olsem ol lain bilong Leman, graun, olsem long namba bilong ol, olsem ol bai wok long kisim kaikai bilong ol, na ol i bin kirapim bel isi long olgeta graun olsem.\n\n4 Na gen sindaun bilong ol i stat long kamap gutpela na ol i bin kamap planti, na tupela ten sikis krismas wantaim tupela ten seven krismas i pinis, na bikpela oda tru i bin i stap long graun, na ol i bin kirapim lo bilong ol long bihainim wankain pasin na stretpela pasin.\n\n5 Na nau nogat wanpela samting long olgeta graun i bin pasim sindaun bilong ol pipol long kamap gutpela olgeta taim, tasol sapos ol i bin pundaun long brukim lo.\n\n6 Na nau em i Gidgidonai, jas Lakoneus wantaim ol lain ol i bin makim long kamap ol lida, bin kirapim dispela bikpela bel isi tru long graun.\n\n7 Na em i kamap we planti niupela siti ol i bin wokim, na planti ol olpela siti ol i bin wokim gut gen.\n\n8 Na planti haiwe ol i bin wokim, na planti rot ol i bin wokim, na ol i bin joinim wanpela siti long narapela, wanpela graun long narapela, na wanpela ples long narapela.\n\n9 Na tupela ten eit krismas i pinis olsem, na ol pipol i stap yet long bel isi.\n\n10 Tasol em i kamap we long tupela ten nain krismas, sampela tok pait i stat long kamap namel long ol pipol, na sampela pipol ol i bin apim ol yet long pasin hambak na pasin kusai bikos long bikpela moni samting tru bilong ol, ye, inap long bikpela pesekiusen tru i bin kamap,\n\n11 Long wanem, planti bisnisman, loya na ofisa ol i bin i stap long graun.\n\n12 Na ol pipol i stat long bruk long kamap moniman na puaman, olsem long moni samting na sans long kisim save bilong ol, ye, sampela ol i nogat save bikos ol i pua lain, na ol narapela ol i bin daunim bikpela save tru bikos long moni samting bilong ol.\n\n13 Sampela pipol ol i bin apim ol yet long pasin hambak, na ol narapela ol i bin daunim ol yet nogut tru, sampela pipol ol i bin bekim bek, tasol ol narapela ol i bin kisim tok nogut, pesekiusen wantaim olgeta kainkain pen, bai i no inap tanim na bekim bek, tasol bai ol i daunim ol yet na soim olsem ol i sore long ai bilong God.\n\n14 Olsem na pasin wansait i bin kamap long olgeta graun, inap long Sios i stat long bruk, ye, inap long Sios i bruknabaut insait long tripela ten krismas, tasol sios i bin strong namel long ol liklik namba long ol lain bilong Leman ol i bin tanim bel long trupela bilip, na ol i bin les long lusim trupela bilip, long wanem, ol i bin strong, ol i holim pas na ol i no bin surik, na ol i bin laikim long olgeta strong long bihainim, ol lo bilong Bikpela.\n\n15 Nau as long dispela pasin nogut bilong ol pipol i olsem—Satan i bin gat bikpela pawa, long tanim bel bilong ol pipol long wokim olgeta kainkain pasin nogut, na long pulumapim ol long wokim pasin hambak, em i bin traim ol long kisim pawa, atoroti, moni samting na ol samting nating long graun.\n\n16 Olsem na Satan i bin paulim bel bilong ol pipol long wokim olgeta kainkain pasin nogut, olsem na ol i bin gat bel isi long liklik taim tasol.\n\n17 Olsem na, long i stat long tripela ten krismas—ol pipol ol i bin larim tewel long karim nabaut ol wantaim pasin traim bilong em long longpela taim, long wanem samting em i bin laikim ol long wokim, na long wanem pasin nogut em i bin laikim ol long wokim—olsem na, ol pipol i stap long laip nogut tru bilong pasin nogut.\n\n18 Nau ol i no sin nating, long wanem, ol i bin save long laik bilong God wanem em ol i mas wokim, long wanem, ol i bin lainim long laik bilong God, olsem na ol yet i bin les long harim tok bilong God.\n\n19 Na nau em long ol de bilong Lakoneus, pikinini man bilong Lakoneus, long wanem, Lakoneus i bin kisim ples long papa bilong em, na bosim ol pipol insait long dispela krismas.\n\n20 Na heven i stat long givim strong long ol man na salim ol i go aut long namel long ol pipol long olgeta hap long graun, long autim toktok na tokaut strong tru long sin na pasin nogut bilong ol pipol, na autim long ol long ridimsen em Bikpela bai wokim long ol pipol bilong em, o long, resereksen bilong Krais, na ol i bin strong tru long tokaut long idai na pen bilong em.\n\n21 Nau planti pipol ol i bin belhat nogut tru bikos long ol lain ol i bin tokaut long ol dispela samting, na bikpela namba long ol lain ol i bin belhat em ol het jas, na ol lain ol i bin kamap hai pris na loya, ye, olgeta lain em i loya i bin belhat long ol lain ol i bin tokaut long ol dispela samting.\n\n22 Nau nogat wanpela loya o jas o hai pris ol i bin gat pawa long kotim wanpela man long idai, em, sapos gavana bilong graun i bin oraitim kot bilong ol.\n\n23 Nau ol jas ol i bin kisim planti ol lain ol i bin strong tru long tokaut long ol samting bilong Krais, ol i kisim ol long hait na kilim ol i dai na gavana bilong graun i no bin save i go inap long bihain long idai bilong ol.\n\n24 Nau lukim, dispela pasin i bin birua long ol lo bilong graun, olsem ol i noken kilim wanpela man idai, tasol, sapos ol i gat pawa kam long gavana bilong graun—\n\n25 Olsem na wanpela tok ol i bin salim i go long graun bilong Jarahemla, long gavana long graun, long kotim ol dispela ol jas ol i bin kotim ol profet bilong Bikpela long idai, i no we olsem lo i tok.\n\n26 Nau em i kamap we ol i bin kisim ol na bringim ol i kam long jas, long jasim ol rong bilong ol, long bihainim ol lo bilong ol pipol.\n\n27 Nau em i kamap we dispela ol jas ol i bin gat planti pren na famili wantaim ol lain ol i no bin kisim ol, ye, tru tumas klostu olgeta loya wantaim hai pris, ol i bin bung ol yet, na bung wantaim ol famili bilong dispela ol jas em ol i bin kotim ol olsem lo i bin tok.\n\n28 Na ol i bin wokim wanpela promis namel long ol yet, ye, tru tumas, dispela promis we ol pipol long taim bipo ol i bin givim, em tewel i bin givim na ronim dispela promis, long bungim ol pipol nogut long pait long olgeta stretpela pasin.\n\n29 Olsem na ol i bin bung long pait wantaim ol pipol bilong Bikpela, na wokim wanpela promis long bagarapim ol, na long seivim ol lain ol i bin rong long pasin kilim man na long hand bilong law, na we kot bai stretim ol olsem lo i tok.\n\n30 Na ol i kamap bik het long bihainim lo na ol rait long kantri bilong ol, na ol i bin wokim promis namel long ol yet long bagarapim gavana, na long kirapim wanpela king long bosim graun, olsem graun bai i no moa i stap fri, tasol ol king bai bosim graun.\n\n", "3-ne 7": "[center][font_size=26]Sapta 7[/font_size][/center]\n\n[i]Het jas ol i bin kilim idai, gavman ol i bin bagarapim, na ol pipol i bruk i go long wanwan hauslain—Jekop, wanpela birua bilong Krais i kamap king bilong kainkain pasin tokhait—Nifai i autim toktok long tanim bel na long bilip long Krais—Ol ensel i minista long em wanwan de, na em bin kirapim gen brata bilong em long idai—Planti pipol i tanim bel na kisim baptisim. Klostu 30–33 krismas bihain long Krais.[/i]\n\n1 Nau lukim, mi bai soim long yu olsem ol i no kirapim wanpela king long bosim graun, tasol ol i bin bagarapim jasmen-sia, ye, ol i bin kilim idai het jas bilong graun, insait long dispela krismas, ye, tripela ten krismas.\n\n2 Na ol pipol ol i bin bruk na birua long ol yet, na ol i bin bruk i go long wanwan hauslain bilong ol yet, wanwan man long famili, wanlain na pren bilong em yet, na ol i bin bagarapim gavman bilong graun olsem.\n\n3 Na wanwan hauslain ol i bin makim het man o lida bilong ol yet, na ol i bin kirapim hauslain na ol lida bilong hauslain olsem.\n\n4 Nau lukim, ol hauslain ol i gat bikpela famili, planti wanlain na pren ol i bin gat bik nem na kamap strongpela tru.\n\n5 Nau olgeta long dispela samting i bin kamap, na nogat pait i bruk namel long ol yet, na olgeta long dispela pasin nogut i bin kamap long ol pipol bikos ol i bin givim ol yet long pawa bilong Satan.\n\n6 Na ol liklik lo bilong gavman i bin bagarap, bikos long kainkain pasin tokhait bilong ol pren na wanlain bilong dispela ol lain ol i bin kilim ol profet.\n\n7 Na dispela lain ol i bin kirapim wanpela bikpela tok pait tru insait long graun, na bikpela namba tru long ol stretpela pipol ol i bin klostu kamap lain nogut, ye, na liklik namba long ol stretpela man ol i bin i stap namel long ol.\n\n8 Na sikispela krismas i no pinis na bikpela namba tru long ol pipol ol i bin lusim stretpela pasin bilong ol, olsem dok save go bek long traut bilong em o olsem pik meri save go bek long giraun malumalum long waswas.\n\n9 Nau dispela ol lain bilong kainkain pasin tokhait ol i bin bringim bikpela pasin nogut tru long ol pipol ol i bin holim kivung namel long ol yet, na makim wanpela man, nem bilong em Jekop long kamap het man bilong ol.\n\n10 Na ol i bin kolim em king bilong ol, olsem na em i bin kamap king long bosim dispela ol lain nogat, na em i bin wanpela long ol man ol i bin strong nogut tru long toktok long kilim ol profet ol i bin tokaut long Jisas.\n\n11 Na em i kamap we namba bilong ol i no bikpela tumas olsem long ol hauslain bilong ol pipol, ol i bin bung wantaim tasol ol lida bilong ol i bin kirapim lo bilong ol, wanwan man ol i bin kirapim lo long hauslain bilong em, tasol ol i birua, na inap ol i no stretpela pipol tasol ol i bin bung wantaim long les long ol lain ol i bin wokim promis long bagarapim gavman.\n\n12 Olsem na, taim Jekop i lukim olsem namba long ol birua bilong ol i moa long ol, na bikos em i king bilong ol, olsem na em i bin tokim ol pipol bilong em long ronawe i go longwe tru long graun long hap long not, na kirapim kingdom bilong ol long dispela hap, i go inap long ol narapela lain bai bruk i go long bung wantaim ol, (long wanem em i bin grisim ol olsem planti lain bai ol i bruk i go long ol) na ol bai pait wantaim ol hauslain bilong ol pipol, taim ol i gat inap namba, na ol i bin wokim olsem.\n\n13 Na wokabaut bilong ol i hariap tru inap long nogat wanpela samting i bin pasim ol i go inap long ol i bin go longwe tru long ol pipol. Na tripela ten krismas i pinis olsem, na sindaun bilong ol pipol bilong Nifai i olsem.\n\n14 Na em i kamap we insait long tripela ten wan krismas, ol pipol ol i bin bruk i go long wanwan hauslain, wanwan man long famili, wanlain na pren bilong em, tasol ol i bin wan bel olsem ol noken pait namel long ol yet, tasol lo bilong ol na pasin long ronim gavman i no wanpela, long wanem, ol lo em gavman bilong ol i bin kirapim long tingting bilong ol dispela ol lain ol i bin kamap hetman na lida bilong ol. Tasol ol i bin kirapim strongpela ol lo tru, olsem wanpela hauslain bai no ken mekim rong long narapela, inap long ol i bin gat sampela bel isi long graun, tasol bel bilong ol i bin tanim i go long we long Bikpela God bilong ol, na ol i bin paitim ol profet wantaim ston na rausim ol namel long ol.\n\n15 Na em i kamap we Nifai—bikos ol ensel i bin visitim em na tu em i bin harim nek bilong Bikpela, olsem na bikos em i bin lukim ol ensel na lukim long ai bilong em yet, na bikos pawa em i bin givim long em long save long ministri bilong Krais, na tu bikos em i bin lukim long ai bilong em yet ol pipol go bek hariap tru long wokim pasin nogut wantaim pasin les nogut tru long stretpela pasin,\n\n16 Olsem na, bikos em i bin sore bikos ol pipol i bin kamapim belhat bilong ol na het bilong ol i bin pas—em i bin go namel long ol pipol long dispela krismas, yet na i stat long tokaut nogut tru olsem ol pipol mas bilip long Bikpela Jisas Krais long tanim bel na rausim sin.\n\n17 Na em i bin minista planti samting long ol, na olgeta samting em i bin minista i no inap raitim, na wanpela hap long ol bai i no inap, olsem na ol i no bin raitim long dispela buk. Na Nifai i bin minista wantaim pawa na bikpela atoroti tru.\n\n18 Na em i kamap we ol pipol ol i bin belhat long em, tru tumas, bikos em i bin gat moa pawa long ol, long wanem, ol i bin painim hat na les long bilip long ol toktok bilong em, bikos em i bin gat traipela bilip tru long Jisas Krais na ol ensel i bin minista long em long wanwan de.\n\n19 Na em i bin rausim ol tewel na doti spirit long nem bilong Jisas, na tru tumas em i bin kirapim gen brata bilong em long idai, bihain long ol pipol ol i bin paitim na kilim em wantaim ston.\n\n20 Na ol pipol ol i bin lukim na witnes long dispela, na ol i bin belhat long em bikos long pawa bilong em, na em i bin wokim planti moa mirakel tu, long ai bilong ol pipol, long nem bilong Jisas.\n\n21 Na em i kamap we tripela ten wan krismas i go pas, na liklik namba long ol pipol ol i bin tanim bel long nem bilong Bikpela, tasol planti lain ol i tanim bel ol i bin soim tru tru long ol pipol olsem pawa wantaim Spirit bilong God em i bin visitim ol, em i Jisas Krais, em ol i bilip long em.\n\n22 Na em i bin rausim ol tewel long planti lain, na Nifai i bin hilim ol long sik na kainkain sik bilong ol, na ol i bin soim long ol pipol olsem Spirit bilong God i bin wokim long hilim, na ol i bin soim ol mak tu, na wokim sampela mirakel namel long ol pipol.\n\n23 Na tripela ten tu krismas i pinis olsem tu. Na Nifai i bin singautim ol pipol long tanim bel na rausim sin, long i stat long tripela ten tri krismas.\n\n24 Nau Mi laikim yu long tingim tu, olsem olgeta pipol ol i tanim bel i bin baptais long wara.\n\n25 Olsem na, Nifai i bin odenim ol man long dispela ministri, olsem olgeta lain kain olsem bai kam long ol long kisim baptisim long wara, na dispela i olsem wanpela witnes na testimoni long ai bilong God, na long ol pipol, olsem ol i bin tanim bel na rausim sin bilong ol.\n\n26 Na planti pipol ol i bin baptais long tanim bel, long i stat long dispela krismas, na bikpela hap long dispela krismas i bin pinis olsem.\n\n", "3-ne 8": "[center][font_size=26]Sapta 8[/font_size][/center]\n\n[i]Ol win, guria, paia, raun win wantaim bagarap long graun i witnes long krusifiksen bilong Krais—Planti pipol ol i bin bagarap—Tudak i bin karamapim graun long tripela de—Ol lain ol i stap laip ol i sore long laip bilong ol. Klostu 33–34 krismas bihain long Krais.[/i]\n\n1 Na nau em i kamap we, olsem long rekot bilong mipela, na mipela save rekot bilong mipela i tru, long wanem, lukim, em i wanpela stretpela man i bin lukautim rekot—long wanem, tru tumas, em bin wokim planti mirakel long nem bilong Jisas, na nogat wanpela man ken wokim mirakel long nem bilong Jisas, tasol em mas kamap klin olgeta long nogut pasin bilong em—\n\n2 Na nau em i kamap we, sapos dispela man i no bin mekim rong long rekotim taim bilong mipela, tripela ten tri krismas i go pas pinis.\n\n3 Na ol pipol i stat long strong nogut tru long lukaut long mak profet Samuel, wanpela long ol lain bilong Leman, i bin givim, ye, long taim we tudak bai karamapim olgeta pes long graun long tripela de.\n\n4 Na planti mak em i bin givim, tasol, bikpela tubel tru wantaim tok pait i bin kamap namel long ol pipol.\n\n5 Na em i kamap we long tripela ten foa krismas, long nambawan mun, long namba foa de long mun, wanpela bikpela win tru i bin kirap, wanpela kain bikpela win tru ol i no bin save bipo olsem long olgeta graun.\n\n6 Na tu wanpela bikpela guria nogut tru i bin kamap, na paiarap bilong klaut nogut tru i bin kamap, inap long olgeta graun i bin guria, na i olsem laik bruk long namel.\n\n7 Na strongpela lait tru bilong klaut pairap i bin kamap, kain lait bilong klaut pairap ol i no bin save bipo long olgeta graun.\n\n8 Na siti bilong Jarahemla em paia i kukim.\n\n9 Na siti bilong Moronai i go aninit long solwara, na ol pipol i stap insait long em i bin dringim wara na idai.\n\n10 Na graun i bin karamapim siti bilong Moronaia, inap long wanpela bikpela maunten tru i bin kamap na kisim ples bilong dispela siti.\n\n11 Na bikpela bagarap nogut tru i bin kamap long graun long hap long saut.\n\n12 Tasol lukim, moa bikpela bagarap nogut tru i bin kamap long graun long hap long not, long wanem, lukim, olgeta pes long graun i bin senis, bikos long win wantaim raun win, na klaut pairap wantaim lait bilong klaut pairap, na olgeta graun i bin guria nogut tru.\n\n13 Na ol haiwe ol i bin bruknabaut, na rot ol i bin stretim i bin bagarap, na planti stretpela ples ol i bin kamap nogut.\n\n14 Na planti bikpela siti tru i gat bik nem ol i bin go aninit long wara, na plantiem paia i bin kukim ol, na planti em guria i bin kisim ol na ol haus ol i bin pundaun nabaut long graun, na ol pipol i stap insait long ol ol i bin idai, na ol ples i bin bagarapim tru.\n\n15 Na sampela ol i siti bin i stap yet, tasol ol i bin bagarap nogut tru, na planti pipol ol i stap insait long ol dispela siti ol i bin idai.\n\n16 Na raun win i bin karim sampela i go long we, na nogat wanpela man i bin save ol i bin go, we, tasol ol man ol i bin save olsem win i bin karim ol i go sampela hap.\n\n17 Na pes long olgeta graun i bin bagarap olsem, bikos long win, klaut pairap, lait bilong klaut pairap na guria bilong graun.\n\n18 Na lukim, ol ston long pes long olgeta graun ol i bin bruk long namel, na ol i bin kamap liklik liklik tru, na ol i bin painim ol long liklik hul na long bikpela hul, long olgeta pes long graun.\n\n19 Na em i kamap we bihain long ol klaut pairap, lait bilong klaut pairap, ren, win wantaim guria bilong graun i pinis—long wanem, lukim, ol dispela samting i bin kamap insait long klostu tripela aua, na sampela lain ol i bin tok olsem ol samting bin kamap long longpela taim, tasol, olgeta long dispela bikpela samting nogut tru i bin kamap insait long klostu tripela aua—na bihain long dispela, lukim, tudak i bin kamap long pes long graun.\n\n20 Na em i kamap we traipela tudak i bin kamap long olgeta pes bilong graun, inap long ol pipol ol i no idai ol i bin pilim smok bilong tudak,\n\n21 Na lait i no inap kamap, bikos long tudak, na tu kandel, tos, na paia ol i bin wokim wantaim naispela draipela diwai tru bilong ol i no inap givim wanpela lait;\n\n22 Na nogat wanpela lait, o paia, o liklik lait tru, o san, o mun, o sta ol i bin lukim, long wanem, traipela smok tru bilong tudak i bin istap long pas bilong graun.\n\n23 Na em i kamap we tudak i bin i stap long tripela de, we ol i no bin lukim lait, na bikpela sore tru, singaut na krai na krai i bin kamap namel long olgeta pipol long wanwan de, ye, ol pipol bin kisim bikpela pen tru insait long ol, bikos long tudak na bikpela bagarap tru i bin kamap long ol.\n\n24 Na ol pipol ol i bin krai long wanpela ples na ol i bin havim olsem: O inap mipela i bin tanim bel bipo long dispela bikpela nogut de tru, na inap Bikpela bai larim ol lain brata bilong mipela, na ol bai paia i no inap kukim ol insait long dispela bikpela siti tru Jarahemla.\n\n25 Na long narapela ples ol i bin harim ol i krai na sore na tok, olsem: O inap mipela i bin tanim bel bipo long dispela bikpela nogut de tru, na sapos mipela i no bin kilim na paitim wantaim ston ol profet, na rausim ol i go ausait, em Bikpela bai larim ol mama wantaim naispela pikinini meri tru na lain pikinini bilong mipela, na graun bai i no inap karamapin ol aninit long dispela bikpela siti tru Moronaia. Na ol pipol singaut na krai bikpela nogut tru.\n\n", "3-ne 9": "[center][font_size=26]Sapta 9[/font_size][/center]\n\n[i]Nek bilong Krais i tok save long bagarap bilong planti pipol na siti bikos long pasin nogut bilong ol long tudak—Em tu i tok save olsem em i Pikinini man bilong God, na autim olsem lo bilong Moses i bin kamap tru, na invaitim ol man long kam long em na kisim selvesen. Klostu 34 krismas bihain long Krais.[/i]\n\n1 Na em i kamap we wanpela nek i bin kamap na ol i harim namel long olgeta pipol long graun, long olgeta pes long dispela graun, olsem:\n\n2 Bagarap, bagarap, bagarap bai kam long dispela pipol, bagarap bai kam long ol pipol long olgeta graun, sapos ol i no tanim bel, long wanem, tewel i lap, na ol ensel bilong em i amamas, bikos long idai long ol gutpela ol pikinini tru man na pikinini meri long ol pipol bilong mi, na ol i bin pundaun bikos long pasin nogut na pasin les nogut tru bilong ol.\n\n3 Lukim, mi bin kukim dispela bikpela siti tru Jarahemla na ol pipol bilong em wantaim paia.\n\n4 Na lukim, mi mekim dispela bikpela siti tru Moronai long go aninit tru long sol wara, na ol pipol bilong em ol i bin dring wara na ol i idai.\n\n5 Na lukim, mi bin karamapim wantaim graun dispela bikpela siti tru Moronaia, na ol pipol bilong em, long haitim pasin nogut na pasin les nogut tru bilong ol long pes bilong mi, olsem blut bilong ol profet na seint bai i no moa kamap long mi long birua long ol.\n\n6 Na lukim, mi bin mekim siti bilong Gilgal wantaim ol pipol bilong em, mi bin planim ol aninit long graun,\n\n7 Ye, na mi bin mekim ol wara long kisim ples long siti bilong Onaia wantaim ol pipol bilong em, siti bilong Mokum wantaim ol pipol bilong em na siti bilong Jerusalem wantaim ol pipol bilong em, long haitim pasin nogut na pasin les nogut tru bilong ol long pes bilong mi, olsem blut bilong ol profet na seint bai i no moa kamap long mi long birua long ol.\n\n8 Na lukim, mi bin mekim siti bilong Gadiandai, siti bilong Jekop wantaim siti bilong Gimgimno long go aninit, na mekim ol liklik maunten na ol ples daun kisim ples bilong ol, na mi bin karamapim ol pipol bilong ol aninit long graun, long haitim pasin nogut pasin na les nogut tru bilong ol long pes bilong mi, olsem blut bilong ol profet na seint bai i no moa kamap long mi long birua long ol.\n\n9 Na lukim, mi bin salim paia long kukim dispela bikpela siti tru Jekopugat long ol pipol bilong king Jekop, bikos long ol sin na pasin nogut bilong ol, ol i bin winim olgeta pasin nogut bilong olgeta graun, bikos long kainkain pasin bilong kilim man na pasin nogut long hait, long wanem, ol lain ol i bin bagarapim bel isi long ol pipol bilong mi na gavman bilong graun, olsem na mi bin salim paia long kukim ol, na bagarapim ol long pes bilong mi, olsem blut bilong ol profet na seint bai no moa kamap long mi long birua long ol.\n\n10 Na lukim, mi bin salim paia long kukim siti bilong Leman, siti bilong Jos, siti bilong Gad na siti bilong Kiskumen wantaim ol pipol bilong ol, bikos long pasin nogut bilong ol na rausim go ausait ol profet na paitim wantaim ston ol lain mi bin salim ol long autim long ol long pasin nogut na pasin les nogut tru bilong ol.\n\n11 Na bikos ol i bin rausim olgeta i go aut, olsem nogat wanpela stretpela man i stap namel long ol, mi bin salim paia kam daun long bagarapim ol, olsem pasin nogut na pasin les nogut tru bilong ol bai hait long pes bilong mi, olsem blut bilong ol profet na seint em mi bin salim namel long ol bai i no inap singaut long mi long graun long birua long ol.\n\n12 Na mi bin mekim planti bikpela bagarap tru i kamap long dispela graun na long dispela pipol, bikos long pasin nogut na pasin les nogut tru bilong ol.\n\n13 O yupela olgeta em i bin larim long i stap laip bikos yupela i moa stretpela long ol lain em i bin kilim, ol inap yupela ken kam bek long mi nau, na tok sore long ol sin bilong yupela, na tanim bel, olsem mi bai hilim yupela?\n\n14 Ye, tru tumas, mi tokim yupela, sapos yupela kam long mi, yupela bai kisim laip oltaim oltaim. Lukim, han long marimari bilong mi i taitim go aut long yupela, na mi bai kisim ol man bai kam, na ol lain ol i kam long mi bai kisim blesin.\n\n15 Lukim, mi em Jisas Krais, Pikinini man bilong God. Mi bin wokim ol heven na graun, wantaim olgeta samting i stap insait long ol. Mi bin i stap wantaim Papa long i stat tru. Mi em wantaim Papa, na Papa em wantaim mi, na Papa i bin glorifaim nem bilong em insait long mi.\n\n16 Mi bin kam long ol pipol bilong mi yet, na ol pipol bilong mi yet i no kisim mi. Na ol skripsa ol i tok olsem mi bai kam em i bin kamap tru.\n\n17 Na mi bin givim long planti man ol i bin kisim mi long kamap ol pikinini man bilong God, na mi bai wokim wankain long planti man ol bai bilip long nem bilong mi, long wanem, lukim, ridim sen i kam long mi, na ol lo bilong Moses i bin kamapim tru insait long mi.\n\n18 Mi em lait na laip bilong graun. Mi em Alpa na Omega, i stat na arere.\n\n19 Na yupela bai i no inap moa ofa long mi blut kapsait, ye, ol secrifais na ofa yupela swe kukim bilong bai pinis olgeta, long wanem, mi bai i no inap kisim wanpela secrifais na ofa yupela bai kukim.\n\n20 Na yupela bai ofaim ol secrifais long mi wanpela bel sore wantaim spirit bilong sore. Na husat man i kam long mi wantaim bel sore na spirit bilong sore, mi bai baptaisim em wantaim paia na Holi Spirit, wankain olsem long ol lain bilong Leman, bikos long bilip bilong ol long mi long taim ol i bin tanim bel, ol i bin baptais wantaim paia na Holi Spirit, na ol i no bin save.\n\n21 Lukim, mi bin kam long graun long bringim ridimsen long graun, long seivim graun long sin.\n\n22 Olsem na, mi bai kisim man om bai kamap wankain olsem wanpela liklik pikinini na tanim bel na kam long mi, long wanem, kingdom bilong God i stap long kain man. Lukim, mi bin givim laip bilong mi long ol kain man olsem na kisim bek i go antap gen, olsem na tanim bel, na kam long mi yupela long olgeta hap long graun, na kisim selvesen.\n\n", "3-ne 10": "[center][font_size=26]Sapta 10[/font_size][/center]\n\n[i]Nogat wanpela nois i bin kamap long graun long planti aua—Nek bilong Krais i promis long bungim ol pipol bilong em wankain olsem kakaruk meri i save bungim ol pikinini kakaruk bilong em—Bikpela i bin larim long i stap laip ol pipol ol i moa stret bikos long pasin bilong ol. Klostu 34–35 krismas bihain long Krais.[/i]\n\n1 Na nau lukim, em i kamap we olgeta pipol long graun ol i bin harim na witnesim ol dispela toktok. Na nogat wanpela nois i bin kamap long graun long planti aua bihain long ol dispela toktok.\n\n2 Long wanem, ol pipol i bin kirap nogut tru stret, inap long ol i bin lusim krai na bikmaus long krai bikos long idai long wan lain bilong ol em ol i bin kilim, olsem na nogat wanpela nois bin kamap long olgeta graun long planti aua.\n\n3 Na em i kamap we wanpela nek i bin kam gen long ol pipol, na olgeta pipol ol i bin harim na witnes long em, olsem:\n\n4 O yupela ol pipol bilong ol dispela bikpela siti tru i bin pundaun, em i ol tumbuna pikinini bilong Jekop, em ol long haus bilong Israel, hamas taim mi bin bungim yupela wankain olsem wanpela kakaruk meri save bungim ol pikinini kakaruk bilong em aninit long ol wing bilong em, na lukautim yupela.\n\n5 Na gen, hamas taim mi bin bungim yupela wankain olsem wanpela kakaruk meri save bungim ol pikinini kakaruk bilong em aninit long ol wing bilong em, ye, O yupela ol pipol long haus bilong Israel, yupela i bin pundaun, ye, O yupela ol pipol long haus bilong Israel, yupela ol i stap long Jerusalem, wantaim yupela ol i bin pundaun, ye, hamas taim mi bin bungim yupela wankain olsem wanpela kakaruk meri save bungim ol pikinini kakaruk bilong em, na yupela bai no inap larim mi bungim yupela.\n\n6 O yupela haus bilong Israel em mi larim yupela long i stap laip, hamas taim mi bin bungim yupela wankain olsem wanpela kakaruk meri i save bungim ol pikinini kakaruk bilong em aninit long wing bilong em, sapos yupela bai tanim bel na kam bek long mi wantaim olgeta bel.\n\n7 Tasol sapos nogat, O haus bilong Israel, ol ples bilong yupela long i stap bai bagarap i go inap long taim promis mi bin wokim long ol tumbuna papa bilong yupela bai kamap tru.\n\n8 Na nau em i kamap we bihain long ol pipol i bin harim ol dispela toktok, lukim, ol i stat long krai na bikmaus long krai gen bikos ol i bin lusim wan lain na ol pren bilong ol.\n\n9 Na em i kamap we tripela de i pinis olsem. Na monin i kam, na tudak i bin lus long pes bilong graun, na graun i no moa guria, na ol ston i no moa bruk, na nois nogut tru bilong pen wantaim olgeta nois bilong guria i pinis.\n\n10 Na graun bin kamap strong gen, olsem em i no moa guria, na sore, krai wantaim bikmaus long krai bilong ol pipol ol i no idai i pinis, na sore bilong ol i bin senisim i go long amamas, na krai bilong ol i bin tanim i go long amamasim na tok tenkyu long Bikpela Jisas Krais, Ridima bilong ol.\n\n11 Na ol skripsa ol profet i bin autim i kamap tru olsem.\n\n12 Na em ol lain ol i moa stretpela ol i bin seiv, na em ol lain ol i bin kisim ol profet na i no paitim ol wantaim ston, na ol lain ol i no kapsaitim blut bilong ol seint, ol i bin larim ol long i stap laip—\n\n13 Na ol i bin larim ol long i stap laip na ol i no bin planim ol aninit long graun, na ol i no bin dring wara na idai aninit long sol wara, na paia i no bin kukim ol, na nogat samting i bin pundaun antap long ol na kurungutim ol na kilim ol i idai, na ol raun win i no karim ol i go long we na smok wantaim smok bilong tudak i no winim ol.\n\n14 Na nau, husat man i ritim, larim em long kisim save, man em i gat ol skripsa, larim em long painim ol, na lukim na kisim save sapos olgeta long ol dispela ol i bin idai na kisim bagarap wantaim paia, smok, win, raun win na graun bin op long daunim ol, na olgeta long ol dispela samting i no kamap tru ol profesi bilong planti holi profet.\n\n15 Lukim, Mi tokim yupela, ye, planti ol i bin tokaut long ol dispela samting long taim Krais bai kam, na ol i bin kilim ol bikos ol i bin tokaut long ol dispela samting.\n\n16 Ye, profet Jinos i bin tokaut long ol dispela samting, na tu Jinok i bin tokaut long ol dispela samting, long wanem, ol i bin tokaut long mipela stret, em i wanwan tumbuna pikinini bilong ol.\n\n17 Lukim, tumbuna papa bilong mipela Jekop tu i bin tokaut long wanwan tumbuna pikinini bilong Josep. Na lukim, Yumi i no wanwan tumbuna pikinini bilong Josep? Na ol dispela samting i toktok long mipela, i no bin raitim long ol bros plet tumbuna papa bilong mipela Lihai i bin bringim kam long Jerusalem?\n\n18 Na em i kamap we long arere long tripela ten foa krismas, lukim, mi bai soim long yupela olsem Bikpela i bin lavim nogut tru ol pipol bilong Nifai wantaim ol lain ol i bin kolim ol ol lain bilong Leman ol i bin larim ol i stap laip, na bikpela blesim tru i bin kapsaitim long het bilong ol, na Krais i bin soim em yet long ol hariap tru bihain long em i bin go antap long heven—\n\n19 Na soim bodi bilong em long ol, na minista long ol, na stori long ministri bilong em em bai givim bihain long dispela rekot. Olsem na, nau mi pinisim ol toktok bilong mi.\n\n", "3-ne 11": "Jisas Krais i bin soim em yet long ol pipol bilong Nifai, taim planti pipol ol i bin bung wantaim long graun Planti, na minista long ol, na em i bin soim em yet long ol olsem.\n\nI gat long sapta 11 i go long sapta 26.\n\n[center][font_size=26]Sapta 11[/font_size][/center]\n\n[i]Papa i tokaut long Pikinini man bilong em Em i save Lavim—Krais i soim em yet na tok save long atonmen bilong em—Ol pipol i pilim ol mak bilong sua long ol han, lek na sait bilong em—Ol i singaut Hosana—Em i soim we na rot long baptisim—Spirit bilong pait na tok pait i kam long tewel—Doktrin bilong Krais em i olsem ol man mas bilip, baptais na kisim Holi Spirit. Klostu 34 krismas bihain long Krais.[/i]\n\n1 Na nau em i kamap we planti pipol bilong Nifai ol i bin bungim wantaim, raunabaut long tempel i stap long graun Planti, na ol i bin toktok namel long ol yet long ol nogat tok na kirap nogut samting i bin kamap, na ol i bin soim namel long ol yet long bikpela na naispela senis tru i bin kamap.\n\n2 Na tu ol i bin toktok long dispela Jisas Krais, long em mak i bin kamap long idai bilong em.\n\n3 Na em i kamap we taim ol i toktok namel long ol yet olsem, ol i bin harim wanpela nek olsem em i bin kam aut long heven, na ol i bin tromoi ai bilong ol raunabaut, long wanem, ol i no harim gut nek ol i bin harim, na em i no strongpela nek, na tu em i no bikpela nek, tasol, inap em i wanpela liklik nek tasol em i bin sutim long namel tru long ol lain ol i bin harim, inap long nogat wanpela hap long bodi bilong ol i no bin guria, ye, em i bin sutim ol long sol bilong ol stret, na i bin givim naispela pilim tru insait long bel bilong ol.\n\n4 Na em i kamap we ol i bin harim nek gen, na ol i no harim gut.\n\n5 Na gen ol i harim gut tru long namba tri taim, na ol i opim iyau long harim em, na ol i bin putim ai bilong ol go long hap we nek i kam, na ol i bin lukluk stret long heven, we nek i bin kam.\n\n6 Na lukim, taim ol i harim gut nek long namba tri taim, em i bin tokim ol olsem:\n\n7 Lukim Pikinini man bilong mi em mi lavim tumas, mi amamas nogut tru long em, mi bin amamasim nem bilong mi insait long em—yupela i harim long em.\n\n8 Na em i kamap we, taim ol i harim gut ol i putim ai bilong ol go antap long heven gen, na lukim, ol i lukim wanpela Man kam daun long heven, na em i bin pasim waitpela klos, na em i kam daun na sanap namel long ol, na ai bilong olgeta pipol i bin tanim i go long em, na ol i no traim long opim maus bilong ol long toktok namel long ol yet, na ol i no save wanem as tok long dispela samting, long wanem, ol i ting olsem wanpela ensel i bin kam long ol.\n\n9 Na em i kamap we dispela Man i bin taitim han bilong em go aut na toktok long ol pipol, olsem:\n\n10 Lukim, mi em Jisas Krais, em ol profet i bin tokaut olsem bai mi kam long graun.\n\n11 Na lukim, mi em lait na laip bilong graun, na mi bin dring long dispela kap nogut tru em Papa i bin givim mi, na givim glori long Papa long kisim antap long mi yet ol sin bilong graun, we mi bin bihainim laik bilong Papa long olgeta samting long i stat tru.\n\n12 Na em i kamap we bihain long Jisas i bin autim ol dispela toktok, olgeta pipol ol i bin pundaun long graun, long wanem, ol i bin tingim ol profesi bilong ol profet namel long ol olsem Krais bai soim em yet long ol bihain long em i go antap long heven.\n\n13 Na em i kamap we Bikpela i bin tokim ol olsem:\n\n14 Kirap na kam long mi, olsem yupela bai putim han bilong yupela go insait long sait bilong mi, na tu olsem yupela bai pilim hul bilong ol nil insait long ol han na lek bilong mi, na yupela bai save olsem mi em God bilong Israel, na God bilong olgeta graun, na ol i bin kilim mi idai long ol sin bilong graun.\n\n15 Na em i kamap we olgeta pipol i bin go na putim han bilong ol insait long sait bilong em, na pilim hul bilong ol nil insait long ol han na lek bilong em, na wanwan manmeri i bin go na wokim dispela i go inap long olgeta bin wokim, na ol i bin lukim long ai bilong ol na ol i bin pilim wantaim han bilong ol, na ol i bin save trutru na tokaut, olsem em i dispela Man, husat ol profet i bin raitim olsem em bai kam.\n\n16 Na bihain long olgeta i bin go na witnes long ol yet, ol i bin singaut wantaim wanpela nek, olsem:\n\n17 Hosana! Blesim nem bilong Nambawan God Tru Antap! Na ol i bin pundaun long ol lek bilong Jisas, na lotu long em.\n\n18 Na em i kamap we em i bin singaut long Nifai (long wanem, Nifai i bin i stap namel long ol pipol) na tokim em olsem em mas kam aut.\n\n19 Na Nifai i kirap na go aut, na nil daun em yet long pes bilong Bikpela na em i kis long ol lek bilong em.\n\n20 Na Bikpela i bin tokim em long kirap. Na em i kirap na sanap long pes bilong em.\n\n21 Na Bikpela i bin tokim em: Mi givim pawa long yu long baptaisim dispela ol pipol bihain long mi bai go antap long heven gen.\n\n22 Na gen Bikpela i bin makim ol narapela lain, na mekim wankain toktok long ol, na em i bin givim pawa long ol long baptais. Na em i bin tokim ol: yupela bai baptais olsem, na nogat tok pait bai kamap namel long yupela.\n\n23 Tru tumas, mi tokim yupela olsem, husat man bai tanim bel long sin bilong ol bikos long toktok bilong yupela, na laikim long baptais long nem bilong mi, yupela bai baptaisim ol olsem—Lukim, yupela bai go daun na sanap long wara, na baptaisim ol long nem bilong mi.\n\n24 Na nau lukim, yupela bai singautim nem bilong ol, na autim toktok, olsem:\n\n25 Bikos Jisas Krais i bin givim mi atoroti, mi baptaisim yu long nem bilong Papa, na Pikinini man, na Holi Spirit. Amen.\n\n26 Na bihain long dispela, yupela bai putim ol aninit long wara, na kisim ol i kamaut long wara gen.\n\n27 Na yupela bai baptais olsem long nem bilong mi, long wanem, lukim, tru tumas, mi tokim yupela, olsem Papa, na Pikinini man, na Holi Spirit i wanpela, na mi em wantaim Papa, na Papa em wantaim mi, na Papa wantaim mi i wanpela.\n\n28 Na yupela bai baptais wankain olsem mi bin tokim yupela. Na nogat tok pait bai kamap namel long yupela olsem bipo, na tu nogat tok pait bai kamap namel long yupela long ol wanwan toktok long doktrin bilong mi olsem bipo.\n\n29 Long wanem, tru tumas, mi tokim yupela, olsem man em i gat spirit bilong pait na tok pait i no bilong mi, tasol em bilong tewel, em i papa bilong pait na tok pait, na em i save tanim bel bilong ol man long belhat long pait, namel long ol yet.\n\n30 Lukim, doktrin bilong mi, i no long tanim bel bilong ol man long belhat long pait namel long ol yet, tasol doktrin bilong mi, i olsem dispela kain samting mas pinis olgeta.\n\n31 Lukim, tru tumas, mi tokim yupela, mi bai autim doktrin bilong mi long yupela.\n\n32 Na dispela i doktrin bilong mi, na em i doktrin Papa i bin givim long mi, na mi witnes long Papa, na Papa i witnes long mi, na Holi Spirit i witnes long Papa na mi, na mi witnes olsem Papa i bin tokim olgeta man, long olgeta hap, long tanim bel na bilip long mi.\n\n33 Na husat man i bilip long mi, na kisim baptisim, ol dispela man bai ol i kisim selvesen, na em ol lain ol bai kisim kingdom bilong God.\n\n34 Na husat man i no bilip long mi, na i no kisim baptisim, em bai kisim bagarap.\n\n35 Tru tumas, mi tokim yupela, olsem dispela i doktrin bilong mi, na mi witnes olsem Papa i bin givim dispela doktrin long mi, na husat man i bilip long mi i bilip long Papa tu, na Papa bai witnesim mi long em, long wanem, Papa bai visitim em wantaim paia na Holi Spirit.\n\n36 Olsem na Papa bai witnes long mi, na Holi Spirit bai witnesim Papa na mi long em, bikos Papa, na mi, na Holi Spirit i wanpela.\n\n37 Na mi tokim yupela gen, yupela mas tanim bel, na kamap wankain olsem wanpela liklik pikinini, na baptais long nem bilong mi, o yupela bai i no inap kisim ol dispela samting.\n\n38 Na mi tokim yupela gen, yupela mas tanim bel, na baptais long nem bilong mi, na kamap wankain olsem wanpela liklik pikinini, o yupela bai i no inap kisim kingdom bilong God.\n\n39 Tru tumas, mi tokim yupela, olsem dispela i doktrin bilong mi, na man em i sanapim bilip long dispela doktrin, i sanapim bilip long ston bilong mi, na ol dua bilong hel bai i no inap winim ol.\n\n40 Na man husat i autim moa o liklik long dispela, na kirapim dispela olsem doktrin bilong mi, dispela wankain man i kam long tewel, na i no sanapim doktrin long ston bilong mi, tasol em i sanapim doktrin long waisan na ol dua bilong hel i op i stap long kisim ol kain man taim tait wara i kam na ol win i paitim ol.\n\n41 Olsem na, go het namel long dispela pipol, na autim ol toktok mi bin tokaut, long olgeta arere long graun.\n\n", "3-ne 12": "[center][font_size=26]Sapta 12[/font_size][/center]\n\n[i]Jisas i makim na givim pawa long ol Wanpela Ten tu man—Em i autim toktok long ol lain bilong Nifai wankain olsem toktok em i bin autim long Maunten—Em i tok long ol Blesin—Ol toktok bilong em em i lainim ol pipol i abrusim na kamap nambawan long lo bilong Moses—Ol i bin tokim man long kamap stretpela lain wankain olsem Jisas na Papa bilong em i stret—Skelim Matyu 5. Klostu 34 krismas bihain long Krais.[/i]\n\n1 Na em i kamap we taim Jisas i autim ol dispela toktok long Nifai, na long ol man ol i bin makim (nau namba long ol man ol i bin makim, na kisim pawa wantaim atoroti long baptais i wanpela ten tu) na lukim, em i bin taitim han bilong em go aut long ol pipol, na singaut long ol, olsem: Bles yu, sapos yupela bai harim ol toktok long ol dispela wanpela ten tu man em Mi bin makim namel long yupela long minista long yupela, na long kamap ol wokman bilong yupela, na Mi bin givim pawa long ol, olsem ol bai baptaisim yupela long wara, na bihain long yupela baptais long wara, lukim, Mi bai baptaisim yupela wantaim paia na Holi Spirit, olsem na, bles yu, sapos yupela bai bilip long mi na kisim baptisim, bihain long dispela yupela i bin lukim mi na save olsem em mi.\n\n2 Na gen, moa blesin bai kam long ol lain ol bai bilip long ol toktok bilong yupela, bikos yupela bai tokaut olsem yupela bin lukim mi, na olsem yupela save olsem em mi. Ye, moa blesin bai kam long ol lain ol bai bilip long ol toktok bilong yupela, na kam daun wantaim pasin daunim bel na kisim baptisim, long wanem, paia wantaim Holi Spirit bai visitim ol, na bai rausim sin bilong ol.\n\n3 Ye, ol lain pua long spirit ol i kam long mi bai kisim blesin, long wanem, ol bai kisim kingdom bilong heven.\n\n4 Na gen, olgeta lain ol i sore bai kisim blesin, long wanem, ol bai kisim bel isi.\n\n5 Na ol bel malumalum lain bai kisim blesin, long wanem, ol bai kisim graun long ol yet.\n\n6 Na olgeta lain ol i hangre na nek drai long stretpela pasin bai kisim blesin, long wanem, ol bai pulap long Holi Spirit.\n\n7 Na ol marimari lain bai kisim blesin, long wanem, ol bai kisim marimari.\n\n8 Na olgeta lain ol i gat klinpela bel tru bai kisim blesin, long wanem, ol bai lukim God.\n\n9 Na olgeta lain ol i kamapim bel isi bai kisim blesin, long wanem, ol bai kolim ol pikinini bilong God.\n\n10 Na olgeta ol lain ol i kisim pesekiusen bikos long nem bilong mi bai kisim blesin, long wanem, ol bai kisim kingdom bilong heven.\n\n11 Na bles yu, sapos ol man bai tok nogut na pesekiutim yupela, na bai mekim olgeta kainkain giaman tok nogut long yupela, bikos long nem bilong mi,\n\n12 Long wanem, yupela bai kisim bikpela amamas tru wantaim gutpela bel tru, long wanem, bikpela samting tru em bai pe bilong yu long heven, long wanem, ol i bin wokim wankain long pesekiutim ol profet ol i bin kam bipo long yupela.\n\n13 Tru tumas, tru tumas, mi tokim yupela, mi laikim yupela long kamap sol bilong graun, tasol, sapos sol i lusim swit bilong em, graun bai kisim sol olsem wanem? Dispela sol bai kamap samting nating long dispela taim na tromoi i go ausait na kurungutim antap wantaim lek bilong ol man.\n\n14 Tru tumas, tru tumas, mi tokim yupela, mi laikim yupela long kamap lait bilong dispela pipol. Wanpela siti i sanap long wanpela liklik maunten i no inap hait.\n\n15 Lukim, ol man save laitim wanpela kandel na putim aninit long wanpela busel? Nogat, tasol ol i save putim antap long kandel stik, na em i save givim lait long olgeta ol i stap insait long haus,\n\n16 Olsem na, larim lait bilong yu givim lait long pes bilong ol dispela pipol, olsem ol bai lukim ol gutpela wok tru bilong yu na givim glori long Papa bilong yu em i stap long heven.\n\n17 Noken ting olsem mi kam long bagarapim ol lo o ol profet. Mi no kam long bagarapim tasol long mekim kamap tru,\n\n18 Long wanem, tru tumas, mi tokim yupela, nogat wanpela liklik na liklik haptok tru bilong lo i lus nating, tasol olgeta i bin kamap tru insait long mi.\n\n19 Na lukim, mi bin givim lo wantaim ol lo long Papa bilong mi long yupela, olsem yupela bai bilip long mi, na olsem yupela bai tanim bel long sin bilong yupela, na kam long mi wantaim leva i bruk na spirit bilong sore. Lukim, yupela i gat ol lo long ai bilong yupela, na ol lo i bin kamap tru.\n\n20 Olsem na, kam long mi na yupela bai kisim selvesen, long wanem, tru tumas, mi tokim yupela, olsem sapos yupela bihainim ol lo bilong mi, mi givim long yupela long dispela taim, yupela bai go insait long kingdom bilong heven.\n\n21 Yupela i bin harim olsem ol lain long taim bipo ol i bin tok, na tu ol i bin raitim na i stap long ai bilong yupela, olsem yu bai i no inap kilim man, na man em i kilim man bai i stap long densa long jasmen bilong God,\n\n22 Tasol mi tokim yupela, olsem man em bai belhat long brata bilong em bai em i stap long densa long jasmen bilong em. Na man em bai tok kanaka long brata bilong em bai i stap long densa long kaunsel, na man em bai tok, Yu long long man, bai i stap long densa long hel paia.\n\n23 Olsem na, sapos yupela bai kam long mi o yupela laik long kam long mi, na tingting olsem brata bilong yu i kros long yu—\n\n24 Go long brata bilong yu, na wan bel wantaim brata bilong yu pastaim, na bihain kam long mi wantaim olgeta bel, na mi bai kisim yu.\n\n25 Wan bel wantaim birua bilong yu hariap tru taim yu wokabaut wantaim em long wankain rot, nogut em bai kisim yu long wanpela taim, na tromoi yu i go insait long kalabus.\n\n26 Tru tumas, tru tumas, mi tokim yupela, yupela bai nogat rot long kamaut long kalabus i go inap long yupela baim olgeta sinain. Na inap yu ken baim wanpela sinain taim yupela i stap insait long kalabus? Tru tumas, mi tokim yupela, Nogat.\n\n27 Lukim, ol lain long taim bipo ol i bin raitim olsem, yu bai i no inap paulim narapela meri.\n\n28 Tasol mi tokim yupela olsem, husat man i lukluk long wanpela meri, na mangalim em, i paulim narapela meri pinis insait long bel bilong em.\n\n29 Lukim, mi givim long yupela wanpela lo, olsem yupela no ken larim ol dispela samting long go insait long bel bilong yupela,\n\n30 Long wanem, em i moa beta long yupela long tok nogat long ol dispela samting, we yupela bai karim diwai kros bilong yupela, o long tromoim yupela i go long hel.\n\n31 Em i bin raitim long taim bipo olsem, husat man bai rausim meri bilong em, mas raitim wanpela pas bilong brukim marit na givim long em.\n\n32 Tru tumas, tru tumas, mi tokim yupela olsem, husat man bai rausim meri bilong em, sapos em i wokim pasin pamuk, bai mekim em long paulim narapela man, na man husat bai maritim meri em i bin brukim marit bai kamap man bilong paulim narapela meri.\n\n33 Na gen, em i bin raitim long taim bipo olsem, yu bai i no inap mekim giaman tok tru antap, tasol wokim wanem yu bin promis long ai bilong Bikpela.\n\n34 Tasol, tru tumas, tru tumas, mi tokim yupela, noken mekim wanpela tok tru antap, sapos long nem bilong heven, bikos em i sia bilong king bilong em,\n\n35 O long nem bilong graun, bikos em i sia bilong lek bilong em.\n\n36 Na tu, no ken tok tru antap long nem long het bilong yu, bikos yu i no inap wokim wanpela gras bilong het, blakpela o waitpela;\n\n37 Tasol mekim toktok bilong yupela olsem, Yes, yes, Nogat, nogat, long wanem, wanem samting i kamap moa long ol dispela i nogut.\n\n38 Na lukim, em i bin raitim long bipo taim, bekim bek long ai, na bekim bek long tit,\n\n39 Tasol, mi tokim yupela olsem, yupela bai i no inap bekim bek pasin nogut, tasol husat man bai paitim yu long raitpela sik, tanim lep sik bilong yu long em long paitim tu,\n\n40 Na sapos wanpela man bai kotim yu long kot bilong lo na kisim jaket bilong yu, larim em kisim klos bilong yu tu,\n\n41 Na husat man bai strongim yu long wokabaut long wanpela mael wantaim em, wokabaut tupela mael wantaim em.\n\n42 Givim long man em i askim long yu, na no ken les long halivim man em bai kam long dinau long yu.\n\n43 Na lukim, em i bin raitim long taim bipo tu olsem, yu bai lavim poroman bilong yu na hetim birua bilong yu.\n\n44 Tasol lukim, mi tokim yupela, lavim ol birua bilong yupela, blesim ol lain ol i kesim yupela, wokim gutpela pasin long ol lain ol i hetim yupela, na beten long ol lain ol i kranki long yusim yupela na pesekiutim yupela,\n\n45 Olsem yupela bai kamap ol pikinini long Papa bilong yupela em i stap long heven, long wanem, em i save mekim san bilong em long kamap long nogut lain na gutpela lain.\n\n46 Olsem na, dispela ol samting ol i bin raitim long bipo taim i bin kamap lo, olgeta bin kamap tru insait long mi.\n\n47 Olgeta olpela samting i pinis, na olgeta samting i kamap niupela.\n\n48 Olsem na, mi laikim olsem yupela mas kamap stretpela lain, wankain olsem mi, o Papa bilong yupela em i stap long heven i stretpela.\n\n", "3-ne 13": "[center][font_size=26]Sapta 13[/font_size][/center]\n\n[i]Jisas i lainim ol lain bilong Nifai Beten bilong Bikpela—Ol i mas bungim ol moni samting antap long heven—Jisas i bin tokim ol Wanpela Ten tu lain olsem ol noken tingim long ol samting long skin long taim long ministri bilong ol. Skelim Matyu 6. Klostu 34 krismas bihain long Krais.[/i]\n\n1 Tru tumas, tru tumas, mi tok olsem, mi laikim olsem yupela mas halivim ol pua lain, tasol, lukaut olsem yupela noken halivim ol long ai bilong ol man long lukim, nogut yupela i nogat pe long Papa bilong yupela em i stap long heven.\n\n2 Olsem na, noken mekim bikpela nois taim yupela halivim, olsem ol kusai lain save wokim insait long ol sinagog na long arere long rot, olsem ol man bai apim nem bilong ol. Tru tumas, mi tokim yupela, ol i kisim pe bilong ol pinis.\n\n3 Tasol, noken larim lep han long save wanem rait han i wokim, taim yupela halivim,\n\n4 Olsem halivim bilong yu bai kamap long hait, na Papa bilong yu em i save lukim long hait em yet, bai peim yu long ples klia.\n\n5 Na taim yupela beten, yupela noken wokim wankain olsem ol kusai lain, long wanem, ol i save lavim long sanap long ol sinagog na kona long ol arere long rot na beten, olsem ol man bai lukim ol. Tru tumas, mi tokim yupela, ol i kisim pe bilong ol pinis.\n\n6 Tasol yu, taim yu beten, go insait long rum bilong yu, na beten long Papa bilong yu em i stap long hait, bihain long yu pasim dua bilong yu, na Papa bilong yu, em i lukim yu long tokhait, bai peim yu long ples klia.\n\n7 Tasol taim yu beten, noken yusim ol toktok i nogat tok klia gen na gen, olsem ol man ol i no save bilip save wokim, long wanem, ol i ting olsem God bai harim ol long bikmaus bilong ol.\n\n8 Yupela noken wokim olsem ol, long wanem, Papa bilong yupela i save long wanem samting yupela nidim pastaim long yupela i askim em.\n\n9 Olsem na, yupela mas beten olsem: Papa bilong mipela em i stap long heven, nem bilong yu bai mekim kamap holi.\n\n10 Laik bilong yu bai kamapim long graun wankain olsem long heven.\n\n11 Na pogivim rong bilong mipela, olsem mipela pogivim rong bilong ol narapela lain.\n\n12 Na noken lidim mipela long traim, tasol seivim mipela long nogut.\n\n13 Bikos kingdom, pawa na glori i bilong yu, oltaim. Amen.\n\n14 Long wanem, sapos yupela pogivim rong bilong ol man, Papa bilong yu i stap long heven bai pogivim yupela tu,\n\n15 Tasol, sapos yupela i no pogivim rong bilong ol man, Papa bilong yu bai i no inap pogivim yupela tu.\n\n16 Na tu, taim yupela tambu long kaikai, noken luk sore olsem ol kusai lain, long wanem, ol save senisim pes bilong ol olsem ol bai kamap ol man bilong tambu long kaikai long ai bilong ol man. Tru tumas, mi tokim yupela, ol i kisim pe bilong ol pinis.\n\n17 Tasol yu mas anointim het bilong yu na wasim pes bilong yu, taim yu tambu long kaikai;\n\n18 Olsem yu bai kamap olsem yu no tambu long kaikai long ol man, tasol, long Papa bilong yu, husat i stap long hait, na Papa bilong yu, em i lukim yu long hait, bai peim yu long ples klia.\n\n19 Noken bungim antap ol moni samting long graun, we liklik bataplai na ras bai bagarap, na ol stil lain bai bruk i go insait na stil,\n\n20 Tasol, bungim ol dispela samting bilong yupela long heven, we ol liklik bataplai na ras i no inap bagarapim, na ol stil lain i no inap bruk i go insait na stil.\n\n21 Long wanem, we moni samting bilong yu i stap, bel bilong yu bai i stap long dispela hap tu.\n\n22 Lait bilong bodi em ai, olsem na sapos, ai bilong yu i gutpela, olgeta bodi bilong yu bai pulap long lait.\n\n23 Tasol sapos ai bilong yu i nogut, olgeta bodi bilong yu bai pulap long tudak. Olsem na, sapos, lait insait long yu i tudak, dispela tudak em bikpela olsem wanem!\n\n24 Nogat wanpela man ken wok long tupela masta, long wanem, em bai les long wanpela na lavim narapela, o em bai holim pas long wanpela na tok nogut long narapela. Yu no inap sevim God na Moni samting.\n\n25 Na nau em i kamap we bihain long Jisas i bin autim ol dispela toktok, em i bin lukluk long ol wanpela ten tu lain em i bin makim, na tokim ol: Tingim long ol toktok mi bin autim. Long wanem, lukim, yupela em ol lain em mi bin makim long minista long dispela pipol. Olsem na, Mi tokim yupela, noken tingting long laip bilong yupela, wanem yupela bai kaikai, o wanem yupela bai dring, na long bodi bilong yupela o wanem yupela bai pasim. Laip i moa long kaikai, na bodi moa long klos?\n\n26 Lukim ol pisin long antap, long wanem, ol i no save planim kaikai, kamautim kaikai na bungim kakai long stoa haus, tasol Papa bilong yu long heven save givim kaikai long ol. Yupela i no moa beta long ol?\n\n27 Husat namel long yupela ken antapim wanpela mita long kamap longpela taim em i tingim long ol?\n\n28 Na bilong wanem, yupela bai tingim long klos? Tingim long ol lili plaua long gaden, ol save kamap olsem wanem, ol i no save wok o samap,\n\n29 Tasol, mi tokim yupela, olsem, tru tumas, Solomon i no bin pasim wanpela klos kain olsem, taim em i bin gat olgeta glori bilong em.\n\n30 Olsem na, sapos God ken givim klos long ol gras long gaden we ol i stap tude, na tromoi i go insait long aven tumora, em ken givim klos long yupela, sapos yupela gat bikpela bilip tru.\n\n31 Olsem na, noken tingim na tok, Mipela bai kaikai wanem? O Mipela bai dring wanem? O Mipela bai kisim klos long pasim long we?\n\n32 Long wanem, Papa bilong yu long heven i save olsem yu gat nid long olgeta long ol dispela samting.\n\n33 Tasol yu mas painim kingdom bilong heven na stretpela pasin bilong em pastaim, na olgeta long ol dispela samting em bai givim long yu.\n\n34 Olsem na, noken tingim long tumora, bikos tumora bai tingim ol samting bilong em yet. Wanwan de gat wari bilong em yet long tingim long narapela de.\n\n", "3-ne 14": "[center][font_size=26]Sapta 14[/font_size][/center]\n\n[i]Jisas i givim lo: Noken jasim narapela lain, askim Papa, lukaut long ol giaman profet—Em i promisim selvesen long ol lain ol i bihainim laik bilong Papa—Skelim Matyu 7. Klostu 34 krismas bihain long Krais.[/i]\n\n1 Na nau em i kamap we bihain long Jisas i autim ol dispela toktok, em i tanim gen long ol pipol, na opim maus bilong em gen long ol, na tok: Tru tumas, tru tumas, Mi tokim yupela, noken Jasim narapela man olsem Bikpela bai jasim yupela.\n\n2 Long wanem, sapos wanem jasmen yupela i wokim long jasim narapela, Bikpela bai jasim yupela wankain, na wanem skel yupela i yusim long skelim, Bikpela bai yusim wankain skel long jasim yupela gen.\n\n3 Na bilong wanem yu lukim liklik pipia tru i stap long ai long brata bilong yu, tasol i no tingim long plang i stap long ai bilong yu yet?\n\n4 O bilong wanem yu bai tokim brata bilong yu: Larim mi rausim liklik pipia tru i stap long ai bilong yu—na lukim, plang i stap long ai bilong yu yet?\n\n5 Yu kusai man, rausim plang long ai bilong yu pastaim, na bihain yu bai lukluk gut long rausim liklik pipia tru long ai long brata bilong yu.\n\n6 Noken givim samting i holi long ol dok, na tu tromoim ol kina long pik, nogut ol bai kurungutim antap long ol wantaim lek bilong ol, na tanim gen na brukim yu long namel.\n\n7 Askim, na ol bai givim ol samting long yu, painim, na yu bai kisim, nok na dua bai op long yu.\n\n8 Long wanem, wanwan man em i askim, i kisim, na man em i painim, i kisim, na long man em i nok, dua bai opim long em.\n\n9 O yu bai kamap wanem kain man, husat, sapos pikinini man bilong yu i askim long bret, bai yu givim wanpela ston long em?\n\n10 O sapos em i askim long pis, inap em bai givim wanpela snek long em?\n\n11 Olsem, sapos yupela ol pasin nogut lain save givim ol gutpela presen long lain pikinini bilong yupela, hamas moa bai Papa bilong yupela i stap long heven bai givim ol gutpela samting long ol lain ol i askim long em?\n\n12 Olsem na, wanem olgeta samting yu laikim ol man long wokim long yu, yu mas wokim wankain long ol, long wanem, ol toktok bilong lo na ol profet em i dispela.\n\n13 Go insait long stretpela dua, bikos dua i bikpela, na rot i bikpela tru, na em i lid i go long ples bagarap, na planti pipol save go insait long em,\n\n14 Tasol dua i stretpela, na liklik rot tru, na em i save lid i go long laip, na liklik namba long ol pipol save go insait long dispela rot.\n\n15 Lukaut long ol giaman profet, ol i pasim skin bilong sipsip long kam long yupela, tasol insait long ol em ol olsem wail dok na nogut tru.\n\n16 Yupela bai save long ol long prut ol i karim. Inap ol man ken bungim ol pikinini bilong rop wain long ol rop i gat nil long bus, o prut bilong diwai fik long ol sayor i gat mosong?\n\n17 Wankain olsem, wanwan gutpela diwai save karim gutpela prut, na diwai nogut save karim prut nogut.\n\n18 Wanpela gutpela diwai i no inap karim prut nogut, na tu wanpela diwai nogut i no inap karim gutpela prut.\n\n19 Wanwan diwai i no karim gutpela prut i mas katim i go daun, na tromoi long paia.\n\n20 Olsem na, yupela bai save long prut bilong ol.\n\n21 I no olgeta man em i tok, Bikpela, Bikpela long mi bai go insait long kingdom bilong heven, tasol em man em i bihainim laik long Papa bilong mi em i stap long heven.\n\n22 Planti bai tokim mi long dispela de: Bikpela, Bikpela, mipela i no bin profesai long nem bilong yu, na rausim ol tewel long nem bilong yu, na wokim planti gutpela wok long nem bilong yu?\n\n23 Na bihain long dispela, mi bai tokim ol: Mi no save long yupela bipo, lusim mi, yupela ol i save wokim pasin nogut.\n\n24 Olsem na, husat man i harim ol dispela toktok bilong mi na bihainim ol, mi bai tok dispela man em wankain olsem wanpela bikpela save man tru, em i sanapim haus bilong em antap long wanpela ston—\n\n25 Na ren i pundaun, na ol tait wara i kamap, na ol win i winim, na paitim long haus, tasol haus i no pundaun, bikos em i bin sanapim long wanpela ston.\n\n26 Na wanwan manmeri ol i harim ol dispela toktok bilong mi na ol i no bihainim ol bai kamap wankain olsem wanpela krankiman, em i sanapim haus bilong em antap long waisan—\n\n27 Na ren i pundaun, na ol wara tait i kamap, na win i winim, na paitim long haus, na haus i pundaun, na pundaun bilong em i nogut tru.\n\n", "3-ne 15": "[center][font_size=26]Sapta 15[/font_size][/center]\n\n[i]Jisas i tok save olsem lo bilong Moses i kamap tru insait long em—Ol lain bilong Nifai em ol i narapela sipsip ol em i bin toktok long Jerusalem—Bikos long pasin nogut, ol pipol bilong Bikpela ol i stap long Jerusalem ol i no save long sipsip bilong Israel ol i bin go nabaut. Klostu 34 krismas bihain long Krais.[/i]\n\n1 Na nau em i kamap we bihain long Jisas i bin pinisim ol dispela toktok, em i bin lukluk raunabaut long ol pipol, na tokim ol: Lukim, yupela i bin harim ol samting mi bin lainim bipo long mi go antap long Papa bilong mi, olsem na, husat man i tingim ol dispela toktok bilong mi na bihainim, mi bai apim em long las de.\n\n2 Na em i kamap we taim Jisas i autim ol dispela toktok, em i bin lukim olsem sampela pipol namel long ol ol i no opim maus tasol ol i bin tingim wanem em bai tokim ol long wokim long lo bilong Moses, long wanem, ol i no bin save gut long toktok olsem olpela samting i go pas pinis, na olsem olgeta samting i kamap niupela.\n\n3 Na em i bin tokim ol: Noken maus pas long tingting i stap long wanem mi bin tokim yupela, olsem olpela samting i go pas pinis, na olsem olgeta samting i kamap niupela.\n\n4 Lukim, mi tokim yupela olsem lo Moses i bin kisim i kamap tru pinis.\n\n5 Lukim, mi bin givim lo, na mi bin wokim promis long ol pipol bilong mi Israel, olsem na, lo i kamap tru insait long mi, bikos, mi bin kam long mekim kamapim tru dispela lo, olsem na, em i pinis olgeta.\n\n6 Lukim, mi no bagarapim ol profet, long wanem, planti profesi i no kamap tru insait long mi, tru tumas, mi tokim yupela, olgeta bai kamap tru.\n\n7 Na bikos Mi tokim yupela olsem olpela samting i go pas pinis, Mi no bagarapim ol samting ol i bin autim bai kam long bihain taim.\n\n8 Long wanem, promis mi bin wokim long ol pipol bilong mi i no kamap tru olgeta, tasol lo Moses i bin kisim em i pinis long mi.\n\n9 Lukim, mi em lo, na lait. Lukluk long mi, na i stap strong i go long arere, na yupela bai i stap laip, long wanem, mi bai givim laip oltaim oltaim long man em i stap strong i go long arere.\n\n10 Lukim, mi bin givim ol lo long yupela, olsem na, bihainim ol lo bilong mi. Na lo na ol profet em ol dispela, olsem, tru tumas, ol i bin tokaut long mi.\n\n11 Na nau em i kamap we bihain long Jisas i bin autim ol dispela toktok, em i bin tokim ol dispela ol wanpela ten tu lain em i bin makim olsem:\n\n12 Yupela i ol disaipel bilong mi, na yupela i lait bilong ol dispela pipol, ol wanwan lain long haus bilong Josep.\n\n13 Na lukim, dispela i graun bilong yupela yet, na Papa i bin givim dispela graun long yupela.\n\n14 Na Papa i no bin tokim mi long wanpela taim olsem mi bai tokim ol lain brata bilong yupela i stap long Jerusalem long dispela graun.\n\n15 Na tu Papa i no bin tokim mi long wanpela taim olsem mi bai tokim ol long ol narapela hauslain long haus bilong Israel, em ol Papa i bin lidim ol i go aut long Jerusalem.\n\n16 Papa i bin tokim mi, olsem mi bai autim dispela tasol:\n\n17 Olsem narapela sipsip mi gat ol i no i stap long dispela banis, Mi mas bringim ol kam tu, na ol bai harim nek bilong mi, inap long wanpela banis, na wanpela man bilong lukautim sipsip bai i stap.\n\n18 Na nau, bikos ol i bin kamapim bikhet pasin, na bikos ol i no bilip, ol i no bin save gut long ol toktok bilong mi, olsem na, Papa i bin tokim mi olsem mi bai no moa toktok long dispela samting long ol.\n\n19 Tasol, tru tumas, mi tokim yupela olsem Papa i bin tokim mi, olsem mi bai toktok long yupela, olsem yupela i bin brukim kam namel long ol bikos long pasin nogut bilong ol, olsem na, ol i no save long yupela bikos long pasin nogut bilong ol.\n\n20 Na tru tumas, mi tokim yupela gen olsem Papa i bin brukim i go aut namel long ol, ol narapela hauslain, na ol i no save long ol bikos long pasin nogut bilong ol.\n\n21 Na tru tumas, mi tokim yupela olsem, em yupela em mi bin tok: Narapela sipsip mi gat ol i no i stap long dispela banis, mi mas bringim ol kam tu, na ol bai harim nek bilong mi, inap long wanpela banis na wanpela man bilong lukautim sipsip bai i stap.\n\n22 Na ol i no kisim gut toktok bilong mi, bikos ol i ting em ol lain bilong Jentail, long wanem, ol i no save olsem ol bai autim toktok long tanim bel long ol lain bilong Jentail.\n\n23 Na ol i no kisim mi gut bikos mi bin tok ol bai harim nek bilong mi, na ol i no kisim gut toktok bilong mi olsem ol lain bilong Jentail bai nogat sans long harim nek bilong mi—olsem mi bai i no inap soim mi yet long ol tasol Holi Spirit bai visitim ol.\n\n24 Tasol lukim, yupela i bin harim nek bilong mi, na tu lukim mi, na yupela i sipsip bilong mi, na yupela em ol i bin kaunim wantaim ol lain em Papa i bin givim mi.\n\n", "3-ne 16": "[center][font_size=26]Sapta 16[/font_size][/center]\n\n[i]Jisas bai visitim ol narapela sipsip bilong Israel ol i bin lus—Gutnius bai go long ol lain bilong Jentail pastaim na bihain long haus bilong Israel long las de—Ol pipol bilong Bikpela bai lukim ai tu ai taim em i bringim bek Saion. Klostu 34 krismas bihain long Krais.[/i]\n\n1 Na tru tumas, tru tumas, mi tokim yupela olsem mi gat narapela sipsip ol i no i stap long dispela graun, na tu long graun bilong Jerusalem na long wanpela hap long dispela graun raunabaut we mi bin minista.\n\n2 Long wanem, ol lain em mi toktok em ol lain ol i no yet harim nek bilong mi, na tu em mi no bin soim mi yet long ol bipo.\n\n3 Tasol, mi bin kisim wanpela toktok long Papa olsem Mi bai go long ol, na olsem ol bai harim nek bilong mi, na ol bai kaunim ol wantaim sipsip bilong mi, olsem wanpela banis na wanpela man bilong lukautim sipsip bai i stap, olsem na mi go long soim mi yet long ol.\n\n4 Na mi givim lo long yupela olsem yupela mas raitim ol dispela toktok bihain long mi go pinis, olsem, sapos ol pipol bilong mi i stap long Jerusalem, ol lain ol i bin lukim mi na raun wantaim mi long ministri bilong mi, i no askim Papa long nem bilong mi, olsem ol bai kisim save long yupela wantaim Holi Spirit, na tu long ol narapela hauslain em ol i no save, olsem ol dispela toktok yupela bai raitim bai lukautim ol i stap na bai ol i soim long ol lain bilong Jentail, olsem wanwan tumbuna pikinini bilong yupela, ol bai go nabaut long pes bilong graun bikos long pegen pasin bilong ol, bai kisim ol i kam insait, o bai kisim ol i kam long save long mi em mi ridima bilong ol.\n\n5 Na bihain long dispela, mi bai bungim wantaim ol long fopela hap long graun, na bihain long dispela, Mi bai mekim kamap tru promis Papa i bin wokim long olgeta pipol long haus bilong Israel.\n\n6 Na ol lain bilong Jentail bai kisim blesin, bikos long bilip bilong ol long mi long Holi Spirit, em bai witnesim mi na Papa long ol.\n\n7 Lukim, bikos long bilip bilong ol long mi, Papa i tok, na bikos long pegen pasin bilong yupela, O haus bilong Israel, tok tru bai kam long ol lain bilong Jentail long las de, olsem olgeta long ol dispela samting bai soim long ol.\n\n8 Tasol, Papa i tok, bagarap bai kam long ol lain bilong Jentail ol i nogat bilip—long wanem, inap ol i bin kamap long pes bilong dispela graun, na rausim ol pipol bilong mi long go nabaut em ol long haus bilong Israel, na ol pipol bilong mi em ol long haus bilong Israel ol i bin go nabaut namel long ol, na kurungutim ol wantaim lek bilong ol,\n\n9 Na bikos long marimari bilong Papa long ol lain bilong Jentail, na tu ol jasmen bilong Papa long ol pipol bilong mi ol long haus bilong Israel, tru tumas, mi tokim yupela, olsem bihain long olgeta long dispela long ol lain bilong Jentail, na bihain long mi mekim ol lain bilong Jentail long paitim, givim pen, kilim, rausim ol nabaut namel long ol, hetim, na rabisim na tok bilas namel long ol, ol pipol bilong mi ol long haus bilong Israel—\n\n10 Na Papa bin tokim mi olsem mi mas tokim yupela olsem: Long dispela de we ol lain bilong Jentail bai sin long gutnius bilong mi, na bai les long gutnius long olgeta samting bilong mi, na bai apim bel bilong ol long hambak pasin inap long winim olgeta nesen, na inap long winim olgeta pipol long olgeta graun, na ol bai pulap long olgeta kainkain pasin giaman, pasin paul, na pasin hambak, na olgeta kainkain pasin kusai, pasin bilong man, pasin giaman pris, pasin pamuk na pasin les nogut tru long tokhait, na sapos ol i wokim olgeta long dispela samting, na bai les long gutnius long olgeta samting bilong mi, lukim, mi bai rausim gutnius long olgeta samting bilong mi namel long ol.\n\n11 Na bihain long dispela, mi bai tingim promis bilong mi mi bin wokim long ol pipol bilong mi, O haus bilong Israel, na mi bai bringim gutnius bilong mi long ol.\n\n12 Na mi bai soim long yu, O haus bilong Israel, olsem ol lain bilong Jentail bai nogat pawa long bosim yupela, tasol mi bai tingim promis bilong mi long yupela, O haus bilong Israel, na yupela bai kamap long save long gutnius long olgeta samting bilong mi.\n\n13 Tasol, Papa i tok, sapos ol lain bilong Jentail bai tanim bel na kam bek long mi, lukim, ol bai kaunim ol wantaim ol pipol bilong mi, O haus bilong Israel.\n\n14 Na mi bai i no inap larim ol pipol bilong mi, ol long haus bilong Israel, long go namel long ol, na daunim ol na kurungutim ol, Papa i tok.\n\n15 Tasol sapos ol i no tanim kam long mi, na harim nek bilong mi, mi bai larim ol, ye, mi bai larim ol pipol bilong mi, O haus bilong Israel, olsem ol bai go insait namel long ol, na ol bai daunim ol na kurungutim ol, na ol bai kamap olsem sol i lusim swit bilong em, na bai kamap nogut na tromoim i go ausait, na ol pipol bilong mi, O haus bilong Israel bai kurungutim ol wantaim lek bilong ol.\n\n16 Tru tumas, mi tokim yupela, olsem Papa i bin tokim mi—olsem mi mas givim long dispela pipol dispela graun long kisim long ol yet.\n\n17 Na bihain long dispela, ol toktok bilong profet Aisaia bai kamap tru, olsem:\n\n18 Ol wasman bilong yu bai apim nek, ol bai singsing wantaim wanpela nek, bikos ol bai lukim ai tu ai taim Bikpela bai bringim bek Saion.\n\n19 Amamas, singsing wantaim wanpela nek, yupela ol ples bilong Jerusalem bin bagarap, long wanem, Bikpela i bin bringim bel gut long ol pipol bilong em, em i bin kisim bek Jerusalem.\n\n20 Bikpela i bin soim long ples klia holi han bilong em long ai bilong olgeta nesen, na olgeta arere long graun bai lukim selvesen bilong God.\n\n", "3-ne 17": "[center][font_size=26]Sapta 17[/font_size][/center]\n\n[i]Jisas i tokim ol pipol long tingting long ol toktok bilong em na long beten long kisim save—Em i hilim ol sik lain bilong ol—Em i beten long nem long ol pipol long kain tok ples i no inap raitim—Ol ensel i minista long ol liklik pikinini bilong ol na paia i raunim ol. Klostu 34 krismas bihain long Krais.[/i]\n\n1 Lukim, nau em i kamap we bihain Jisas i bin autim ol dispela toktok, em i bin lukluk raunabaut long ol pipol gen, na tokim ol: Lukim, taim bilong mi i klostu pinis long mi long go bek long Papa.\n\n2 Mi lukim olsem yupela i no strong, olsem yupela i no inap save gut long olgeta toktok bilong mi, we Papa i bin tokim mi long autim long yupela long dispela taim.\n\n3 Olsem na, yupela go bek long haus bilong yupela, na tingim long ol samting mi bin toktok, na askim Papa long nem bilong mi, olsem yupela bai save, na redim tingting bilong yupela long tumora, na mi bai kam gen long yupela.\n\n4 Tasol nau mi go long Papa, na tu long soim mi yet long ol narapela hauslain bilong Israel ol i lus, long wanem, ol i no lus long ai bilong Papa, bikos em i save we em i bin kisim ol i go.\n\n5 Na em i kamap we bihain Jisas i toktok olsem, em i bin lukluk raunabaut gen long ol pipol, na lukim ai wara bilong ol, na ol i lukluk stret long em olsem ol bai askim em long i stap wantaim ol long longpela taim liklik.\n\n6 Na em i bin tokim ol: Lukim, bel bilong mi i sore long yupela.\n\n7 Inap yupela gat wanpela husat i sik namel long yupela? Bringim ol i kam. Inap yupela gat wanpela husat i no save wokabaut gut, o i ai pas, o i no save wokabaut, o gat lek na han krungut, o i lepa, o, gat han, lek na skin idai, o i iyau pas, o gat olgeta kainkain pen? Bringim ol i kam, na mi bai hilim ol, long wanem, mi sore long ol, bel bilong mi i pulap long marimari.\n\n8 Long wanem, mi lukim olsem yupela i laikim olsem mi mas soim long yupela wanem mi bin wokim long ol lain brata bilong yupela ol i stap long Jerusalem, long wanem, mi lukim olsem bilip bilong yupela i inap long mi long hilim yupela.\n\n9 Na em i kamap we taim em i tok olsem, olgeta pipol ol i bin wan bel long go aut wantaim sik lain, lek krungut, ai pas na maus pas bilong ol na olgeta lain bilong ol husat gat olgeta kainkain sik, na em i bin hilim olgeta ol i bin kisim kam long em.\n\n10 Na ol olgeta, ol i bin hilim na ol i no sik, bin stat daun long lek bilong em, na lotu long em, na planti ol i bin kam, long wanem, ol pipol i bin kis long lek bilong em, na ol i bin wasim ol lek bilong em wantaim ai wara bilong ol.\n\n11 Na em i kamap we em i bin tokim ol olsem ol mas bringim ol liklik pikinini bilong ol.\n\n12 Olsem na ol i bin bringim ol liklik pikinini bilong ol na putim ol long graun raunim em, na Jisas i bin sanap namel long ol, na ol pipol ol i klia i go bek na givim ples inap long olgeta liklik pikinini ol i bin kisim ol i kam long em.\n\n13 Na em i kamap we taim olgeta liklik pikinini ol i bin kisim ol i kam, na Jisas i bin sanap namel long ol, em i bin tokim ol pipol olsem ol i mas brukim sukuru long graun.\n\n14 Na em i kamap we taim ol i brukim sukuru long graun, Jisas i bin kisim pen insait long em yet na tok: Papa, mi gat pen bikos long pasin nogut long ol pipol long haus bilong Israel.\n\n15 Na taim em i autim ol dispela toktok, em i bin brukim sukuru em yet long graun, na lukim, em i bin beten long Papa, na ol samting em i bin beten i no inap long raitim, na ol pipol ol i harim long em bin witnesim.\n\n16 Na ol i bin witnesim olsem: Ai i no bin lukim bipo, na tu iyau i no bin harim bipo, ol traipela na naispela ol samting tru mipela i bin lukim na harim taim Jisas i bin toktok long Papa,\n\n17 Na nogat wanpela tang ken autim, nogat wanpela man ken raitim kain tok, na tu nogat bel bilong ol man ken tingim ol samting i traipela na naispela tru mipela lukim na harim taim Jisas i bin tok, na nogat wanpela man ken tingim long amamas mipela i bin kisim long sol bilong mipela long taim mipela i bin harim em i beten long Papa long mipela.\n\n18 Na em i kamap we taim Jisas i pinis long beten long Papa, em i bin kirap, tasol ol pipol i bin kisim traipela hamamas tru, na ol i nogat strong long kirap.\n\n19 Na em i kamap we Jisas i bin toktok long ol, na tokim ol long kirap.\n\n20 Na ol i kirap long graun, na em i bin tokim ol: Bles yu, bikos long bilip bilong yupela. Na nau lukim, mi amamas.\n\n21 Na taim em i autim ol dispela toktok, em i krai, na ol pipol i bin witnes long dispela, na em i bin kisim wanwan long ol liklik pikinini bilong ol, na blesim ol, na beten long Papa long ol.\n\n22 Na em i bin krai gen taim em i wokim dispela,\n\n23 Na em i bin toktok long ol pipol, na tokim ol: Lukim, ol liklik pikinini bilong yupela.\n\n24 Na taim ol i lukaut long lukim, ol i putim ai bilong ol long heven, na lukim ol heven i op, na ol i bin lukim ol ensel i kam daun long heven wankain olsem paia namel long ol, na ol lain kam daun na raunim ol dispela ol liklik pikinini, na paia bin raunim ol, na ol ensel i minista long ol.\n\n25 Na ol pipol i bin lukim, harim na witnesim, na ol i bin save olsem rekot bilong ol i tru, long wanem, ol olgeta i bin lukim na harim, wanwan man long em yet, na namba bilong ol i klostu tu tausen na faiv handret sol, na em ol man, meri wantaim pikinini.\n\n", "3-ne 18": "[center][font_size=26]Sapta 18[/font_size][/center]\n\n[i]Jisas i kirapim sakramen namel long ol lain bilong Nifai—Em i bin tokim ol long beten olgeta taim long nem bilong em—Ol lain ol i no i stap stret na kaikai bodi bilong em na dring blut bilong em bai kisim bagarap—Ol disaipel i bin givim pawa long givim Holi Spirit. Klostu 34 krismas bihain long Krais.[/i]\n\n1 Na em i kamap we Jisas i bin tokim ol disaipel bilong em olsem ol i mas bringim kam sampela bret na wain long em.\n\n2 Na taim ol i go long kisim bret na wain, em i bin tokim ol pipol olsem ol i mas sindaun long graun.\n\n3 Na bihain ol disaipel i bin kam wantaim bret na wain, em i bin kisim bret, brukim na blesim bret na givim long ol disaipel na tok olsem ol mas kaikai.\n\n4 Na taim ol i kaikai na pulap, em bin tokim ol olsem ol i mas givim long ol pipol.\n\n5 Na taim ol pipol i bin kaikai na pulap, em i bin tokim ol disaipel: Lukim, wanpela man bai oden namel long yupela, na mi bai givim pawa long em olsem em bai brukim bret na blesim na givim long ol pipol long sios bilong mi, na long olgeta lain ol bai bilip na baptais long nem bilong mi.\n\n6 Na yupela bai wokim dispela olgeta taim, wankain olsem mi bin wokim, olsem mi bin brukim bret, blesim na givim long yupela.\n\n7 Na yupela bai wokim ol dispela long tingim bodi bilong mi, em mi bin soim long yupela. Na dispela bai kamap olsem testimoni long Papa olsem yupela bai tingim mi olgeta taim. Na sapos yupela bai tingim mi olgeta taim, yupela bai kisim spirit bilong mi long i stap wantaim yupela.\n\n8 Na em i kamap we bihain em i bin autim ol dispela toktok, em i bin tokim ol disaipel bilong em olsem ol i mas kisim sampela wain long kap na dring long em, na olsem ol mas givim long ol pipol tu olsem ol bai dring long em.\n\n9 Na em i kamap we ol i bin wokim olsem Jisas i bin tok, na ol i dring long em na ol i pulap, na ol i bin givim long ol pipol, na ol i bin dring na pulap.\n\n10 Na bihain long ol disaipel i wokim dispela, Jisas i bin tokim ol: Bles yu, bikos long dispela samting yupela i bin wokim, long wanem, dispela i mekim kamap tru ol toktok bilong mi, na dispela samting i witnes long Papa olsem yupela i laikim long bihainim ol dispela samting mi bin tokim yupela.\n\n11 Na yupela bai wokim dispela olgeta taim long ol lain ol bai tanim bel na baptais long nem bilong mi, na yupela bai wokim dispela long tingim blut bilong mi, mi bin kapsaitim bikos long yupela, olsem yupela bai witnes long Papa olsem yupela bai tingim mi olgeta taim. Na sapos yupela i tingim mi olgeta taim, yupela bai kisim Spirit bilong mi long i stap wantaim yupela.\n\n12 Na mi givim wanpela lo long yupela olsem yupela mas wokim ol dispela samting. Na bles yu, sapos yupela bai wokim ol dispela samting long olgeta taim, long wanem, yupela bai sanapim bilip long ston bilong mi.\n\n13 Tasol husat man namel long yupela em bai wokim moa, o liklik long ol dispela samting i no sanapim bilip long ston bilong mi, tasol i sanapim bilip long waisan, na taim ren i pundaun, na tait wara i kamap, na win i kirap, na paitim ol, ol bai pundaun, na ol dua bilong hel i redi long op long kisim ol.\n\n14 Olsem na, bles yu sapos yupela i bihainim ol lo bilong mi, Papa i bin tokim mi olsem mi mas givim long yupela.\n\n15 Tru tumas, tru tumas, mi tokim yupela, yupela mas lukaut na beten olgeta taim, nogut tewel bai traim yupela, na lidim yupela i go long kalabus.\n\n16 Na yupela mas beten insait long sios bilong mi wankain olsem mi bin beten namel long yupela, yupela mas beten namel long ol pipol bilong mi ol bai tanim bel na baptais long nem bilong mi. Lukim, Mi em lait, na Mi bin wokim eksampel long yupela.\n\n17 Na em i kamap we bihain Jisas i bin autim ol dispela toktok long ol disaipel bilong em, em bin tanim gen long ol pipol na tokim ol:\n\n18 Lukim, tru tumas, tru tumas, mi tokim yupela, yupela mas lukaut na beten olgeta taim, nogut yupela bai go insait long traim, long wanem, Satan i laikim long kisim yupela, olsem em bai sakim yupela wankain olsem wit em i bin sakim long rausim pipia bilong em.\n\n19 Olsem na, yupela mas beten olgeta taim long Papa long nem bilong mi,\n\n20 Na wanem samting yupela bai askim Papa long nem bilong mi, we dispela samting i rait, na bilip olsem yupela bai kisim, lukim, Papa bai givim long yupela.\n\n21 Beten wantaim ol famili bilong yupela long Papa, olgeta taim long nem bilong mi, olsem Papa bai blesim ol meri wantaim pikinini bilong yupela.\n\n22 Na lukim, yupela bai kivung olgeta taim, na yupela bai i no inap tambium wanpela man long kam long yupela taim yupela i kivung, tasol larim ol olsem ol bai kam long yupela na noken tambuim ol,\n\n23 Tasol, yupela bai beten long ol, na noken rausim ol, na sapos ol i kam long yupela olgeta taim, yupela mas beten long Papa long ol, long nem bilong mi.\n\n24 Olsem na, apim lait bilong yupela olsem em bai givim lait long graun. Lukim, mi em lait em yupela mas a apim—dispela samting yupela i bin lukim mi wokim. Lukim, yupela i bin lukim olsem mi bin beten long Papa, na yupela olgeta bin witnesim.\n\n25 Na yupela i bin lukim olsem mi bin tokim olsem nogat wanpela long yupela mas go awei, tasol olsem Mi bin tokim yupela long kam long mi, inap long yupela bai pilim na lukim, na yupela mas wokim wankain olsem long ol pipol long graun, na husat man i brukim dispela lo i larim em yet long satan long lidim em i go long pasin traim.\n\n26 Na nau em i kamap we bihain Jisas i bin autim ol dispela toktok, em i bin tanim ai bilong em i go long ol disaipel gen na em i bin makim, na tokim ol:\n\n27 Lukim, tru tumas, tru tumas, mi tokim yupela, mi givim long yupela narapela lo, na bihain long mi go antap long Papa bilong mi olsem mi bai mekim kamap tru ol narapela lo em i bin givim mi.\n\n28 Na nau lukim, lo mi givim long yupela i dispela, olsem yupela bai i no inap larim wanpela man em yupela save i no stret long kisim bodi na blut bilong mi, taim yupela minista long bodi na blut bilong mi;\n\n29 Long wanem, man em i no stret na kaikai na dring bodi wantaim blut bilong mi i kaikai na dring bagarap long sol bilong em, olsem na sapos yupela save olsem wanpela man i no stret long kaikai na dring bodi wantaim blut bilong mi, yupela bai tabuim em.\n\n30 Tasol, yupela noken rausim em namel long yupela, tasol yupela bai minista long em na beten long Papa long em, long nem bilong mi, na sapos em i tanim bel na baptais long nem bilong mi, yupela bai kisim em bihain long dispela, na bai ministaim bodi wantaim blut bilong mi long em.\n\n31 Tasol, sapos em i no tanim bel, em bai i no inap kaunim em yet wantaim ol pipol bilong mi, olsem em bai i no inap bagarapim ol pipol bilong mi, long wanem, lukim, mi save sipsip bilong mi, na ol i bin kaunim pinis.\n\n32 Tasol, yupela noken rausim em long ol sinagog bilong yupela, o long ol ples lotu bilong yupela, long wanem, yupela bai minista yet long kain man, long wanem, yupela i no save tasol sapos ol bai kam bek na tanim bel, na kam long mi wantaim olgeta bel, na mi bai hilim ol, na yupela bai kamap ol samting bilong wok long bringim selvesen long ol.\n\n33 Olsem na, bihainim ol dispela toktok mi bin tokim yupela olsem yupela bai i no inap kam long kot, long wanem, bagarap bai kam long man em Papa i kotim.\n\n34 Na mi givim long yupela ol dispela lo bikos long ol tok pait i bin kamap namel long yupela. Na bles yu, sapos yupela i nogat tok pait namel long yupela.\n\n35 Na nau mi go long Papa, bikos i gat nid olsem mi mas go long Papa bikos long yupela.\n\n36 Na em i kamap we bihain Jisas i bin pinisim ol dispela toktok, em i bin tasim wantaim han bilong em wanwan long ol disaipel em bin makim, i go inap long em i bin tasim olgeta, na em bin toktok long ol taim em i tasim ol.\n\n37 Na ol pipol i no harim ol toktok em i bin autim, olsem na ol i no witnesim, tasol ol disaipel bin witnesim olsem em i bin givim ol pawa long givim Holi Spirit. Na mi bai soim long yupela bihain long dispela, olsem dispela rekot i tru.\n\n38 Na em i kamap we bihain Jisas i bin tasim olgeta, wanpela klaut i bin kam na sanap antap long ol pipol na seid bilong klaut i bin pasim ol pipol olsem na ol i no lukim Jisas.\n\n39 Na em i bin lusim ol taim klaut i bin pasim ol, na go antap long heven. Na ol disaipel i bin lukim na witnes olsem em i bin go antap gen long heven.\n\n", "3-ne 19": "[center][font_size=26]Sapta 19[/font_size][/center]\n\n[i]Ol wanpela ten tu disaipel i minista long ol pipol na beten long kisim Holi Spirit—Ol disaipel i kisim baptisim, ol i kisim Holi Spirit na ol ensel i minista long ol—Jisas i beten long kain toktok i no inap raitim—Em i tokaut long traipela bilip tru bilong ol dispela lain bilong Nifai. Klostu 34 krismas bihain long Krais.[/i]\n\n1 Na nau em i kamap we bihain Jisas i bin go antap long heven, ol pipol i bin go, wanwan man i bin kisim meri wantaim ol pikinini bilong em na go bek long haus bilong em.\n\n2 Na toktok i bin go hariap tru long olgeta hap long graun namel long ol pipol, bipo long tudak, olsem ol pipol bin lukim Jisas, na olsem em i bin minista long ol, na olsem em bai soim em yet long ol pipol tumora tu.\n\n3 Ye, tru tumas tok long Jisas i bin go long olgeta hap long graun olgeta long nait, inap long tok i bin go long planti pipol, ye, na traipela namba tru long ol pipol, ol i bin strong nogut tru long wokabaut long nait, olsem ol bai kamap long ples we Jisas bai soim em yet long ol pipol long tumora.\n\n4 Na em i kamap we taim ol pipol i bung long narapela de, lukim, Nifai wantaim brata bilong em em i bin kirapim long idai, nem bilong em i Timoti, na tu Pikinini man bilong em, nem bilong em i Jonas, na tu Matonai na Matonaia, brata bilong em, na Kumen, Kumenoaia, Jeremaia, Semnon, Jonas, Sedekaia wantaim Aisaia—nau ol dispela i nem bilong ol disaipel ol Jisas i bin makim—na em i kamap we ol i bin go na sanap namel long ol pipol.\n\n5 Na lukim, ol pipol i planti tumas olsem na ol i bin tokim ol pipol long bruk i go long wanpela ten tu bodi.\n\n6 Na ol wanpela ten tu disaipel ol i bin lainim ol pipol, na lukim, ol i bin tokim ol pipol long brukim sukuru long pes bilong graun, na beten long Papa long nem bilong Jisas.\n\n7 Na ol disaipel tu ol i bin beten long Papa long nem bilong Jisas. Na em i kamap we ol i kirap na minista long ol pipol.\n\n8 Na bihain long ol i bin minista wantaim ol dispela wankain toktok Jisas i bin autim—na ol i no senisim wanpela toktok Jisas i bin autim lukim, ol i brukim sukuru gen na beten long Papa long nem bilong Jisas.\n\n9 Na ol i bin beten long dispela samting ol i laikim tru stret, na ol i bin laikim olsem Holi Spirit bai givim long ol.\n\n10 Na bihain ol i beten olsem ol i bin go daun long arere long wara, na ol pipol bin bihainim ol.\n\n11 Na em i kamap we Nifai i bin go daun long wara na kisim baptisim.\n\n12 Na em i kamaut long wara na i stat long baptais. Na em i bin baptaisim olgeta lain em ol Jisas i bin makim.\n\n13 Na em i kamap we bihain olgeta i bin kisim baptisim na kamap aut long wara, Holi Spirit i bin pundaun long ol, na ol i bin kisim Holi Spirit na paia.\n\n14 Na lukim, samting wankain olsem paia i bin raunim ol, na em i kam daun long heven, na ol pipol ol i witnesim em, na kisim testimoni, na ol ensel i kam daun long heven na minista long ol.\n\n15 Na em i kamap we taim ol ensel i minista long ol disaipel, lukim, Jisas i bin kam na sanap long namel na minista long ol.\n\n16 Na em i kamap we em i bin toktok long ol pipol, na tokim ol olsem ol mas brukim sukuru gen long graun, na tu olsem ol disaipel bilong em mas brukim sukuru long graun.\n\n17 Na em i kamap we taim olgeta i bin brukim sukuru long graun, em i bin tokim ol disaipel bilong em, olsem ol i mas beten.\n\n18 Na lukim, ol i stat long beten, na ol i bin beten long Jisas, na kolim em Bikpela na God bilong ol.\n\n19 Na em i kamap we Jisas i bin lusim ol, na go longwe liklik long ol, na baut daun em yet long graun, na tok:\n\n20 Papa, mi tok tenkyu olsem yu bin salim Holi Spirit kam daun long ol dispela, em ol mi bin makim, na em bikos long bilip bilong ol long mi, olsem na mi bin makim ol namel long olgeta pipol long graun.\n\n21 Papa, mi beten olsem yu bai givim Holi Spirit long olgeta lain em ol i bai bilip long toktok bilong ol.\n\n22 Papa, yu bin givim Holi Spirit long ol bikos long bilip bilong ol long mi, na yu bin lukim olsem ol i bilip long mi bikos yu bin harim ol, na ol i beten long mi, na ol i beten long mi bikos mi i stap wantaim ol.\n\n23 Na nau Papa, mi beten long yu long ol, na tu long olgeta lain ol bai bilip long toktok bilong ol, olsem ol bai bilip long mi, olsem mi bai i stap wantaim ol, wankain olsem yu, Papa, i stap wantaim mi, inap long mipela bai kamap wanpela.\n\n24 Na em i kamap we bihain Jisas i bin beten long Papa olsem, em i kam long ol disaipel bilong em, na lukim, ol i no pinis tasol ol i beten yet long em, na ol i no yusim planti toktok, long wanem, Holi Spirit i bin givim ol wanem ol mas beten, na ol i bin gat bikpela laik long beten.\n\n25 Na em i kamap we Jisas i bin blesim ol taim ol i beten long em, na lukluk bilong em i kamap long ol, na lait long lukluk bilong em i bin givim lait long ol, na lukim, ol i bin kamap waitpela wankain olsem lukluk bilong em na ol klos bilong Jisas, na lukim waitpela long lukluk bilong ol disaipel wantaim klos bilong Jisas i bin winim olgeta waitpela samting, ye, tru tumas, nogat wanpela waitpela samting long graun i waitpela wankain olsem bilong ol.\n\n26 Na Jisas i bin tokim ol: Beten yet, na ol i bin beten yet.\n\n27 Na em i tanim na lusim ol gen, na go longwe liklik na baut daun em yet long graun, na beten gen long Papa olsem:\n\n28 Papa, mi tok tenkyu long yu bikos yu bin klinim gut tru ol lain em mi bin makim, bikos long bilip bilong ol, na mi beten long ol na long ol lain ol i bai bilip long toktok bilong ol, olsem ol bai kamap klin tru insait long mi, taim ol i bilip long toktok bilong ol, wankain olsem ol i bin klinim gut tru ol yet insait long mi.\n\n29 Papa, mi no beten long graun, tasol long ol lain em yu bin givim mi long graun, bikos long bilip bilong ol, olsem ol bai kamap klin tru ol yet insait long mi, olsem mi bai i stap wantaim ol wankain olsem yu, Papa, i stap wantaim mi, inap long mipela bai kamap wanpela, olsem mi bai kisim glori insait long ol.\n\n30 Na bihain Jisas i bin autim ol dispela toktok, em i kam gen long ol disaipel bilong em, na lukim, ol strong long beten yet long em, na em i bin givim lukluk bilong em long kamap long ol gen, na lukim ol i bin kamap waitpela wankain olsem Jisas.\n\n31 Na em i kamap we em i bin go gen longwe liklik na beten long Papa,\n\n32 Na nogat wanpela tang ken autim ol toktok em i bin beten, na tu nogat wanpela man ken raitim ol toktok em i bin beten.\n\n33 Na ol pipol ol i bin harim na witnesim, na bel bilong ol bin op, na ol i bin save gut insait long bel bilong ol toktok em i bin beten.\n\n34 Tasol, ol toktok i traipela na naispela tru em i bin beten i no inap raitim, na tu we wanpela man i no inap autim.\n\n35 Na em i kamap we bihain Jisas i bin pinis long beten, em i bin kam gen long ol disaipel, na tokim ol: Mi no bin lukim bipo kain traipela bilip tru namel long olgeta lain bilong Juda, olsem na, Mi no bin soim traipela ol mirakel tru long ol, bikos ol i nogat bilip.\n\n36 Tru tumas, mi tokim yupela, nogat wanpela long ol i bin lukim traipela ol samting tru olsem yupela i bin lukim, na tu harim traipela ol samting tru olsem yupela i bin harim.\n\n", "3-ne 20": "[center][font_size=26]Sapta 20[/font_size][/center]\n\n[i]Jisas i wokim mirakel long kisim bret na wain, na gen givim sakramen i go long ol pipol—Wanwan lain bilong Jekop bai kam long save long Bikpela God bilong ol na bai ol i kisim olgeta graun bilong Amerika long ol yet—Jisas i profet wankain olsem Moses, na ol lain bilong Nifai i ol lain pikinini bilong ol profet—Ol narapela pipol bilong Bikpela bai bung long Jerusalem. Klostu 34 krismas bihain long Krais.[/i]\n\n1 Na em i kamap we em i bin tokim ol pipol wantaim ol disaipel bilong em olsem ol i mas pinis long beten. Na em i tokim ol olsem ol i mas beten insait long bel bilong ol yet.\n\n2 Na em i bin tokim ol olsem ol i mas kirap na sanap long lek bilong ol. Na ol i kirap na sanap long lek bilong ol.\n\n3 Na em i kamap we em i bin brukim bret gen, blesim, na givim long ol disaipel long kaikai.\n\n4 Na bihain long ol i kaikai, em i bin tokim ol olsem ol i mas brukim bret, na givim long ol pipol.\n\n5 Na bihain long ol i givim bret long ol pipol, em i bin givim wain long ol long dring tu, na tokim ol olsem ol i mas givim long ol pipol.\n\n6 Nau ol disaipel na ol pipol i no karim bret, na wain, kam.\n\n7 Tasol, tru tumas, em bin givim bret long ol long kaikai, na tu givim wain long ol long dring.\n\n8 Na em bin tokim ol: Man ol i kaikai dispela bret i kaikai bodi bilong mi long sol bilong em, na man em i dring dispela wain i dringim blut bilong mi long sol bilong em, na sol bilong em bai i no inap moa hangre o nek drai, tasol bai pulap.\n\n9 Nau, bihain long olgeta ol pipol ol i bin kaikai na dring, lukim, ol i bin Kisim Spirit, na singaut wantaim wanpela nek, na givim glori long Jisas, em ol i bin lukim na harim.\n\n10 Na em i kamap we bihain olgeta i bin givim glori long Jisas, em i bin tokim ol: Lukim, mi pinisim nau toktok Papa i bin tokim mi long givim long ol dispela pipol, ol i wanpela wanwan lain long haus bilong Israel.\n\n11 Yupela tingim olsem mi bin tokim yupela, olsem taim ol toktok bilong Aisaia bai kamap tru—lukim ol toktok bilong Aisaia em i bin raitim, na yupela gat ol dispela toktok i stap long ai bilong yupela, olsem na painim ol—\n\n12 Na tru tumas, tru tumas, mi tokim yupela, olsem pastaim long ol toktok bilong Aisaia bai kamap tru, promis Papa i bin wokim long ol pipol bilong em, O haus bilong Israel bai kamap tru long bihain.\n\n13 Na bihain long dispela, ol wanwan lain ol i bin go nabaut long olgeta hap long pes bilong graun, bai bung wantaim long hap long is na long hap long wes, na long hap long saut na long hap long not, na ol bai kisim ol i kam long save long Bikpela God bilong ol, em i bin kisim bek ol.\n\n14 Na Papa i bin tokim mi olsem mi mas givim dispela graun long yupela, long kisim long yupela yet.\n\n15 Na mi tokim yupela, olsem sapos ol lain bilong Jentail bai i no inap tanim bel, bihain long blesin ol bai kisim, na bihain ol bai mekim ol pipol bilong mi long go nabaut—\n\n16 Bihain long dispela, yupela ol i wanpela wanwan lain long haus bilong Jekop, bai go het namel long ol, na yupela bai i stap namel long ol ol bai planti, na yupela bai i stap namel long ol wankain olsem wanpela laion i stap namel long ol animal long bus, na wankain olsem wanpela yangpela laion i stap namel long ol sipsip, we, sapos em i go namel long ol bai daunim na krugutim ol, na tu bai kaikaim na brukim ol i go liklik liklik tru, na nogat wanpela man bai seivim ol.\n\n17 Yu bai apim han bilong yu long paitim ol birua bilong yu, na yu bai rausim olgeta birua bilong yu.\n\n18 Na Mi bai bung wantaim ol pipol bilong mi wankain olsem wanpela man save bungim ol rais wantaim bun bilong em long plua.\n\n19 Long wanem, mi bai mekim ol pipol bilong mi, wantaim ol Papa ol i bin mekim kontrak, ye, Mi bai mekim hon bilong yu kamap ain, na mi bai mekim nil bilong han na lek bilong yu kamap bras. Na yu bai paitim na brukim long liklik liklik tru planti pipol, na mi bai dediketim ol samting ol i kisim long pait long Bikpela, na ol samting bilong ol long Bikpela bilong olgeta graun. Na lukim, mi tasol bai wokim em long kamap.\n\n20 Na Papa i tok, em bai kamap we naip bilong pait long stretpela pasin bilong mi bai hangamap antap long ol long dispela de, na sapos ol i no tanim bel, em bai pundaun long ol, Papa i tok, ye, tru tumas, em bai pundaun long olgeta nesen bilong ol lain bilong Jentail.\n\n21 Na em bai kamap we mi bai strongim ol pipol bilong mi, O haus bilong Israel.\n\n22 Na lukim, mi bai kamapim dispela pipol long dispela graun, long mekim kamap tru kontrak mi bin mekim wantaim tumbuna papa bilong yu Jekop, na dispela graun bai kamap Niupela Jerusalem. Na ol pawa bilong heven bai i stap namel long ol dispela pipol, ye, na mi bai i stap namel long yu.\n\n23 Lukim, em mi tasol em Moses i bin toktok, olsem: Wanpela profet wankain olsem mi bai Bikpela God bilong yupela bai salim i kam long yupela long ol lain brata bilong yupela, na yupela mas harim long em long olgeta samting em bai tokim yu. Na em bai kamap we wanwan sol em i no harim dispela profet em bai lus namel long ol pipol.\n\n24 Tru tumas, mi tokim yupela, ye, na olgeta profet long taim bilong Samuel i kam daun ol i profesai na bin testifai long mi.\n\n25 Na lukim, yupela ol lain pikinini bilong ol profet, na yupela ol long haus bilong Israel, na yupela ol i stap insait long kontrak em Papa i bin wokim wantaim ol tumbuna papa bilong yupela, na em i bin tok long Abraham olsem: Na olgeta hauslain bilong graun bai kisim blesin insait long ol pikinini bilong yu.\n\n26 Na Papa i bin tokim mi long kam long yupela pastaim long mi kirap gen, na salim mi long blesim yupela long tokim wanwan man long yupela long lusim pasin nogut bilong yupela, na dispela bikos yupela em ol pikinini bilong kontrak—\n\n27 Na pastaim long yupela kisim blesin, kontrak Papa i bin mekim wantaim Abraham bai kamap tru long bihain, em i tok: Olgeta hauslain bilong graun bai kisim blesin insait long ol pikinini bilong yu—long kapsaitim Holi Spirit long ol lain bilong Jentail insait long mi, na dispela blesin long ol lain bilong Jentail bai mekim ol kamap strongpela tru long winim olgeta pipol long olgeta graun, long rausim ol pipol bilong mi long go nabaut; O haus bilong Israel.\n\n28 Na ol bai kamap olsem wanpela stik bilong mekim save long ol pipol bilong dispela graun. Tasol, sapos ol bai kisim gutnius bilong olgeta samting bilong mi pastaim, na bihain ol bai kamapim pasin bik het long mi, mi bai givim bek pasin nogut bilong ol long het bilong ol yet, Papa i tok.\n\n29 Na mi bai tingim kontrak mi bin mekim wantaim ol pipol bilong mi, na mi bin wokim kontrak wantaim ol olsem mi bai bung wantaim ol long taim bilong mi stret, olsem mi bai givim long ol gen graun bilong ol tumbuna papa bilong ol long kisim bilong ol yet, em i graun bilong Jerusalem, em i graun em i bin promisim long ol oltaim, Papa i tok.\n\n30 Na em bai kamap we, taim bai i kam we gutnius bilong olgeta samting bilong mi bai autim long ol,\n\n31 Na ol bai bilip long mi, olsem Jisas Krais em mi, Pikinini bilong God, na bai beten long Papa long nem bilong mi.\n\n32 Bihain long dispela, ol wasman bilong ol bai apim nek bilong ol, na ol bai singsing wantaim wanpela nek, long wanem, ol bai lukim ai tu ai.\n\n33 Bihain long dispela, Papa bai bung wantaim ol gen, na givim Jerusalem long ol, long kisim bilong ol yet.\n\n34 Bihain long dispela, ol bai amamas—Singim wantaim wanpela nek, yupela ol ples bilong Jerusalem bin bagarap, long wanem, Papa i bin givim gutpela bel long ol pipol bilong em, em i bin ridimim Jerusalem.\n\n35 Papa i bin soim holi han bilong em long ples klia long ai bilong olgeta nesen, na olgeta arere bilong graun bai lukim selvesen bilong Papa, na mi wantaim Papa i wanpela.\n\n36 Na bihain long dispela, toktok ol i bin raitim bai kamap tru, em i tok: Kirap, kirap gen, O Saion, pasim gutpela ol klos tru bilong yu, O Jerusalem, holi siti, long wanem, ol man ol i no rausim skin na doti lain bai ol i no moa kam insait long yu long dispela taim na i go yet.\n\n37 Sakim das bilong yu yet, kirap, sindaun, O Jerusalem, slekim yu yet long ol rop long nek bilong yu, O kalabus pikinini meri bilong Saion.\n\n38 Long wanem, Bikpela i tok: Yupela salim yupela yet nating, na yupela bai kisim ridimsen fri.\n\n39 Tru tumas, mi tokim yupela, olsem ol pipol bilong mi bai save nem bilong mi, ye, ol bai save long dispela de olsem mi em dispela man em i save tok.\n\n40 Na bihain long dispela, ol bai tok: Gutpela tru long ol maunten i lek bilong em em i bringim gut nius long ol, em i autim bel isi, em i bringim gut nius long ol gutpela lain, em i autim selvesen, em i tok long Saion: God bilong yu i rulim!\n\n41 Na bihain long dispela, wanpela singaut bai go aut: Yupela go, yupela go, yupela go aut long dispela, noken tasim samting em i doti, yupela husat i stap insait tru long meri go aut long em, yupela husat karim ol bodi bilong Bikpela mas i stap klin.\n\n42 Long wanem, yupela bai i no inap hariap long go aut o ron long go, long wanem, Bikpela bai go pas long yu, na God bilong Israel bai lukautim yu long bihain.\n\n43 Lukim, wokman bilong mi bai wok gut tru, ol pipol bai litimapim em na givim ona long em long antap tru.\n\n44 Olsem planti pipol i bin kirap nogut long yu—pes bilong em i bin bagarap nogut tru, moa long man, na bodi bilong em bagarap moa long ol pikinini bilong ol man—\n\n45 Olsem na em bai sprinkelim planti nesen, ol king bai nogat tok taim ol i lukim em, long wanem, ol bai lukim ol samting we ol i no bin harim bipo, na ol bai tingim ol samting em ol i no bin harim bipo.\n\n46 Tru tumas, mi tokim yupela, olgeta long ol dispela samting bai kamap tru stret, wankain olsem Papa i bin tokim mi. Na dispela kontrak em Papa i bin wokim wantaim ol pipol bilong em bai kamap tru, na bihain long dispela, ol pipol bilong mi bai i stap long Jerusalem gen, na em bai kamap graun bilong ol yet.\n\n", "3-ne 21": "[center][font_size=26]Sapta 21[/font_size][/center]\n\n[i]Israel bai ol i bung wantaim taim Buk Momon kam aut—Ol lain bilong Jentail bai kamap wanpela ol fri pipol long Amerika—Ol bai kisim selvesen sapos ol i bilip na bihainim Jisas Krais, nogut ol bai lus na bagarap—Israel bai biltim Niupela Jerusalem, na ol hauslain ol i lus bai kam bek. Klostu 34 krismas bihain long Krais.[/i]\n\n1 Na tru tumas, mi tokim yupela, mi givim long yupela wanpela mak, olsem yupela bai save wanem taim ol dispela samting bai klostu kamap tru—Olsem mi bai bung wantaim ol pipol bilong mi, O haus bilong Israel, ol i bin go nabaut longpela taim, na bai kirapim Saion bilong mi namel long ol,\n\n2 Na lukim, samting em mi bai givim long yupela olsem wanpela mak i dispela—long wanem, tru tumas, mi tokim yupela olsem taim ol dispela samting em mi tokim yupela mi yet, na em mi bai autim long bihain taim wantaim Holi Spirit em Papa bai givim long yupela, em bai soim long ol lain bilong Jentail long save, olsem ol bai save long ol dispela pipol em ol i wanpela wanwan lain long haus bilong Jekop, na long save olsem ol bai rausim ol pipol bilong mi long go nabaut.\n\n3 Tru tumas, mi tokim yupela, bihain Papa soim long ol long save ol dispela samting, na ol samting bai kam long ol long Papa, na long ol i go long yupela,\n\n4 Long wanem, olsem long bikpela save bilong Papa, ol bai kamap wanpela nesen na kamap fri pipol wantaim pawa bilong Papa, we bai ol dispela samting bai kam long ol na go long wanwan lain pikinini bilong yupela, olsem kontrak Papa i bin wokim wantaim ol pipol bilong em, O haus bilong Israel, bai kamap tru,\n\n5 Olsem na, taim ol dispela wok na ol wok em bai kamap namel long yupela long bihain taim bai kam long ol lain bilong Jentail, na go long lain pikinini bilong yupela ol i bilip bai paul isi isi i go olgeta bikos long pasin nogut,\n\n6 Olsem na, em laik bilong Papa olsem ol dispela wok mas kam long ol lain bilong Jentail, inap long em bai soim pawa bilong em long ol lain bilong Jentail, na bikos long dispela as tingting, ol lain bilong Jentail, sapos ol i no kamapim belhat bilong ol, tasol ol tanim bel na kam long mi na kisim baptisim long nem bilong mi na save trupela poin long doktrin bilong mi, ol bai kaunim ol wantaim ol pipol bilong mi, O haus bilong Israel,\n\n7 Na taim ol dispela samting kamap tru olsem ol lain pikinini bilong yupela i stat long save long ol dispela samting—em bai wanpela mak long ol, olsem ol bai save olsem wok bilong Papa em i stat pinis long mekim kontrak i kamap tru em bin wokim wantaim ol pipol em ol long haus bilong Israel.\n\n8 Na taim dispela de i kam, em bai kamap we ol king bai nogat tok, bikos ol bai lukim samting em ol i no bin save bipo, na tingting long samting we ol i no bin harim bipo.\n\n9 Long wanem, long dispela de, Papa bai wokim wanpela wok bikos long mi, em i bikpela na gutpela wok tru namel long ol, na inap wanpela man bai autim dispela wok long ol, tasol planti namel long ol bai ol i no inap bilip longem.\n\n10 Tasol lukim, laip bilong wokman bilong mi bai i stap long han bilong mi, olsem na ol bai i no inap bagarapim em, inap ol bai givim pen long em. Tasol Mi bai hilim em, long wanem, Mi bai soim ol olsem bikpela save tru bilong mi i moa long paul pasin bilong tewel.\n\n11 Olsem na em bai kamap we man em i no bilip long ol toktok bilong mi, em i Jisas Krais, na em i toktok Papa bai tokim em long kisim i go long ol lain bilong Jentail, na bai givim pawa long em olsem em bai kisim ol toktok bilong mi i go long ol lain bilong Jentail, (em bai kamap wankain olsem Moses i bin tok) ol bai lus namel long ol pipol bilong mi husat i bilong kontrak.\n\n12 Na ol pipol bilong mi ol wanwan lain bilong Jekop bai ol i stap namel long ol lain bilong Jentail, ye, ol i stap namel long ol wankain olsem wanpela laion namel long ol animal long bus, wankain olsem wanpela yangpela laion namel long ol sipsip, em sapos em i go namel long ol bai daunim na kurungutim ol, na kaikai na brukim ol i go liklik liklik tru, na nogat wanpela ken seivim ol.\n\n13 Ol bai apim han bilong ol long paitim ol birua bilong ol, na olgeta birua bilong ol bai lus.\n\n14 Ye, wo long ol lain bilong Jentail, sapos ol i no tanim bel, long wanem, em bai kamap we long dispela de, Papa i tok, olsem mi bai rausim ol hos bilong yu namel long yu, na mi bai bagarapim ol hos-ka bilong yu,\n\n15 Na Mi bai bagarapim ol siti long graun bilong yu, na tromoim go daun olgeta ples banis bilong yu,\n\n16 Na mi bai rausim ol pasin marila long graun bilong yu, na ol kusai lain bilong yu bai ol i no inap moa i stap,\n\n17 Mi bai rausim ol kavin bilong yu tu, na ol kavin ol i sanapim namel long yupela, na yu bai i no inap moa lotu long ol wok bilong han bilong yu,\n\n18 Na mi bai kamautim ol diwai bilong yu namel long yu, na mi bai bagarapim ol siti bilong yu wankain olsem.\n\n19 Na em bai kamap we olgeta pasin giaman, pasin paul, pasin mangal, pasin pait, pris pasin giaman na pasin pamuk bai mi rausim olgeta.\n\n20 Long wanem, Papa i tok, em bai kamap we man em bai i no inap tanim bel na kam long Pikinini bilong mi save lavim long las de, mi bai rausim em namel long ol pipol bilong mi, O haus bilong Israel,\n\n21 Na mi bai bekim bek na belhat wantaim ol, wan kain olsem wantaim haiden.\n\n22 Tasol, sapos ol tanim bel na harim ol toktok bilong mi, na bel bilong ol i no strong, mi bai kirapim sios bilong mi namel long ol, na ol bai kam insait long kontrak na kaunim ol wantaim dispela wanwan lain bilong Jekop, long we mi bin givim ol dispela graun long ol i kisim bilong ol yet,\n\n23 Na ol bai halivim ol pipol bilong mi, wanwan lain bilong Jekop wantaim planti lain long haus bilong Israel ol bai kam, olsem ol bai kirapim wanpela siti, ol bai kolim Niupela Jerusalem.\n\n24 Na bihain long dispela, ol bai halivim ol pipol bilong mi long bung wantaim, ol lain ol i bin go nabaut long olgeta pes bilong graun, long kam long Niu Jerusalem.\n\n25 Na bihain long dispela, pawa bilong heven bai kam daun namel long ol, na mi tu bai i stap namel long ol.\n\n26 Na bihain long dispela, wok bilong Papa bai i stat long dispela de, tru tumas long dispela de, dispela gutnius bai go aut namel long ol wanwan lain bilong dispela pipol. Tru tumas, mi tokim yupela, long dispela de, wok bilong Papa bai i stat namel long olgeta pipol bilong mi ol i bin go nabaut, tru tumas ol haus lain ol i bin lus, em Papa i bin lidim i go aut long Jerusalem.\n\n27 Ye, Papa bai i stat wok namel long olgeta pipol bilong mi ol i bin go nabaut, long redim ol olsem ol bai kam long mi, olsem ol bai singaut long Papa long nem bilong mi.\n\n28 Ye, na bihain Papa bai i stat wok namel long olgeta nesen long redim rot we bai ol pipol bilong em bai bung wantaim long ples bilong ol, long graun bilong ol yet.\n\n29 Na ol bai go aut long olgeta nesen, na ol bai i no inap hariap long go aut o ron long go, long wanem, mi bai go pas long ol, Papa i tok, na mi bai lukautim ol long bihain.\n\n", "3-ne 22": "[center][font_size=26]Sapta 22[/font_size][/center]\n\n[i]Saion wantaim ol stek bilong em bai kirap long ol las de, na Israel bai bung wantaim long marimari na pasin bel isi—Ol bai win—Skelim Aisaia 54. Klostu 34 krismas bihain long Krais.[/i]\n\n1 Na bihain long dispela, samting em i bin raitim bai kamap olsem: Singim O meri, yu em i no karim pikinini, i stat long singsing, na singaut, yu em i no kisim pen wantaim pikinini, long wanem, ol pikinini bilong meri em i no save karim i moa long ol pikinini bilong meri em i save karim, Bikpela i tok.\n\n2 Mekim ples bilong haus sel bilong yu kamap bikpela, na larim ol pipol taitim na mekim laplap kamap bikpela bilong windo long ples we i stap, noken holim bek, mekim ol rop bilong yu kamap longpela na strongim ol stek bilong yu,\n\n3 Long wanem, yu bai winim long rait han na long lep han, na ol pikinini bilong yu bai kisim ol lain bilong Jentail bilong ol yet, na mekim ol pipol i stap long ol siti we ol pipol i no i stap.\n\n4 Noken pret, long wanem, yu bai i no inap sem, na tu yu bai i no inap daunim, long wanem, yu bai i no inap sem, bikos yu bai lus tingting long sem bilong yu taim yu i stap yangpela, na bai i no inap tingim sem long taim yu i stap yangpela, na yu bai i no moa tingim sem long taim man bilong yu bin idai.\n\n5 Long wanem, krieta bilong yu, man bilong yu, Bikpela bilong Planti i nem bilong em, Ridima bilong yu, Wanpela Holi Tasol bilong Israel—God bilong olgeta graun ol bai kolim em.\n\n6 Long wanem, Bikpela i bin kolim yu olsem wanpela meri i bin lus na kisim pen long spirit, na yangpela meri bin marit, tasol man bin les long em, God bilong yu i tok.\n\n7 Long wanem, mi bin lusim yu long liklik taim, tasol mi bai bungim yu wantaim bikpela marimari tru.\n\n8 Mi belhat liklik na haitim pes bilong mi long yu long liklik taim, tasol mi bai marimari long yu, wantaim gutpela pasin oltaim oltaim, Bikpela Ridima bilong yu i tok.\n\n9 Mi bin belhat liklik na haitim pes bilong mi long yu long liklik taim, wankain olsem long taim bilong ol wara bilong Noa long mi, long wanem, mi bin tok tru antap olsem mi bai no inap belhat wantaim yu, wankain olsem mi bin tok tru antap olsem ol wara bilong Noa bai i no inap moa karamapim graun.\n\n10 Long wanem, ol maunten bai go awei na ol liklik maunten bai raus, tasol gutpela pasin bilong mi bai i no inap lusim yu, na tu kontrak bilong bel isi bilong mi bai i no inap raus, Bikpela em i marimari long yu i tok.\n\n11 O yu husat kisim pen, win i tromoim yu, na i no kisim bel gut. Lukim, mi bai putim ol ston bilong yu wantaim kainkain kala, na sanapim as bilong em wantaim ston safaia.\n\n12 Na mi bai wokim ol windo bilong yu wantaim ston aget, na ol dua bilong yu wantaim ol ston kabankel, na olgeta banis wantaim ol gutpela ston.\n\n13 Na olgeta pikinini bilong yu bai skul long Bikpela, na Bikpela bel isi tru bai stap long ol pikinini bilong yu.\n\n14 Yu bai kirapim bel isi, tingting bilong yu long kisim pen bai i stap longwe tru, bikos yu bai i no inap poret, na tingting bilong yu long poret bai i stap longwe tru, long wanem, poret bai i no inap kam klostu long yu.\n\n15 Lukim, tru tumas, ol lain ol i bung wantaim long pait wantaim yu ol i no kisim tok orait long mi, husat man bai bung wantaim long pait wantaim yu bai pundaun bikos long yu.\n\n16 Lukim, mi bin krietim blak smit em i winim kolta long paia, na em i wokim wanpela samting bilong wok long wok bilong em, na mi bin krietim man long bagarapim.\n\n17 Nogat wanpela samting bilong pait ol i bin wokim long pait wantaim yu bai win, na yu bai kotim olgeta tang ol bai tok nogut long jasim yu. Dispela i ol samting bilong ol wokman bilong Bikpela, na stretpela pasin bilong ol i kam long mi, Bikpela i tok.\n\n", "3-ne 23": "[center][font_size=26]Sapta 23[/font_size][/center]\n\n[i]Jisas i orait long ol toktok bilong Aisaia—Em givim lo long ol pipol long painim toktok bilong ol profet—Ol toktok bilong Samuel, em wanpela long ol lain bilong Leman em i toktok long Kirap gen na ol i bin antapim long rekot bilong ol. Klostu 34 krismas bihain long Krais.[/i]\n\n1 Na nau, lukim, mi tokim yupela, olsem yu mas painim ol dispela samting. Ye, mi givim wanpela lo long yupela olsem yupela mas strong long painim ol dispela samting, bikos ol toktok bilong Aisaia em ol bikpela.\n\n2 Long wanem, tru tumas, em i bin toktok long olgeta samting long ol pipol bilong mi ol long haus bilong Israel, olsem na i gat nid olsem em i mas toktok tu long ol lain bilong Jentail.\n\n3 Na olgeta samting em i toktok i bin kamap tru na bai tru, wankain olsem em i bin tok.\n\n4 Olsem na, harim ol toktok bilong mi, raitim ol samting mi bin tokim yupela, na ol bai go long ol lain bilong Jentail long taim na laik bilong Papa stret.\n\n5 Na man em bai harim ol toktok bilong mi, tanim bel na baptais, wan kain bai kisim selvesen. Painim toktok bilong ol profet, bikos planti bilong ol testifai long ol dispela samting.\n\n6 Na nau em i kamap we bihain long Jisas autim ol dispela toktok, em i toktok long ol gen, olsem bihain em i tok klia long olgeta skripsa long ol we ol i bin kisim, em tokim ol: Lukim, mi laikim yupela long raitim ol narapela skripsa we yupela i no raitim.\n\n7 Na em i kamap we em i tokim Nifai: Kisim ol rekot em yupela lukautim i kam.\n\n8 Na taim Nifai kisim ol rekot kam, na putim ol long pes bilong em, em lukluk long ol na tok:\n\n9 Tru tumas, mi tokim yupela, mi bin tokim wokman bilong mi Samuel, wanpela long ol lain bilong Leman, olsem em mas testifai long dispela pipol, olsem long taim we Papa bai amamasim nem bilong em long mi, olsem planti seint bai kirap long idai, na bai ol i soim ol yet long planti pipol, na bai ol i minista long ol. Na em askim ol: Dispela i no kamap tru?\n\n10 Na ol disaipel bilong em bekim em na tok: Ye, Bikpela, Samuel i bin profesai olsem yu bin toktok, na olgeta profesi i bin kamap tru.\n\n11 Na Jisas askim ol: Bilong wanem, yupela i no raitim dispela samting, olsem planti seint i bin kirap na soim ol yet long planti pipol na minista long ol?\n\n12 Na em i kamap we Nifai i tingim olsem dispela ol samting ol i no bin raitim.\n\n13 Na em i kamap we Jisas i bin tokim olsem Nifai mas raitim dispela ol samting, olsem na dispela ol samting em i bin raitim olsem em i bin tok.\n\n14 Na nau em i kamap we bihain Jisas tok klia long olgeta skripsa long wanpela taim, we ol i bin raitim, em givim lo long ol olsem ol i mas lainim ol samting we em i bin tok klia long ol.\n\n", "3-ne 24": "[center][font_size=26]Sapta 24[/font_size][/center]\n\n[i]Wanpela man bilong karim toktok bilong Bikpela bai redim rot long kam long Nambatu taim—Krais bai sindaun long jasim—Bikpela i givim lo long Israel long baim tait na ofa—Wanpela buk bilong tingim ol pipol ol i lukautim—Skelim Malakai 3. Klostu 34 krismas bihain long Krais.[/i]\n\n1 Na em i kamap we em i tokim ol olsem ol i mas raitim ol toktok Papa i bin givim long Malakai, we em bai tokim ol. Na em i kamap we bihain ol i raitim, em tok klia long ol. Na dispela em ol toktok we em i tokim ol, olsem: Papa i bin tokim Malakai olsem—Lukim, mi bai salim wanpela man bilong karim bilong mi, na em bai redim rot bipo long mi, na Bikpela em yupela painim bai kam kwik taim long tempel bilong em, tru tumas, man bilong karim toktok bilong kontrak, em yupela amamas long em, lukim, em bai kam, Bikpela bilong Planti i tok.\n\n2 Tasol husat bai i stap long de em bai kam, na husat bai sanap long taim em i soim em yet? Long wanem, em i wankain olsem paia bilong wanpela man em i save kukim ain long klinim, na wankain olsem sop bilong man em i save wasim klos long kamap klin tru.\n\n3 Na em bai sindaun olsem wanpela man em i save kukim silva long klinim na mekim silva kamap klin tru, na em bai klinim gut tru ol pikinini man bilong Livai, na klinim ol wankain olsem gol na silva, na ol bai ofaim long Bikpela wanpela ofa long stretpela pasin.\n\n4 Bihain long dispela, afa bilong Juda na Jerusalem bai kamap naispela tru long Bikpela, wankain olsem long ol de bilong bipo, na wankain olsem long ol krismas bilong bipo.\n\n5 Na mi bai kam klostu long yu long jasim, na mi bai witnes hariap tru long kotim ol sanguma lain, ol pamuk lain, ol giaman lain, na ol lain ol i givim pen long ol wokman long pe bilong em, meri em man i idai na pikinini i nogat papa, na les long narakain man, na i no poret long mi, Bikpela bilong Planti i tok.\n\n6 Long wanem, mi Bikpela, mi no save senis, olsem na yupela ol pikinini man bilong Jekop bai i no inap bagarap olgeta.\n\n7 Tru tumas, yupela i bin go awei long ol odinens bilong mi long ol de bilong ol tumbuna papa bilong yupela, na i no bihainim ol. Kam bek long mi na mi bai go bek long yu, Bikpela bilong Planti i tok. Tasol yupela tok: Mipela bai kam bek long we?\n\n8 Inap wanpela man ken stil long God? Tasol yupela i bin stil long mi. Mipela i bin stil long yu long we? Long tait na ofa.\n\n9 Yupela mi bin kesim wantaim wanpela kes, bikos yupela i bin stil long mi, tru tumas, dispela olgeta nesen.\n\n10 Yupela kisim olgeta tait kam long stoahaus, olsem mit bai i stap long haus bilong mi, na traim mi nau long dispela we, Bikpela bilong Planti i tok, sapos mi bai i no inap opim long yu ol windo bilong heven, na kapsaitim long yupela wanpela blesin olsem nogat rum bai inap long kisim dispela blesin.\n\n11 Na mi bai tok strong long man em i bagarapim kaikai bikos long yupela, na man bai i no inap bagarapim ol prut bilong graun bilong yupela, na tu prut bilong rop wain bai i no inap i dai na pundaun bipo long taim bilong em yet long graun, Bikpela bilong Planti i tok.\n\n12 Na olgeta nesen bai tok yu kisim blesin pinis, long wanem, yu bai kamap wanpela naispela graun tru, Bikpela bilong Planti i tok.\n\n13 Ol toktok bilong yu i bin kamap strong long mi, Bikpela i tok. Tasol, yupela tok: Mipela tok wanem long yu?\n\n14 Yupela tok: Mipela i no inap sevim God nating, na wanem gutpela samting mipela bai kisim sapos mipela bihainim ol odinens bilong em na sore long wokabaut long ai bilong Planti?\n\n15 Na nau mipela kisim ol hambak lain olsem ol i amamas lain, ye, sindaun bilong ol lain ol i wokim pasin nogut save kamap gutpela, ye, ol lain ol i traim God i no save kisim hevi o bagarap.\n\n16 Na tu ol lain ol i poret long Bikpela i bin toktok olgeta taim namel long ol yet, na Bikpela harim ol, na wanpela buk bilong tingim ol i bin raitim long ai bilong em long ol lain ol i poret long Bikpela, na ol i tingim nem bilong em.\n\n17 Na ol lain em ol bilong mi, Bikpela bilong Planti i tok, long dispela de taim mi wokim ol samting bilong bilas wantaim ol ston i dia tumas bilong mi, na mi bai larim ol wankain olsem wanpela man save larim pikinini man bilong em yet em i sevim em.\n\n18 Bihain long dispela, yu bai kam bek na save klia tru long stretpela pasin na pasin nogut, na long man em i sevim God na man em i no sevim em.\n\n", "3-ne 25": "[center][font_size=26]Sapta 25[/font_size][/center]\n\n[i]Hambak lain wantaim pasin nogut lain bai paia kukim ol olsem gras long taim Jisas i kam long nambatu taim—Elaija bai kam bek bipo long dispela bikpela de nogut tru—Skelim Malakai 4. Klostu 34 krismas bihain long Krais.[/i]\n\n1 Long wanem, lukim, de bai kam we bai paia olsem long auen na olgeta hambak lain, yea na olgeta ol i save wokim pasin nogut by ol i pundaun na de bai kam we paia bai kukim ol, Bikpela bilong planti i tok, olsem na dispela de bai i no inap lusim ol as bilong diwai o han bilong diwai.\n\n2 Tasol long yu husat i poret long nem bilong mi, Pikinini man bilong Stretpela pasin bai kirap wantaim hilin long wing bilong em, na yupela bai go het na kamap bikpela olsem ol pikinini bilong bulmakau insait long banis.\n\n3 Na yupela bai daunim na kurungutim ol pasin nogut lain, long wanem, ol bai kamap olsem das bilong paia aninit long insait bilong lek bilong yupela long de we mi bai wokim dispela, Bikpela bilong Planti i tok.\n\n4 Yupela mas tingim lo bilong Moses, wokman bilong mi, em mi tokim em long Horep long olgeta Israel, wantaim ol liklik lo na jasmen.\n\n5 Lukim, mi bin salim profet Elaija long yupela bipo long bikpela na de nogut tru bilong Bikpela bai kam.\n\n6 Na em bai tanim bel bilong ol tumbuna papa i go long ol tumbuna pikinini, na bel bilong ol tumbuna pikinini i go long tumbuna papa bilong ol, nogut mi kam na paitim graun wantaim wanpela kes.\n\n", "3-ne 26": "[center][font_size=26]Sapta 26[/font_size][/center]\n\n[i]Jisas i tok klia long olgeta samting long i stat tru i go long arere tru—Ol bebi wantaim liklik pikinini autim ol gutpela samting tru ol i no inap raitim—Ol lain ol i stap insait long Sios bilong Krais i skelim olgeta samting namel long ol. Klostu 34 krismas bihain long Krais.[/i]\n\n1 Na nau em i kamap we bihain Jisas autim ol dispela samting, em i tok klia long ol pipol, na em i tok klia olgeta samting long ol, bikpela tru wantaim liklik.\n\n2 Na em i tok: Dispela ol skripsa we yupela i no kisim, Papa i bin tokim olsem mi mas givim long yupela, long wanem, em i bikpela save long em olsem ol mas givim long ol jeneresen long bihain taim.\n\n3 Na em i bin tok klia long olgeta samting, tru tumas, long i stat tru i go inap long taim em bai kam long glori bilong em—ye, tru tumas, olgeta samting we bai kam long pes bilong graun, tru tumas, i go inap long ol bikpela tuhat tru bai kukim graun wantaim olgeta samting bai melt, na graun bai kamap olsem pepa ol i bin raunim long pasim, na olpela ol heven na graun bai pinis olgeta,\n\n4 Na tru tumas long bikpela na las de, tru taim olgeta pipol, haus lain, nesen na tang bai sanap long pes bilong God, long em bai jasim ol long wok bilong ol, we ol i gutpela o nogut—\n\n5 Sapos ol wok bilong ol i gutpela, long kirap gen bilong laip oltaim oltaim, na sapos nogut, long kirap gen bilong bagarap, tupela i stap long arasait tasol long stretpela lain, wanpela long wanpela han na narapela long narapela han, olsem long marimari, na stretpela pasin na pasin holi em i stap long Krais, em i bin i stap bipo long graun i bin kamap.\n\n6 Na nau inap wan handret hap tok long ol samting em Jisas i bin lainim tru tru long ol pipol i no inap raitim long dispela buk.\n\n7 Tasol, lukim, ol plet bilong Nifai i gat moa hap tok long ol samting em i bin lainim long ol pipol.\n\n8 Na ol dispela samting mi raitim i wanpela liklik hap tok long ol samting em i lainim long ol pipol, na mi bin tingim long raitim ol olsem ol lain bilong Jentail bai kisim ol i kam gen long dispela pipol, olsem long ol toktok em Jisas i bin autim.\n\n9 Na taim ol i kisim dispela samting, em i bikpela samting tru em ol mas kisim pastaim, long traim bilip bilong ol, na sapos ol i bilip long ol dispela samting, bikpela moa samting tru bai em i soim long ol long bihain.\n\n10 Na sapos ol i no bilip long ol dispela samting, bikpela moa samting tru bai em i no inap soim long ol long bihain, na ol bai kisim bagarap.\n\n11 Lukim, klostu mi raitim olgeta, we ol i bin katim na raitim long ol plet bilong Nifai, tasol Bikpela i tambuim, na tok olsem: Mi bai traim bilip long ol pipol bilong mi.\n\n12 Olsem na, mi, Momon, raitim ol samting em Bikpela i bin tokim mi. Na nau, mi, Momon, pinisim ol toktok bilong mi, na i stat long raitim ol samting em Bikpela i bin tokim mi.\n\n13 Olsem na, mi laikim olsem yupela mas lukim olsem Bikpela trutru i bin lainim ol pipol long tripela de, na bihain long dispela, em i bin soim em yet long ol olgeta taim, na brukim bret olgeta taim, blesim na givim long ol.\n\n14 Na em i kamap we em bin lainim na minista long ol liklik pikinini bilong ol pipol we Mi bin toktok, na em i slekim ol tang bilong ol, na ol i toktok long ol papa bilong ol bikpela na ol gutpela samting tru, tru tumas, moa long ol samting em i bin soim long ol pipol, na em i slekim ol tang bilong ol olsem long ol i ken toktok.\n\n15 Na em i kamap we bihain em i go antap long heven na go long Papa—na namba tu taim em i soim em yet long ol, na bihain long em hilim, olgeta sik lain, na ol lain bilong ol i no save wokabaut bilong ol, na opim ai bilong ai pas lain bilong ol, opim iyau bilong iyau pas, na tru tumas wokim olgeta kainkain hilin namel long ol, na kirapim wanpela man long idai, na soim pawa bilong em long ol, na go antap long Papa—\n\n16 Lukim, em i kamap we ol planti pipol ol i bin bung wantaim ol yet long tumora, na ol lukim na harim ol dispela liklik pikinini, ye, tru tumas, ol bebi ol i bin opim maus bilong ol na autim gutpela ol samting tru, na ol samting ol i toktok i bin tambu olsem nogat wanpela man mas raitim.\n\n17 Na em i kamap we ol disaipel em Jisas i bin makim ol i stat long dispela taim long baptais na lainim planti ol pipol ol i kam long ol, na planti lain ol i baptais long nem bilong Jisas i bin kisim Holi Spirit.\n\n18 Na planti bilong ol i bin lukim na harim ol samting ol i no inap toktok long ol, em i bin tambu long raitim.\n\n19 Na ol i lainim na minista namel long ol yet, na ol skelim olgeta samting namel long ol, wanwan man i bin wok stret, namel long ol yet.\n\n20 Na em i kamap we ol i bin wokim olgeta samting wankain olsem Jisas i bin tokim ol.\n\n21 Na ol lain ol i bin baptais long nem bilong Jisas ol i bin kolim sios bilong Krais.\n\n", "3-ne 27": "[center][font_size=26]Sapta 27[/font_size][/center]\n\n[i]Jisas tokim ol long kolim Sios long nem bilong em—Misin na atoning ofa bilong em i gutnius bilong em—Ol i bin tokim ol man long tanim bel na baptais olsem Holi Spirit bai mekim ol i kamap holi—Ol i mas kamap wankain olsem Jisas. Klostu 34–35 krismas bihain long Krais.[/i]\n\n1 Na em i kamap we taim ol disaipel bilong Jisas wokabaut na autim ol samting we ol i bin harim na lukim, na wokim baptisim long nem bilong Jisas, em i kamap we ol disaipel ol i bin bung wantaim long mekim traipela beten tru na tambu long kaikai.\n\n2 Na Jisas gen soim em yet long ol, long wanem, ol i beten long Papa long nem bilong em, na Jisas i bin kam na sanap namel long ol, na askim ol: Yupela laikim wanem mi bai givim long yupela?\n\n3 Na ol tokim em: Bikpela, mipela laikim olsem yu bai tokim mipela wanem nem mipela bai givim long dispela sios, bikos i gat tok pait namel long ol pipol long dispela samting.\n\n4 Na Bikpela tokim ol: Tru tumas, mi tokim yu, bilong wanem, olsem ol pipol bai tok baksait na tok pait bikos long ol dispela samting?\n\n5 Ol i no ritim ol skripsa, i tok we yupela mas kisim antap long yu nem bilong Krais, em i nem bilong mi? Long wanem, yupela bai singautim dispela nem long las de,\n\n6 Na husat man kisim antap long em nem bilong mi, na i stap strong i go long arere, dispela man yet bai kisim selvesen long las de.\n\n7 Olsem na, wanem samting yupela bai wokim, yupela bai wokim long nem bilong mi, olsem na yupela bai kolim dispela sios long nem bilong mi, na yupela bai singautim Papa long nem bilong mi, olsem Papa bai blesim sios bikos long mi.\n\n8 Na em i kamap sios bilong mi olsem wanem, sapos nem bilong mi i no givim long sios? Long wanem, sapos nem bilong Moses em i bin givim long sios, em i sios bilong Moses, o sapos nem bilong wanpela man em i bin givim long sios, em i sios bilong wanpela man, tasol sapos nem bilong mi mi bin givim long sios, em i sios bilong mi, sapos ol pipol bilong sios i sanap long gutnius bilong mi.\n\n9 Tru tumas, mi tokim yupela, olsem yupela i sanap long gutnius bilong mi, olsem na, yupela bai kolim wanem nem yupela laik kolim, long nem bilong mi, olsem na sapos yupela singautim long Papa, long sios, na sapos yupela wokim long nem bilong mi, Papa bai harim yupela,\n\n10 Na sapos sios i sanap long gutnius bilong mi, Papa bai soim wok bilong em yet.\n\n11 Tasol sapos sios i no sanap long gutnius bilong mi, na i sanap long wok bilong ol man, o long wok bilong tewel, tru tumas, mi tokim yupela, ol i gat amamas long liklik taim long wok bilong ol, na arere bai kam bihain long liklik taim ol i amamas, na ol bai katim ol i go daun na tromoi ol i go long paia, we ol bai i no inap kam bek.\n\n12 Long wanem, ol wok bilong ol bai bihainim ol, long wanem, ol i bin katim ol i go daun bikos long wok bilong ol, olsem na, tingim ol samting mi tokim yupela.\n\n13 Lukim, mi givim gutnius bilong mi long yupela pinis, na dispela i gutnius em, mi bin givim long yupela—olsem mi bin kam long graun long bihainim laik bilong Papa bilong mi, bikos Papa bilong mi i bin salim mi kam.\n\n14 Na Papa bilong mi i bin salim mi kam olsem ol bai litimapim mi long diwai kros, na bihain long ol i bin litimapim mi long diwai kros, olsem mi bai pulim olgeta man kam long mi, olsem Papa bai litimapim ol man wankain olsem ol man i bin litimapim mi, long sanap long pes bilong mi, long jasim ol long wok bilong ol, sapos ol wok bilong ol i gutpela o nogut—\n\n15 Na ol i bin litimapim mi long dispela as, olsem na, mi bai pulim olgeta man kam long mi, olsem long pawa bilong Papa, olsem ol bai sanap long jasmen long wok bilong ol.\n\n16 Na em bai kamap we husat man tanim bel na baptais long nem bilong mi bai kisim Holi Spirit, na sapos em i stap strong i go long arere, lukim, mi bai i no inap kotim em long ai bilong Papa long dispela de taim mi sanap long jasim graun.\n\n17 Na man em i no i stap strong i go long arere, dispela man yet tu bai katim i go daun na tromoi em i go long paia, we ol bai i no inap moa kam bek, bikos long stretpela pasin bilong Papa.\n\n18 Na toktok we em i bin givim long ol lain pikinini bilong ol man em i dispela. Na bikos long dispela as, em i bin mekim kamap tru ol toktok em i bin givim, na em i no giaman, tasol em i mekim kamap tru olgeta toktok bilong em.\n\n19 Na nogat wanpela samting doti ken go insait long kingdom bilong em, olsem na nogat wanpela samting ken go insait long hap bilong malolo bilong em, tasol em ol lain ol i wasim ol klos bilong ol long blut bilong mi, bikos long bilip bilong ol, tanim bel long olgeta sin bilong ol, na strongpela bilip bilong ol i go long arere.\n\n20 Nau lo em i dispela: Tanim bel, yupela long olgeta arere bilong graun, na kam long mi na baptais long nem bilong mi, olsem yupela bai kisim Holi Spirit long kamap holi, olsem yupela bai sanap klinpela tru long ai bilong mi long las de.\n\n21 Tru tumas, mi tokim yupela, dispela i gutnius bilong mi, na yupela i save ol samting em yu mas wokim insait long sios bilong mi, long wanem, ol wok em yupela lukim i wokim, dispela yupela mas wokim tu, long wanem, yupela mas wokim wankain olsem yu bin lukim mi wokim,\n\n22 Olsem na, bles yu, sapos yupela wokim ol dispela samting, long wanem, yupela bai bikpela i litimapim long las de.\n\n23 Raitim ol samting we yu bin lukim na harim, tasol ol samting i bin tambuim.\n\n24 Raitim ol wok bilong dispela ol pipol, em bai kamap, wankain olsem ol wok we i bin kamap na i bin raitim.\n\n25 Long wanem, lukim, dispela pipol bai Bikpela i jasim ol wantaim ol buk ol i bin raitim na ol bai raitim, bikos ol man bai save long wok bilong ol long dispela ol buk.\n\n26 Na lukim, Papa i bin raitim olgeta samting, olsem na olgeta pipol long graun bai em i jasim ol long ol buk em bai raitim.\n\n27 Na yupela save olsem yupela bai kamap ol jas bilong ol dispela pipol, olsem long jasmen mi bai givim long yupela, em bai stretpela. Olsem na, wanem kain man yupela mas kamap? Tru tumas, mi tokim yupela, wankain olsem mi.\n\n28 Na nau mi go long Papa. Na tru tumas, mi tokim yupela, wanem samting yupela bai askim Papa long nem bilong mi bai em i givim long yu.\n\n29 Olsem na, askim na yupela bai kisim, nok na dua bai op long yu, long wanem, man em i askim, i kisim, na long man em i nok, dua bai op.\n\n30 Na nau, lukim, amamas bilong mi i bikpela tru, na mi amamas nogut tru, bikos long yupela wantaim dispela jeneresen, ye, na tru tumas, Papa i amamas, na tu olgeta holi ensel, bikos long yupela na dispela jeneresen, bikos wanpela long ol i no lus.\n\n31 Lukim, mi laikim olsem yupela mas save gut, long wanem, mi tok long ol lain ol i nau i stap laip long dispela jeneresen, na wanpela long ol i no lus, na mi amamas nogut tru long ol.\n\n32 Tasol lukim, mi sore bikos long namba foa jeneresen long dispela jeneresen, bikos dispela man i lidim ol i go long kalabus, wankain olsem em i bin wokim long pikinini bilong kisim bagarap, long wanem, ol bai salim mi long silva na gol, na long dispela samting em liklik bataplai i bagarap na ol stilman ken brukim i go insait na stil. Na mi bai visitim ol long dispela de, olsem long tanim wok bilong ol na putim long het bilong ol.\n\n33 Na em i kamap we taim Jisas pinisim ol dispela toktok em i tokim ol disaipel bilong em: Yupela go insait long stretpela dua, bikos dua i stretpela, na rot i liklik tru na em i lid i go long laip, na liklik namba long ol pipol ol i save painim dispela rot, tasol dua i op bikpela, na bikpela rot tru em i lid i go long idai, na planti pipol save go long dispela rot, i go inap long tudak i kam, we nogat wanpela man ken wok.\n\n", "3-ne 28": "[center][font_size=26]Sapta 28[/font_size][/center]\n\n[i]Nainpela long ol wanpela ten tu disaipel ol i laikim na em i bin promisim long kisim ples insait long kingdom bilong Krais taim ol i idai—Ol tripela disaipel long ol lain bilong Nifai ol i laikim na bin givim pawa long winim idai inap long ol i stap yet long graun i go inap long Jisas bai kam gen—Ol bodi bilong ol i bin senis na lukim ol samting we i bin tambu long toktok, na ol i nau minista namel long ol man. Klostu 34–35 krismas bihain long Krais.[/i]\n\n1 Na em i kamap we bihain Jisas autim ol dispela toktok, em i bin tok long wanwan long ol disaipel bilong em, na askim ol olsem: Yupela laikim wanem samting long mi, bihain long mi go antap long Papa?\n\n2 Na olgeta i tok, tasol i no tripela, olsem: Mipela laikim olsem bihain long mipela i stap i go long krismas bilong mipela olsem ol man stret, na ministri bilong mipela, long em yu bin makim mipela bai pinis, inap mipela bai kam hariap tru long yu insait long kingdom bilong yu.\n\n3 Na em i tokim ol: Bles yu, bikos yupela laikim ol dispela samting long mi, olsem na, bihain krismas bilong yupela i sevenpela ten tu, yupela bai kam long mi insait long kingdom bilong mi, na yupela bai painim malolo wantaim mi.\n\n4 Na bihain em i toktok long ol, em tanim em yet long ol tripela, na askim ol: Yupela laikim wanem mi bai wokim long yupela, bihain mi go antap long Papa?\n\n5 Na ol i sore insait long bel bilong ol, bikos ol poret long askim em long samting em ol i laikim.\n\n6 Na em i tokim ol: Lukim, mi save tingting bilong yupela, na yupela laikim samting em Jon, mi lavim, em i bin wok wantaim mi long ministri bilong mi i laikim long mi, bipo long ol lain bilong Juda ol i bin apim mi.\n\n7 Olsem na, bles yu moa yet, bikos yupela bai i no inap idai, tasol yupela bai i stap laip long lukim olgeta samting Papa bai wokim long ol lain pikinini bilong ol man, i go inap long olgeta samting bai kamap tru olsem long laik bilong Papa, na mi bai kam long glori bilong mi wantaim olgeta pawa bilong heven long dispela taim.\n\n8 Na yupela bai i no inap kisim ol pen bilong idai, tasol yupela bai senis long laip bilong idai i go long laip oltaim wankain olsem ai save opopas, taim mi kam long glori bilong mi, na bihain long dispela, yupela bai kisim blesin insait long kingdom bilong Papa bilong mi.\n\n9 Na gen, yupela bai i no inap kisim pen na sore taim yupela i stap long skin, tasol long ol sin bilong graun, na mi bai wokim olgeta long dispela bikos long dispela samting we yupela i bin laikim long mi, long wanem, yupela laikim olsem yu bai bringim sol bilong ol man long mi, taim graun bai i stap.\n\n10 Na yupela bai amamas nogut tru bikos long dispela, na yupela bai sindaun insait long kingdom bilong Papa bilong mi, ye, yupela bai amamas nogut tru, wankain olsem Papa i bin givim mi bikpela amamas tru, na yupela bai kamap wankain olsem mi, na mi wankain olsem Papa, na Papa wantaim mi i wanpela,\n\n11 Na Holi Spirit i witnes long Papa na mi, na Papa i givim Holi Spirit long ol lain pikinini bilong man, bikos long mi.\n\n12 Na em i kamap we bihain Jisas autim ol dispela toktok, em tasim wanwan long ol wantaim pinga bilong em, tasol em i no tasim ol tripela ol bai weit, na em i bin go bihain long dispela.\n\n13 Na lukim, ol heven i op, na ol tripela i bin go antap long heven, na ol i lukim na harim ol samting i no inap long toktok.\n\n14 Na ol i bin tambu long toktok, na tu pawa i no bin givim long ol long autim ol samting em ol i bin lukim na harim,\n\n15 Na ol i no inap tok sapos ol i bin i stap long bodi o go aut long bodi, long wanem, ol lukim olsem ol i bin senis, inap long ol i bin senis long dispela bodi bilong skin i go long bodi bilong oltaim, olsem na ol i bin lukim ol samting bilong God.\n\n16 Tasol em i kamap we ol minista gen long pes bilong graun, tasol ol i no minista long ol samting em ol i bin harim na lukim, bikos long lo em i bin givim long ol long heven.\n\n17 Na nau, sapos ol i bin i stap long bodi bilong skin, o long bodi bilong oltaim, long de ol i senis, mi no save,\n\n18 Tasol, mipela save long rekot em i bin givim olsem—ol i bin go long pes bilong graun, na minista long olgeta pipol, bungim wantaim planti long sios ol bai bilip long toktok bilong ol, na baptaisim ol, na planti ol i bin baptais na bin kisim Holi Spirit.\n\n19 Na ol lain ol i no memba long sios ol i bin tromoim ol i go insait long kalabus. Na ol haus kalabus i no inap long kipim ol, bikos ol i bin brukim long namel.\n\n20 Na ol i bin tromoi ol i go insait long hul, tasol ol i bin paitim graun wantaim toktok bilong God, na pawa bilong God i bin rausim ol aninit long graun, olsem na ol i no inap dikim bikpela hul tru long kipim ol.\n\n21 Na ol i bin tromoi ol i go insait long paia i tuhat tripela taim na ol i no bin kisim bagarap.\n\n22 Na ol i bin tromoi ol i go insait long ples bilong ol wail animal, tupela taim na lukim, ol pilai wantaim ol animal wankain olsem wanpela liklik pikinini pilai wantaim wanpela pikinini sipsip em i save dring susu, na ol i no kisim bagarap.\n\n23 Na em i kamap we ol i bin go namel long olgeta pipol bilong Nifai, na autim gutnius bilong Jisas Krais long olgeta pipol long pes bilong graun, na ol i bin tanim bel long Bikpela, na bung wantaim long sios bilong Krais, olsem na ol pipol long dispela jeneresen ol i bin kisim blesin, olsem Jisas i bin tok.\n\n24 Na nau, mi, Momon, pinisim toktok long ol dispela samting long liklik taim.\n\n25 Lukim, klostu mi raitim nem bilong ol lain ol bai i no inap idai, tasol Bikpela i tambuim, olsem na, mi no inap raitim nem bilong ol, long wanem, ol i bin hait long ol pipol bilong graun.\n\n26 Tasol lukim, mi bin lukim ol, na ol minista long mi.\n\n27 Na lukim, ol bai i stap namel long ol lain bilong Jentail, na ol lain bilong Jentail bai ol i no inap save long ol.\n\n28 Na tu ol bai i stap namel long ol lain bilong Juda, na ol lain bilong Juda bai ol i no inap save long ol.\n\n29 Na em bai kamap we, taim Bikpela i lukim i orait long Bikpela save bilong em olsem ol bai minista long olgeta hauslain bilong Israel ol i bin go nabaut, na long olgeta nesen, hauslain, tok ples na pipol, na bai bringim planti sol namel long Krais, inap long laik bilong ol bai kamap tru, na tu bikos long pawa long winim bel bilong God em i i stap wantaim ol.\n\n30 Na ol wok wankain olsem ol ensel bilong God, na sapos ol beten long Papa long nem bilong Jisas, ol i ken soim ol yet long husat man ol i laikim.\n\n31 Olsem na, ol bai wokim bikpela na gutpela ol wok tru, bipo long bikpela de tru bai kam, we olgeta pipol mas trutru sanap long pes bilong jasmen-sia bilong Krais,\n\n32 Ye, tru tumas, ol bai wokim bikpela na gutpela wok tru namel long ol lain bilong Jentail, bipo long dispela jasmen de.\n\n33 Na sapos yupela gat olgeta skripsa em i gat stori long olgeta gutpela wok tru bilong Krais, yu bai save olsem ol dispela samting mas kamap trutru, olsem Krais i bin tok.\n\n34 Na wo long man em bai i no inap harim ol toktok bilong Jisas wantaim ol lain we em i bin makim na salim namel long ol, long wanem, man em i no kisim ol toktok bilong Jisas wantaim ol lain we em i salim, i no kisim em, olsem na em bai i no inap kisim ol long las de,\n\n35 Na em bai moa beta long em, sapos em ol i no bin karim em. Bikos yu ting olsem yu ken rausim stretpela pasin bilong God em i no amamas, we ol man i bin kurungutim antap wantaim lek bilong ol, olsem selvesen bai kam long dispela we?\n\n36 Na nau lukim, olsem mi bin tok long ol lain em Bikpela i bin makim, ye, tru tumas, ol tripela disaipel em ol i bin karim ol i go antap long heven, olsem mi no save sapos ol i bin kamap klin long skin bilong idai long kisim skin bilong oltaim—\n\n37 Tasol lukim, mi bin askim Bikpela long taim mi rait, na em i soim long mi olsem senis mas kamap long bodi bilong ol, sapos nogat, ol i mas idai,\n\n38 Olsem na, wanpela senis i bin kamap long bodi bilong ol, olsem ol bai i no inap idai, olsem ol bai i no inap kisim pen, o sore, tasol olsem ol bai sore long sin bilong ol pipol bilong graun.\n\n39 Nau dispela senis i no wankain olsem senis em bai kamap long las de, tasol wanpela senis i bin kamap long ol, inap long Satan i nogat pawa long bosim ol, olsem em bai i no inap traim ol, na ol i bin mekim kamap holi long skin, olsem na ol i kamap holi, inap long ol pawa bilong graun i no inap, pasim ol.\n\n40 Na ol bai i stap long dispela laip i go inap long jasmen de bilong Krais, na ol bai kisim bikpela senis moa long dispela de, na long go insait long kingdom bilong Papa na i no moa go aut, tasol long i stap wantaim God long oltaim antap long ol heven.\n\n", "3-ne 29": "[center][font_size=26]Sapta 29[/font_size][/center]\n\n[i]Taim Buk Momon kam em i wanpela mak olsem Bikpela i stat long bungim wantaim ol Israel na mekim kamap tru ol kontrak bilong em—Ol lain ol i les long las de revelesen na presen bilong em bai kisim kes. Klostu 34–35 krismas bihain long Krais.[/i]\n\n1 Na nau lukim, mi tokim yupela olsem taim Bikpela bai lukim em i orait long bikpela save bilong em, olsem ol dispela samting bai kam long ol lain bilong Jentail olsem em i bin tok, pastaim long dispela, yupela bai save olsem kontrak em Papa i bin wokim wantaim lain pikinini bilong Israel, long kisim ol kam bek long graun bilong ol yet, i stat pinis long kamap tru.\n\n2 Na yupela bai save olsem olgeta toktok bilong Bikpela em ol profet i bin autim bai kamap tru, na yupela noken tok olsem Bikpela i holim taim bilong em long kam long ol lain pikinini bilong Israel.\n\n3 Na yupela noken tingim long bel bilong yupela olsem ol toktok em i bin autim bai i no inap kamap tru, long wanem, lukim, Bikpela bai tingim kontrak bilong em we em i bin wokim wantaim ol pipol bilong em long haus bilong Israel.\n\n4 Na taim yupela lukim ol dispela toktok i kam namel long yupela, yupela bai i no moa les long ol wok bilong Bikpela, long wanem, naip bilong pait long stretpela pasin bilong em i stap long rait han bilong em, na lukim, long dispela de, sapos yupela les long ol wok bilong em, em bai mekim naip bilong pait long stretpela pasin bilong em long kam antap long yupela.\n\n5 Wo long man em i les long ol wok bilong Bikpela, ye, wo long man em bai tok nogat long Krais na ol wok bilong em!\n\n6 Ye, wo long man em bai tok nogat long ol revelesen bilong Bikpela, na em i tok Bikpela i no moa wok wantaim revelesen, profesi, ol presen, ol tang, ol hilin, o pawa bilong Holi Spirit!\n\n7 Ye, na wo long man em bai tok long dispela de, long kisim samting bilong graun, olsem Jisas Krais i no moa wokim mirakel, long wanem, husat man tok olsem em bai kamap wankain olsem pikinini man bilong bagarap, long em Bikpela i no inap soim marimari; olsem Krais i tok.\n\n8 Ye, na yu bai i no moa tok nogut, o les, o tok bilas long ol lain bilong Juda wantaim wanpela wanwan lain long haus bilong Israel, long wanem, lukim, Bikpela i tingim kontrak bilong em long ol, na em bai wokim long ol olsem em i bin tok tru antap.\n\n9 Olsem na, yu noken ting olsem yu ken tanim rait han bilong Bikpela i go long lep, olsem em bai i no inap wokim jasmen long wokim kamap tru kontrak em i bin wokim wantaim haus bilong Israel.\n\n", "3-ne 30": "[center][font_size=26]Sapta 30[/font_size][/center]\n\n[i]Ol lain bilong Jentail i bin tok long tanim bel, kam long Krais, na bai kaunim ol wantaim haus bilong Israel. Klostu 34–35 krismas bihain long Krais.[/i]\n\n1 Harim, O yupela ol lain bilong Jentail, na harim ol toktok bilong Jisas Krais, Pikinini bilong God i stap laip, we em i bin tokim mi olsem Mi mas toktok long yupela, long wanem, lukim, em tokim mi olsem mi mas rait, olsem:\n\n2 Tanim, yupela olgeta lain bilong Jentail, long ol pasin nogut bilong yupela, na tanim bel, long ol pasin nogut bilong yupela, long ol giaman na pasin paul bilong yupela, long pasin pamuk bilong yupela, long pasin tokhait na les nogut tru bilong yupela, long lotu long god-giaman bilong yupela, long pasin kilim narapela man bilong yupela, long pasin giaman pris bilong yupela, long pasin mangal bilong yupela, long pasin pait bilong yupela, wantaim olgeta pasin nogut na pasin les nogut tru bilong yupela, na kam long mi, na baptais long nem bilong mi, olsem yupela bai rausim sin bilong yupela, na kisim Holi Spirit, inap long yupela bai kaunim yupela yet wantaim ol pipol bilong mi ol long haus bilong Israel.\n\n", "4-ne 1": "[center][font_size=26]Namba foa Nifai[/font_size][/center]\n\n[center][font_size=26]Buk bilong Nifai Em I Pikinini Bilong Nifai—Wanpela Disaipel Bilong Jisas Krais[/font_size][/center]\n\nWanpela stori bilong ol pipol bilong Nifai, olsem long rekot bilong em.\n\n[center][font_size=26]Sapta 1[/font_size][/center]\n\n[i]Olgeta ol lain bilong Nifai wantaim ol lain bilong Leman tanim bel long Bikpela—Ol skelim olgeta samting namel long ol yet, wokim planti mirakel, na sindaun bilong ol kamap gutpela long graun—Bruknabaut, pasin nogut, planti giaman sios na pesekiusen i kirap bihain long tu handret krismas—Ol lain bilong Nifai wantaim ol lain bilong Leman i kamap pasin nogut lain bihain long tri handret krismas—Amaron i haitim ol holi rekot. Klostu 35–321 krismas bihain long Krais.[/i]\n\n1 Na em i kamap we tripela ten foa krismas wantaim tripela ten faiv krismas i go pas pinis, na lukim, ol disaipel bilong Jisas i bin kirapim wanpela sios bilong Krais long olgeta graun raunabaut. Na planti pipol ol i kam long ol, na tanim bel trutru long sin bilong ol, ol i bin baptais long nem bilong Jisas, na tu kisim Holi Spirit.\n\n2 Na em i kamap we long tripela ten sikis krismas, olgeta pipol long olgeta pes bilong graun bin tanim bel long Bikpela, ol lain bilong Nifai wantaim ol lain bilong Leman, na nogat tok pait wantaim bruknabaut i bin kamap namel long ol, na wanwan man i bin wokim stretpela pasin namel long ol yet.\n\n3 Na ol skelim olgeta samting namel long ol yet, olsem na nogat moniman na puaman, ol i pas wantaim na fri na ol i bin i stap, tasol olgeta ol i bin kamap fri, na olgeta ol bin skelim presen bilong heven.\n\n4 Na em i kamap we tripela ten seven krismas i go pas tu, na bel isi i stap long graun yet.\n\n5 Na ol disaipel bilong Jisas i bin wokim planti bikpela na naispela wok tru, na ol i hilim sik, kirapim idai man, mekim ol lek krungut long wokabaut, ol ai pas long lukim, iyau pas long harim, na wokim olgeta kainkain mirakel namel long ol lain pikinini bilong ol man, na ol i bin wokim olgeta mirakel long nem bilong Jisas.\n\n6 Na tripela ten eit krismas, tripela ten nain krismas, fopela ten wan krismas, fopela ten tu krismas, ye, i go inap long fopela ten nain krismas, faipela ten wan krismas, faipela ten tu krismas, ye, na i go inap long faipela ten nain krismas i go pas olsem.\n\n7 Na Bikpela i bin mekim sindaun bilong ol kamap gutpela tru long graun, ye, inap long ol wokim ol siti gen we ol siti paia i bin kukim bipo.\n\n8 Ye, tru tumas ol i bin wokim dispela bikpela siti tru Jarahemla gen.\n\n9 Tasol planti siti ol i bin go aninit long wara, na ol wara kamap long ples bilong ol, olsem na ol dispela siti ol i no bin wokim gen.\n\n10 Na nau, lukim, em i kamap we ol pipol bilong Nifai ol i bin kamap strong, na kamap planti tru kwiktaim, na kamap wanpela gutpela pipol tru.\n\n11 Na ol marit na ol i bin givim ol maritim, na Bikpela i bin blesim ol olsem long planti promis we em i bin wokim wantaim ol.\n\n12 Na ol i no moa bihainim kastam na odinens bilong lo bilong Moses, tasol bihainim ol lo em ol i bin kisim long Bikpela God bilong ol, long tambu long kaikai na beten yet, na long kibung long lotu olgeta taim long beten na harim toktok bilong Bikpela.\n\n13 Na em i kamap we nogat tok pait i bin kamap namel long olgeta pipol, long olgeta graun, tasol ol disaipel bilong Jisas ol i bin wokim planti traipela mirakel tru namel long ol.\n\n14 Na em i kamap we sevenpela ten wan krismas, sevenpela ten tu krismas, ye, na long katim sot, i go inap long sevenpela ten nain krismas, ye, i go inap long wan handret krismas i go pas, na olgeta disaipel bilong Jisas, we em i makim ol bin go long paradais bilong God, tasol ol tripela disaipel ol i mas wet long graun ol i bin i stap, na ol narapela disaipel ol i bin oden long ples bilong ol disaipel ol i bin idai, na tu planti pipol long dispela jeneresen ol i bin idai pinis.\n\n15 Na em i kamap we nogat tok pait i bin kamap long graun, bikos long lav bilong God em i bin i stap long bel bilong ol pipol.\n\n16 Na nogat pasin mangal, o pait, o trabel, o pasin pamuk, o pasin giaman, o pasin kilim man, o olgeta kainkain laik bilong wokim pasin nogut i bin kamap, na tru tumas nogat wanpela pipol namel long olgeta pipol God i bin krietim wantaim han bilong em ol i moa amamas olsem ol.\n\n17 Na tu nogat stil lain, o ol lain bilong kilim man, o lain bilong Leman, o wanpela kain ol lain ol i bin i stap, tasol olgeta i kamap wanpela pipol, ol lain pikinini bilong Krais, na ol pipol ol i gat rait long kisim kingdom bilong God.\n\n18 Na ol i bin kisim bikpela blesin tru. Long wanem, Bikpela i bin blesim ol wantaim olgeta samting bilong ol, ye, tru tumas ol i bin blesim na sindaun bilong ol kamap gutpela tru i go inap long wan handret na wanpela ten krismas i go pinis, na nambawan jeneresen long taim bilong Krais idai pinis, na nogat tok pait i bin kamap long olgeta graun.\n\n19 Na em i kamap we Nifai, man em i lukautim dispela laspela rekot, (na em i bin lukautim long ol plet bilong Nifai) idai, na pikinini bilong em Amos i bin lukautim long ples bilong em, na em lukautim dispela rekot long ol plet bilong Nifai tu.\n\n20 Na em lukautim dispela rekot long eitpela ten foa krismas, na bel isi i bin i stap yet long graun, tasol wanpela liklik hap lain long ol pipol ol i bin sakim tok long sios na kolim ol yet ol lain bilong Leman, olsem na ol lain bilong Leman ol i stat long kamap gen long graun.\n\n21 Na em i kamap we Amos idai tu, (na em i wan handret na nainpela ten foa krismas long taim Krais i bin kam) na pikinini bilong em Amos i bin lukautim rekot long ples bilong em, na em tu i bin lukautim rekot long ol plet bilong Nifai, na rekot tu bin raitim long buk bilong Nifai, em i dispela buk.\n\n22 Na em i kamap we tu handret krismas i go pas, na olgeta pipol long namba tu jeneresen ol i bin idai, tasol liklik namba long ol ol i bin i stap.\n\n23 Na nau mi, Momon, laikim olsem yupela mas save olsem ol pipol ol i bin kamap planti, inap long ol karamapim olgeta pes bilong graun, na olsem ol kamap ol pipol bilong planti moni samting, bikos long bilip bilong ol long Krais.\n\n24 Na nau, insait long tu handret na wan krismas, sampela lain namel long ol ol i stat long apim ol yet long hambak, olsem long pasim ol klos i dia tumas, olgeta kainkain naispela kina tru, na ol naispela samting bilong graun.\n\n25 Na ol i no moa skelim ol samting bilong ol namel long ol yet long dispela taim i go yet.\n\n26 Na ol i stat long bruk i go long pasin moniman na puaman, na ol i stat long kirapim ol sios bilong ol yet long kisim samting bilong graun, na ol i stat long tok nogat long trupela sios bilong Krais.\n\n27 Na em i kamap we planti sios i bin kamap long graun taim tu handret na wanpela ten krismas i go pas, ye, planti sios ol i bin tok olsem ol i save long Krais, tasol, ol i tok nogat long bikpela tru hap tok long gutnius bilong em, na ol i larim olgeta kainkain pasin nogut kamap insait long sios bilong ol, na givim samting em i holi long man em i bin tambu long kisim bikos long pasin doti.\n\n28 Na dispela sios i bin kamap bikpela tru long namba bikos long pasin nogut bilong ol pipol, na bikos long pawa bilong Satan long winim bel bilong ol.\n\n29 Na gen, narapela sios i bin tok nogat long Krais, na ol pesekiutim ol memba long trupela sios bilong Krais, bikos long pasin daunim bel bilong ol na bilip bilong ol long Krais, na ol i tok nogut long ol bikos long planti mirakel ol i bin wokim namel long ol.\n\n30 Olsem na, ol memba bilong sios ol i tok nogat long Krais na ol i bin yusim pawa na atoroti long bosim ol disaipel bilong Jisas em i bin i stap wantaim ol, na ol tromoim ol go long kalabus, tasol, pawa long toktok bilong God, em i bin i stap wantaim ol, na i bin brukim haus kalabus long namel, na ol i bin go aut long wokim planti traipela mirakel tru namel long ol.\n\n31 Tasol, inap long olgeta long ol dispela mirakel i bin wokim, tasol ol pipol ol i bin kamapim belhat bilong ol, na ol i bin traim long kilim ol, wankain olsem ol lain bilong Juda ol i bin traim long kilim Jisas, olsem Jisas i bin tok.\n\n32 Na ol i bin tromoi ol i go insait long paia i tuhat, na ol i kamaut, na paia i no kukim ol.\n\n33 Na tu ol i tromoi ol i go insait long ples bilong ol wail animal, na ol pilai wantaim ol wail animal wankain olsem wanpela liklik pikinini i save pilai wantaim pikinini sipsip, na ol i kamaut long ol, na ol wail animal i no bagarapim ol.\n\n34 Tasol, ol pipol ol i bin kamapim belhat bilong ol, long wanem, planti pris na giaman profet ol i bin lidim ol long kirapim planti sios, na wokim olgeta kainkain pasin nogut. Na ol i paitim ol pipol bilong Jisas, tasol ol pipol bilong Jisas ol i no bekim bek. Olsem na, bilip bilong ol i paul isi isi i go olgeta, na ol i wokim pasin nogut, long wanpela krismas i go long narapela krismas, i go inap long tu handret na tripela ten krismas i go pas.\n\n35 Na nau em i kamap we long dispela krismas, ye, long tu handret na tripela ten wan krismas, wanpela bikpela bruk tru i bin kamap namel long ol pipol.\n\n36 Na em i kamap we long dispela Krais, wanpela pipol we ol i kolim ol yet ol lain bilong Nifai ol i bin kamap, na ol lain i bilip trutru long Krais, na namel long ol i bin i stap ol lain we ol lain bilong Leman ol i bin kolim—ol lain bilong Jekop, ol lain bilong Josep na ol lain bilong Joram;\n\n37 Olsem na, trupela bilip lain bilong Krais, na trupela lotu lain bilong Krais, (wantaim ol tripela disaipel bilong Jisas ol i mas weit ol i bin i stap namel long ol) ol i bin kolim ol lain bilong Nifai, ol lain bilong Jekop, ol lain bilong Josep, na ol lain bilong Joram.\n\n38 Na em i kamap we ol lain ol i les long gut nius ol i bin kolim ol lain bilong Leman, ol lain bilong Lemuel, na ol lain bilong Ismael, na bilip bilong ol i no paul isi isi i go olgeta, tasol ol i bin laikim long sakim tok long gutnius bilong Krais, na ol i lainim ol lain pikinini bilong ol olsem ol noken bilip, wankain olsem ol tumbuna papa bilong ol long i stat tru ol i bin les long bilip.\n\n39 Na em i bikos long pasin nogut na pasin les nogut tru bilong ol tumbuna papa bilong ol, wankain olsem long i stat tru. Na lain pikinini bilong ol i bin lain long hetim ol lain pikinini bilong God, wankain olsem ol lain bilong Leman ol i bin lain long hetim ol lain pikinini bilong Nifai long i stat tru.\n\n40 Na em i kamap we tu handret na fopela ten foa krismas i go pas, na sindaun bilong ol pipol i kamap olsem. Na ol pipol ol i kamap lain nogut stret ol i kamap strong, na namba bilong ol i kamap moamoa yet na winim ol pipol bilong God.\n\n41 Na ol i wok yet long kirapim sios bilong ol yet, na bilasim ol wantaim olgeta kainkain samting diatumas. Na tu handret na faipela ten krismas, na tu tu-handet na sikispela ten krismas i pinis olsem.\n\n42 Na em i kamap we ol pasin nogut lain long ol pipol i stat gen long kirapim tok hait pasin tok tru antap na kainkain pasin nogut bilong Gadianton.\n\n43 Na tu ol pipol ol i bin kolim ol pipol bilong Nifai i stap long wokim pasin hambak long bel bilong ol, bikos long planti moni tru samting bilong ol, na ol i kamap samting nating wankain olsem ol lain brata bilong ol, lain bilong Leman.\n\n44 Na ol disaipel ol i stat long sore long dispela taim, bikos long ol sin bilong graun.\n\n45 Na em i kamap we taim tri handret krismas i pinis, ol pipol bilong Nifai wantaim ol pipol bilong Leman ol i kamap wankain long wokim pasin nogut tru.\n\n46 Na em i kamap we ol stil lain bilong Gadianton i karamapim olgeta pes bilong graun, na nogat wanpela bilong ol i bin i stap stret, tasol em ol disaipel bilong Jisas tasol. Na ol i bin bungim planti gol na silva, na salim na baim olgeta kainkain samting.\n\n47 Na em i kamap we bihain long tri handret na faipela krismas i pinis, (na ol pipol i stap yet long wokim pasin nogut) Amos idai, na brata bilong em, Amaron, i lukautim rekot long ples bilong em.\n\n48 Na em i kamap we taim tri handret na tupela ten krismas i pinis, Holi Spirit i bin tokim Amaron long haitim ol holi rekot—ye, tru tumas, olgeta holi rekot em i bin givim i kam daun long wanpela jeneresen i go long narapela jeneresen—i kam daun inap long tri handret na tupela ten krismas long taim Krais i bin kam.\n\n49 Na em i haitim ol bilong Bikpela, olsem ol bai kam gen long wanwan lain long haus bilong Jekop, olsem long ol profesi na promis bilong Bikpela. Na rekot bilong Amaron i pinis olsem.\n\n", "morm 1": "[center][font_size=26]Buk bilong Momon[/font_size][/center]\n\n[center][font_size=26]Sapta 1[/font_size][/center]\n\n[i]Amaron i tokim Momon long ol holi rekot—Bikpela pait i stat namel long ol lain bilong Nifai na ol lain bilong Leman—Bikpela i kisim go awe ol tripela lain bilong Nifai—Pasin nogut, pasin pegen pasin sanguma na pasin masalai i kamap bikpela. Klostu 321–326 krismas bihain long Krais.[/i]\n\n1 Na nau mi, Momon, raitim wanpela rekot long ol samting mi bin lukim na harim, na kolim dispela em rekot Buk bilong Momon.\n\n2 Na klostu long taim Amaron i bin haitim ol rekot bilong Bikpela, em i kam long mi, (mi bin klostu wanpela ten krismas, na mi i stat long skul liklik olsem ol pipol bilong mi save skul), na Amaron tokim mi: Mi lukim olsem yu em wanpela gutpela pikinini tru, na yu skul long ol samting hariap tru,\n\n3 Olsem na, taim krismas bilong yu kamap klostu long tupela ten foa krismas, mi laikim olsem yu mas tingim ol samting yu bin skul long ol dispela pipol, na taim yu kamap long dispela krismas, go long graun Antum, na long wanpela liklik maunten ol bai kolim Sim, na mi bin haitim bilong Bikpela olgeta holi rekot bilong dispela pipol long dispela hap.\n\n4 Na lukim, yu bai kisim ol plet bilong Nifai, na lusim ol narapela plet i stap long dispela ples, na yu bai katim na raitim long ol plet bilong Nifai olgeta samting yu bin skul long ol dispela pipol.\n\n5 Na mi, Momon, bikos mi wanpela tumbuna pikinini bilong Nifai, (na nem bilong papa bilong mi i Momon) mi tingim ol samting em Amaron i bin tokim mi.\n\n6 Na em i kamap we taim krismas bilong mi kamap wanpela ten wan krismas, papa bilong mi i bin kisim mi go long graun long hap bilong saut, tru tumas, long graun bilong Jarahemla.\n\n7 Na olgeta pes bilong graun i bin karamap wantaim ol haus, na ol pipol kamap planti tumas, klostu wankain olsem waisan long solwara.\n\n8 Na em i kamap we bikpela pait i stat long kamap insait long dispela krismas, namel long ol lain bilong Nifai, em ol lain bilong Nifai, ol lain bilong Jekop, ol lain bilong Josep na ol lain bilong Joram, na ol lain Leman em ol lain bilong Leman, ol lain bilong Lemuel na ol lain bilong Ismael.\n\n9 Nau ol lain bilong Leman, ol lain bilong Lemuel na ol lain bilong Ismael ol i bin kamap ol lain bilong Leman, na bikpela pait i bin kamap namel long ol tupela lain em ol lain bilong Nifai na ol lain bilong Leman.\n\n10 Na em i kamap we bikpela pait i stat long kamap namel long ol long ol arere bilong Jarahemla, long wara Saidon.\n\n11 Na em i kamap we ol lain bilong Nifai ol i bin bung wantaim wanpela bikpela namba tru long ol man, inap long abrusim namba tripela ten tausen. Na em i kamap we sampela pait i bin kamap insait long dispela krismas yet, we ol lain bilong Nifai ol i bin winim ol lain bilong Leman, na planti long ol lain bilong Leman ol i bin kilim ol.\n\n12 Na em i kamap we ol lain bilong Leman ol i bin lusim plen bilong ol, na bel isi bin kamap long graun, na bel isi bin i stap long graun long klostu fopela krismas, na nogat blut i bin kapsait.\n\n13 Tasol pasin nogut i bin kamap bikpela tru long pes bilong graun, inap long Bikpela i bin kisim go awe ol disaipel bilong em, em lavim, na wok bilong mirakel na mekim gut gen i pinis bikos long pasin nogut bilong ol pipol.\n\n14 Na nogat wanpela presen i bin kam long Bikpela, na Holi Spirit i no kam long wanpela man, bikos long pasin nogut na pegen pasin bilong ol.\n\n15 Na bikos, mi bin kamap wanpela ten faiv krismas na mi bin gat liklik gutpela tingting, olsem na Bikpela i bin visitim mi, na mi bin traim na save long gutpela pasin tru bilong Jisas.\n\n16 Na mi traim long autim ol toktok bilong God long ol dispela pipol, tasol maus bilong mi i bin pas, na mi bin tambu long toktok long ol, long wanem, lukim, ol i bin laikim long sakim tok long God bilong ol, na ol disaipel em Bikpela i bin lavim ol em i bin kisim ol go aut long graun, bikos long pasin nogut bilong ol.\n\n17 Tasol, mi bin i stap wantaim ol, tasol mi bin tambu long toktok long ol, bikos ol pipol bin kamapim belhat bilong ol, na bikos ol pipol kamapim belhat bilong ol, kes i bin kamap long graun bikos long ol.\n\n18 Na ol dispela stil lain bilong Gadianton, ol i bin i stap namel long ol lain bilong Leman, ol i bin karamapim graun, inap long ol pipol bilong graun i stat long haitim ol moni samting bilong ol long graun, na moni samting bilong ol i paul, bikos Bikpela i bin kesim graun, olsem ol pipol bai i no inap lukautim ol, o kipim ol gen.\n\n19 Na em i kamap we pasin sanguma, pasin masalai wantaim pasin blak pawa i bin kamap, na pawa bilong wanpela nogut man tasol ol i bin yusim long olgeta pes bilong graun, inap long mekim kamap tru olgeta toktok bilong Abinadai, na tu Samuel, wanpela long ol lain bilong Leman.\n\n", "morm 2": "[center][font_size=26]Sapta 2[/font_size][/center]\n\n[i]Momon i kamap lida bilong ami long ol lain bilong Nifai—Blut wantaim bagarap i bin klinim graun—Ol lain bilong Nifai ol i bin krai na sore olsem ol lain ol i kisim bagarap save sore—Taim bilong grasia bilong ol i pinis—Momon i kisim ol plet bilong Nifai—Planti bikpela pait i go yet. Klostu 327–350 krismas bihain long Krais.[/i]\n\n1 Na em i kamap we insait long dispela wankain krismas, wanpela bikpela pait i stat gen namel long ol lain bilong Nifai na ol lain bilong Leman. Na bikos mi yangpela, tasol skin bilong mi i bikpela, olsem na, ol pipol bilong Nifai ol i bin makim mi long kamap lida bilong ol, o lida long ami bilong ol.\n\n2 Olsem na, em i kamap we mi bin kamap lida bilong ami long ol lain bilong Nifai long pait wantaim ol lain bilong Leman taim krismas bilong mi i kamap wanpela ten sikis krismas, na tri handret na tupela ten sikis krismas i pinis olsem.\n\n3 Na em i kamap we long tri handret na tupela ten seven krismas, ol lain bilong Leman ol i bin strong nogut tru long kamap long mipela, inap long ol i bin poretim ol ami bilong mi, olsem na ol no laik pait, tasol ol i stat long go bek long graun long hap bilong not.\n\n4 Na em i kamap we mipela i bin kam long siti bilong Angola, na kisim dispela siti, na redi long pait long banisim mi yet long ol lain bilong Leman. Na em i kamap we mipela banisim siti wantaim olgeta strong bilong mipela, na inap mipela i bin banisim gut tru, tasol ol lain bilong Leman ol i bin kamap long mipela na ranim mipela go aut long siti.\n\n5 Na ol i ranim mipela go aut long graun bilong Devit tu.\n\n6 Na mipela wokabaut na kam long graun bilong Josua long arere long wes long nambis.\n\n7 Na em i kamap we mipela hariap tru long bungim ol pipol bilong mipela, olsem mipela bai bung wantaim ol long wanpela bodi.\n\n8 Tasol lukim, ol stil lain wantaim ol lain bilong Leman ol i bin pulap long graun, na inap bikpela bagarap tru i bin wetim ol, tasol ol i no tanim bel long pasin nogut bilong ol, olsem na, blut wantaim bagarap i bin karamapim olgeta pes bilong graun, long sait long ol lain bilong Nifai na tu long sait long ol lain bilong Leman, na em i bin go raun long olgeta pes bilong graun.\n\n9 Na nau, ol lain bilong Leman ol i bin gat wanpela king, nem bilong em Eron, na em i kamap long mipela wantaim fopela ten foa tausen ami bilong em. Na lukim, mi bin strong long em wantaim fopela ten tu tausen ami bilong mi. Na em i kamap we mi winim em wantaim ami bilong mi olsem na em i ronawe long ai bilong mi. Na lukim, olgeta long dispela samting i bin kamap, na tri handret na tripela ten krismas i pinis.\n\n10 Na em i kamap we ol lain bilong Nifai i stat long tanim bel long pasin nogut bilong ol, na ol i stat long krai olsem profet Samuel i bin profesai, long wanem, nogut wanpela man inap long kipim samting bilong em, bikos ol stil lain, ol lain bilong kilim man, blak pawa na pasin masalai i bin i stap long graun.\n\n11 Olsem na krai na sore i stat long kamap long olgeta graun bikos long ol dispela samting, tasol moa krai na sore i bin kamap namel long ol pipol bilong Nifai.\n\n12 Na em i kamap we, taim mi, Momon, lukim krai na sore bilong ol na sore bilong ol long ai bilong Bikpela, bel bilong mi i stat long amamas insait long mi, bikos mi save long ol marimari na Bikpela i no save kros kwik, olsem na mi tingim olsem em bai marimari long ol inap long ol bai kamap stretpela pipol gen.\n\n13 Tasol lukim, mi amamas nating, long wanem, sore bilong ol i no long tanim bel, bikos long gutpela pasin bilong God, tasol em i sore bilong bagarap, bikos Bikpela bai i no inap larim ol long amamas long sin olgeta taim.\n\n14 Na ol i no kam long Jisas wantaim bel bruk na spirit bilong lainim, tasol ol i bin kesim God, na laikim long idai. Tasol ol i bin pait wantaim naip bilong pait long laip bilong ol.\n\n15 Na em i kamap we sore bilong mi i bin kam bek long mi gen, na mi lukim olsem taim long grasia bilong ol i pinis, long skin na long spirit, long wanem, mi lukim ol tausen bilong ol ol i bin kilim ol taim ol i sakim tok tru long God bilong ol, na bungim ol antap long pes bilong graun olsem pekpek. Na tri handret na fopela ten foa krismas i pinis olsem.\n\n16 Na em i kamap we long tri handret na fopela ten faiv krismas, ol lain bilong Nifai i stat long ronawe long pes bilong ol lain bilong Leman, na ol lain bilong Leman ol i bin ronim ol i go inap long ol i kam long graun bilong Jason bipo long ol lain bilong Leman long pasim ol long ronawe bilong ol.\n\n17 Na nau, siti bilong Jason i klostu long graun we Amaron i bin haitim ol rekot bilong Bikpela, olsem ol bai i no inap kisim bagarap. Na lukim, mi bin go olsem Amaron bin tok, na kisim ol plet bilong Nifai, na raitim rekot olsem Amaron i bin tok.\n\n18 Na long ol plet bilong Nifai, mi bin raitim olgeta stori long olgeta pasin nogut na pasin les nogut tru, tasol long ol dispela plet mi no raitim olgeta stori long pasin nogut na pasin les nogut tru bilong ol, long wanem, lukim, pasin nogut na pasin les nogut tru i bin i stap yet long ai bilong mi long taim mi bin kamap bikpela inap long lukim ol pasin bilong ol man.\n\n19 Na sore long mi bikos long pasin nogut bilong ol, long wanem, bel bilong mi i bin pulap wantaim sore long olgeta de bilong mi bikos long pasin nogut bilong ol, tasol, mi save olsem Bikpela bai apim mi long las de.\n\n20 Na em i kamap we long dispela krismas ol lain bilong Leman i bin painim na ronim ol pipol bilong Nifai gen. Na em i kamap we ol i bin ronim mipela i go inap long mipela kam long hap bilong saut long graun ol i bin kolim Sem.\n\n21 Na em i kamap we mipela i bin banisim siti bilong Sem, na mipela bung wantaim planti pipol bilong mipela olsem mipela ken, inap long mipela bai seivim ol long kisim bagarap.\n\n22 Na em i kamap we long tri handret na fopela ten sikis krismas ol i stat long kamap long mipela gen.\n\n23 Na em i kamap we mi bin toktok long ol pipol bilong mi, na tok strong wantaim olgeta strong, olsem ol bai sanap strong long pesim ol lain bilong Leman na pait long ol meri, pikinini, haus na ples bilong ol.\n\n24 Na ol toktok bilong mi i bin sikrapim bel bilong ol liklik long kisim strong, olsem na ol i no ronawe long pes bilong ol lain bilong Leman, tasol ol i sanap strong long pait wantaim ol.\n\n25 Na em i kamap we ami bilong mipela i tripela ten tausen, na mipela i bin pait wantaim wanpela ami long faipela ten tausen man. Na em i kamap we mipela i bin sanap strong long pesim ol inap long ol ronawe long pes bilong mipela.\n\n26 Na em i kamap we mipela i bin ronim ol wantaim ol ami bilong mipela, taim ol i ronawe, na mipela bungim ol gen, na winim ol, tasol strong bilong Bikpela i no i stap wantaim mipela, ye, mipela i bin lusim long pait long strong bilong mipela yet, olsem Spirit bilong Bikpela i no i stap wantaim mipela, olsem na mipela i no strong wankain olsem ol lain brata bilong mipela.\n\n27 Na bel bilong mi i sore bikos long dispela traipela taim tru nogut i bin kamap long ol pipol bilong mi, bikos long pasin nogut na pasin les nogut tru bilong ol. Tasol, lukim, mipela i bin go het long pait wantaim ol lain bilong Leman na ol stil lain bilong Gadianton, i go inap long mipela kisim bek gen ol graun bilong mipela yet.\n\n28 Na tri handret na fopela ten nain krismas i go pas. Na long tri handret na faipela ten krismas, mipela i bin wan bel wantaim ol lain bilong Leman na ol stil lain bilong Gadianton, we mipela i bin brukim na skelim graun bilong mipela yet.\n\n29 Na ol lain bilong Leman i bin givim long mipela graun long hap bilong not, ye, i go inap long graun long liklik nek tru em i gat rot i go long graun long hap bilong saut. Na mipela i bin givim long ol lain bilong Leman olgeta graun long hap bilong saut.\n\n", "morm 3": "[center][font_size=26]Sapta 3[/font_size][/center]\n\n[i]Momon i singautim tanim bel long ol lain bilong Leman—Ol i winim pait nogut tru na glori long strong bilong ol yet—Momon i les long kamap lida bilong ol, na beten bilong em long ol i nogat pawa bilong bilip—Buk Momon i invaitim ol wanpela ten tu hauslain bilong Israel long bilip long gutnius. Klostu 360–362 krismas bihain long Krais.[/i]\n\n1 Na em i kamap we ol lain bilong Leman i no kam long pait gen i go inap long wanpela ten krismas moa i go pas. Na lukim, mi bin yusim ol pipol bilong mi, ol lain bilong Nifai, long redim graun bilong ol na samting bilong pait bilong ol long taim bilong pait—\n\n2 Na em i kamap we Bikpela i bin tokim mi: Singaut long dispela pipol—yupela tanim bel, na kam long mi, na baptais, na kirapim sios bilong mi gen, na Bikpela bai lusim yupela long i stap.\n\n3 Na mi bin singaut long dispela pipol, tasol singaut bilong mi i nating, na ol i no save olsem em i Bikpela i bin larim ol long i stap, na givim ol sans long tanim bel. Na lukim, ol i bin kamapim belhat bilong ol long Bikpela God bilong ol.\n\n4 Na em i kamap we bihain long dispela wanpela ten krismas i go pas, na mekim olgeta krismas i kamap tri handret na sikispela ten krismas long taim Krais bin kam, king bilong ol lain bilong Leman i bin salim wanpela pas long mi long save olsem ol i redi long kam gen long pait wantaim mipela.\n\n5 Na em i kamap we mi bin givim oda long ol pipol bilong mi long bung wantaim long graun Bagarap, long wanpela siti em i stap long arere long graun i gat liklik nek, em i gat rot i go long graun long hap bilong saut.\n\n6 Na mipela putim ol ami bilong mipela, olsem mipela bai pasim ol ami long ol lain bilong Leman, olsem ol bai i no inap kisim wanpela graun bilong mipela, olsem na mipela i bin banisim long pait wantaim ol long olgeta strong bilong mipela.\n\n7 Na em i kamap we long tri handret na sikispela ten wan krismas, ol lain bilong Leman i bin kam daun long siti bilong Bagarap long pait wantaim mipela, na em i kamap we mipela i bin winim ol long dispela krismas, olsem na ol i go bek long graun bilong ol yet gen.\n\n8 Na ol i kam daun gen long pait long tri handret na sikispela ten tu krismas. Na mipela i bin winim ol gen, na kilim bikpela namba tru bilong ol, na tromoi idai bilong ol long solwara.\n\n9 Na nau, bikos long dispela bikpela samting tru em ol pipol bilong mi, ol lain bilong Nifai i bin wokim, ol i stat long apim strong bilong ol yet, na i stat long mekim tok tru antap long ai bilong ol heven olsem ol bai bekim bek ol yet long blut bilong ol lain brata bilong ol em ol birua bilong ol i bin kilim.\n\n10 Na ol mekim tok tru antap long heven, na tu long sia bilong king bilong God, olsem ol bai go antap long pait wantaim birua bilong ol, na bai ol i lus olgeta long pes bilong graun.\n\n11 Na em i kamap we mi, Momon, i bin les olgeta long dispela taim i go yet long kamap komanda na lida bilong dispela pipol, bikos long pasin nogut na pasin les nogut tru bilong ol.\n\n12 Lukim, inap ol i wokim pasin nogut tasol mi bin lidim ol planti taim long pait, na mi bin lavim ol, olsem long lav bilong God em i bin i stap insait long mi, wantaim olgeta bel bilong mi, na sol bilong mi i bin kapsait long beten long God bilong mi olgeta de long ol, tasol, ol dispela samting i no mekim ol i bilip, bikos ol kamapim belhat bilong ol.\n\n13 Na mi bin seivim ol long han bilong ol birua bilong ol tripela taim, na ol i no tanim bel long ol sin bilong ol.\n\n14 Na taim ol mekim tok tru antap wantaim olgeta samting em Bikpela na Sevia Jisas Krais bilong mipela i bin tambuim ol, olsem ol bai go antap long ol birua bilong ol long pait, na bekim bek ol yet long blut bilong ol lain brata bilong ol, lukim, nek bilong Bikpela i bin kam long mi, olsem:\n\n15 Bekim bek em bilong mi, na mi bai baim bek, na bikos dispela pipol i no tanim bel bihain mi seivim ol, lukim, ol bai lus olgeta long pes bilong graun.\n\n16 Na em i kamap we mi bin les olgeta long go ap long pait wantaim ol birua bilong mi, na mi bin wokim wankain olsem Bikpela i bin tokim mi, na mi bin sanap nating long witnes long soim long graun ol samting em mi bin lukim na harim, olsem Spirit i bin soim em i bin tokaut olsem ol samting bai kam.\n\n17 Olsem na, mi raitim long yupela, ol lain bilong Jentail, na tu long yupela, haus bilong Israel, olsem taim wok i stat, olsem yupela bai klostu redi long go bek long graun bilong yupela yet.\n\n18 Ye, lukim, mi raitim long olgeta arere bilong graun, ye, long yupela, ol wanpela ten tu hauslain bilong Israel, husat ol wanpela ten tu lain Jisas i bin makim long kamap ol disaipel bilong em long graun bilong Jerusalem bai jasim long ol wok bilong yupela.\n\n19 Na tu mi raitim long ol wanwan lain bilong dispela pipol, em ol wanpela ten tu disaipel Jisas i bin makim ol long dispela graun bai ol i jasim ol tu, na ol narapela wanpela ten tu disaipel Jisas i bin makim ol long graun bilong Jerusalem bai ol i jasim ol wanpela ten tu disaipel Jisas i bin makim long dispela graun tu.\n\n20 Na Spirit i soim ol dispela samting long mi, olsem na mi raitim long yupela olgeta. Na mi raitim long dispela as, olsem yupela bai save olsem yupela olgeta mas sanap long pes bilong jasmen-sia bilong Krais, ye, wanwan sol em i bilong olgeta manmeri em famili bilong Adam, na yupela mas sanap long jas men long ol wok bilong yupela, sapos gutpela o nogut.\n\n21 Na tu olsem yupela bai bilip long gutnius bilong Jisas Krais, em yupela bai kisim namel long yupela, na tu olsem ol lain bilong Juda, ol pipol bilong promis bilong Bikpela, bai gat narapela witnes antap long man em ol i bin lukim na harim, dispela Jisas, em ol i kilim, i trutru Krais na trutru God.\n\n22 Na mi laikim olsem mi bai grisim yupela long olgeta arere bilong graun long tanim bel na redi long sanap long pes bilong jasmen-sia bilong Krais.\n\n", "morm 4": "[center][font_size=26]Sapta 4[/font_size][/center]\n\n[i]Bikpela pait na bagarap i go yet—Pasin nogut lain i mekim save long pasin nogut lain—Kain traipela pasin nogut tru i no bin kamap bipo insait long olgeta Israel i kamap—Ol meri na ol pikinini ol i bin ofaim ol long ol god-giaman—Ol lain bilong Leman ol i stat long swipim ol lain bilong Nifai long pes bilong ol. Klostu 363–375 krismas bihain long Krais.[/i]\n\n1 Na nau em i kamap we long tri handret na sikispela ten tri krismas, ol lain bilong Nifai ol i bin go antap wantaim ami bilong ol long pait long ol lain bilong Leman, long graun Bagarap.\n\n2 Na em i kamap we ol ami long ol lain bilong Nifai ol i bin ronim ol i kam bek gen long graun bilong Bagarap. Na taim ol i skin les yet, wanpela niupela ami long ol lain bilong Leman ol i bin kamap long ol, na ol i bin pait nogut tru, na ol lain bilong Leman ol i bin kisim siti bilong Bagarap, kilim planti ol lain bilong Nifai, na kisim planti kalabuslain.\n\n3 Na sampela long ol lain bilong Nifai ol i bin ronawe na bung wantaim ol pipol bilong siti Tiankum. Nau siti Tiankum i bin i stap long arere long nambis, na tu em i bin i stap klostu long siti bilong Bagarap.\n\n4 Na bikos ol ami long ol lain bilong Nifai ol i bin go antap long pait wantaim ol lain bilong Leman olsem na ol lain bilong Leman i stat long paitim ol, long wanem, sapos i no olsem, ol lain bilong Leman bai i nogat pawa long winim ol.\n\n5 Tasol, lukim, ol jasmen bilong God mas kamap long ol pasin nogut lain, na em i pasin nogut lain em i bin yusim long mekim save long pasin nogut lain, long wanem, em i pasin nogut lain ol i save sikrapim bel bilong ol lain pikinini bilong ol man long kapsaitim blut.\n\n6 Na em i kamap we ol lain bilong Leman ol i bin redi long kamap long pait wantaim ol pipol bilong siti Tiankum.\n\n7 Na em i kamap we long tri handret na sikispela ten foa krismas, ol lain bilong Leman i bin kam long pait wantaim ol pipol bilong siti Tiankum, olsem ol bai kisim siti Tiankum bilong ol yet tu.\n\n8 Na em i kamap we ol lain bilong Nifai ol i bin winim ol na ronim ol i go bek. Na taim ol lain bilong Nifai lukim olsem ol i ronim ol lain bilong Leman go bek, ol apim strong bilong ol yet gen, na ol i bin go het long strong bilong ol yet, na kisim siti bilong Bagarap gen.\n\n9 Na nau olgeta long ol dispela samting i bin wokim, na planti tausen man ol i bin idai long tupela sait, long ol lain bilong Nifai wantaim ol lain bilong Leman.\n\n10 Na em i kamap we tri handret na sikispela ten sikis krismas i go pas, na ol lain bilong Leman ol i bin kam gen long pait wantaim ol lain bilong Nifai, tasol ol lain bilong Nifai ol i no tanim bel long pasin nogut ol i bin wokim, tasol ol i wok yet long pasin nogut bilong ol.\n\n11 Na em i hat long tang long tok klia, o long wanpela man long raitim stret long toktok long pasin nogut tru bilong kapsaitim blut na bagarap i bin kamap namel long ol pipol, long tupela sait, ol lain bilong Nifai wantaim ol lain bilong Leman, na olgeta bel i kamap hat stret, inap long ol i bin amamas long kapsaitim blut yet.\n\n12 Na nogat kain traipela pasin nogut tru i bin kamap bipo namel long olgeta lain pikinini bilong Lihai, o tru tumas, namel long olgeta haus bilong Israel, olsem i bin kamap namel long ol dispela pipol, olsem Bikpela i tok.\n\n13 Na em i kamap we ol lain bilong Leman i bin kisim siti bilong Bagarap bilong ol yet, na ol i wokim dispela bikos namba bilong ol i moa long namba bilong ol lain bilong Nifai.\n\n14 Na tu ol i bin go long pait wantaim ol pipol bilong siti Tiankum, na ronim ol pipol go aut long em, na kisim planti kalabus lain, ol meri wantaim ol pikinini, na ofaim ol olsem ofa long ol god-giaman bilong ol.\n\n15 Na em i kamap we long tri handret na sikispela ten seven krismas, ol lain bilong Nifai i bin belhat bikos ol lain bilong Leman i bin ofaim ol meri wantaim ol pikinini bilong ol, olsem na ol i bin belhat nogut tru long pait wantaim ol lain bilong Leman, na ol i bin winim ol lain bilong Leman gen, na ronim ol i go aut long ol graun bilong ol.\n\n16 Na ol lain bilong Leman ol i no kam gen long pait wantaim ol lain bilong Nifai i go inap long tri handret na sevenpela ten faiv krismas.\n\n17 Na long dispela krismas, ol i kam daun long pait wantaim olgeta pawa bilong ol, na ol i no bin kaunim bikos long traipela namba tru bilong ol.\n\n18 Na ol lain bilong Nifai ol i no moa gat pawa long winim ol lain bilong Leman long dispela taim i go het, tasol ol lain bilong Leman i bin swipim ol wankain olsem liklik ol bilong monin wara long pes bilong san.\n\n19 Na em i kamap we ol lain bilong Leman i bin kam daun long pait wantaim ol pipol bilong siti bilong Bagarap, na wanpela pait nogut tru i bin kamap long graun bilong Bagarap, we ol winim ol lain bilong Nifai.\n\n20 Na ol ronawe gen long pes bilong ol, na ol i kam long siti Boas, na ol i sanap long pait wantaim strong nogut tru long dispela hap, na ol lain bilong Leman i no bin winim ol i go inap long ol i kam gen long nambatu taim.\n\n21 Na ol lain bilong Nifai ol i bin ronim na traipela namba tru bilong ol i bin kilim, na ol meri wantaim ol pikinini bilong ol i bin ofa long ol god-giaman gen, taim ol lain bilong Leman i bin kam long nambatu taim.\n\n22 Na em i kamap we ol lain bilong Nifai ol i bin ronawe long pes bilong ol gen, na kisim olgeta pipol i stap long ol taun na as ples wantaim ol.\n\n23 Na nau mi, Momon, bikos mi lukim olsem ol lain bilong Leman i klostu winim graun bilong ol lain bilong Nifai, olsem na, mi bin go long liklik maunten Sim, na kisim olgeta rekot em Amaron i bin haitim bilong Bikpela.\n\n", "morm 5": "[center][font_size=26]Sapta 5[/font_size][/center]\n\n[i]Momon gen lidim ami long ol lain bilong Nifai long pait bilong kapsaitim blut na bagarap—Buk Momon bai kamaut long mekim olgeta lain Israel long bilip olsem Jisas i Krais—Ol lain bilong Leman bai ol i go nabaut bikos long pegen pasin, na Spirit bai; no inap i stap wantaim ol—Ol bai kisim gutnius long ol lain bilong Jentail long las de. Klostu 375–384 krismas bihain long Krais.[/i]\n\n1 Na em i kamap we mi bin go het namel long ol lain bilong Nifai, na tanim bel na tok tru antap na mi bin wokim olsem mi bai i no moa halivim ol, na ol givim mi pawa long kamap komanda long ami bilong ol, long wanem, ol i bin lukluk antap long mi olsem mi bai seivim ol long pen bilong ol.\n\n2 Tasol lukim, mi nogat hop, long wanem, mi bin save long ol jasmen bilong Bikpela em bai kamap long ol, long wanem, ol i no tanim bel long pasin nogut bilong ol, tasol ol i no singaut long dispela Man em i bin krietim ol, taim ol pait long laip bilong ol.\n\n3 Na em i kamap we ol lain bilong Leman i bin kam long pait wantaim mipela taim mipela ronawe i go long siti bilong Jodan, tasol lukim, ol i bin ronim ol i go bek, olsem na, ol i no bin kisim siti Jodan long dispela taim.\n\n4 Na em i kamap we ol i bin kam gen long pait wantaim mipela, na mipela strong yet long kipim dispela siti. Na ol lain bilong Nifai ol i bin lukautim ol narapela siti tu, ol i bin banisim long pasim ol, olsem ol bai i no inap kam long graun ol i bin i stap bipo long mipela, long bagarapim ol pipol long graun bilong mipela.\n\n5 Tasol, em i kamap we wanem graun mipela abrusim, na ol pipol bilong ol dispela graun ol i no bung wantaim, ol ami long ol lain bilong Leman ol i bin bagarapim ol, na ol taun, as ples na siti bilong ol ol i bin kukim wantaim paia, na tri handret na sevenpela ten nain krismas i pinis olsem.\n\n6 Na em i kamap we long tri handret na eitpela ten krismas, ol lain bilong Leman i bin kam gen long pait wantaim mipela, na mipela i bin sanap strong long ol, tasol olgeta i bin samting nating, long wanem, traipela namba tru bilong ol olsem na ol i bin kalap na kurungutim ol pipol long ol lain bilong Nifai aninit long lek bilong ol.\n\n7 Na em i kamap we mipela ron gen, na ol lain ol i ron hariap long ol lain bilong Leman ol i bin ronawe, na ol lain ol i no ron hariap long ol lain bilong Leman ol i bin katim ol i go daun na bagarapim ol.\n\n8 Na nau lukim, mi, Momon, i no bin laik givim pen long sol bilong ol man long soim ol long pes bilong ol kain nogut piksa tru bilong kapsaitim blut na bagarap mi bin lukim, tasol mi bin save bikos mi save olsem ol dispela samting mas trutru kamap long ples klia, na olsem olgeta samting em i bin haitim mas soim antap long haus kapa—\n\n9 Na tu wanpela save bilong ol dispela samting mas kam long ol wanwan lain bilong ol dispela pipol, na tu long ol lain bilong Jentail, ol em Bikpela i bin tok bai mekim ol i go nabaut ol dispela pipol, na dispela pipol bai kaunim ol olsem samting nating namel long ol—olsem na, mi raitim long katim sot liklik, bikos mi no laik givim olgeta stori bilong ol samting em mi bin lukim, bikos long lo mi bin kisim, na tu olsem yupela bai i no inap kisim traipela sore tru bikos long pasin nogut bilong ol dispela pipol.\n\n10 Na nau, lukim, mi autim dispela long ol tumbuna pikinini bilong ol, na tu long ol lain bilong Jentail ol i gat tingting long lukautim haus bilong Israel, em i lukluk na save we ol blesin bilong ol i kam.\n\n11 Long wanem, mi save olsem kain lain bai sore long taim nogut bilong haus bilong Israel, ye, ol bai sore long bagarap bilong dispela pipol, ol bai sore olsem ol dispela pipol i no tanim bel na long ol han bilong Jisas holim pas long ol.\n\n12 Nau ol dispela samting i bin raitim long ol wanwan lain long haus bilong Jekop, na ol i bin raitim olsem, bikos God yet save olsem pasin nogut bai i no inap bringim ol dispela samting long ol, na ol samting mas haitim bilong Bikpela olsem ol bai kamaut long taim bilong em stret.\n\n13 Na lo mi bin kisim em i dispela, na lukim, ol samting bai kamaut olsem lo bilong Bikpela i tok, taim em bai lukim em i orait, long bikpela save bilong em.\n\n14 Na lukim, ol samting bai go namel long ol lain bilong Juda ol i nogat bilip, na ol bai go bikos long dispela as—olsem ol lain bilong Juda bai grisim long bilip olsem Jisas i Krais, Pikinini bilong God i stap laip, olsem Papa bai bringim nabaut, insait long Pikinini bilong em i save lavim stret, bikpela tru na oltaim long as tingting bilong em, long bringim bek gen ol lain bilong Juda, o olgeta haus bilong Israel, long graun bilong ol yet, em Bikpela God bilong ol i bin givim ol, long kamapim promis tru bilong em,\n\n15 Na tu olsem ol tumbuna pikinini bilong dispela pipol bai bilip moa yet long gutnius bilong em, ol bai go long ol lain bilong Jentail, long wanem, ol dispela pipol bai ol i go nabaut, na bai ol i kamap wanpela tudak, doti na les nogut tru pipol, i hat long givim piksa long skelim wantaim dispela em i bin i stap namel long mipela, ye, tru tumas, wankain olsem dispela em i bin i stap namel long ol lain bilong Leman, na dispela bai kamap bikos long pasin pegen na pasin bilong lotuim god-giaman.\n\n16 Long wanem, lukim, Spirit bilong Bikpela i bin lusim ol tumbuna papa bilong ol pinis, na ol i no i stap wantaim Krais na God long graun, na ol i ronim ol nabaut wankain olsem skin bilong rais long pes bilong win.\n\n17 Ol i bin wanpela naispela pipol long wanpela taim bipo, na ol i bin gat Krais olsem man bilong lukautim sipsip bilong ol, ye, tru tumas, God Papa i bin lidim ol.\n\n18 Tasol nau, lukim, Satan i lidim ol nabaut, wankain olsem bun bilong rais i bin ronim long pes bilong win, o olsem ol solwara tromoi wanpela bot i go i kam, bikos em nogat sel, o anka, o nogat wanpela samting long stiaim em, na ol i kamap wankain olsem em.\n\n19 Na lukim, Bikpela i bin holim bek ol blesin bilong ol em ol inap ol i kisim long graun, long givim long ol lain bilong Jentail ol bai kisim dispela graun.\n\n20 Tasol lukim, em bai kamap we ol lain bilong Jentail bai ol i ronim ol na mekim ol go nabaut, na bihain ol lain bilong Jentail ol i bin ronim ol na mekim ol i go nabaut, lukim, bihain long dispela, Bikpela bai tingim promis em i bin wokim wantaim Abraham na olgeta haus bilong Israel.\n\n21 Na tu Bikpela bai tingim ol beten bilong stretpela lain ol i bin mekim long em long ol tumbuna pikinini bilong dispela pipol.\n\n22 Na bihain long dispela, O yupela ol lain bilong Jentail, yupela bai sanap long pes long pawa bilong God olsem wanem, sapos yupela i no tanim bel na lusim ol pasin nogut bilong yupela?\n\n23 Yupela i no save olsem yupela i stap long han bilong God? Yupela i no save olsem em i gat olgeta pawa, nataim em i save givim bikpela lo tru bilong em, graun bai raun na pas olsem wanpela buk.\n\n24 Olsem na, yupela mas tanim bel, na daunim yupela yet long ai bilong em, nogut em bai kamaut wantaim stretpela pasin long yupela—nogut wanpela wanwan lain long tumbuna pikinini bilong Jekop bai go insait namel long yupela olsem wanpela laion, na brukim yupela long liklik nabaut, na nogat wanpela man bai i stap long seivim yupela.\n\n", "morm 6": "[center][font_size=26]Sapta 6[/font_size][/center]\n\n[i]Ol lain bilong Nifai bung long graun bilong Kamora long ol laspela pait—Momon i haitim ol holi rekot insait long liklik maunten Kamora—Ol lain bilong Leman i win, na nesen bilong ol lain bilong Nifai ol i bin bagarapim olgeta—Ol handret long ol tausen pipol ol i bin kilim ol wantaim naip bilong pait. Klostu 385 krismas bihain long Krais.[/i]\n\n1 Na nau mi pinisim rekot bilong mi long bagarap bilong ol pipol bilong mi, ol lain bilong Nifai. Na em i kamap we mipela wokabaut bipo long ol lain bilong Leman.\n\n2 Na mi, Momon, raitim wanpela pas i go long king bilong ol lain bilong Leman, na laikim long em olsem em bai givim taim long mipela inap long mipela bai bung wantaim ol pipol bilong mipela long graun bilong Kamora, long wanpela liklik maunten i bin kolim Kamora, na mipela ken pait wantaim ol long dispela hap.\n\n3 Na em i kamap we king bilong ol lain bilong Leman i bin tok orait long mi long samting we mi laikim.\n\n4 Na em i kamap we mipela i bin go long graun bilong Kamora, na mipela sanapim ol haus sel bilong mipela raun nabaut long liklik maunten Kamora, na em i wanpela graun gat planti wara, riva, na hul wara, na mipela i bin gat hop long winim ol lain bilong Leman long hia bikos long ol dispela samting.\n\n5 Na taim tri handret na eitpela ten foa krismas i go pas, mipela i bin bungim pinis olgeta hap lain long ol pipol bilong mipela long graun bilong Kamora.\n\n6 Na em i kamap we taim mipela bung wantaim olgeta pipol bilong mipela long wanpela bodi long graun bilong Kamora, lukim mi, Momon, i stat long kamap lapun, na bikos mi save olsem dispela i laspela pait long ol pipol bilong mi, na bikos Bikpela i bin tokim mi olsem mi no ken larim ol rekot em i bin givim i kamdaun long ol tumbuna papa bilong mipela, em i holi, long go long han bilong ol lain bilong Leman, (bikos ol lain bilong Leman ol bai bagarapim ol) olsem na mi bin raitim dispela rekot long ol plet bilong Nifai, na haitim long liklik maunten Kamora olgeta rekot em Bikpela i bin givim long mi wantaim han bilong em, tasol mi givim long pikinini bilong mi Moronai ol dispela liklik namba long ol plet.\n\n7 Na em i kamap we ol pipol bilong mi, wantaim ol meri na ol pikinini bilong ol, i nau lukim ol ami bilong ol lain bilong Leman wokabaut kam long hap bilong ol, na wantaim dispela poret nogut tru bilong idai i bin pulumapim bros bilong olgeta pasin nogut lain, ol i bin wetim long kisim ol.\n\n8 Na em i kamap we ol i bin kam long pait wantaim mipela, na olgeta sol ol i bin poret nogut tru bikos namba bilong ol i traipela tru.\n\n9 Na em i kamap we ol i paitim ol pipol bilong mi wantaim naip bilong pait, banara wantaim spia bilong banara, tamiok, na wantaim olgeta kainkain samting bilong pait long bikpela pait.\n\n10 Na em i kamap we ol man bilong mi ol i bin katim ol i go daun, ye, tru tumas, wanpela ten tausen man bilong mi ol i bin i stap wantaim mi, na mi pundaun wantaim sua namel long ol, na ol i abrusim mi olsem na ol i no pinisim laip bilong mi.\n\n11 Na bihain ol i go na katim i go daun olgeta pipol bilong mi, tasol mipela tupela ten foa, (namel long em i pikinini bilong mi Moronai) na mipela i bin i stap laip long ol pipol bilong mipela ol i idai, na bihain long ol lain bilong Leman i go bek long kem bilong ol, mipela go antap long liklik maunten Kamora long narapela de na lukim wanpela ten tausen ol pipol bilong mi em mi bin lidim na go pas ol i bin katim ol i go daun.\n\n12 Na tu mipela lukim wanpela ten tausen long ol pipol bilong mi we pikinini bilong mi Moronai i bin lidim.\n\n13 Na lukim, wanpela ten tausen bilong Gidgidona ol i bin pundaun wantaim em namel long ol.\n\n14 Na Lema i bin pundaun wantaim ol wanpela ten tausen bilong em, na Gilgal i pundaun wantaim wanpela ten tausen bilong em, na Jenium i pundaun wantaim wanpela ten tausen bilong em, na Kumenaia, Moronaia, Antionum, Siblom, Sem wantaim Jos ol i bin pundaun wantaim wanwan wanpela ten tausen bilong ol.\n\n15 Na em i kamap we wanpela ten moa ol lida ol i bin pundaun wantaim wanwan wanpela ten tausen bilong ol, ye, tru tumas, olgeta pipol bilong mi, tasol dispela tupela ten foa man ol i bin i stap wantaim mi, na tu wanpela liklik namba ol i ronawe i go long ol kantri long hap bilong saut, na wanpela liklik namba ol i lusim ol i go joinim ol lain bilong Leman, na olgeta pipol bilong mi ol i bin pundaun, na skin, bun wantaim blut bilong ol i stap long pes bilong graun, bikos ol lain husat ol i kilim ol i bin lusim ol long sting long graun, na long bruk i go long pipia na go bek long mama graun bilong ol.\n\n16 Na sol bilong mi i bruk wantaim pen, bikos ol pipol bilong mi ol i bin kilim, ol na mi bin krai:\n\n17 O yupela gutpela lain, bilong wanem yupela i bin lusim ol rot bilong Bikpela! O yupela gutpela lain, bilong wanem yupela les long dispela Jisas, em i bin sanap na opim han long kisim yupela!\n\n18 Lukim, yupela bai i no inap pundaun sapos yupela i no wokim dispela. Tasol lukim, yupela i pundaun, na mi sore long lusim yupela.\n\n19 O yupela gutpela pikinini man na pikinini meri, yupela ol papa na ol mama, yupela ol man na ol meri, yupela gutpela lain, bilong wanem yupela i bin pundaun!\n\n20 Tasol lukim, yupela i go pinis, na ol sore bilong mi i no inap kisim yupela kam bek.\n\n21 Na de i klostu kam we skin bilong idai bilong yu mas pasim skin bilong oltaim, na ol dispela bodi em i nau sting long idai mas klostu kamap oltaim bodi, na bihain long dispela, yupela mas sanap long pesim jasmen-sia bilong Krais, long jasim ol wok bilong yupela, na sapos yupela i stretpela lain, yupela bai kisim blesin wantaim ol tumbuna papa bilong yupela em ol i bin go pas long yupela.\n\n22 O inap yupela bin tanim bel bipo long dispela bikpela bagarap tru i bin kamap long yupela. Tasol lukim, yupela i go pinis, na Papa, ye, Papa Oltaim bilong heven, em i save sindaun bilong yupela, na inap em i stretim yupela long stretpela pasin na marimari bilong em.\n\n", "morm 7": "[center][font_size=26]Sapta 7[/font_size][/center]\n\n[i]Momon i invaitim ol lain bilong Leman bilong las de long bilip long Krais, kisim gutnius bilong em na bai kisim selvesen—Olgeta pipol ol i bilip long Baibel bai bilip long Buk Momon tu. Klostu 385 krismas bihain long Krais.[/i]\n\n1 Na nau, lukim, mi laik toktok liklik long ol wanwan lain bilong dispela pipol bilong Leman ol i bin lusim, sapos God i givim ol toktok bilong mi long ol, na ol bai save long ol samting bilong ol tumbuna papa bilong ol, ye, mi toktok long yupela, em i wanwan lain long haus bilong Israel, na ol toktok we mi autim i olsem:\n\n2 Yupela mas save olsem yupela i long haus bilong Israel.\n\n3 Yupela mas save olsem yupela mas tanim bel, o yupela i no inap kisim selvesen.\n\n4 Yupela mas save olsem yupela mas lusim ol samting bilong pait bilong yupela, na i no ken moa amamas long kapsaitim blut, na i no ken moa kisim ol gen, tasol, sapos God i tokim yupela long wokim.\n\n5 Yupela mas save olsem yupela mas kisim save olsem ol tumbuna papa bilong yupela, na tanim bel long olgeta sin na pasin nogut bilong yupela, na bilip long Jisas Krais, olsem em i Pikinini bilong God, na olsem ol lain bilong Juda i bin kilim em, na em i bin kirap gen wantaim pawa bilong Papa, we bai em winim pawa bilong matmat, na tu em i winim pen bilong idai.\n\n6 Na em kamapim kirap gen bilong idai, we bai man mas kirap long sanap long pesim jasmen-sia bilong em.\n\n7 Na em i bin kamapim ridimsen bilong graun, we bai man em i kamap klin long ai bilong em long jasmen de bai i stap long pes bilong God insait long kingdom bilong em olsem pe bilong em, long singsing long amamas wantaim ol singsing lain bilong antap olgeta taim, long Papa, na long Pikinini, na long Holi Spirit, em i wanpela God, long sindaun bilong amamas i nogat arere.\n\n8 Olsem na, tanim bel na baptais long nem bilong Jisas, na holim pas long gutnius bilong Krais, em bai putim long ai bilong yupela, i no long dispela rekot tasol, long rekot em bai kam long ol lain bilong Jentail long ol lain bilong Juda tu, em i rekot bai kam long yupela long ol lain bilong Jentail.\n\n9 Long wanem, lukim, as bilong dispela rekot ol i bin raitim em olsem yupela bai bilip long dispela rekot, na sapos yupela bilip long dispela rekot, yupela bai bilip long dispela rekot tu, na sapos yupela bilip long dispela rekot, yupela bai save long ol tumbuna papa bilong yupela wantaim ol naispela wok tru em pawa bilong God i bin wokim namel long ol.\n\n10 Na yupela bai save tu olsem yupela i wanpela ol wanwan lain long tumbuna pikinini bilong Jekop, olsem na yupela ol i bin kaunim wantaim ol pipol bilong nambawan promis, na sapos yupela bilip long Krais na baptais, nambawan wantaim wara, na bihain wantaim paia na Holi Spirit, long bihainim eksampel long Sevia bilong mipela, olsem em i bin tokim mipela, em bai orait long yu long de bilong jasmen. Amen.\n\n", "morm 8": "[center][font_size=26]Sapta 8[/font_size][/center]\n\n[i]Ol lain bilong Leman painim na bagarapim ol lain bilong Nifai—Buk Momon bai kam aut wantaim pawa bilong God—Ol wo bin tokaut long ol lain ol i tok long belhat na pait long wok bilong Bikpela—Rekot bilong ol lain bilong Nifai bai kam aut long de bilong pasin nogut, pasin giaman na apostasi. Klostu 400–421 krismas bihain long Krais.[/i]\n\n1 Lukim mi, Moronai, pinisim rekot bilong papa bilong mi, Momon. Lukim, mi gat liklik namba long ol samting long raitim, em ol samting papa bilong mi bin tokim mi.\n\n2 Na nau em i kamap we bihain long bikpela na traipela pait tru long Kamora, lukim, ol lain bilong Leman ol i bin painim ol lain bilong Nifai ol i ronawe i go long ples long hap bilong saut na ol i bin bagarapim ol olgeta.\n\n3 Na ol i bin kilim papa bilong mi tu, na mi i stap mi yet long raitim dispela sore stori bilong bagarap long ol pipol bilong mi. Tasol lukim, ol i go pinis, na mi mekim kamap tru lo bilong papa bilong mi. Na mi no save sapos ol bai kilim mi.\n\n4 Olsem na, mi bai raitim na haitim ol rekot long graun, na mi bai go we mi no save.\n\n5 Lukim, papa bilong mi i bin raitim dispela rekot, na em i bin raitim as tingting bilong em. Na lukim, mi tu bai raitim sapos mi gat spes long ol plet, tasol mi nogat spes, na mi nogat ston ain, long wanem, mi stap mi yet. Papa bilong mi wantaim olgeta pipol bilong mi ol i bin kilim ol insait long bikpela pait, na mi bin nogat pren, o mi no save we mi bai go, na hamas taim Bikpela bai larim mi long i stap mi no save.\n\n6 Lukim, foa handret krismas i go pas long taim Bikpela na Sevia bilong mipela i bin kam.\n\n7 Na lukim, ol lain bilong Leman ol i bin painim ol pipol bilong mi, ol lain bilong Nifai, long wanwan siti na long wanwan ples, i go inap long ol i no moa i stap, na pundaun bilong ol i bin bikpela tru, ye, bagarap bilong ol pipol bilong mi i bin bikpela na kirap nogut tru long ol lain bilong Nifai.\n\n8 Na lukim, em i han bilong Bikpela i bin wokim. Na tu lukim, ol lain bilong Leman ol i pait namel long ol yet, na olgeta pes bilong dispela graun i go raun wantaim pasin kilim man na blut i kapsait, na nogat wanpela man save long arere bilong pait.\n\n9 Na nau, lukim, mi no moa tok long ol, bikos nogat narapela man, tasol em ol lain bilong Leman wantaim ol stil lain ol i stap long pes bilong graun.\n\n10 Na nogat wanpela man save long God tru, tasol em ol disaipel bilong Jisas, ol i bin i stap long graun i go inap long pasin nogut bilong ol pipol i kamap nogut tru stret, olsem na Bikpela i no larim ol i stap wantaim ol pipol, na sapos ol i stap long pes bilong dispela graun, nogat wanpela man bai save.\n\n11 Tasol lukim, mi wantaim papa bilong mi i bin lukim ol, na ol minista long mipela.\n\n12 Na husat man bai kisim dispela rekot, na bai i no inap kotim em bikos long ol kranki samting insait long em, wankain man bai kisim moa save long ol samting inap long winim ol samting insait long dispela rekot. Lukim, mi, Moronai, na sapos em i orait, inap mi bai soim olgeta samting long yupela.\n\n13 Tasol, mi pinisim tok long dispela pipol. Mi pikinini bilong Momon, na papa bilong mi i tumbuna pikinini bilong Nifai.\n\n14 Na mi em dispela man yet em i bin haitim dispela rekot bilong Bikpela, na ol plet bilong ol i no diatumas, bikos long lo bilong Bikpela. Long wanem, em i bin toktok stret olsem nogat wanpela man ken kisim ol plet long kisim moni samting, tasol ol rekot i stap insait long ol i diatumas, na husat man kisim ol kam long ples klia, Bikpela bai blesim dispela man.\n\n15 Long wanem, nogat wanpela man gat pawa long bringim dispela rekot long ples klia, tasol em man em God bai makim long wokim, bikos God i laikim olsem dispela rekot mas kam long ples klia wantaim wanpela ai long glori bilong em, o long gutpela sindaun bilong taim bipo na pipol bilong promis bilong Bikpela em i bin go nabaut longpela taim.\n\n16 Na bles yu, man em bai bringim dispela samting long ples klia, bikos dispela rekot bai bringim long ples klia long tudak, olsem God i tok, ye, dispela samting bai kamaut long graun, na em bai givim lait long graun long tudak, na ol pipol bai save long em, na God bai wokim dispela wantaim pawa bilong em.\n\n17 Na sapos rong i stap, em rong bilong man. Tasol lukim, mipela i no save long rong insait long dispela rekot, tasol God i save olgeta samting, olsem na, man em i kotim dispela rekot mas save gut, nogut em bai i stap long densa long hel paia.\n\n18 Na man em i tok: Soim long mi, o yupela bai kisim pen—tokim em long save gut nogut em i askim long dispela samting em Bikpela i bin tambuim.\n\n19 Long wanem, lukim, dispela man em i hariap long jas, wankain jasmen bai bekim long em, long wanem, em bai kisim pe olsem long wok bilong em, olsem na, man em i paitim, Bikpela bai bekim long paitim em.\n\n20 Lukim wanem skripsa i tok: Man bai i no inap pait, o jas, bikos jasmen em bilong mi, Bikpela i tok, na tu bekim bek em i bilong mi, na mi bai bekim bek.\n\n21 Na man em bai tok long belhat na trabelim wok bilong Bikpela, na trabelim ol pipol bilong promis bilong Bikpela em i haus bilong Israel, na tok: Mipela bai bagarapim wok bilong Bikpela, na Bikpela bai i no inap tingim promis bilong em em i bin wokim wantaim haus bilong Israel—dispela man em i stap long densa long katim em i go daun na tromoim em long paia,\n\n22 Long wanem, oltaim as tingting bilong Bikpela em bai go yet, i go inap long olgeta promis bilong em bai kamap tru.\n\n23 Painim ol profesi bilong Aisaia. Lukim, mi no inap long raitim ol. Ye, lukim, mi tokim yupela, olsem dispela ol seint ol i go pas long mi, ol i bin kisim dispela graun, bai singaut, ye, tru tumas, ol bai singaut long Bikpela long das, na bikos Bikpela i stap, em bai tingim promis em i bin wokim wantaim ol.\n\n24 Na em i save long beten bilong ol, na ol beten i bin mekim long nem bilong lain brata bilong ol. Na em i save long bilip bilong ol, bikos ol i bin rausim ol maunten long nem bilong em, ol i bin mekim graun i guria long nem bilong em, na ol i bin mekim haus kalabus long pundaun long graun wantaim pawa bilong toktok bilong em, ye, tru tumas, paia tuhat i no kukim ol, na ol wail animal o, ol poisen snek i no kaikaim ol, bikos long pawa bilong toktok bilong em.\n\n25 Na lukim, ol tu i bin beten long man em Bikpela bai larim long bringim ol dispela samting long ples klia.\n\n26 Na nogat wanpela man ken tok ol samting bai i no inap kam, long wanem, ol bai kamaut stret, bikos Bikpela i bin tok olsem, long wanem, ol bai kamaut long graun wantaim han bilong Bikpela, na nogat wanpela man ken pasim em, na ol samting bai kam long de we ol pipol bai tok olsem taim bilong ol mirakel i pinis, na ol bai kam wankain olsem wanpela man em idai i toktok.\n\n27 Na em bai kam long wanpela de we blut bilong ol seint bai singaut long Bikpela, bikos long kainkain pasin nogut long hait na ol wok bilong tudak.\n\n28 Ye, em bai kam long de we ol pipol bai tok nogat long pawa bilong God, na ol sios bai kamap doti na bai apim bel bilong ol long pasin hambak, ye, tru tumas, long de we ol lida wantaim tisa bilong ol sios bai apim bel bilong ol long pasin hambak, inap long mangalim ol lain ol i memba long sios bilong ol.\n\n29 Ye, em bai kam long de we stori bilong paia, bik win na smok tudak i bin kamap long ol narapela kantri,\n\n30 Na tu stori ol bai harim long ol bikpela pait, tok win bilong bikpela pait, na ol guria long planti ples.\n\n31 Ye, em bai kam long de we pes bilong graun bai kamap doti, pasin kilim man, pasin stil, pasin giaman, pasin paul, pasin pamuk, na olgeta kainkain pasin les nogut tru bai kamap, we planti bai tok, wokim dispela, o wokim dispela, i nogat samting, long wanem, Bikpela bai sapotim kain man long las de. Tasol sore long ol kain man, long wanem, ol lain ol i stap long laip bilong pen nogut tru na long ol kalabus bilong pasin nogut.\n\n32 Ye, em bai kam long de we planti sios bai kirap long dispela de na bai ol i tok: Kam long mi, na sin bilong yupela bai mi pogivim bikos long moni bilong yupela.\n\n33 O yupela pasin nogut na nogut pipol yupela kamapim bik het bilong yupela, bilong wanem, yupela kirapim planti sios yupela yet long kisim samting bilong graun? Bilong wanem, yupela senisim holi toktok bilong God, olsem yupela bai bringim bagarap long sol bilong yupela? Lukim, yupela lukluk long ol revelesen bilong God, bikos lukim, taim i kam long dispela de we olgeta long ol samting mas kamap tru.\n\n34 Lukim, Bikpela i bin soim mi bikpela na naispela ol samting tru long dispela samting em i mas klostu kam long dispela de, we ol dispela samting bai kam namel long yupela.\n\n35 Lukim, mi tok long yupela olsem yupela i stap nau, tasol yupela i nogat. Tasol lukim, Jisas Krais i bin soim yupela long mi, na mi save pasin bilong yupela.\n\n36 Na mi save olsem yupela wokabaut long apim bel bilong yupela long pasin hambak, na em ol liklik namba long ol pipol ol i no, apim bel bilong ol long pasin hambak, pasim ol diatumas ol klos, mangal, givim trabel, givim pen, pesekiutim, na wokim olgeta kainkain pasin nogut, na ol sios bilong yupela, ye, wanwan sios i kamap doti bikos long pasin hambak long bel bilong yupela.\n\n37 Long wanem, lukim, yupela lavim moni, samting bilong yupela, naispela klos tru bilong yupela, long bilasim ol sios bilong yupela, moa long yupela lavim pua lain, ol i bin gat nid, sik lain na ol lain i gat pen.\n\n38 O yupela doti lain, yupela kusai lain, yupela ol tisa, yupela salim yupela yet long dispela samting em bai so, bilong wanem, yupela mekim holi sios bilong God i doti? Bilong wanem, yupela i sem long kisim nem bilong Krais antap long yupela? Bilong wanem, yupela i no ting olsem amamas oltaim i bikpela tru na em i moa long pen oltaim—bikos long ol pipol bilong graun long apim yupela?\n\n39 Bilong wanem, yupela bilasim yupela yet wantaim dispela samting em i nogat laip, tasol yupela larim man i hangre, man i gat nid, as nating man, sik man na man i gat pen wokabaut i go abrusim yupela, na yupela i no lukim ol?\n\n40 Ye, bilong wanem yupela kirapim ol tokhait pasin les nogut tru long kisim samting bilong graun, na mekim ol meri em man bilong ol idai na sore long ai bilong Bikpela, na tu ol pikinini ol papa-mama bilong ol idai na sore long ai bilong Bikpela, na tu blut bilong ol papa na man bilong ol singaut long Bikpela long graun, long pei bek long kamap long het bilong ol?\n\n41 Lukim, naip bilong pait bilong bekim bek i hangamap antap long yupela, na taim i klostu kam we em bai pei bek long blut bilong ol seint long yupela, long wanem, em bai i no moa larim ol seint long krai.\n\n", "morm 9": "[center][font_size=26]Sapta 9[/font_size][/center]\n\n[i]Moronai i askim ol lain ol i no bilip long Krais long tanim bel—Em i tok save wanpela God bilong ol mirakel, em i save givim ol revelesen na kapsaitim ol presen na mak long ol bilip lain—Ol mirakel i pinis bikos ol pipol i no bilip long God—Moronai i strongim gutpela toktok long ol man long kamap man bilong bikpela save na bihainim ol lo. Klostu 401–421 krismas bihain long Krais.[/i]\n\n1 Na nau, mi tok tu long ol lain ol i no bilip long Krais.\n\n2 Lukim, inap yupela bai bilip long de bilong visit bilong yupela—lukim, taim Bikpela bai kam, ye, tru tumas, long dispela de we graun bai raun na pas wankain olsem pepa bilong rait i save raun, na olgeta samting bilong graun bai melt wantaim paia tuhat, ye, long dispela de we yupela bai bringim kam long sanap long ai bilong Pikinini Sipsip bilong God—na yupela bai tok olsem God i no i stap?\n\n3 Na yu bai tok nogat yet long Krais bihain long dispela, o inap yu bai lukim Pikinini Sipsip bilong God? Inap yu ting olsem yu bai i stap wantaim em na wantaim sem bilong yu? Inap yu ting olsem yu ken i stap amamas wantaim dispela holi man, taim sol bilong yu i pen wantaim sem olsem yu bin brukim ol lo bilong em?\n\n4 Lukim, mi tokim yupela olsem yupela bai kisim moa pen sapos yu i stap wantaim wanpela holi na stretpela God, na lukim olsem yupela i doti long ai bilong em, na sapos yupela i stap long hel wantaim sol i bagarap.\n\n5 Long wanem, lukim, taim yupela bai kam long lukim as nating bilong yupela long ai bilong God, na tu glori bilong God, na pasin holi bilong Jisas Krais, em bai kirapim wanpela paia lait i no inap kilim idai long yu.\n\n6 Olaman, yupela pegen lain, yupela tanim long Bikpela, singaut nogut tru long Papa long nem bilong Jisas, olsem yupela bai kamap klin, klin tru, gutpela, na waitpela, bikos blut bilong Pikinini Sipsip bai klinim yupela long dispela bikpela tru na las de.\n\n7 Na gen mi tok long yupela ol i tok nogat long ol revelesen bilong God, na tok olsem ol revelesen i pinis, olsem ol revelesen, o ol profesi, o ol presen, o mekim gut gen, o toktok long ol tang, na tanim tok long ol tang i no moa kamap,\n\n8 Lukim, mi tokim yupela, man em i tok nogat long ol dispela samting i no save gutnius bilong Krais, ye, em i no ritim ol skripsa, tasol sapos em i ritim, em i no save long ol.\n\n9 Long wanem, inap mipela i no ritim olsem God i wankain asde, tude na oltaim, na em i no save senis o sedo bilong senis i no i stap long em?\n\n10 Na nau, sapos yupela piksa long yupela yet wanpela god em i save senis, na long em sedo bilong senis i stap, yupela piksa long yupela yet wanpela god em i no God bilong ol mirakel.\n\n11 Tasol lukim, mi bai soim long yupela wanpela God bilong ol mirakel, tru tumas, God bilong Abraham, God bilong Aisek, na God bilong Jekop, na em i dispela God yet i bin krietim ol heven na graun, na olgeta samting i stap long em.\n\n12 Lukim, em i bin krietim Adam, na pundaun bilong man i kam long Adam. Na bikos long pundaun bilong man, Jisas Krais i bin kam tru tumas, Papa na Pikinini, na ridimsen bilong man i bin kam bikos long Jisas Krais.\n\n13 Na bikos long kisim bek bilong man, em i bin kam long Jisas Krais, ol i bin bringim bek long pes bilong Bikpela, ye, dispela i we olgeta man em i bin ridimim, bikos idai bilong Krais i kamapim kirap gen, em i kamapim kisim bek long slip i nogat arere, we olgeta man bai kirap wantaim pawa bilong God taim biugel bai krai, na ol bai kamaut, liklik wantaim bikpela, na olgeta bai sanap long pes bilong jasmen ples bilong em, bihain long ol i bin ridimim pinis na slekim long dispela rop i stap oltaim bilong idai, em idai bilong skin.\n\n14 Na bihain bai jasmen bilong em Wanpela Holi Tasol bai kam, na bihain long dispela taim bai kam we man em i doti bai i stap doti yet, na man em i stretpela bai i stap stretpela yet, man em i amamas bai amamas yet, na man em i no amamas bai i no amamas yet.\n\n15 Na nau, O yupela olgeta ol piksa long yupela yet wanpela god em i no inap wokim ol mirakel, mi laik askim yupela, inap olgeta long ol samting we mi toktok i pinis? Inap arere i pinis? Lukim, mi tokim yupela, Nogat, na God i no pinis olsem God bilong ol mirakel.\n\n16 Lukim, inap ol samting em God i bin wokim i naispela long ol ai bilong mipela? Ye, na em man ken save gut tru long ol naispela wok bilong God?\n\n17 Husat man bai tok olsem em i no mirakel olsem heven na graun em i bin kirapim wantaim pawa bilong toktok bilong em, na man em i bin krietim long das bilong graun wantaim pawa bilong toktok bilong em, na ol mirakel em i bin wokim wantaim pawa bilong toktok bilong em?\n\n18 Na husat man bai tok olsem Jisas Krais i no wokim planti traipela ol mirakel tru? Na planti traipela ol mirakel tru i bin wokim wantaim ol han bilong ol aposel.\n\n19 Na sapos ol mirakel em i bin wokim bipo, bilong wanem, God i no i stap olsem God bilong ol mirakel, tasol i stap olsem wanpela Man em i no save senis? Na lukim, mi tokim yupela, em i no save senis, sapos olsem, em bai pinis long kamap God, na em bai stap olsem God, na bai i God bilong ol mirakel.\n\n20 Na bilong wanem as em i no save wokim ol mirakel namel long lain pikinini bilong ol man em i olsem bilip bilong ol i paul isi isi i go olgeta, na ol i lusim raitpela rot, na i no save long God em ol mas bilip.\n\n21 Lukim, mi tokim yupela olsem ol man bilip long Krais, na i no tubel long askim Papa long nem bilong Krais long wanem samting em i laikim, em bai givim long em, na dispela promis em long olgeta manmeri, tru tumas, long olgeta arere bilong graun.\n\n22 Long wanem, lukim, Jisas Krais, Pikinini bilong God i tok long ol disaipel bilong em husat mas wet, ye, wantaim olgeta ol disaipel bilong em na tu planti ol pipol tru ol i bin harim em tok long ol olsem: Yupela go long olgeta hap bilong graun, na autim gutnius long olgeta manmeri,\n\n23 Na man em i bilip na baptais bai kisim selvesen, na man em i no bilip bai bagarap,\n\n24 Na ol dispela mak bai bihainim ol lain ol i bilip—ol bai rausim ol tewel long nem bilong mi, ol bai toktok wantaim niupela tang, ol bai holim ol poisen snek na bai ol i no inap poisenim ol, na sapos ol dring wanpela poisen samting, em bai i no inap poisenim ol, ol bai putim han long ol sik lain na bai mekim ol kamap gut gen.\n\n25 Na man em i no tubel long bilip long nem bilong mi, mi bai mekim kamap tru olgeta toktok bilong mi long em, i go inap long ol arere bilong graun.\n\n26 Na nau, lukim, husat ken pasim ol wok bilong Bikpela? Husat ken tok nogat long ol toktok bilong em? Husat ken kirap long pait wantaim pawa bilong Bikpela i gat olgeta pawa? Husat bai tok nogut long ol lain pikinini bilong Krais? Lukim, yupela olgeta ol i save tok nogut long ol wok bilong Bikpela, long wanem, yupela bai kirap nogut na idai.\n\n27 Olaman, noken tok nogut na kirap nogut, tasol harim ol toktok bilong Bikpela, na askim Papa long nem bilong Jisas long wanem samting yupela gat nid. Noken tubel, tasol yu mas bilip, na i stat long kamap strong wantaim bilip wankain olsem ol pipol bilong bipo taim, na kam long Bikpela wantaim olgeta bel bilong yupela, na wok long selvesen bilong yupela yet wantaim poret na guria long ai bilong em.\n\n28 Yu mas kamap man bilong bikpela save long ol de bilong traim bilong yu, rausim olgeta pasin doti bilong yupela yet, noken askim long samting yu mangalim, tasol holim pas long askim, olsem yu bai i no inap givap long taim bilong traim, tasol olsem yu bai sevim trupela God i stap laip.\n\n29 Noken kisim baptisim taim yu no klin, noken kisim sakramen bilong Krais taim yu no klin, tasol, lukaut olsem yu wokim olgeta samting wantaim stretpela pasin, na wokim olgeta samting long nem bilong Jisas Krais, Pikinini bilong God i stap laip, na sapos yu wokim olsem, na i stap strong i go inap long arere, yu bai ol i no inap tromoi yu i go ausait.\n\n30 Lukim, mi toktok long yu wankain olsem mi i stap long idai na toktok, long wanem, mi save olsem yupela bai kisim ol toktok bilong mi.\n\n31 Noken kotim mi bikos mi kranki long raitim dispela rekot, na tu long papa bilong mi bikos em kranki long raitim dispela samting, na tu ol lain ol i bin raitim bipo long em, tasol olsem givim tok tenkyu long God inap long em bai soim yu hap we mipela i bin kranki, olsem yu bai skul long kamap man bilong bikpela save moa yet long mipela.\n\n32 Na nau, lukim, mipela i bin raitim dispela rekot olsem long save bilong mipela, long ol tok ples em mipela kolim senis tok ples bilong isip, na em i bin givim i kamdaun na mipela bin senisim, olsem long toktok bilong mipela.\n\n33 Na sapos ol plet bilong mipela i bikpela tumas, inap mipela ken raitim long Hibru, tasol mipela i bin senisim Hibru tu, na sapos mipela raitim long Hibru, lukim, yupela bai i no inap painim kranki long rekot bilong mipela.\n\n34 Tasol, Bikpela save ol samting we mipela i bin raitim, na tu olsem ol narapela pipol i no save tok ples bilong mipela, na bikos ol narapela pipol i no save tok ples bilong mipela, olsem na Bikpela i bin redim rot long tanim tok long dispela rekot.\n\n35 Na ol dispela samting ol i bin raitim olsem mipela bai rausim ol klos bilong mipela long blut bilong lain brata bilong mipela, ol i bilip bai paul isi isi i go olgeta.\n\n36 Na lukim, ol dispela samting we mipela laikim long lain brata bilong mipela, ye, tru tumas, olsem ol bai kisim save bilong Krais gen i mekim kamap tru beten bilong olgeta seint ol i bin i stap long graun.\n\n37 Na inap Bikpela Jisas Krais oraitim olsem beten bilong ol bai kamap tru olsem long bilip bilong ol, na inap God Papa tingim promis we em i bin wokim wantaim haus bilong Israel, na inap em blesim ol oltaim, long bilip bilong ol long nem bilong Jisas Krais. Amen.\n\n", "ether 1": "[center][font_size=26]Buk bilong Ita[/font_size][/center]\n\nRekot bilong ol lain bilong Jaret, ol i bin kisim long ol tupela ten foa plet long ol pipol bilong Limhai ol i bin painim long ol de bilong king Mosaia.\n\n[center][font_size=26]Sapta 1[/font_size][/center]\n\n[i]Moronai i katim sot ol raitin bilong Ita—Lain famili bilong Ita i bin raitim—Tok ples bilong ol lain bilong Jaret i no bin paul long Taua bilong Babel—Bikpela i promisim ol long kisim ol i go long wanpela nambawan graun tru na mekim ol kamap wanpela nambawan nesen.[/i]\n\n1 Na nau, mi, Moronai, i stat long raitim stori bilong dispela ol pipol bilong taim bipo, em han bilong Bikpela i bin bagarapim ol long pes bilong dispela kantri long not.\n\n2 Na mi kisim stori bilong mi long ol tupela ten foa plet em ol pipol bilong Limhai i bin painim we ol i kolim Buk bilong Ita.\n\n3 Na bikos mi ting olsem nambawan haptok bilong dispela rekot, em i tok long kriesen bilong graun, na tu long Adam, na stori long dispela taim i go inap long bikpela taua, na long wanem samting i bin kamap namel long ol lain pikinini bilong ol man i go inap long dispela taim, i gat namel long ol lain bilong Juda—\n\n4 Olsem na, mi no raitim ol dispela samting ol i bin kamap long ol de bilong Adam i go inap long dispela taim, tasol ol i stap long ol plet, na husat man i painim ol, dispela man yet bai gat pawa olsem em bai kisim olgeta stori.\n\n5 Tasol, lukim, mi no givim olgeta stori, tasol mi givim wanpela haptok, long taua i bin kamdaun long taim ol i bin bagarapim.\n\n6 Na mi givim dispela stori olsem. Man em i raitim dispela rekot em i Ita, na em i bin wanpela tumbuna pikinini bilong Korianta.\n\n7 Korianta i pikinini bilong Moron.\n\n8 Na Moron i pikinini bilong Item.\n\n9 Na Item i pikinini bilong Aha.\n\n10 Na Aha i pikinini bilong Set.\n\n11 Na Set i pikinini bilong Siblon.\n\n12 Na Siblon i pikinini bilong Kom.\n\n13 Na Kom i pikinini bilong Koriantum.\n\n14 Na Koriantum i pikinini bilong Amnigada.\n\n15 Na Amnigada i pikinini bilong Eron.\n\n16 Na Eron i wanpela tumbuna pikinini bilong Het, em i pikinini bilong Hiatom.\n\n17 Na Hiatom i pikinini bilong Lip.\n\n18 Na Lip i pikinini bilong Kis.\n\n19 Na Kis i pikinini bilong Korom.\n\n20 Na Korom i pikinini bilong Livai.\n\n21 Na Livai i pikinini bilong Kim.\n\n22 Na Kim i pikinini bilong Morianton.\n\n23 Na Morianton i tumbuna pikinini bilong Riplakis.\n\n24 Na Riplakis i pikinini bilong Ses.\n\n25 Na Ses i pikinini bilong Het.\n\n26 Na Het i pikinini bilong Kom.\n\n27 Na Kom i pikinini bilong Koriantum.\n\n28 Na Koriantum i pikinini bilong Ima.\n\n29 Na Ima i pikinini bilong Oma.\n\n30 Na Oma i pikinini bilong Sul.\n\n31 Na Sul i pikinini bilong Kip.\n\n32 Na Kip i pikinini bilong Oriha, em i pikinini bilong Jaret,\n\n33 Em Jaret i bin kam long dispela graun wantaim brata bilong em, famili bilong ol, na ol narapela pipol wantaim famili bilong ol, long bikpela taua tru, long taim Bikpela i bin paulim tok ples bilong ol pipol, na tok tru antap long belhat bilong em olsem ol bai go nabaut long olgeta pes bilong graun, na ol pipol ol i bin go nabaut olsem Bikpela i bin tok.\n\n34 Na brata bilong Jaret, bikos em i wanpela bikpela na traipela man tru, na wanpela man em Bikpela laikim tumas, olsem na, Jaret, brata bilong em, tokim em: Singaut long Bikpela, olsem em bai i no inap paulim mipela, olsem mipela bai i no inap paul long tok ples bilong mipela.\n\n35 Na em i kamap we brata bilong Jaret i bin singaut long Bikpela, na Bikpela i bin sore long Jaret, olsem na, em i no paulim tok ples bilong Jaret, na Jaret wantaim brata bilong em i no bin paul.\n\n36 Bihain long dispela, Jaret tokim brata bilong em: Singaut gen long Bikpela, na sapos olsem em bai tanim belhat bilong em go awe long ol lain ol pren bilong mipela, na em bai i no inap paulim tok ples bilong ol.\n\n37 Na em i kamap we brata bilong Jaret i bin singaut long Bikpela, na Bikpela i bin sore long ol pren bilong ol wantaim famili bilong ol tu, olsem na ol i no bin paulim ol.\n\n38 Na em i kamap we Jaret i bin tokaut gen long brata bilong em, olsem: Go na askim long Bikpela sapos em bai rausim mipela long graun, na sapos em bai rausim mipela long graun, singaut long em long we mipela bai go. Na husat save tasol Bikpela bai kisim mipela go long wanpela graun em i nambawan tru long olgeta graun? Na sapos olsem, yumi mas bilip long Bikpela, inap long mipela bai kisim dispela graun bilong mipela yet.\n\n39 Na em i kamap we brata bilong Jaret i bin singaut long Bikpela olsem Jaret i bin toktok wantaim maus bilong em.\n\n40 Na em i kamap we Bikpela i bin harim brata bilong Jaret, na sore long em, na tokim em:\n\n41 Go na bungim wantaim ol sipsip bilong yu, man wantaim meri, bilong olgeta kain, na tu pikinini kaikai bilong graun bilong olgeta kain wantaim ol famili bilong yu, na tu Jaret brata bilong yu wantaim famili bilong em, ol pren bilong yu wantaim famili bilong ol, na ol pren bilong Jaret wantaim famili bilong ol.\n\n42 Na bihain yu wokim dispela, yu bai lidim ol i go daun long ples daun i stap long hap bilong not. Na mi bai bungim yu long dispela hap, na mi bai lidim yu go long wanpela graun em i nambawan tru long olgeta graun long graun.\n\n43 Na mi bai blesim yu wantaim ol pikinini bilong yu long dispela hap, na kirapim wanpela bikpela nesen tru bilong mi, long lain pikinini bilong yu, lain pikinini bilong brata bilong yu, na long ol lain ol bai go wantaim yu. Na nogat wanpela nesen bai kamap nambawan tru long olgeta pes bilong graun olsem mi bai kirapim long ol lain pikinini bilong yu long mi. Na mi bai wokim olsem long yu, bikos yu bin singaut long mi long longpela taim.\n\n", "ether 2": "[center][font_size=26]Sapta 2[/font_size][/center]\n\n[i]Ol lain bilong Jaret redi long go long graun em i bin promisim—Em i wanpela nambawan graun tru we ol man mas sevim Krais, o ol bai bagarap olgeta—Bikpela i tok long brata bilong Jaret long tripela aua—Ol lain bilong Jaret i wokim ol baj—Bikpela i askim brata bilong Jaret long plenim ol baj bai kisim lait olsem wanem.[/i]\n\n1 Na em i kamap we Jaret, brata bilong em wantaim famili bilong ol, na tu ol pren bilong Jaret, brata bilong em wantaim famili bilong ol, ol i bin go daun long ples daun i stap long hap bilong not, (na nem bilong ples daun i Nimrot, bikos em wan nem bilong wanpela smatpela tru sutboi) wantaim ol sipsip bilong ol ol i bin bungim wantaim, man na meri, bilong olgeta kain.\n\n2 Na ol tu bin putim uben na kisim ol pisin long antap, na redim wanpela kontena we ol i bin karim pis bilong wara wantaim ol.\n\n3 Na ol tu bin karim deseret, tok klia bilong em em i binatang bilong hani, na ol i bin karim planti binatang wantaim ol olsem, na olgeta kainkain samting long pes bilong graun, ol pikinini kaikai bilong olgeta kain.\n\n4 Na em i kamap we bihain ol i bin kamdaun long ples daun bilong Nimrot Bikpela i bin kam daun na toktok wantaim brata bilong Jaret, na em i bin i stap insait long klaut, na brata bilong Jaret i no lukim em.\n\n5 Na em i kamap we Bikpela i bin tokim ol olsem ol i mas go long ples we nogat man i stap, ye, long dispela hap we nogat wanpela man i bin go bipo. Na em i kamap we Bikpela i bin lidim ol, na toktok wantaim ol taim em i sanap insait long klaut, na soim ol wanem hap ol mas go.\n\n6 Na em i kamap we ol i bin wokabaut i go long ples we nogat man i stap, na wokim ol baj na brukim solwara i go wantaim ol, na Bikpela i bin soim rot we ol mas go olgeta taim wantaim han bilong em.\n\n7 Na Bikpela i no laikim olsem ol bai stop long abrusim solwara long ples we nogat man i stap, tasol em i laikim olsem ol bai go het, tru tumas, long graun bilong promis, em i nambawan graun tru long olgeta graun, em God Bikpela i bin lukautim i stap long wanpela stretpela pipol.\n\n8 Na em i bin tok tru antap long belhat bilong em long brata bilong Jaret, olsem husat man bai kisim dispela graun bilong promis, long dispela taim i go yet na oltaim, mas sevim em, trupela na wanpela God tasol, o ol bai bagarap olgeta taim, taim stret bilong belhat bilong em kamap long ol.\n\n9 Na nau, yumi ken lukim ol lo bilong God long dispela graun, olsem em i wanpela graun bilong promis, na husat nesen kisim dispela graun bilong em yet mas sevim God, o ol bai bagarap olgeta, long taim stret bilong belhat bilong em kamap long ol, taim ol mau wantaim sin.\n\n10 Long wanem, lukim, dispela i wanpela graun em i nambawan tru long olgeta narapela graun, olsem na, man em i kisim dispela graun mas sevim God, o bai bagarap olgeta, long wanem, em i oltaim oltaim lo bilong God. Na dispela bagarap bai i no inap kam i go inap long taim stret bilong pasin nogut namel long ol lain pikinini bilong graun bai kam, we ol bai bagarap olgeta.\n\n11 Na dispela rekot bai kam long yupela, O yupela ol lain bilong Jentail, olsem yupela bai save long ol lo bilong God—olsem yupela bai tanim bel, na i no inap wokim pasin nogut yet i go inap long taim stret bai kam, we yupela bai i no inap bringim taim stret bilong belhat bilong God antap long yu wankain olsem ol pipol bilong dispela graun ol i bin wokim bipo.\n\n12 Lukim, dispela i wanpela nambawan graun tru, na wanem nesen kisim em bai kamap fri long kalabus na long pasin kalabus, na long olgeta narapela nesen aninit long heven, sapos ol bai sevim God bilong dispela graun tasol, em i Jisas Krais, we ol samting mipela raitim i bin soim.\n\n13 Na nau mi go het wantaim rekot bilong mi, long wanem, lukim, em i kamap we Bikpela i bin bringim Jaret wantaim lain brata bilong em i go long dispela bikpela solwara tru em i bin brukim ol graun. Na ol sanapim haus sel bilong ol taim ol i kam long solwara, na ol i kolim nem bilong ples Moriankuma, na ol i stap long ol haus sel long nambis long fopela krismas.\n\n14 Na em i kamap we Bikpela i bin kam gen long brata bilong Jaret taim fopela krismas i pinis, na sanap long wanpela klaut na toktok wantaim em. Na Bikpela i bin toktok wantaim brata bilong Jaret long tripela aua, na strongim toktok long em bikos em i no tingim long singaut long nem bilong Bikpela.\n\n15 Na brata bilong Jaret i bin sore long pasin nogut em i bin wokim, na singaut long nem bilong Bikpela long ol lain brata bilong em ol i bin i stap wantaim em. Na Bikpela tokim em: Mi bai pogivim yu wantaim lain brata bilong yu long sin bilong ol, tasol yu bai i no inap sin moa, long wanem, yupela mas tingim olsem Spirit bilong mi bai i no inap i stap wantaim man olgeta taim, olsem na, sapos yupela bai sin i go inap long yupela mau stret, yupela bai lus long pes bilong Bikpela. Na ol dispela em i tingting bilong mi long graun em mi bai givim long yupela long kisim bilong yupela yet, long wanem, em bai kamap wanpela nambawan graun tru long olgeta narapela graun.\n\n16 Na Bikpela tok: Go long wok na wokim ol baj wankain olsem yu bin wokim bipo. Na em i kamap we brata bilong Jaret i bin go long wok wantaim ol lain brata bilong em, na wokim ol baj wankain olsem ol i bin wokim, olsem Bikpela i bin tokim ol. Na ol bai i liklik, na ol i no hevi long wara, tru tumas, ol i no hevi wankain olsem wanpela pisin antap long wara.\n\n17 Na ol baj ol i bin wokim inap long ol i bin pasim gut tru, inap ol i ken holim wara wankain olsem wanpela dis, na as bilong ol ol i bin pasim wankain olsem wanpela dis, na ol arere bilong ol i gat nus, na antap bilong ol ol i bin pasim wankain olsem wanpela dis, na longpela bilong ol i longpela bilong wanpela diwai, na dua bilong ol, taim ol i pasim i pas wankain olsem wanpela dis.\n\n18 Na em i kamap we brata bilong Jaret i bin singaut long Bikpela, olsem: O Bikpela, mi bin wokim wok em yu bin tokim mi, na mi wokim ol baj olsem yu bin tokim mi.\n\n19 Na lukim, O Bikpela, nogat lait i stap insait long ol, mipela bai stiaim we? Na tu mipela bai idai, long wanem, mipela i no inap kisim win insait long ol, tasol em i win em i stap insait long ol, olsem na mipela bai idai.\n\n20 Na Bikpela tokim brata bilong Jaret: Lukim, yu bai wokim wanpela hul long antap, na tu long as, na taim yupela sot long win, yupela bai opim hul na kisim win. Na sapos wara i kam insait long yupela, lukim, yupela mas pasim hul, nogut yupela bai idai long tait wara.\n\n21 Na em i kamap we brata bilong Jaret i bin bihainim toktok bilong Bikpela na wokim olsem.\n\n22 Na em singaut gen long Bikpela olsem: O Bikpela, lukim, mi wokim wankain olsem yu bin tokim mi, na mi redim ol baj long ol pipol bilong mi, na lukim, nogat lait i stap insait long ol. Lukim, O Bikpela, inap yu bai larim mipela brukim dispela bikpela solwara tru i go long tudak?\n\n23 Na Bikpela askim brata bilong Jaret: Yu laikim mi bai mekim wanem inap long yu bai gat lait insait long ol baj bilong yu? Long wanem, lukim, yu bai i no inap wokim ol windo, bikos ol bai pundaun na bruk i go liklik liklik nabaut, na tu yu bai i no inap kisim paia wantaim yu, bikos yu bai i no inap go wantaim lait bilong paia.\n\n24 Long wanem, lukim, yupela bai kamap wankain olsem wanpela bikpela pis long namel long solwara, bikos ol traipela tait tru bilong solwara bai paitim nogut tru long ol baj bilong yupela. Tasol, mi bai kisim yupela kamap gen long insait long solwara, bikos ol win i bin go aut long maus bilong mi, na tu mi bin salim ol ren wantaim hai wara.\n\n25 Na lukim, mi redim yu long ol dispela samting, bikos yu no inap brukim dispela traipela solwara tru i go, olsem na mi redim yu long ol tait bilong solwara, na ol win em bin go aut, na ol haiwara em bai kam. Olsem na, yu laikim mi long mekim wanem long redim yu olsem yu bai gat lait taim yupela bai pasim i go aninit long solwara?\n\n", "ether 3": "[center][font_size=26]Sapta 3[/font_size][/center]\n\n[i]Brata bilong Jaret i lukim pinga bilong Bikpela taim em i tasim ol wanpela ten sikis ston—Krais i soim spirit bodi bilong em long brata bilong Jaret—Ol lain ol i gat trutru save ken lukluk insait long samting ol i pasim—Ol samting bilong tanim tok i bin redim long bringim rekot bilong ol lain bilong Jaret long ples klia.[/i]\n\n1 Na em i kamap we brata bilong Jaret, (nau namba bilong ol baj ol i bin redim i eitpela) em i bin go antap long maunten, em ol i kolim maunten Selem, bikos em longpela tumas, na kukim na rausim long mama ston ol wanpela ten sikis liklik ston, na ol i kamap waitpela na klia, wankain olsem glas, na em i bin karim ol long han bilong em i go antap long maunten, na krai gen long Bikpela, olsem:\n\n2 O Bikpela, yu bin tok olsem ol tait wara bai raunim mipela. Nau lukim, O Bikpela, noken belhat wantaim wokman bilong yu bikos em i no strong long ai bilong yu, bikos mipela save olsem yu em holi na i stap long ol heven, na mipela i no klinpela long ai bilong yu, bikos long pasin pundaun bilong mipela i bin kamap nogut olgeta taim, tasol, O Bikpela, yu bin givim mipela wanpela lo olsem mipela mas singautim yu, olsem mipela bai kisim long yu long laik bilong mipela.\n\n3 Lukim, O Bikpela, yu bin givim pen long mipela, bikos long pasin nogut bilong mipela, na ronim mipela i go yet, na mipela i bin i stap long ples we nogat man i stap long ol dispela planti krismas, tasol, yu bin marimari long mipela. O Bikpela, lukluk long mi wantaim sore, na tanim belhat bilong yu go awe long ol dispela pipol, na noken larim ol i brukim dispela solwara nogut tru i go long tudak, tasol lukim ol dispela samting em mi bin kukim long mama ston.\n\n4 Na mi save, O Bikpela, olsem yu gat olgeta pawa, na ken wokim wanem samting yu laikim long gutpela sindaun bilong man, olsem na, tasim ol dispela ston, O Bikpela, wantaim pinga bilong yu, na redim ol olsem ol bai givim lait long tudak, na ol bai givim lait long mipela insait long ol baj em mipela i bin redim, olsem mipela bai gat lait taim mipela brukim solwara i go.\n\n5 Lukim, O Bikpela, inap yu ken wokim dispela. Mipela save olsem yu ken soim bikpela pawa tru, em i luk olsem liklik long save bilong ol man.\n\n6 Na em i kamap we taim brata bilong Jaret i autim ol dispela toktok, lukim, Bikpela i taitim han bilong em na tasim wanwan ston wantaim pinga bilong em. Na samting bilong pasim i bin raus long ol ai bilong brata bilong Jaret, na em i bin lukim pinga bilong Bikpela, na em i olsem pinga bilong wanpela man, wankain olsem long skin na blut, na brata bilong Jaret i bin pundaun long pes bilong Bikpela, bikos em poret nogut tru.\n\n7 Na Bikpela lukim olsem brata bilong Jaret i bin pundaun long graun, na Bikpela tokim em: Kirap, bilong wanem yu pundaun long graun?\n\n8 Na em bekim Bikpela: Mi lukim pinga bilong Bikpela, na mi poret nogut em bai paitim mi, bikos mi no bin save olsem Bikpela i gat skin na blut.\n\n9 Na Bikpela tokim em: Bikos long bilip bilong yu, yu bin lukim olsem mi bai kisim skin na blut, na nogat wanpela man i bin kam long pes bilong mi wantaim kain bikpela bilip tru bipo olsem yu bin wokim, long wanem, yu i no inap lukim pinga bilong mi sapos yu nogat bikpela bilip tru. Inap yu bin lukim moa long dispela?\n\n10 Na em i bekim: Nogat, Bikpela, soim yu yet long mi.\n\n11 Na Bikpela askim em: Inap yu bai bilip long ol toktok we mi bai autim?\n\n12 Na em bekim: Ye, Bikpela, mi save olsem yu autim tok tru, bikos yu em God bilong tok tru, na i no inap giaman.\n\n13 Na taim em i autim ol dispela toktok, lukim, Bikpela i bin soim em yet long em, na tok: Bikos yu save long ol dispela samting, yu em mi bin ridimim yu long pundaun, olsem na yu bin kam bek long pes bilong mi, olsem na mi soim mi yet long yu.\n\n14 Lukim, mi em man em i bin redim long taim graun i bin kamap long ridimim ol pipol bilong mi. Lukim, mi em Jisas Krais. Mi Papa na Pikinini. Olgeta manmeri bai kisim laip insait long mi, tru tumas, ol lain ol bai bilip long nem bilong mi bai kisim dispela laip oltaim, na kamap ol pikinini man na ol pikinini meri bilong mi.\n\n15 Na mi no bin soim mi yet bipo long man em mi bin krietim, long wanem, nogat wanpela man i bin bilip long mi bipo wankain olsem yu bilip. Yu lukim olsem yu em mi bin krietim yu wankain olsem long pes bilong mi? Ye, tru tumas, olgeta man em mi bin krietim ol long i stat tru wankain olsem long pes bilong mi.\n\n16 Lukim, dispela bodi, em yu nau lukim, em bodi bilong spirit bilong mi, na mi bin krietim man wankain olsem bodi bilong spirit bilong mi, na mi bai soim long ol pipol bilong mi long skin wankain olsem mi soim long yu long spirit.\n\n17 Na nau, olsem mi, Moronai, i bin tok mi i no inap raitim olgeta stori bilong ol dispela samting mi bin raitim, olsem na em inap long mi long tok olsem Jisas i bin soim em yet long dispela man long spirit, tru tumas, wankain olsem long bodi em i soim em yet long ol lain bilong Nifai.\n\n18 Na em minista long em wankain olsem em i bin minista long ol lain bilong Nifai, na em wokim olgeta long dispela, olsem dispela man bai save olsem em i God, bikos long planti bikpela wok tru em Bikpela i bin soim long em.\n\n19 Na bikos long save bilong dispela man, em i no inap holim bek long lukluk insait long samting bilong pasim, na em i lukim pinga bilong Jisas, em, taim em i lukim, em pundaun bikos em i poret, long wanem, em lukim olsem em i pinga bilong Bikpela, na em i no moa gat bilip, bikos em i bin gat olgeta save.\n\n20 Olsem na, bikos long dispela olgeta save bilong God, em i no inap holim bek long lukluk insait long samting bilong pasim, olsem na, em i bin lukim Jisas, na Jisas i bin minista long em.\n\n21 Na em i kamap we Bikpela tokim brata bilong Jaret: Lukim, yu bai i no inap larim ol dispela samting em yu bin lukim na harim long go aut long graun, i go inap long taim we mi bai amamasim nem bilong mi long skin, olsem na, yu bai haitim gut tru ol samting we yu bin lukim na harim, na noken soim ol long wanpela man.\n\n22 Na lukim, taim yu kam long mi, yu bai raitim ol na silim ol, inap long nogat wanpela man ken tanim tok long ol, long wanem, yu bai raitim ol long wanpela tok ples we ol i no inap ritim.\n\n23 Na lukim, mi bai givim ol dispela tupela ston long yu, na yu bai silim ol wantaim ol samting em yu bai raitim.\n\n24 Long wanem, lukim, mi bin paulim pinis tok ples yu bai raitim, olsem na mi bai givim long taim bilong mi stret olsem ol dispela ston bai mekim ai bilong ol man kamap bikpela long lukim ol samting em yu bai raitim.\n\n25 Na taim Bikpela autim ol dispela toktok, em i soim long brata bilong Jaret olgeta pipol bilong graun ol i bin i stap, na tu olgeta pipol ol bai i stap, na em i no haitim long soim ol long em long lukim, tru tumas, long olgeta arere bilong graun.\n\n26 Long wanem, em i bin tokim brata bilong Jaret planti taim bipo, long wanem sapos em i bilip long em, olsem em ken soim long em olgeta samting—olgeta samting bai soim long em, olsem na Bikpela i no inap holim bek wanpela samting long em, bikos em i bin save olsem Bikpela ken soim long em olgeta samting.\n\n27 Na Bikpela tokim em: Raitim ol dispela samting na silim ol, na mi bai soim ol long taim bilong mi stret long lain pikinini bilong ol man.\n\n28 Na em i kamap we Bikpela i bin tokim em olsem em mas silim ol tupela ston we em i bin kisim, na i no inap soim ol i go inap long Bikpela bai soim ol long lain pikinini bilong ol man.\n\n", "ether 4": "[center][font_size=26]Sapta 4[/font_size][/center]\n\n[i]Moronai i bin tokim long silim ol raitin bilong brata bilong Jaret—Ol bai i no inap soim i go inap long ol man mas gat bilip wankain olsem brata bilong Jaret—Krais i tokim ol man long bilip long ol toktok bilong em wantaim ol disaipel bilong em—Ol man ol i bin tokim ol long tanim bel, bilip long gutnius na kisim selvesen.[/i]\n\n1 Na Bikpela i bin tokim brata bilong Jaret long go daun na go aut long maunten long pes bilong Bikpela, na raitim ol samting we em i bin lukim, na ol samting i bin tambuim long kam long lain pikinini bilong ol man i go inap long bihain ol i bin putim antap long diwai kros, na bikos long dispela, king Mosaia i bin tambuim olsem ol rekot mas i no inap go aut long graun i go inap long bihain Krais i bin soim em yet long dispela pipol.\n\n2 Na bihain Krais trutru soim em yet long ol pipol bilong em, em i tokim ol olsem ol rekot mas kamap klia long ol pipol.\n\n3 Na nau, bihain Krais soim em yet long ol pipol, bilip bilong ol i paul isi isi i go olgeta, na nogat wanpela man tasol ol lain bilong Leman i bin i stap, na ol les long gutnius bilong Krais, olsem na Bikpela i bin tokim mi long haitim ol gen long graun.\n\n4 Lukim, mi bin raitim long ol dispela plet trutru ol samting em brata bilong Jaret i bin lukim, na nogat bikpela ol samting tru i bin soim bipo wankain olsem dispela em i bin soim long brata bilong Jaret.\n\n5 Olsem na Bikpela i bin tokim mi long raitim ol samting na mi bin raitim ol. Na em i bin tokim mi olsem mi mas silim ol wantaim tanim tok bilong ol, olsem na mi bin silim ol samting bilong tanim tok, olsem Bikpela i bin tok.\n\n6 Na Bikpela tokim mi: Ol samting bai i no inap go long ol lain bilong Jentail i go inap long de we ol bai tanim bel long sin bilong ol, na kamap klin long ai bilong Bikpela.\n\n7 Na long dispela de we ol bai bilip long mi, Bikpela i tok, wankain olsem brata bilong Jaret i bin bilip, olsem ol bai kamap holi long mi, na bihain long dispela, mi bai soim long ol lain bilong Jentail ol samting em brata bilong Jaret i bin lukim, inap long soim long ol olgeta revelesen bilong mi, Jisas Krais, Pikinini bilong God, Papa bilong ol heven na graun wantaim olgeta samting em i stap long ol, i tok.\n\n8 Na kes bai kam long man em i pait long toktok bilong Bikpela, na kes bai kam long man em i tok nogat long ol dispela samting, long wanem, mi bai i no inap soim ol bikpela samting tru long ol, Jisas Krais i tok, long wanem mi em man em mi toktok.\n\n9 Na ol heven save op na pas long toktok bilong mi, na graun save sakim long toktok bilong mi, na ol pipol bilong graun bai pinis olgeta long toktok bilong mi, tru tumas, wantaim paia.\n\n10 Na man em i no bilip long ol toktok bilong mi i no bilip long ol disaipel bilong mi, na yu mas tingim sapos em i mi trutru em i bin tokaut o nogat, long wanem, yupela bai save olsem em i mi em i bin toktok, long las de.\n\n11 Tasol, mi bai visitim long soim Spirit bilong mi wantaim man em bai bilip long ol samting mi bin tokaut, na em bai save na witnesim. Long wanem, em bai save olsem ol dispela samting i tru, bikos long Spirit bilong mi, bikos ol dispela samting i grisim ol man long wokim gutpela pasin.\n\n12 Na wanem samting i grisim ol man long wokim gutpela pasin i kam long mi, bikos gutpela pasin i no kam long narapela man tasol long mi. Mi em tasol em mi bin lidim ol man long wokim olgeta gutpela pasin, man em bai i no inap bilip long ol toktok bilong mi bai i no inap bilip long mi—olsem mi i stap, na man em bai i no inap bilip long mi bai i no inap bilip long Papa em i salim mi. Long wanem, mi Papa, mi lait, laip na trupela toktok bilong graun.\n\n13 Kam long mi, O yupela ol lain bilong Jentail, na mi bai soim long yupela ol bikpela samting tru na, save em i bin haitim bikos long pegen pasin.\n\n14 Kam long mi, O yupela haus bilong Israel, na Papa bai soim long yu wanem ol bikpela samting tru em bin redim long yupela, long taim graun i bin kamap, na ol i no bin kam long yu, bikos long pegen pasin.\n\n15 Lukim, taim yu rausim dispela samting bilong pasim bilong pegen pasin em i mekim yu long i stap yet insait long laip nogut tru bilong pasin nogut bilong yu, na mekim yu long kamapim belhat bilong yu na mekim het bilong yu long pas, ol bikpela na naispela tru ol samting em i bin redim long yupela long taim graun i bin kamap—ye, taim yu bai singaut long Papa long nem bilong mi, wantaim bel bruk na spirit bilong lainim, yu bai save olsem Papa i bin tingim promis we em i bin wokim wantaim ol lain tumbuna papa bilong yupela, O haus bilong Israel.\n\n16 Na bihain long dispela, mi bai tokim ol revelesen bilong mi em wokman bilong mi Jon bin raitim bai soim long ol ai bilong olgeta pipol. Tingim, taim yupela lukim ol dispela samting, yupela bai save olsem taim i kam klostu, olsem ol bai soim trutru.\n\n17 Olsem na, taim yupela kisim dispela rekot, yupela bai save olsem wok bilong Papa i stat pinis long olgeta pes bilong graun.\n\n18 Olsem na, tanim bel yupela long olgeta arere bilong graun, na kam long mi, na bilip long gutnius bilong mi, na baptais long nem bilong mi, long wanem, man em i bilip na baptais bai kisim selvesen, tasol man em i no bilip bai kisim bagarap, na ol mak bai bihainim ol lain ol i bilip long nem bilong mi.\n\n19 Na bles yu, man em bai painim long bilip long nem bilong mi long las de, long wanem, em bai go antap long i stap insait long kingdom i bin redim long em long taim graun i bin kamap. Na lukim em i mi em mi bin toktok long dispela. Amen.\n\n", "ether 5": "[center][font_size=26]Sapta 5[/font_size][/center]\n\n[i]Ol tripela witnes wantaim wok em yet bai sanap olsem testimoni long Buk Momon i trutru.[/i]\n\n1 Na nau mi, Moronai, i bin raitim ol toktok we mi bin tokim long raitim, olsem long tingting bilong mi, na mi bin tokim yu long ol samting we mi bin silim, olsem na noken tasim ol olsem yupela bai tanim tok, bikos dispela samting i bin tambu long yu, tasol, sapos long taim God bai makim long bikpela save bilong em.\n\n2 Na lukim, yu bai gat rait long soim ol plet long ol lain ol bai halivim long bringim kam dispela wok;\n\n3 Na ol samting bai soim long ol tripela lain wantaim pawa bilong God, olsem na, ol bai save trutru olsem ol dispela samting i tru.\n\n4 Na ol dispela samting bai kirap long maus bilong ol tripela witnes, na long testimoni bilong ol tripela lain, na pawa wantaim toktok bilong God bai soim long dispela wok, em Papa, Pikinini wantaim Holi Spirit i witnes—na olgeta long dispela bai sanap olsem testimoni long graun long las de.\n\n5 Na sapos ol tanim bel na kam long Papa long nem bilong Jisas Krais, ol bai kisim ol i go insait long kingdom bilong God.\n\n6 Na nau, sapos mi nogat atoroti long ol dispela samting, yupela jasim, long wanem, yupela bai save olsem mi gat atoroti taim yupela bai lukim mi, na mipela bai sanap long ai bilong God long las de. Amen.\n\n", "ether 6": "[center][font_size=26]Sapta 6[/font_size][/center]\n\n[i]Ol win i karim ol baj bilong ol lain bilong Jaret i go long graun bilong promis—Ol pipol i amamasim Bikpela long gutpela pasin bilong em—Oriha ol i bin makim em king long bosim ol—Jaret wantaim brata bilong em idai.[/i]\n\n1 Na nau mi, Moronai, i stat long raitim rekot bilong Jaret wantaim ol brata bilong em.\n\n2 Long wanem, em i kamap we bihain Bikpela i bin redim ol ston em brata bilong Jaret i bin karim i go antap long maunten, brata bilong Jaret i bin kamdaun aut long maunten, na em putim ol ston insait long ol baj em i bin redim, wanwan ston long wanwan arere bilong wanwan baj, na lukim, ol i bin givim lait long ol baj.\n\n3 Olsem na, Bikpela i bin mekim ol ston long givim lait long tudak, long givim lait long ol man, meri na pikinini, olsem ol bai i no inap brukim bikpela solwara tru i go long tudak.\n\n4 Na em i kamap we bihain ol redim olgeta kainkain kaikai, olsem ol bai kaikai taim ol brukim solwara i go, na tu kaikai long ol sipsip, bulmakau na wanem animal o pisin ol i bin kisim long karim i go wantaim ol—na em i kamap we bihain ol wokim olgeta long ol dispela samting, ol go insait long ol baj bilong ol, na go long solwara, na givim ol yet long Bikpela God bilong ol.\n\n5 Na em i kamap we God Bikpela i bin salim wanpela strongpela win tru kamap long pes bilong solwara, na i go long hap bilong graun bilong promis, na na tait bilong solwara i bin tromoi ol i go kam long ai bilong win.\n\n6 Na em i kamap we planti taim ol i bin go aninit long solwara, bikos long ol traipela tait tru bilong solwara em i bin bruk long ol, na tu strongpela win tru i bin mekim planti bikpela tait tru.\n\n7 Na em i kamap we wara i no bagarapim ol taim ol i bin go aninit long solwara, bikos ol baj bilong ol i bin pasim wankain olsem wanpela dis, na tu ol i bin pasim wankain olsem sip bilong Noa, olsem na, taim planti wara i raunim ol, ol singaut long Bikpela, na em i bringim ol antap gen long solwara.\n\n8 Na em i kamap we win i no isi long winim ol i go long hap bilong graun bilong promis taim ol bin i stap antap long solwara, na ol i bin draiv i go long pes bilong win.\n\n9 Na ol i bin singim song long amamasim Bikpela, ye, brata bilong Jaret i bin singim song long amamasim Bikpela, na em i bin tok tenkyu na amamasim Bikpela long olgeta taim, na ol i no pinis long amamasim Bikpela taim nait i kam.\n\n10 Na ol i bin draiv i go olsem, na nogat wanpela nogut animal tru long solwara i bin brukim ol, na tu bikpela pis i no inap bagarapim ol, na ol i bin gat lait olgeta taim, sapos ol i bin i stap antap long wara o aninit long wara.\n\n11 Na ol i bin draiv i go long antap long wara long tri handret na fopela ten foa de olsem.\n\n12 Na ol i bin kamap long nambis bilong graun bilong promis. Na taim ol i putim lek bilong ol long nambis bilong graun bilong promis, ol baut daun ol yet long pes bilong graun, na daunim ol yet long ai bilong Bikpela, na kapsaitim planti ai wara bilong amamas long ai bilong Bikpela, bikos long planti gutpela marimari tru bilong em long ol.\n\n13 Na em i kamap we ol i bin go long pes bilong graun, na i stat long dikim graun.\n\n14 Na Jaret i bin gat fopela pikinini man, na nem bilong ol i Jakom, Gilga, Maha na Oriha.\n\n15 Na brata bilong Jaret tu i bin gat ol pikinini man na meri.\n\n16 Na namba bilong ol pren bilong Jaret wantaim brata bilong em i klostu tupela ten tu sol, na ol tu i bin gat ol pikinini man na meri bipo ol i bin kam long graun bilong promis, olsem na ol i stat long kamap planti.\n\n17 Na ol i bin lainim long daunim ol yet long wokabaut long ai bilong Bikpela, na Bikpela long antap i bin lainim ol tu.\n\n18 Na em i kamap we ol i stat long karamapim pes bilong graun, na kamap planti, na dikim graun, na ol kamap strongpela long graun.\n\n19 Na brata bilong Jaret i stat long kamap lapun, na lukim olsem em mas klostu i go daun long matmat, olsem na em tokim Jaret: Yumi bungim wantaim ol pipol bilong mipela inap long yumi bai kaunim ol, olsem yumi bai save long ol wanem ol bai laikim long yumi bipo yumi go daun long ol matmat bilong yumi.\n\n20 Na ol pipol i bin bung wantaim olsem ol i bin laikim. Nau namba bilong ol pikinini man na meri bilong brata bilong Jaret i tupela ten tu sol, na namba bilong ol pikinini man na meri bilong Jaret i wanpela ten tu sol, na em i bin gat fopela pikinini man.\n\n21 Na em i kamap we ol i bin kaunim ol pipol bilong ol, na bihain ol i kaunim ol, ol i laikim long ol wanem ol bai laikim ol long wokim bipo ol go daun long matmat bilong ol.\n\n22 Na em i kamap we ol pipol laikim long ol olsem ol i mas anointim wanpela pikinini man bilong ol long kamap king bilong ol.\n\n23 Na nau lukim, ol i bin sore bikos long dispela. Na brata bilong Jaret tokim ol: Tru tumas, dispela samting bai lidim ol i go long kalabus.\n\n24 Tasol Jaret tokim brata bilong em: Larim ol olsem ol bai kisim king. Olsem na, em tokim ol: Yupela makim namel long ol pikinini man bilong mitupela husat yu laikim long kamap king.\n\n25 Na em i kamap we ol i bin makim nambawan pikinini man tru long brata bilong Jaret, nem bilong em Pagag. Na em i kamap we em i les long kamap king bilong ol. Na ol pipol laikim olsem Papa bilong em bai strongim em, tasol papa bilong em i bin les long strongim em, na em tokim ol pipol olsem ol i no ken strongim wanpela man long kamap king bilong ol.\n\n26 Na em i kamap we ol i bin makim olgeta brata bilong Pagag, na ol i no laik.\n\n27 Na em i kamap we olgeta pikinini man bilong Jaret tu i no laik, tasol wanpela i laikim, na Oriha ol i bin anointim em long kamap king bilong ol pipol.\n\n28 Na em i stat long rul, na sindaun bilong ol pipol i stat long kamap gutpela, na ol i bin kamap ol pipol bilong planti dispela samting tru.\n\n29 Na em i kamap we Jaret wantaim brata bilong em idai.\n\n30 Na em i kamap we Oriha i bin daunim em yet long wokabaut long ai bilong Bikpela, na em tingim wanem bikpela ol samting tru Bikpela i bin wokim long papa bilong em, na tu em i bin lainim ol pipol bilong em wanem bikpela ol samting tru Bikpela i bin wokim long ol papa bilong ol.\n\n", "ether 7": "[center][font_size=26]Sapta 7[/font_size][/center]\n\n[i]Oriha i rul wantaim stretpela pasin—Ol tupela birua kingdom bilong Sul na Koho i bin kirap namel na ol i pait na trabel long kisim pawa—Ol profet i kotim pasin nogut na pasin bilong lotuim god-giaman bilong ol pipol, ol i bin tanim bel bipo.[/i]\n\n1 Na em i kamap we Oriha i bin jasim wantaim stretpela pasin long graun long olgeta de bilong em, na ol de bilong em i planti tru.\n\n2 Na em i bin gat planti pikinini man na meri, ye, em i bin gat tripela ten wan pikinini, namel long ol i tupela ten tri pikinini man.\n\n3 Na em i kamap we em i bin gat Kip tu taim em i kamap lapun. Na em i kamap we Kip i bin kisim ples bilong em long rul, na Kip i bin gat Koriho.\n\n4 Na taim Koriho i kamap tripela ten tu krismas, em sakim tok bilong papa bilong em, na i bin go i stap long graun bilong Neho, na em i bin gat planti pikinini man na meri, na ol i kamap naispela tru, olsem na, Koriho i bin pulim planti pipol long bihainim em.\n\n5 Na taim em i bung wantaim wanpela ami, em kamap long graun bilong Moron we king i stap, na kisim em long kalabus, em i mekim kamap tru toktok bilong brata bilong Jaret olsem ol bai bringim ol i kam insait long kalabus.\n\n6 Nau graun bilong Moron, we king i bin i stap, i klostu long graun em ol lain bilong Nifai i bin kolim Bagarap.\n\n7 Na em i kamap we Kip wantaim ol pipol bilong em i bin i stap long kalabus aninit long Koriho pikinini bilong em i go inap long em kamap lapun tru, tasol, Kip i bin gat Sul taim em i kamap lapun long kalabus.\n\n8 Na em i kamap we Sul bin belhat wantaim brata bilong em, na Sul i bin kamap strong, na em i bin gat traipela strong tru olsem long strong bilong man, na tu em kamap man bilong traipela save tru long jasmen.\n\n9 Olsem na, em i bin kam long liklik maunten Efraim, na kisim mama ain long liklik maunten na kukim, na wokim ol naip bilong pait wantaim ain bilong ol lain ol i bin pulim i go wantaim em, na bihain em i givim ol samting bilong pait wantaim ol naip bilong pait, em i go bek long siti Neho, na pait wantaim brata bilong em Koriho we em i kisim kingdom na givim bek long papa bilong em Kip.\n\n10 Na nau bikos long dispela samting em Sul i bin wokim, papa bilong em i bin givim kingdom long em, olsem na, em i stat long rul long ples bilong papa bilong em.\n\n11 Na em i kamap we em i bin jasim wantaim stretpela pasin, na em karamapim olgeta pes bilong graun wantaim kingdom bilong em, long wanem, ol pipol i bin kamap planti tru stret.\n\n12 Na em i kamap we Sul tu bin gat planti pikinini man na meri.\n\n13 Na Koriho i bin tanim bel long planti pasin nogut bilong em yet, olsem na Sul i bin givim em pawa insait long kingdom bilong em.\n\n14 Na em i kamap we Koriho i bin gat planti pikinini man na meri. Na namel long ol pikinini man bilong Koriho em wanpela nem bilong em i Noa.\n\n15 Na em i kamap we Noa i bin sakim tok bilong king Sul wantaim papa bilong em Koriho, na pulim Koho brata bilong em, na tu olgeta brata bilong em wantaim planti pipol.\n\n16 Na em i bin pait wantaim king Sul, we em i kisim nambawan graun bilong ol yet, na em kamap king long dispela hap bilong graun.\n\n17 Na em i kamap we em i bin pait gen wantaim king Sul, na em i kisim king Sul, na karim em go long Moron na kalabusim em.\n\n18 Na em i kamap we taim em i klostu kilim em idai, ol pikinini bilong Sul hait na go insait long haus bilong Noa long nait na kilim em, na brukim dua bilong haus kalabus i go daun na kisim papa bilong ol go aut, na putim em long sia bilong king bilong em insait long kingdom bilong em yet.\n\n19 Olsem na, pikinini bilong Noa i bin wokim kingdom bilong em long ples bilong em, tasol ol i no moa kisim pawa long bosim king Sul, na ol pipol ol i bin i stap aninit long rul bilong king Sul i bin kamap planti na sindaun bilong ol i kamap gutpela tru.\n\n20 Na kantri i bin bruk, na tupela kingdom i bin i stap, kingdom bilong Sul, na kingdom bilong Koho, pikinini bilong Noa.\n\n21 Na Koho, pikinini bilong Noa tokim ol pipol bilong em long pait wantaim Sul, we Sul winim ol na kilim Koho.\n\n22 Na nau Koho i bin gat wanpela pikinini man, nem bilong em Nimrot, na Nimrot i bin givap long kingdom bilong Koho long Sul, na em i winim bel bilong Sul, olsem na Sul i bin givim bikpela pawa long em, na em i bin wokim wanem samting em laikim insait long kingdom bilong Sul.\n\n23 Na tu ol profet i bin kam namel long ol pipol taim Sul i bin rul, em Bikpela i bin salim, na ol profesai olsem pasin nogut na pasin bilong lotuim god-giaman bilong ol pipol i bin bringim kes long graun, na ol profesai olsem ol pipol bai kisim bagarap, sapos ol i no tanim bel.\n\n24 Na em i kamap we ol pipol ol i bin tok nogut long ol profet, na tok bilas long ol. Na em i kamap we king Sul i bin jasim olgeta lain ol i tok nogut long ol profet.\n\n25 Na em i bin kirapim wanpela lo long olgeta hap bilong graun, na givim pawa long ol profet olsem ol bai go long wanem hap ol i laikim, na ol pipol ol i bin kam long tanim bel bikos long dispela.\n\n26 Na bikos ol pipol ol i bin tanim bel long pasin nogut na pasin bilong lotuim god-giaman bilong ol, Bikpela i bin larim ol, na sindaun bilong ol i stat long kamap gutpela gen long graun. Na em i kamap we Sul bin i gat planti pikinini man na meri taim em i kamap lapun.\n\n27 Na no gat moa bikpela pait i bin kamap long ol de bilong Sul, na em i bin tingim planti bikpela samting tru em Bikpela i bin wokim long ol tumbuna papa bilong em long bringim ol long brukim bikpela solwara tru i kam long graun bilong promis, olsem na em i bin jasim wantaim stretpela pasin long olgeta de bilong em.\n\n", "ether 8": "[center][font_size=26]Sapta 8[/font_size][/center]\n\n[i]Trabel na pait i bin kamap long kisim kingdom—Akis i bin kirapim wanpela lain bilong tok tru antap long wokim kainkain pasin nogut long hait na kilim king—Tewel save kirapim kainkain pasin nogut long hait, na arere bilong em em long bagarapim ol nesen—Ol lain bilong Jentail long nau taim ol i bin givim strongpela tok long kainkain pasin nogut long hait, em bai traim long daunim fridom bilong olgeta graun, nesen na kantri.[/i]\n\n1 Na em i kamap we em bin gat Oma, na Oma i bin rul long ples bilong em. Na Oma i bin gat Jaret, na Jaret i bin gat ol pikinini man na meri.\n\n2 Na Jaret i bin sakim tok long papa bilong em, na kam na i stap long graun bilong Het. Na em i kamap we em i bin grisim planti pipol, bikos long smatpela toktok bilong em, i go inap long em i bin kisim wanpela hap bilong kingdom.\n\n3 Na taim em i kisim wanpela hap bilong kingdom, em i bin pait wantaim papa bilong em, na kisim papa bilong em go long kalabus, na em i kalabusim papa bilong em;\n\n4 Na nau, wanpela hap bilong ol de bilong Oma i bin i stap long kalabus. Na em i kamap we em i bin gat ol pikinini man na meri, namel long ol Esrom wantaim Koriantuma;\n\n5 Na ol i bin belhat nogut tru bikos long pasin bilong Jaret brata bilong ol, inap long ol i bin kirapim wanpela ami na pait wantaim Jaret. Na em i kamap we ol i bin pait wantaim Jaret long nait.\n\n6 Na em i kamap we bihain ol i kilim ami bilong Jaret, ol klostu kilim Jaret tu, na em i tokim ol olsem ol i mas i no inap kilim em bikos em bai givap long kingdom na givim long papa bilong em. Na em i kamap we ol i no kilim em.\n\n7 Na nau Jaret i bin sore nogut tru bikos em i lusim kingdom, long wanem, em i bin putim bel bilong em long kingdom na glori bilong graun.\n\n8 Nau pikinini meri bilong Jaret i bin kleva nogut tru, na taim em i lukim papa bilong em sore, em i tingim long kamapim wanpela plen we bai em i kisim bek kingdom long papa bilong em.\n\n9 Nau pikinini meri bilong Jaret i naispela tru. Na em i kamap we em i bin toktok wantaim papa bilong em, na tokim em: Bilong wanem, papa bilong mi i sore nogut tru? Inap em i no ritim rekot we ol tumbuna papa bilong mipela i bin karim i kam taim ol brukim bikpela solwara kam? Lukim, inap wanpela stori i no i stap long ol lain bilong bipo taim, we ol i bin kisim ol kingdom na bikpela glori tru wantaim tokhait plen bilong ol?\n\n10 Na nau, olsem na, larim papa bilong mi salim man i go long kisim Akis, pikinini man bilong Kimno, na lukim, mi em naispela, na mi bai danis long ai bilong em, na mi bai amamasim em, inap long em bai laikim long maritim mi, olsem na, sapos em i laikim yu olsem yu bai givim mi long em long maritim, yu bai tok: Mi bai givim em long yu sapos yu bringim long mi het bilong king, papa bilong mi.\n\n11 Na nau Oma i wanpela pren bilong Akis, olsem na, taim Jaret salim long Akis na bihain Akis kam, pikinini meri bilong Jaret i bin danis long ai bilong em inap long em amamasim Akis, olsem na Akis laikim long maritim em. Na em i kamap we Akis tokim Jaret: Givim em long mi long maritim.\n\n12 Na Jaret tokim em: Mi bai givim em long yu, sapos yu bringim long mi het bilong king, papa bilong mi.\n\n13 Na em i kamap we Akis i bin bung wantaim long haus bilong Jaret olgeta pipol long wan famili bilong em, na tokim ol: Inap yupela bai tok tru antap long mi olsem yupela bai bihainim mi stret long samting we mi bai laikim long yupela?\n\n14 Na em i kamap we olgeta i bin tok tru antap long em long God bilong heven na tu long heven, long graun na long het bilong ol, olsem husat man bai senisim tingting bilong em long halivim em Akis laikim em bai lusim het bilong em, na husat man em bai autim wanem samting Akis i bin soim long ol, dispela man yet bai lusim laip bilong em.\n\n15 Na em i kamap we ol i bin wan bel wantaim Akis olsem. Na Akis i bin givim ol tok tru antap em ol lain bilong bipo taim ol i bin givim, em tu i bin traim long kisim pawa, em i bin givim i kamdaun tru tumas long Ken, em i kilim man long i stat tru.\n\n16 Na pawa bilong tewel i bin lukautim ol long givim ol dispela tok tru antap long ol pipol, long kipim ol long tudak, long halivim kain man em i traim long kisim pawa, long kilim man, long strong long stil, long giaman na long wokim olgeta kainkain pasin nogut na pasin pamuk.\n\n17 Na em i pikinini meri bilong Jaret em i bin putim long bel bilong em long painim ol dispela samting long bipo taim, na Jaret i bin putim long bel bilong Akis, olsem na, Akis i bin givim dispela tok tru antap long ol wan famili wantaim pren bilong em, na pulim ol i go awe wantaim ol switpela promis long wokim wanem samting em i laikim.\n\n18 Na em i kamap we ol i bin kirapim wanpela lain bilong wokim kainkain pasin nogut long hait, wankain olsem ol lain bilong bipo taim, ol kainkain pasin nogut em i les nogut tru na nogut tru long olgeta samting, long ai bilong God,\n\n19 Long wanem, Bikpela i no save kirapim kainkain pasin nogut bilong hait, na tu laikim olsem ol manmeri bai kapsaitim blut, tasol em i bin tambuim kapsaitim blut long olgeta samting long i stat tru bilong man.\n\n20 Na nau mi, Moronai, i no raitim kainkain tok tru antap na kainkain pasin nogut bilong ol, long wanem, em i bin soim long mi olsem ol tok tru antap wantaim kainkain pasin nogut i bin i stap namel long olgeta pipol, na ol i bin i stap namel long ol lain bilong Leman.\n\n21 Na ol tok tru antap wantaim kainkain pasin nogut bin kamapim bagarap bilong dispela ol pipol em mi toktok nau, na tu bagarap bilong ol pipol bilong Nifai.\n\n22 Na husat nesen bai sapotim kainkain pasin nogut long hait, long kisim pawa na kisim samting bilong graun i go inap long karamapim dispela nesen, dispela nesen bai bagarap, long wanem, Bikpela bai i no inap larim olsem blut bilong ol seint bilong em, em ol i kapsaitim bai olgeta taim krai long em long graun long pe bek long ol, tasol em i no bekim bek long ol.\n\n23 Olsem na, O yupela ol lain bilong Jentail, em i bikpela save bilong God olsem ol dispela samting bai soim long yupela, we bai yu tanim bel long ol sin bilong yupela, na i no inap larim olsem ol dispela kainkain pasin nogut bilong kilim man bai winim yupela, em ol i bin kirapim long kisim pawa na samting bilong graun—na wok, ye, tru tumas, wok bilong bagarap i kam antap long yu, ye, tru tumas, naip bilong pait bilong God Oltaim bai pundaun long yu, long daunim na bagarapim yupela, sapos yu bai i no inap larim ol dispela long kamap.\n\n24 Olsem na, Bikpela i givim lo long yupela, taim yupela bai lukim ol dispela samting kam namel long yupela olsem yupela bai kirap long lukim sindaun nogut tru bilong yupela, bikos long dispela kainkain pasin nogut long hait em bai i stap namel long yupela, O sore long dispela, bikos long blut bilong ol lain ol i bin kilim ol i idai, long wanem, ol krai long das long bekim bek long em, na tu long ol lain ol i bin kirapim em.\n\n25 Long wanem, em i kamap we husat man bai kirapim em, em i traim long daunim fridom bilong olgeta graun, nesen na kantri, na em i kamap long bagarapim olgeta pipol, long wanem, tewel i kirapim em, em i papa bilong olgeta giaman, tru tumas, dispela giaman man tasol em i bin paulim nambawan papa na mama bilong mipela, ye, tru tumas, dispela giaman man tasol em i mekim man long wokim pasin kilim man long i stat tru, em i bin kamapim belhat bilong ol man na ol i bin kilim ol profet, na paitim ol wantaim ston, na tromoi ol i go ausait long i stat tru.\n\n26 Olsem na, mi, Moronai, Bikpela i bin tokim mi long raitim ol dispela samting olsem olgeta nogut samting bai rausim, na olsem taim bai kam we Satan bai nogat pawa long winim bel bilong lain pikinini bilong ol man, tasol olsem ol bai grisim ol long wokim gutpela pasin olgeta taim, inap long ol bai kam long as wara bilong olgeta stretpela pasin na kisim selvesen.\n\n", "ether 9": "[center][font_size=26]Sapta 9[/font_size][/center]\n\n[i]Kingdom ol i givim kamdaun long wanpela king i go long narapela king long wan blut pikinini, tokhait plen na pasin kilim man—Ima bin lukim Pikinini bilong stretpela pasin—Planti profet singautim tanim bel—Wanpela taim bilong hangre wantaim ol poisen snek givim pen long ol pipol.[/i]\n\n1 Na nau mi, Moronai, i stat wantaim rekot bilong mi. Olsem na, lukim, em i kamap we bikos long kainkain pasin nogut long hait bilong Akis wantaim ol pren bilong em, lukim, ol i bin daunim kingdom bilong Oma.\n\n2 Tasol, Bikpela i bin marimari long Oma wantaim ol pikinini man na meri ol i no traim long bagarapim em.\n\n3 Na Bikpela i bin givim strongpela tok long Oma long driman olsem em mas lusim graun, olsem na Oma i bin go aut long graun wantaim famili bilong em, na wokabaut long planti de, na kam na abrusim liklik maunten bilong Sim, na kamap long ples we ol lain bilong Nifai ol i bin bagarapim, na long dispela hap, ol i bin go long hap bilong is, na kamap long ples ol i kolim Aplom, long nambis, na sanapim haus sel bilong em long dispela hap wantaim ol pikinini man na meri bilong em, na olgeta famili bilong em, tasol i no Jaret wantaim famili bilong em.\n\n4 Na em i kamap we Jaret ol i bin anointim em long kamap king bilong ol pipol wantaim han bilong ol pasin nogut lain, na em i givim pikinini meri bilong em long Akis long maritim.\n\n5 Na em i kamap we Akis i bin traim long kilim tambu papa bilong em, na em i askim ol lain we em i bin mekim ol long tok tru antap long bipo taim, na ol kisim het bilong tambu papa bilong em, taim em i sindaun long sia bilong king bilong em, na lukim na toktok wantaim ol pipol bilong em.\n\n6 Long wanem, dispela pasin nogut na tokhait sosaiti ol i bin kamap bikpela tru long karamapim graun, olsem na em i bin mekim bel bilong olgeta pipol kamap nogut, olsem na ol i bin kilim Jaret taim em i sindaun i stap long sia bilong king bilong em, na Akis i bin rul long ples bilong em.\n\n7 Na em i kamap we Akis i stat long jelas long pikinini man bilong em, olsem na, em i kalabusim pikinini bilong em long haus kalabus, na givim em liklik kaikai, o sampela taim nogat kaikai i go inap long em idai.\n\n8 Na nau brata bilong em em idai (nem bilong em Nimra) em i bin belhat wantaim papa bilong em bikos long wanem papa bilong em i bin wokim long brata bilong em.\n\n9 Na em i kamap we Nimra i bin bungim wanpela liklik namba long ol man wantaim, na ronawe i go long Oma na i stap wantaim em.\n\n10 Na em i kamap we Akis i bin gat ol narapela pikinini, na inap ol pipol i bin mekim tok tru antap long em long wokim olgeta kainkain pasin nogut em laikim ol long wokim, tasol ol pikinini bilong em i bin winim bel bilong ol.\n\n11 Nau ol pipol bilong Akis ol i bin sikrap long samting bilong graun, wankain olsem Akis i bin sikrap long pawa, olsem na, ol pikinini bilong Akis ol i bin givim moni long ol, we bai ol i pulim klostu olgeta pipol long bihainim ol.\n\n12 Na wanpela bikpela pait i bin bruk namel long ol pikinini man bilong Akis na Akis, na dispela pait i bin i stap long planti krismas, ye, inap long bagarapim klostu olgeta pipol bilong kingdom, ye, tru tumas, olgeta pipol, tasol ol tripela ten pipol ol husat i no idai, wantaim ol pipol ol i bin ronawe wantaim haus bilong Oma ol i bin i stap laip.\n\n13 Olsem na Oma ol i bin putim em bek gen long graun bilong em yet.\n\n14 Na em i kamap we Oma i stat long kamap lapun, tasol em i bin gat Ima taim em i kamap lapun, na Oma i bin anointim Ima long kamap king long ples bilong em.\n\n15 Na bihain em i anointim Ima long kamap king, Oma i bin lukim bel isi long graun long tupela krismas, na em i idai, em i bin lukim long planti day tru, sore i bin pulap. Na em i kamap we Ima i bin rul long ples bilong em, na bihainim ol lek mak bilong papa bilong em.\n\n16 Na Bikpela i stat gen long rausim kes long graun, na sindaun bilong haus bilong Ima i kamap gutpela tru aninit long rul bilong Ima, na ol i kamap strongpela tru insait long sikispela ten tu krismas, na ol i kamap ol pipol bilong planti moni na ol samting tru—\n\n17 Na ol i bin gat olgeta kainkain prut, rais samting, slika, gutpela klos tru, gol, silva na ol samting i dia tumas.\n\n18 Na tu olgeta kainkain bulmakau, bul wantaim kau, na sipsip, pik, ol meme wantaim planti ol narapela kainkain animal em i gutpela long man long kaikai.\n\n19 Na ol tu i bin gat ol hos, na donki, na ol elepen, ol kurelom, ol kumom wantaim olgeta kainkain animal em ol man ken yusim, na ol elepen, kurelom wantaim kumom i bin gutpela stret long ol man long yusim.\n\n20 Olsem na Bikpela i bin kapsaitim ol blesin bilong em long dispela graun, em i nambawan graun tru long olgeta graun, na em i bin givim wanpela lo olsem husat man kisim dispela graun bilong em yet mas kisim long Bikpela, O em bai bagarapim ol olgeta taim ol i mau stret wantaim pasin nogut, bikos Bikpela i bin tok long kain lain olsem: Mi bai kapsaitim olgeta belhat bilong mi.\n\n21 Na Ima i bin jasim ol samting wantaim stretpela pasin long olgeta de bilong em, na em i bin gat planti pikinini man na meri, na em i gat Koriantum, na anointim em long rul long ples bilong em.\n\n22 Na bihain em anointim Koriantum long rul long ples bilong em, em i bin i stap long fopela krismas, na em i lukim bel isi long graun, ye, tru tumas, em i bin lukim Pikinini bilong Stretpela pasin, na amamas na glori long ol de bilong em, na em i idai wantaim bel isi.\n\n23 Na em i kamap we Koriantum i bin bihainim ol lek mak bilong papa bilong em, na wokim planti siti, na minista long dispela ol samting em i gutpela long ol pipol bilong em long olgeta de bilong em. Na em i kamap we em i nogat pikinini i go inap long em i kamap lapun stret.\n\n24 Na em i kamap we meri bilong em idai, bikos em i kamap wan handret na tu krismas. Na em i kamap we Koriantum i bin maritim taim em i lapun, wanpela yangpela meri, na i bin gat ol pikinini man na meri, olsem na em i bin i stap i go inap long em i kamap wan handret na fopela ten tu krismas.\n\n25 Na em i kamap we em i bin gat Kom, na Kom rul long ples bilong em, na em i rul long fopela ten nain krismas na i bin gat Het, na em i bin gat ol narapela pikinini man na meri tu.\n\n26 Na ol pipol i bin karamapim olgeta pes bilong graun gen, na pasin nogut i kamap bikpela tru gen long pes bilong graun, na Het i stat long bihainim ol tokhait plen bilong bipo taim gen long bagarapim papa bilong em.\n\n27 Na em i kamap we em i daunim papa bilong em, long wanem, em i bin kilim papa bilong em wantaim naip bilong pait bilong em yet, na rul long ples bilong em.\n\n28 Na planti profet i bin kam long graun gen, na singautim ol long tanim bel—olsem ol mas redim rot bilong Bikpela, nogut, kes bai kamap long pes bilong graun, ye, tru tumas, bikpela taim tru bilong hangre bai kam long bagarapim ol sapos ol no tanim bel.\n\n29 Tasol ol pipol i no bilip long toktok bilong ol profet, tasol ol i bin tromoi ol i go ausait, na sampela bilong ol ol i bin tromoi ol i go insait long hul na larim ol long idai. Na em i kamap we ol pipol i bin wokim ol dispela samting long bihainim oda bilong king, Het.\n\n30 Na em i kamap we bikpela taim tru bilong hangre i stat long kamap long graun, na ol pipol i stat long bagarap hariap tru bikos long taim bilong hangre, long wanem, nogat ren i bin kamap long pes bilong graun.\n\n31 Na ol poisen snek tu i bin kamap long pes bilong graun, na ol i bin poisenim planti pipol. Na em i kamap we ol sipsip bilong ol i stat long ronawe long pes bilong ol poisen snek, i go long graun long hap bilong saut, em ol lain bilong Nifai ol i kolim Jarahemla.\n\n32 Na em i kamap we planti bilong ol i bin idai long rot, tasol, sampela i bin ronawe i go long graun long hap bilong saut.\n\n33 Na em i kamap we Bikpela i bin mekim ol snek olsem ol i no moa ronim ol, tasol olsem ol mas banisim rot na ol pipol bai i no inap go, olsem ol poisen snek bai kilim ol man ol i traim long go long graun long hap bilong saut.\n\n34 Na em i kamap we ol pipol i no bihainim sipsip bilong ol, tasol kaikai ol sipsip ol i bin idai long rot, i go inap long ol i kaikai olgeta. Nau taim ol pipol lukim olsem ol i mas idai, ol i stat long tanim bel long pasin nogut bilong ol na singaut long Bikpela.\n\n35 Na em i kamap we Bikpela i bin salim ren kam long pes bilong graun taim ol i daunim ol yet long ai bilong em, na ol pipol i stat long kisim strong gen, na planti prut i stat long karim long graun long hap bilong not, na long olgeta kantri raunabaut. Na Bikpela i bin soim pawa bilong em long ol long lukautim ol long taim bilong hangre.\n\n", "ether 10": "[center][font_size=26]Sapta 10[/font_size][/center]\n\n[i]Wanpela king i kisim ples bilong narapela king—Sampela king i stretpela, ol narapela king i nogut—Bikpela i blesim na mekim sindaun bilong ol pipol kamap gutpela, taim stretpela pasin i kamap bikpela.[/i]\n\n1 Na em i kamap we Ses, em i tumbuna pikinini bilong Het—long wanem, Het wantaim olgeta famili bilong em i bin idai long taim, bilong hangre i bin kam, tasol Ses i no idai—olsem na, Ses i stat long kirapim gen wanpela pipol ol i bin bagarap.\n\n2 Na em i kamap we Ses i bin tingim bagarap bilong ol lain bilong papa bilong em, olsem na em i bin kirapim wanpela stretpela kingdom, long wanem, em i bin tingim wanem Bikpela i bin wokim long bringim Jaret wantaim brata bilong em long brukim bikpela solwara tru long kam, na em i bin wokabaut long ol rot bilong Bikpela, na em i bin gat planti pikinini man na meri.\n\n3 Na nambawan pikinini bilong em, nem bilong em i Ses i bin sakim tok long em, tasol wanpela stilman i bin kilim Ses, bikos em i bin gat planti moni samting, na dispela idai bilong Ses i bin kirapim bel isi gen long papa bilong em.\n\n4 Na em i kamap we papa bilong em i bin wokim planti siti long pes bilong graun, na ol pipol i stat gen long karamapim olgeta pes bilong graun. Na Ses i bin i stap long kamap lapun stret, na em i bin gat Riplakis. Na em idai, na Riplakis i bin rul long ples bilong em.\n\n5 Na em i kamap we Riplakis i no wokim gutpela pasin long ai bilong Bikpela, bikos em i bin gat planti meri na konkubain, na putim hevi long solda bilong ol man, ye, em i bin putim bikpela takis tru long ol, na em i bin wokim planti traipela haus tru wantaim takis em kisim.\n\n6 Na em i bin wokim wanpela naispela sia tru bilong king bilong em yet, na wokim planti haus kalabus, na em i kalabusim ol man ol i no baim takis, na em i bin mekim ol long wok long sapotim ol yet olgeta taim, na em i kilim idai ol man i les long wok.\n\n7 Olsem na em i bin kisim olgeta gutpela samting tru bilong em long dispela hap, ye, tru tumas, em i bin tokim ol kalabus lain long kukim na wokim gutpela gol tru bilong em insait long kalabus, na em i bin tokim ol long mekim olgeta kainkain gutpela samting tru insait long kalabus. Na em i kamap we em i bin givim pen long ol pipol wantaim ol pasin pamuk na pasin les nogut tru bilong em.\n\n8 Na taim em i bin rul long fopela ten tu krismas, ol pipol i kirap long sakim tok bilong em, na bikpela pait i stat long kamap gen long graun, na Riplakis ol i bin kilim em, na ol i bin ronim ol pikinini bilong em i go aut long graun.\n\n9 Na em i kamap we bihain long planti krismas, Morianton (bikos em i wanpela tumbuna pikinini bilong Riplakis) i bin bungim wantaim wanpela ami long ol lain ol i bin ronim ol i go ausait, na ol i go het na pait wantaim ol pipol, na em i winim planti siti, na pait i bin kamap nogut tru, na i stap long planti krismas, na em i bin winim olgeta graun, na kamap king em yet long olgeta graun.\n\n10 Na bihain em i kamap king em yet, em i bin mekim hevi bilong ol pipol kamap isi, we em i bin winim bel bilong ol pipol, na ol i anointim em long kamap king bilong ol.\n\n11 Na em i bin wok stret wantaim ol pipol, tasol em i no stretim em yet bikos long planti pasin pamuk bilong em, olsem na, em i bin lus long pes bilong Bikpela.\n\n12 Na em i kamap we Morianton i bin wokim planti siti, na ol pipol i bin kamap ol manmeri bilong planti moni samting aninit long rul bilong em, long ol haus, na long gol, silva, planim rais samting, lukautim ol sipsip na bulmakau, na kain samting em i bin givim bek long ol.\n\n13 Na Morianton i bin i stap inap long em i kamap lapun stret, na em i bin gat Kim, na Kim i bin rul long ples bilong papa bilong em, na em i rul long eitpela krismas, na papa bilong em idai. Na em i kamap we Kim i no rul wantaim stretpela pasin, olsem na Bikpela i no blesim em.\n\n14 Na brata bilong em i kirap na sakim tok bilong em, we em i bin kalabusim kim, na em i bin i stap long kalabus olgeta de bilong em, na em i bin gat ol pikinini man na meri taim em i stap long kalabus, na em i bin gat Livai taim em kamap lapun, na em idai.\n\n15 Na em i kamap we Livai i bin i stap long kalabus bihain papa bilong em idai long fopela ten tu krismas. Na em i bin pait wantaim king bilong graun, we em i bin kisim kingdom long em yet.\n\n16 Na bihain em kisim kingdom long em yet, em i bin wokim gutpela pasin long ai bilong Bikpela, na sindaun bilong ol pipol i kamap gutpela long graun, na em i bin i stap long kamap lapun stret, na em i bin gat planti pikinini man wantaim meri, na em i bin gat Korom tu, em i bin anointim em long kamap king long ples bilong em.\n\n17 Na em i kamap we Korom i bin wokim gutpela pasin long ai bilong Bikpela olgeta de bilong em, na em i bin gat planti pikinini man na meri, na em idai wankain olsem ol narapela pipol bilong graun, bihain em i stap longpela taim, na Kis i bin rul long ples bilong em.\n\n18 Na em i kamap we Kis idai tu, na Lip i bin rul long ples bilong em.\n\n19 Na em i kamap we Lip tu i bin wokim gutpela pasin long ai bilong Bikpela. Na long de bilong Lip ol poisen snek i bin bagarap na pinis. Olsem na, ol i bin go long graun long hap bilong saut, long painim kaikai bilong ol pipol long graun, bikos ol graun i bin pulap wantaim ol animal bilong bus. Na Lip em yet i bin kamap wanpela smatpela man long painim abus tu.\n\n20 Na ol i bin wokim wanpela bikpela siti tru long liklik nek bilong graun, long ples we solwara i brukim tupela hap graun.\n\n21 Na ol i bin lukautim graun long hap bilong saut olsem wanpela ples we nogat man i stap, long painim animal. Na olgeta pes bilong graun long hap bilong not i bin pulap wantaim ol pipol.\n\n22 Na ol i bin wok hat nogut tru, na ol i baim na salim, na wokim bisnis namel long ol yet, long kisim moa moni.\n\n23 Na ol i bin wok wantaim olgeta kainkain ston ain, na ol i bin wokim gol, silva, ain, bras wantaim olgeta kainkain ain, na ol i bin dikim graun long painim ston ain, olsem na ol i bin bungim planti traipela graun long kisim ston ain, bilong gol, silva, ain, na kopa. Na ol i bin wokim olgeta kainkain gutpela samting tru.\n\n24 Na ol i bin gat slika, na gutpela ol klos tru ol i bin samapim, na ol i bin wokim olgeta kainkain klos, olsem ol bai pasim as nating bilong ol wantaim klos.\n\n25 Na ol i bin wokim olgeta kainkain samting bilong wok, long dikim na long planim, long kamautim na long hapapim, na tu long boinim.\n\n26 Na ol i bin wokim olgeta kainkain samting bilong wok, em ol i yusim wantaim ol animal bilong wok bilong ol.\n\n27 Na ol i bin wokim olgeta kainkain samting bilong pait. Na ol i bin wokim olgeta kainkain samting bilong narapela kain stret.\n\n28 Na nogat wanpela nesen i bin gat moa blesin na han bilong Bikpela i bin mekim sindaun bilong ol kamap gutpela tru moa yet long bipo, wankain olsem ol. Na ol i bin i stap long graun em i nambawan tru long olgeta graun, long wanem, Bikpela i bin tok olsem.\n\n29 Na em i kamap we Lip i bin i stap longpela taim, na em i gat planti pikinini man wantaim meri, na em gat Hiatom tu.\n\n30 Na em i kamap we Hiatom i bin rul long ples bilong papa bilong em. Na taim Hiatom i bin rul long tupela ten foa krismas, lukim, kingdom ol i bin rausim long em. Na em i bin i stap long kalabus long planti krismas, ye, tru tumas, long olgeta hap long ol de bilong em.\n\n31 Na em i bin gat Het, na Het i bin i stap long kalabus long olgeta de bilong em. Na Het i bin gat Eron, na Eron i bin i stap long kalabus long olgeta de bilong em, na em i bin gat Amnigada, na Amnigada tu i bin i stap long kalabus long olgeta de bilong em, na em i bin gat Koriantum, na Koriantum i bin i stap long kalabus long olgeta de bilong em, na em i bin gat Kom.\n\n32 Na em i kamap we Kom i bin pulim wanpela hap bilong kingdom i go long em. Na em i bin rul long wanpela hap bilong kingdom long fopela ten tu krismas, na em i bin go long pait wantaim king, Amgid, na ol i bin pait long planti krismas, we Kom i bin winim Amgid, na kisim pawa long bosim narapela hap bilong kingdom.\n\n33 Na ol stil lain i stat long kamap long graun long ol de bilong Kom, na ol i bin yusim ol plen bilong bipo taim, na mekim tok tru antap wankain olsem ol pipol bilong bipo taim, na ol i traim gen long bagarapim kingdom.\n\n34 Nau Kom i bin pait wantaim ol planti taim, tasol em i no winim ol.\n\n", "ether 11": "[center][font_size=26]Sapta 11[/font_size][/center]\n\n[i]Ol bikpela pait, bruknabaut, wantaim pasin nogut i ronim laip bilong ol lain bilong Jaret—Ol profet i profesai olsem ol lain bilong Jaret bai bagarap olgeta, sapos ol no tanim bel—Ol pipol i les long toktok bilong ol profet.[/i]\n\n1 Na planti profet ol i bin kam long ol de bilong Kom tu, na profesai olsem ol pipol bai bagarap olgeta sapos ol i no tanim bel, na tanim kam long Bikpela, na lusim ol pasin kilim man wantaim pasin nogut bilong ol.\n\n2 Na em i kamap we ol pipol ol i bin les long ol profet, na ol i ronawe i go long Kom long em i lukautim, ol long wanem, ol pipol ol i bin traim long bagarapim ol.\n\n3 Na ol i bin profesai long Kom planti samting, na Bikpela i bin blesim em long olgeta hap long ol de bilong em.\n\n4 Na em i bin i stap longpela taim, na em i bin gat Siblom, na Siblom i bin rul long ples bilong em. Na brata bilong Siblom i bin sakim tok long em, na bikpela pait tru i stat long kamap long olgeta graun.\n\n5 Na em i kamap we brata bilong Siblom i bin givim oda olsem olgeta profet ol i bin profesai long bagarap bilong ol pipol ol i mas kilim ol idai.\n\n6 Na bikpela taim nogut tru i bin kamap long olgeta graun, long wanem, ol i bin tokaut olsem bikpela kes tru bai kam long graun, na tu long ol pipol, na olsem bikpela bagarap tru bai kamap namel long ol, kain bagarap i no bin kam ap bipo long pes bilong graun, na ol bun bilong ol bai bung antap long pes bilong graun, sapos ol i no tanim bel long pasin nogut bilong ol.\n\n7 Na ol i no harim long nek bilong Bikpela, bikos long kainkain pasin nogut, olsem na, planti bikpela pait na tok pait wantaim planti taim bilong hangre na kainkain sik i bin kamap long olgeta graun, na bikpela bagarap tru i no bin lukim bipo long pes bilong graun i bin kamap, na olgeta long dispela i bin kamap long ol de bilong Siblom.\n\n8 Na ol pipol i stat long tanim bel long pasin nogut bilong ol, na Bikpela i bin marimari long ol.\n\n9 Na em i kamap we ol i bin kilim Siblom, na Set ol i bin kalabusim, em na em i bin i stap long kalabus long olgeta de bilong em.\n\n10 Na em i kamap we Aha, pikinini bilong em, i bin kisim kingdom, na em i bin bosim ol pipol long olgeta de bilong em. Na em i bin wokim olgeta kainkain pasin nogut long ol de bilong em, we em i bin mekim planti blut long kapsait, na em i no bin i stap long longpela taim.\n\n11 Na Item, bikos em wanpela tumbuna pikinini bilong Aha, olsem na em i bin kisim kingdom, na em tu i bin wokim pasin nogut long ol de bilong em.\n\n12 Na em i kamap we planti profet ol i bin kam long ol de bilong Item, na ol i profesai gen long ol pipol, ye, ol i bin profesai olsem Bikpela bai bagarapim tru olgeta long pes bilong graun, sapos ol no tanim bel long pasin nogut bilong ol.\n\n13 Na em i kamap we ol pipol bin kamap belhat long ol, na ol i no laik harim toktok bilong ol, na ol profet i bin sore na lusim ol pipol.\n\n14 Na em i kamap we Item i bin save jas wantaim pasin nogut long olgeta de bilong em, na em i bin gat Moron. Na em i kamap we Moron i bin rul long ples bilong em, na Moron i bin wokim pasin nogut long ai bilong Bikpela.\n\n15 Na em i kamap we wanpela sakim tok i bin kamap namel long ol pipol, bikos long dispela kainkain pasin nogut long hait, em i bin kirap long kisim pawa na samting bilong graun, na wanpela traipela man tru i bin kirap namel long ol long wokim pasin nogut, na i bin pait wantaim Moron, we em i bin daunim wanpela hap long kingdom, na em i bin lukautim wanpela hap long kingdom long planti krismas.\n\n16 Na em i kamap we Moron i bin daunim em, na kisim kingdom gen.\n\n17 Na em i kamap we narapela traipela man tru i bin kirap, na em i bin wanpela tumbuna pikinini long brata bilong Jaret.\n\n18 Na em i kamap we em i bin daunim Moron na kisim kingdom, olsem na, Moron i bin i stap long kalabus olgeta hap long ol de bilong em, na em i bin gat Korianta.\n\n19 Na em i kamap we Korianta i bin i stap long kalabus long olgeta de bilong em.\n\n20 Na planti profet i bin kam long ol de bilong Korianta tu, na profesai long planti bikpela na naispela ol samting tru, na singautim ol long tanim bel long ol pipol, na God Bikpela bai jasim ol long bagarapim olgeta tru, sapos ol no tanim bel,\n\n21 Na olsem God Bikpela bai salim, o bringim narapela pipol long kisim graun wantaim pawa bilong em, wankain olsem em i bin bringim ol tumbuna papa bilong ol.\n\n22 Na ol i bin les long olgeta toktok bilong ol profet, bikos long tokhait sosaiti na pasin les nogut tru bilong ol.\n\n23 Na em i kamap we Korianta i bin gat Ita, na em idai, bihain long em i bin i stap long kalabus long olgeta de bilong em.\n\n", "ether 12": "[center][font_size=26]Sapta 12[/font_size][/center]\n\n[i]Profet Ita i strongim gutpela toktok long ol pipol long bilip long God—Moronai i autim gen ol planti kirap nogut i bin wokim wantaim bilip—Bilip i bin mekim brata bilong Jaret long lukim Krais—Bikpela save mekim ol man long kamap malumalum olsem ol bai daunim ol yet—Brata bilong Jaret i bin rausim Maunten Jerin wantaim bilip—Bilip, hop na bikpela lav tru i nambawan long kisim selvesen—Moronai i bin lukim Jisas pes tu pes.[/i]\n\n1 Na em i kamap we Ita i bin i stap long taim bilong Koriantuma, na Koriantuma i bin kamap king long olgeta graun.\n\n2 Na Ita i wanpela profet bilong Bikpela, olsem na Ita i bin kam long taim bilong Koriantuma, na i stat long profesai long ol pipol, long wanem, em i no inap holim bek bikos long Spirit bilong Bikpela em i bin i stap wantaim em.\n\n3 Long wanem, em i bin singaut long monin i go inap long san i go daun, strongim gutpela toktok long ol pipol long bilip long God long tanim bel, nogut, Bikpela bai bagarapim ol, na tokim ol olsem olgeta samting i bin kamap tru wantaim bilip—\n\n4 Olsem na, husat man i bilip long God bai trutru, hop long moa beta graun, ye, tru tumas wanpela ples long raitpela han bilong God, em i hop i kam long bilip, i anka long sol bilong ol man, em bai mekim ol strong na holim pas, na wokim gutpela pasin olgeta taim na bai lidim ol na givim glori long God.\n\n5 Na em i kamap we Ita i bin profesai long planti bikpela na naispela samting tru long ol pipol, em ol i no bilip, bikos ol i no lukim ol.\n\n6 Na nau, mi, Moronai bai toktok liklik long ol dispela samting, mi bai soim long graun olsem bilip i ol samting em i hop long em na i no inap lukim, olsem na, noken tok pait bikos yupela i no lukim, long wanem, yupela bai i no inap kisim witnes i go inap long bilip bilong yupela i kamap tru pastaim.\n\n7 Long wanem, Krais i bin soim em yet long tumbuna papa bilong mipela, bihain em i kirap long idai bikos long bilip bilong ol, na em i no bin soim em yet long ol i go inap long ol i bin gat bilip long em pastaim, olsem na, em i kamap we sampela i bin gat bilip long em, long wanem, em i no save soim em yet long graun.\n\n8 Tasol em i bin soim em yet long graun bikos long bilip long ol man, na i bin amamasim nem bilong Papa, na redim rot we ol narapela pipol bai kisim presen bilong heven, olsem ol bai hop long ol dispela samting em ol i no bin lukim.\n\n9 Olsem na, yu tu bai gat hop, na kisim presen bilong heven, sapos yupela bai gat bilip.\n\n10 Lukim, Bikpela i bin makim ol lain bilong bipo taim long holi oda bilong God bikos long bilip bilong ol.\n\n11 Long wanem, lo bilong Moses i bin givim bikos long bilip. Tasol God i bin redim nambawan rot tru wantaim presen bilong Pikinini bilong em, na em i bin kamap tru bikos long bilip.\n\n12 Long wanem, sapos nogat bilip i stap namel long ol lain pikinini bilong ol man, God i no inap wokim mirakel namel long ol, olsem na, em i no bin soim em yet i go inap long ol i bilip pastaim.\n\n13 Lukim, em i bilip bilong Alma wantaim Amulek na ol i bin mekim haus kalabus long pundaun.\n\n14 Lukim, em i bilip bilong Nifai wantaim Lihai na ol i bringim senis long ol lain bilong Leman, na ol i bin baptais wantaim paia na Holi Spirit.\n\n15 Lukim, em i bilip bilong Amon wantaim ol lain brata bilong em, na ol i bin wokim traipela mirakel tru namel long ol lain bilong Leman.\n\n16 Ye, na tru tumas, olgeta lain ol i bin wokim mirakel i bin wokim wantaim bilip, tru tumas, ol lain ol i bin i stap bipo na bihain long Krais.\n\n17 Na em i bikos long bilip olsem na ol tripela disaipel ol i bin kisim promis olsem ol bai i no inap idai, na ol i no kisim promis i go inap long ol i gat bilip pastaim.\n\n18 Na tu, nogat wanpela man i bin wokim wanpela mirakel i go inap long ol i bin gat bilip pastaim, olsem na, ol i bin bilip long Pikinini bilong God long nambawan ples.\n\n19 Na planti man ol i bin gat strongpela bilip tru, tru tumas, bipo Krais i bin kam, em i bin larim long lukluk insait long samting bilong pasim, tasol tru tumas ol i bin lukim wantaim ai bilong ol, ol samting em ol i bin lukim wantaim ai bilong bilip, na ol i bin amamas.\n\n20 Na lukim, mipela i bin lukim insait long dispela rekot olsem wanpela long ol dispela lain i bin brata bilong Jaret, bikos traipela bilip bilong em tru long God, inap long taim God soim pinga bilong em, em i no inap haitim em yet long ai bilong brata bilong Jaret, bikos long toktok bilong em em i bin autim long em, na em i bin kisim dispela toktok wantaim bilip.\n\n21 Na bihain long brata bilong Jaret lukim pinga bilong Bikpela, bikos long promis brata bilong Jaret i bin kisim wantaim bilip, Bikpela i bin painim hat long holim bek wanpela samting long ai bilong em, olsem na, em i soim long em olgeta samting, long wanem, Bikpela i no inap holim em bek ausait long samting bilong pasim.\n\n22 Na em i bikos long bilip olsem ol tumbuna papa bilong mi i bin kisim promis olsem ol dispela samting bai kam long lain brata bilong ol long ol lain bilong Jentail, olsem na Bikpela i bin tokim mi, ye, tru tumas, Jisas Krais.\n\n23 Na mi tokim em: Bikpela, ol lain bilong Jentail bai ol i tok bilas long ol dispela samting, bikos mipela i no strong long raitin, long wanem, Bikpela yu bin mekim mipela kamap strongpela tru stret long toktok wantaim bilip, tasol yu no bin mekim mipela strongpela tumas long raitin, long wanem, yu bin mekim olgeta long dispela pipol olsem ol bai kamap man bilong mekim planti toktok, bikos long Holi Spirit em yu bin givim ol;\n\n24 Na yu bin mekim mipela rait liklik, bikos han bilong mipela save raitim kranki. Lukim, yu no bin mekim mipela kamap strongpela tru long raitim olsem brata bilong Jaret, long wanem, yu bin mekim em long raitim planti traipela samting wankain olsem yu save wokim, em i gat pawa long mekim ol man long rit.\n\n25 Yu bin mekim ol toktok bilong mipela i gat moa pawa na kamap strongpela tru tu, na mipela i no raitim ol, olsem na, taim mipela i raitim mipela i lukim skin les bilong mipela na pundaun bikos long toktok mipela putim long raitim, na mi pret nogut ol lain bilong Jentail bai tok bilas long ol toktok bilong mipela i bin raitim.\n\n26 Na taim mi tok olsem, Bikpela i bin tokim mi olsem: Ol giaman lain save tok bilas, tasol ol bai sore, na grasia bilong mi bai inap long strongim ol skin les lain, olsem na ol lain bilong Jentail bai ol i no inap tok bilas long skin les bilong yupela;\n\n27 Na sapos ol man kam long mi, mi bai soim ol skin les bilong ol. Mi bai givim skin les long ol man olsem ol bai daunim ol yet, na grasia bilong mi bai inap long olgeta man ol i daunim ol yet long ai bilong mi, long wanem, mi bai mekim ol malumalum samting kamap strongpela long ol, sapos ol i daunim ol yet long ai bilong mi, na bilip long mi.\n\n28 Lukim, mi bai soim long ol lain bilong Jentail skin les bilong ol, na mi bai soim long ol olsem bilip, hop na bikpela lav tru em i bringim long mi—as wara bilong olgeta stretpela pasin.\n\n29 Na mi, Moronai, i bin gat gutpela bel taim mi harim ol dispela toktok, na tok: O Bikpela, yu bai wokim stretpela pasin bilong yu, long wanem, mi save olsem yu wok wantaim lain pikinini bilong ol man long bilip bilong ol.\n\n30 Long wanem, brata bilong Jaret i bin tok long maunten Jerin, Raus—na em i bin raus. Na sapos em i nogat bilip, em bai i no inap rausim, olsem na yu wok bihain ol man i gat bilip.\n\n31 Long wanem, yu bin soim yu yet long ol disaipel bilong yu olsem, long wanem, yu bin soim yu yet long ol wantaim bikpela pawa tru, bihain ol i bin gat bilip na toktok long nem bilong yu.\n\n32 Na mi tingim tu olsem yu bin tok olsem yu bin redim wanpela haus bilong man, ye, tru tumas namel long ol kingdom long Papa bilong yu, we man bai gat moa gutpela hop tru, olsem na man mas hop, o em bai i no inap kisim wanpela ples insait long ples we yu i bin redim.\n\n33 Na gen, mi tingim olsem yu bin tok olsem yu bin lavim graun, inap long givim laip bilong yu long graun, olsem yu bai kisim laip bilong yu gen long redim wanpela ples long ol lain pikinini bilong ol man.\n\n34 Na nau mi save olsem dispela lav em yu gat long ol lain pikinini bilong ol man i bikpela lav tru, olsem na ol man bai i no inap kisim dispela ples em yu bin redim insait long ol kingdom bilong Papa bilong yu, sapos ol i nogat bikpela lav tru.\n\n35 Olsem na, mi save long dispela samting em yu bin tok, olsem sapos ol lain bilong Jentail i nogat bikpela lav tru, bikos long skin les bilong mipela, olsem yu bai traim ol, na traim save bilong ol, ye, tru tumas, rausim dispela samting em ol i bin kisim, na givim long ol ol i bai gat moa moa yet.\n\n36 Na em i kamap we mi bin beten long Bikpela olsem em bai givim grasia long ol lain bilong Jentail, na ol bai gat bikpela lav tru.\n\n37 Na em i kamap we Bikpela tokim mi: Noken wari sapos ol nogat bikpela lav tru, bikos yu gat strongpela bilip, olsem na, ol klos bilong yu bai kamap klin. Na bikos yu bin lukim skin les bilong yu, yu bai kamap strong, na sindaun long ples we mi bin redim insait long ol kingdom bilong Papa bilong mi.\n\n38 Na nau mi, Moronai, tok gutbai long ol lain bilong Jentail, na tu long ol lain brata bilong mi mi save lavim, i go inap long mipela bai bung long pes bilong jasmen-sia bilong Krais, we olgeta man bai save olsem ol klos bilong mi i no kamap doti wantaim blut bilong yupela.\n\n39 Na bihain long dispela, yupela bai save olsem mi bin lukim Jisas, na olsem em i bin toktok wantaim mi pes tu pes, na olsem em i bin toktok long mi wantaim klia na gutpela bel, wankain olsem wanpela man save toktok wantaim narapela man long tok ples bilong mi yet, long ol dispela samting,\n\n40 Na mi bin raitim liklik tasol long ol samting em Jisas i bin tokim mi, bikos skin bilong mi i bin les long rait.\n\n41 Na nau, mi bai strongim gutpela toktok long yu long painim dispela Jisas long em ol profet wantaim ol aposel ol i bin raitim, inap long grasia bilong God Papa wantaim Bikpela Jisas Krais na Holi Spirit, em witnes long ol bai i stap wantaim yu oltaim. Amen.\n\n", "ether 13": "[center][font_size=26]Sapta 13[/font_size][/center]\n\n[i]Ita i tokaut olsem ol tumbuna pikinini bilong Josep bai kirapim Niupela Jerusalem long Amerika—Em profesai, ol i bin tromoi i go ausait, raitim histri bilong ol lain bilong Jaret, na profesai long bagarap bilong ol lain bilong Jaret—Bikpela pait i karamapim olgeta graun.[/i]\n\n1 Na nau mi, Moronai, i go het long pinisim ol rekot bilong mi long bagarap bilong ol pipol long we mi bin save raitim.\n\n2 Long wanem, lukim, ol i bin les long olgeta toktok bilong Ita, long wanem, em i bin tok trutru long ol long olgeta samting, long i stat tru bilong man, na em i tokim ol olsem bihain ol wara i bin surik i go bek long pes bilong dispela graun, em kamap wanpela nambawan graun tru long olgeta narapela graun, wanpela graun Bikpela i bin makim, olsem na Bikpela i laikim olsem olgeta man ol i stap long dispela graun mas sevim em,\n\n3 Na em i bin tokim ol olsem dispela graun i ples bilong Niupela Jerusalem, em bai kamdaun long heven, na em i holi ples bilong Bikpela.\n\n4 Lukim, Ita i bin lukim taim Krais bai kam long graun, na em i bin toktok long Niupela Jerusalem, olsem em bai kamap long dispela graun.\n\n5 Na em tu i bin toktok long haus bilong Israel, na long Jerusalem we Lihai bai kam—olsem bihain birua bilong ol bai bagarapim Jerusalem, ol bai wokim na sanapim gen, long kamap holi siti bilong Bikpela, olsem na, em i no bai kamap niupela Jerusalem, bikos em i bin i stap long bipo taim, tasol em bai ol i wokim gen, na kamap wanpela holi siti bilong Bikpela, na em bai ol i wokim long kamap holi siti bilong haus bilong Israel—\n\n6 Na olsem Niupela Jerusalem bai ol i wokim long dispela graun, long wanwan ol lain long tumbuna pikinini bilong Josep, na wanpela piksa i bin kamap long soim dispela samting.\n\n7 Long wanem, wankain olsem Josep i bin bringim papa bilong em long graun bilong Isip, na em i bin idai long dispela hap, long wanem, Bikpela i bin kisim i go aut long graun bilong Jerusalem wanwan lain long ol tumbuna pikinini bilong Josep, olsem em bai marimari long ol tumbuna pikinini bilong Josep na ol bai i no inap idai, wankain olsem em i bin marimari long papa bilong Josep olsem em bai i no inap idai.\n\n8 Olsem na, wanwan lain long haus bilong Josep ol bai sindaun long dispela graun, na em bai kamap graun bilong ol, na ol bai wokim wanpela holi siti bilong Bikpela, wankain olsem long Jerusalem bilong bipo taim, na ol bai i no inap moa daunim, i go inap long arere bai kam, taim graun bai pinis olgeta.\n\n9 Na niupela heven wantaim niupela graun bai kam, na ol bai kamap wankain olsem long bipo taim, tasol olpela heven wantaim graun bai pinis olgeta, na olgeta samting bai kamap niupela.\n\n10 Na Niupela Jerusalem bai kam bihain long dispela, na Bikpela bai blesim ol lain ol bai i stap long dispela siti, long wanem, em ol lain ol klos i bin kamap waitpela insait long blut bilong Pikinini Sipsip, na em ol lain ol i bin kaunim wantaim wanwan lain long tumbuna pikinini bilong Josep, em i long haus bilong Israel.\n\n11 Na Jerusalem long bipo taim tu bai kam bihain long dispela, na blesim olgeta, ol lain ol i stap insait long em, long wanem, blut bilong Pikinini Sipsip i bin wasim ol, na em ol lain ol i bin go nabaut na kam bung wantaim gen long fopela hap bilong graun, na long ol kantri long hap bilong not, na ol i kisim blesin taim promis we God i bin mekim wantaim papa bilong ol, Abraham, i kamap tru.\n\n12 Na taim ol dispela samting i kam, em bai mekim kamap tru skripsa em i tok, ol lain ol i bin kamap nambawan bai ol i kamap las, na ol lain bin kamap las bai ol i kamap nambawan.\n\n13 Na mi klostu i laik raitim moa, tasol i bin tambu, tasol ol profesi bilong Ita, ol i bin bikpela na naispela tru, tasol ol pipol ol i bin kisim em olsem samting nating, na rausim em i go aut, na em i bin hait long hul bilong wanpela ston long de, na go aut long nait na lukim ol samting we i bin kamap long ol pipol.\n\n14 Na em i bin pinisim dispela rekot taim em i hait i stap insait long hul bilong ston, na lukim ol bagarap i bin kamap long ol pipol, long nait.\n\n15 Na em i kamap we insait long dispela krismas yet we em ol i bin rausim em i go ausait namel long ol pipol, wanpela bikpela pait i stat long kamap namel long ol pipol, long wanem, planti traipela man ol i bin kirap na traim long bagarapim Koriantuma wantaim ol tokhait plen bilong pasin nogut, we ol i bin tokaut.\n\n16 Na nau Koriantuma, bikos em i bin skulim em yet long olgeta save bilong pait na olgeta smatpela pasin bilong graun, olsem na em i bin pait wantaim ol lain ol i bin traim long bagarapim em.\n\n17 Tasol em wantaim ol gutpela pikinini man na meri bilong em ol i no tanim bel, na tu ol gutpela pikinini man wantaim meri bilong Koho, ol gutpela pikinini man wantaim meri bilong Koriho, na long katim sot, nogat wanpela bilong ol gutpela pikinini man wantaim meri long pes bilong olgeta graun ol i bin tanim bel long sin bilong ol.\n\n18 Olsem na, em i kamap we long nambawan krismas we Ita i bin i stap insait long hul bilong wanpela ston, planti pipol ol i bin kilim ol wantaim naip bilong pait bilong ol dispela lain bilong wokim kainkain pasin nogut long hait, na ol i bin pait wantaim Koriantuma olsem ol bai kisim kingdom.\n\n19 Na em i kamap we ol pikinini man bilong Koriantuma ol i bin pait tumas na lusim tumas blut.\n\n20 Na long namba tu krismas, toktok bilong Bikpela i bin kam long Ita, olsem em mas go na profesai long Koriantuma olsem, Bikpela bai givim long em kingdom bilong em na larim ol pipol, sapos em i tanim bel wantaim olgeta famili bilong em—\n\n21 Nogut, Bikpela bai bagarapim ol wantaim olgeta famili bilong em, tasol em yet bai i no inap kisim bagarap. Na em bai i stap laip long lukim tasol ol profesi long kamap tru em i bin tokaut olsem ol narapela pipol bai kisim dispela graun bilong ol yet, na ol bai planim Koriantuma, na olgeta wanwan sol bai bagarap tasol Koriantuma bai nogat.\n\n22 Na em i kamap we Koriantuma wantaim olgeta famili bilong em na ol pipol i no tanim bel, na ol pait i no pinis, na ol i traim long kilim Ita, tasol em i ronawe long pes bilong ol na hait gen long hul bilong ston.\n\n23 Na em i kamap we Saret i bin kirap na em tu i bin pait wantaim Koriantuma, na em i winim em, na em i bin bringim em long kalabusim em insait long namba tri krismas.\n\n24 Na insait long namba foa krismas, ol pikinini bilong Koriantuma ol i bin winim Saret, na kisim kingdom gen bilong papa bilong ol.\n\n25 Nau bikpela pait i stat long kamap long olgeta pes bilong graun, wanwan man wantaim lain bilong em pait long dispela samting em ol ol i laikim.\n\n26 Na ol stil lain ol i bin i stap, na long katim sot, olgeta kainkain pasin nogut i bin kamap long olgeta pes bilong graun.\n\n27 Na em i kamap we Koriantuma i bin belhat nogut tru wantaim Saret, na em i go long pait wantaim em wantaim ol ami bilong em, na ol i bung wantaim bikpela belhat tru, na ol i bin bung long ples daun bilong Gilgal, na pait i bin kamap nogut tru.\n\n28 Na em i kamap we Saret i bin pait wantaim em long tripela de. Na em i kamap we Koriantuma winim em, na ronim em i go inap long em i bin kam long ol ples daun bilong Heslon.\n\n29 Na em i kamap we Saret i bin pait wantaim em gen long ol ples daun, na lukim em i bin winim Koriantuma, na ronim em i go bek long ples daun bilong Gilgal.\n\n30 Na Koriantuma i bin pait wantaim Saret gen long ples daun bilong Gilgal, we em i bin winim Saret na kilim em.\n\n31 Na Saret i bin givim sua long Koriantuma long sagana, olsem na em i no bin i go long pait gen long tupela krismas, na long dispela taim olgeta pipol long pes bilong graun ol i bin kapsaitim blut, na nogat wanpela man inap long pasim ol.\n\n", "ether 14": "[center][font_size=26]Sapta 14[/font_size][/center]\n\n[i]Pasin nogut bilong ol pipol i bringim kes long graun—Koriantuma i wok long pait wantaim Gilied, na bihain Lip, na bihain Sis—Blut wantaim bagarap i karamapim graun.[/i]\n\n1 Na nau bikpela kes tru i stat long kamap long olgeta graun bikos long pasin nogut bilong ol pipol, we sapos wanpela man putim samting bilong wok bilong em, o naip bilong pait bilong em long selp, o long ples we em i save putim, lukim, em i no bin painim long tumora, bikos bikpela kes tru i bin kamap long graun.\n\n2 Olsem na, wanwan man i bin holim pas long samting bilong em yet wantaim han bilong em, na i no inap dinau, o givim, na wanwan man i bin holim handel bilong naip bilong pait bilong em long rait han bilong em, long sambai long ol samting wantaim laip, bilong em na meri na ol pikinini bilong em.\n\n3 Na nau, bihain long tupela krismas, na bihain long idai bilong Saret, lukim, brata bilong Saret i bin kirap long pait wantaim Koriantuma, we Koriantuma i bin winim em na ronim em i go long ples we nogat man i stap long ples Akis.\n\n4 Na em i kamap we brata bilong Saret i bin pait wantaim em long ples we nogat man i stap long ples Akis, na ol i bin pait nogut tru, na planti tausen man i bin pundaun long naip bilong pait bilong ol.\n\n5 Na em i kamap we Koriantuma i bin banisim ples we nogat man i stap, na brata bilong Saret i bin go aut wantaim ol man bilong em long ples we nogat man i stap long nait, na kilim wanpela hap bilong ami bilong Koriantuma, taim ol i spak.\n\n6 Na em i bin kam long graun bilong Moron, na putim em yet long sia bilong king bilong Koriantuma.\n\n7 Na em i kamap we Koriantuma i bin i stap long ples we nogat man i stap wantaim ami bilong em long tupela krismas, we em i bin kisim bikpela strong tru long ami bilong em.\n\n8 Nau brata bilong Saret, nem bilong em i Gilied, i bin kisim bikpela strong tru long ami bilong em, bikos long ol kainkain pasin hait bilong ol.\n\n9 Na em i kamap we hai pris bilong em i bin kilim em taim em i sindaun i stap long sia bilong king bilong em.\n\n10 Na em i kamap we wanpela long ol lain ol i wokim kainkain pasin hait i bin kilim hai pris insait long wanpela tokhait rot, na kisim dispela kingdom long em yet, na nem bilong em i Lip, na Lip i wanpela traipela man tru, inap long em i winim ol narapela man namel long olgeta pipol.\n\n11 Na em i kamap we Koriantuma i bin kamap long graun bilong Moron long nambawan krismas long rul bilong Lip, na pait wantaim em.\n\n12 Na em i kamap we em i bin pait wantaim Lip, we Lip i bin katim em long han na givim sua long em, tasol ami bilong Koriantuma i bin go het long pait wantaim Lip, na em i ronawe i go long arere bilong nambis.\n\n13 Na em i kamap we Koriantuma i bin bihainim em, na Lip pait wantaim em long nambis.\n\n14 Na em i kamap we Lip i bin kilim ol ami bilong Koriantuma, na ol i ronawe gen i go long ples we nogat man i stap long ples Akis.\n\n15 Na em i kamap we Lip i bin bihainim em i go inap long em i bin kam long ol ples daun bilong Agos. Na Koriantuma i bin kisim olgeta pipol wantaim em taim em i ronawe long pes bilong Lip long wanem hap graun we em i bin ronawe i go.\n\n16 Na taim Koriantuma i kam long ol ples daun bilong Agos, em i pait wantaim Lip, na katim em i go inap long em idai, tasol, brata bilong Lip i bin kamap long pait wantaim Koriantuma long ples bilong em, na ol i pait nogut tru we Koriantuma i bin ronawe gen long pes bilong ami bilong brata bilong Lip.\n\n17 Nau nem bilong brata bilong Lip em i Sis. Na em i kamap we Sis i bin ronim Koriantuma, na em i winim planti siti, kilim ol meri wantaim ol pikinini na kukim planti siti.\n\n18 Na olgeta hap bilong graun ol i bin poret long Sis, ye, wanpela singautim i bin go long olgeta hap bilong graun—Olsem husat ken sanap long pesim ami bilong Sis? Lukim, em i brumim graun long pes bilong em!\n\n19 Na em i kamap we ol pipol i bin i stat long bung wantaim long kirapim ol ami, long olgeta hap long pes bilong graun.\n\n20 Na ol i bin brukim, na wanpela hap bilong ol i bin ronawe i go long ami bilong Sis, na narapela hap bilong ol i bin ronawe i go long ami bilong Koriantuma.\n\n21 Na bikpela pait tru i bin i stap longpela taim, na bikos pasin bilong kapsaitim blut na bagarap i bin i stap longpela taim, inap long olgeta pes bilong graun i bin karamap wantaim ol bodi bilong idai man.\n\n22 Na pait i bin kamap kwiktaim na hariap tru na nogat wanpela man i bin i stap long planim ol idai man, tasol ol i bin go het long wanpela pait i go long narapela pait long kapsaitim blut, na larim ol bodi bilong ol man wantaim meri na pikinini antap long pes bilong graun, long kamap kaikai bilong ol liklik snek bilong skin.\n\n23 Na smel bilong ol i bin kamap long pes bilong graun, tru tumas, long olgeta pes bilong graun, olsem na ol pipol ol i bin wari long de na long nait, bikos long smel bilong ol.\n\n24 Tasol, Sis i no pinis long ronim Koriantuma, long wanem, em i bin mekim tok tru antap long pe bek em yet long Koriantuma long blut bilong brata bilong em, em i bin kilim, na long toktok bilong Bikpela em i bin kam long Ita olsem Koriantuma bai i no inap idai wantaim naip bilong pait.\n\n25 Olsem na yumi lukim olsem Bikpela i bin visitim ol taim belhat bilong em i pulap, na pasin nogut wantaim pasin les nogut tru bilong ol i bin redim bagarap bilong ol oltaim oltaim.\n\n26 Na em i kamap we Sis i bin bihainim Koriantuma i go long hap bilong is, tru tumas long nambis, na Koriantuma i bin pait wantaim Sis long tripela de.\n\n27 Na ol ami bilong Sis ol i bin bagarap nogut tru na ol pipol i stat long poret, na i stat long ronawe long pes bilong ol ami bilong Koriantuma, na ol i ronawe i go long graun bilong Koriho, na ol i kilim olgeta pipol ol i bungim na husat les long joinim ol.\n\n28 Na ol sanapim haus sel bilong ol long ples daun bilong Koriho, na Koriantuma i bin sanapim haus sel bilong em long ples daun bilong Sur. Nau ples daun bilong Sur i bin i stap klostu long liklik maunten Komno, olsem na, Koriantuma i bin bung wantaim ol ami bilong em long liklik maunten Komno, na singautim ol ami bilong Sis long kam long pait wantaim wanpela biugel.\n\n29 Na em i kamap we ol i bin kam, tasol ol i bin ronim ol i go bek gen, na ol i kam long namba tu taim, na ol i bin ronim ol i go bek gen long nambatu taim. Na em i kamap we ol kam gen long namba tri taim, na pait i kamap nogut tru.\n\n30 Na em i kamap we Sis i bin katim Koriantuma inap long em i bin givim planti bikpela sua, na Koriantuma, bikos em i bin lusim blut bilong em, na hap idai, olsem na em ol i bin karim em i go wankain olsem em i bin idai.\n\n31 Nau bikpela namba tru long ol man, meri na pikinini ol i bin idai long tupela sait, olsem na Sis bin tokim ol pipol bilong em olsem ol i no ken bihainim ol ami bilong Koriantuma, olsem na, ol i go bek long kem bilong ol.\n\n", "ether 15": "[center][font_size=26]Sapta 15[/font_size][/center]\n\n[i]Ol milen long ol lain bilong Jaret ol i bin kilim ol long bikpela pait—Sis wantaim Koriantuma ol i bin bungim olgeta pipol long pait bilong idai—Spirit bilong Bikpela i bin les long i stap wantaim ol—Nesen bilong ol lain bilong Jaret i bin bagarap olgeta—Koriantuma tasol i bin i stap laip.[/i]\n\n1 Na em i kamap we bihain sua bilong Koriantuma i pinis, em i stat long tingim ol toktok bilong Ita i bin tokaut long em.\n\n2 Em i bin lukim olsem klostu tu milen long ol pipol bilong em i bin idai pinis long naip bilong pait, na em i stat long sore long bel bilong em, ye, tu milen long ol strongpela man tru ol i bin idai pinis wantaim ol meri na pikinini bilong ol.\n\n3 Em i stat long tanim bel long pasin nogut em i bin wokim, em i stat long tingim ol toktok ol i bin autim long maus bilong olgeta profet, na em i lukim ol, olsem ol i bin kamap tru i kam long dispela taim, olgeta toktok i bin kamap tru, na sol bilong em i bin sore na em i les long kisim gutpela bel.\n\n4 Na em i kamap we em i bin raitim wanpela pas i go long Sis, na laikim long em olsem em bai larim ol pipol, na em bai givap long kingdom bikos long laip bilong ol pipol.\n\n5 Na em i kamap we taim Sis kisim pas bilong em, em i bekim na raitim wanpela long Koriantuma, olsem em bai larim laip bilong ol pipol sapos Koriantuma bai givap em yet, inap long em bai kilim em wantaim naip bilong pait bilong em yet.\n\n6 Na em i kamap we ol pipol i no tanim bel long pasin nogut bilong ol, na bel bilong ol pipol bilong Koriantuma i bin sikrap long belhat wantaim ol pipol bilong Sis, na bel bilong ol pipol bilong Sis ol i bin sikrapim long belhat wantaim ol pipol bilong Koriantuma, olsem na, ol pipol bilong Sis ol i bin pait wantaim ol pipol bilong Koriantuma.\n\n7 Na taim Koriantuma lukim olsem em klostu pundaun long han bilong Sis em ronawe gen long pes bilong ol pipol bilong Sis.\n\n8 Na em i kamap we em i bin kam long ol wara bilong Ripliankum, em i minim traipela tru, o long winim olgeta, olsem na, ol i bin sanapim haus sel bilong ol taim ol i kamap long ol dispela wara, na Sis tu i bin sanapim haus sel bilong em klostu long ol, olsem na ol i bin kam long pait long narapela de.\n\n9 Na em i kamap we ol i bin pait nogut tru, we Koriantuma i bin kisim sua gen, na hap idai bikos em lusim blut.\n\n10 Na em i kamap we ol ami bilong Koriantuma ol i bin strong tru long paitim ol ami bilong Sis na ol i bin winim ol, na mekim ol long ronawe long ai bilong ol, na ol i bin ronawe i go long hap bilong saut, na sanapim haus sel bilong ol long wanpela ples ol kolim Ogat.\n\n11 Na em i kamap we ami bilong Koriantuma ol i bin sanapim haus sel bilong ol long liklik maunten Rama, na em i dispela wankain liklik maunten we papa bilong mi Momon i bin haitim ol rekot bilong Bikpela, we i holi.\n\n12 Na em i kamap we ol i bin bung wantaim olgeta pipol long olgeta pes bilong graun, ol i no bin kilim, tasol i no Ita.\n\n13 Na em i kamap we Ita i bin lukim olgeta pasin bilong ol pipol, na em i lukim olsem ol pipol ol bilong Koriantuma ol i bin bung wantaim ol ami bilong Koriantuma, na ol pipol ol bilong Sis ol i bin bung wantaim ol ami bilong Sis.\n\n14 Olsem na, ol i bin bung wantaim ol pipol long fopela krismas, olsem ol bai kisim olgeta pipol ol i bin i stap long pes bilong graun, inap long ol bai kisim olgeta strong we ol i ken.\n\n15 Na em i kamap we bihain olgeta long ol i bin bung wantaim, wanwan man long ami we em laikim wantaim ol meri na pikinini bilong ol—olsem ol man, meri na pikinini ol i bin gat ol samting bilong pait, na ol i bin gat ol samting bilong banisim long pait, ol brosplet na hetplet, na ol i bin pasim ol klos bilong pait—ol i go long bungim ol yet long pait, na ol i bin pait long olgeta de long dispela de, na ol i no winim.\n\n16 Na em i kamap we taim nait i bin kam ol i bin skin taiet, na go bek long kem bilong ol, na bihain ol i go bek long kem bilong ol, ol i singaut na krai na sore bikos ol pipol bilong ol ol i bin kilim, ol na traipela krai tru, singaut na krai na sore bilong ol na win i bin pairap nogut tru.\n\n17 Na em i kamap we ol i bin go long pait gen long narapela de, na dispela de i bin bikpela na nogut tru, tasol, ol i no win, na taim nait i bin kam gen ol i pairapim win wantaim krai, singaut long krai na sore long ol, bikos ol pipol bilong ol ol i bin kilim ol.\n\n18 Na em i kamap we Koriantuma i bin raitim wanpela pas gen long Sis, na laikim olsem em bai i no inap kam gen long pait, tasol olsem em bai kisim kingdom, na larim laip bilong ol pipol.\n\n19 Tasol lukim, Spirit bilong Bikpela i bin les pinis long i stap wantaim ol, na Satan i bin gat olgeta pawa long bosim bel bilong ol pipol, long wanem, ol i bin kamapim belhat bilong ol, na het bilong ol i bin pas long lukim olsem ol bai kisim bagarap, olsem na ol i bin go gen long pait.\n\n20 Na em i kamap we ol i bin pait olgeta long dispela de, na taim nait i bin kam ol i slip antap long naip bilong pait bilong ol.\n\n21 Na long narapela de ol i bin pait i go inap long nait i bin kam.\n\n22 Na taim nait i bin kam ol i bin spak wantaim belhat, wankain olsem wanpela man i spak wantaim wain, na ol i bin slip gen antap long naip bilong pait bilong ol.\n\n23 Na ol i bin pait gen long narapela de, na taim nait i bin kam olgeta ol i bin kilim ol wantaim naip bilong pait tasol faipela ten tu ol pipol bilong Koriantuma na sikispela ten nain ol pipol bilong Sis ol i no bin kilim ol.\n\n24 Na em i kamap we ol i bin slip antap long naip bilong pait bilong ol long dispela nait, na ol i pait gen long narapela de, na ol i pait wantaim olgeta strong bilong ol wantaim naip bilong pait na samting bilong banisim ol long pait bilong ol, olgeta long dispela de.\n\n25 Na taim nait i bin kam tripela ten tu ol pipol bilong Sis, na tupela ten seven ol pipol bilong Koriantuma ol i bin i stap.\n\n26 Na em i kamap we ol i bin kaikai na slip, na redi long idai long tumora. Na ol lain ol i bikpela tru na traipela man olsem long strong bilong ol man.\n\n27 Na em i kamap we ol i bin pait long tripela aua, na ol i bin hap idai bikos ol i bin lusim blut.\n\n28 Na em i kamap we taim ol man bilong Koriantuma ol i kisim inap strong long wokabaut, ol i klostu ronawe long laip bilong ol, tasol lukim, Sis wantaim ol man bilong em ol i bin kirap, na em i bin tok tru antap long belhat bilong em, olsem em bai kilim Koriantuma, o em bai idai wantaim naip bilong pait.\n\n29 Olsem na, em i bin bihainim ol, na abrusim ol long narapela de, na ol i pait gen wantaim naip bilong pait. Na em i kamap we taim olgeta pundaun wantaim naip bilong pait, tasol Koriantuma na Sis ol i bin i stap laip, lukim Sis i bin hap idai bikos em lusim blut.\n\n30 Na em i kamap we taim Koriantuma holim long naip bilong pait bilong em na malolo, em katim op het bilong Sis.\n\n31 Na em i kamap we bihain em katim op het bilong Sis, olsem Sis i bin kirap long tupela han bilong em, na bihain em i painim hat long pulim win, na em i idai.\n\n32 Na em i kamap we Koriantuma i bin pundaun long graun, na kamap olsem em i nogat laip.\n\n33 Na Bikpela i bin toktok long Ita, na tokim em: Go aut. Na em i go aut, na lukim olsem olgeta toktok bilong Bikpela i bin kamap tru, na em i pinisim rekot bilong em (na mi no raitim olgeta raitin bilong em) na em i bin haitim ol long kain pasin we ol pipol bilong Limhai ol i bin painim ol.\n\n34 Nau ol laspela toktok Ita i bin raitim i olsem: Sapos Bikpela i laikim olsem em bai kisim mi wantaim skin, o olsem mi bihainim laik bilong Bikpela long skin, i nogat samting, tasol sapos mi kisim selvesen insait long kingdom bilong God. Amen.\n\n", "moro 1": "[center][font_size=26]Buk bilong Moronai[/font_size][/center]\n\n[center][font_size=26]Sapta 1[/font_size][/center]\n\n[i]Moronai i raitim long gutpela sindaun long ol lain bilong Leman—Ol lain bilong Nifai ol i no tok nogat long Krais ol i bin kilim ol i idai. Klostu 401–421 krismas bihain long Krais.[/i]\n\n1 Nau mi, Moronai, bihain mi pinisim long katim sot long raitim stori long ol pipol bilong Jaret, mi bin ting mi bai i no moa raitim, tasol mi no idai yet, na mi no soim mi yet long ol lain bilong Leman, nogut, ol i kilim mi.\n\n2 Long wanem, lukim, ol pait bilong ol i kamap nogut tru namel long ol yet, na bikos long belhat bilong ol, ol i bin kilim ol i idai wanwan lain bilong Nifai ol i no tok nogat long Krais.\n\n3 Na mi, Moronai, bai i no inap tok nogat long Krais, olsem na, mi bin go long wanem hap mi ken long lukautim laip bilong mi yet.\n\n4 Olsem na, mi raitim liklik moa long ol samting, we mi bin ting bipo olsem mi bai i no moa raitim, tasol mi raitim liklik moa long ol samting, olsem ol bai kamapim gutpela sindaun long ol lain brata bilong mi, ol lain bilong Leman, long sampela de long bihain taim, olsem long laik bilong Bikpela.\n\n", "moro 2": "[center][font_size=26]Sapta 2[/font_size][/center]\n\n[i]Jisas bin givim pawa long ol wanpela ten tu disaipel long givim presen bilong Holi Spirit. Klostu 401–421 krismas bihain long Krais.[/i]\n\n1 Ol toktok bilong Krais i bin autim long ol disaipel bilong em, ol wanpela ten tu lain ol em i bin makim, taim em i putim ol han bilong em antap long het bilong ol—\n\n2 Na em i singautim nem bilong ol, na tok olsem: Yupela bai singautim long Papa long nem bilong mi, wantaim strongpela beten tru, na bihain yupela wokim olsem, yupela bai gat pawa we yupela bai givim Holi Spirit, long man em yupela bai putim ol han bilong yupela, na yupela bai givim Holi Spirit long nem bilong mi, bikos ol aposel bilong mi save wok olsem.\n\n3 Nau Krais i bin autim ol dispela toktok long ol taim em soim em yet long ol long nambawan taim, na ol pipol i no harim, tasol ol disaipel ol i bin harim ol dispela toktok, na Holi Spirit i bin pundaun long planti manmeri taim ol i putim han bilong ol antap long ol.\n\n", "moro 3": "[center][font_size=26]Sapta 3[/font_size][/center]\n\n[i]Ol Elda putim han bilong ol antap long het long odenim ol pris na tisa. Klostu 401–421 krismas bihain long Krais.[/i]\n\n1 Pasin we bai ol disaipel, em ol i kolim ol elda bilong sios, ol i bin odenim ol pris na tisa i olsem—\n\n2 Bihain beten long Papa long nem bilong Krais, ol putim han bilong ol antap long het bilong ol, na tok olsem:\n\n3 Long nem bilong Jisas Krais, mi odenim yu long kamap pris (o sapos man i tisa, mi odenim yu long kamap tisa) long toktok long tanim bel na rausim sin insait long Jisas Krais, wantaim bilip long em na i stap strong i go inap long arere. Amen.\n\n4 Na ol i bin odenim ol pris na tisa olsem, long ol presen na singaut bilong God long ol man, na ol odenim ol wantaim pawa bilong Holi Spirit, em i bin i stap insait long ol.\n\n", "moro 4": "[center][font_size=26]Sapta 4[/font_size][/center]\n\n[i]Tok klia long wei ol elda na pris bin givim bret bilong sakramen. Klostu 401–421 krismas bihain long Krais.[/i]\n\n1 Pasin we bai ol elda na pris bilong ol i bin givim bodi na blut bilong Krais long sios, na ol i bin givim long bihainim ol lo bilong Krais, olsem na mipela save dispela i trupela pasin, na elda, o pris i bin bihainim em—\n\n2 Na ol i bin nil daun wantaim sios, na beten long Papa long nem bilong Krais, na tok olsem:\n\n3 O God, Papa Oltaim, mipela askim yu long nem bilong Pikinini bilong yu, Jisas Krais, long blesim na mekim holi dispela bret long sol bilong olgeta lain ol bai kaikaim long em, olsem ol bai kaikai long tingim bodi bilong Pikinini bilong yu, na witnes long yu, O God, Papa Oltaim, olsem ol laikim long karim nem bilong Pikinini bilong yu, na tingim em olgeta taim, na bihainim ol lo bilong em em i bin givim ol, olsem ol bai kisim Spirit bilong em long i stap wantaim ol, olgeta taim. Amen.\n\n", "moro 5": "[center][font_size=26]Sapta 5[/font_size][/center]\n\n[i]Wei long givim wain bilong sakramen i bin soim olsem. Klostu 401–421 krismas bihain long Krais.[/i]\n\n1 Wei bilong givim wain—Lukim, ol i bin holim kap, na tok:\n\n2 O God, Papa Oltaim, mipela askim yu, long nem bilong Pikinini bilong yu, Jisas Krais, long blesim na mekim holi dispela wain long sol bilong olgeta lain ol bai dring long em, olsem ol bai dring long tingim blut bilong Pikinini bilong yu, we em i bin kapsaitim long ol, olsem ol bai witnes long yu, O God, Papa Oltaim, olsem ol i tingim em olgeta taim, olsem ol bai kisim Spirit bilong em long i stap wantaim ol. Amen.\n\n", "moro 6": "[center][font_size=26]Sapta 6[/font_size][/center]\n\n[i]Ol lain ol i tanim bel ol i bin baptais na poromanim—Ol memba bilong sios ol i tanim bel em ol i bin pogivim ol—Ol kibung ol i bin holim em wantaim pawa bilong Holi Spirit. Klostu 401–421 krismas bihain long Krais.[/i]\n\n1 Na nau mi toktok long baptisim. Lukim, ol elda, pris na tisa ol i bin kisim baptisim, na ol i no bin baptais nating, tasol ol i bin wokim stretpela pasin pastaim inap long ol i kisim baptisim.\n\n2 Na tu ol i no bin baptaisim wanpela man nating, tasol ol i bin kam wantaim bel i bruk na spirit bilong lainim, na witnes long sios olsem ol i trutru tanim bel long olgeta sin bilong ol pastaim.\n\n3 Na nogat wanpela man i bin kisim baptisim nating tasol taim ol i bin laik karim nem bilong Krais long ol, na gat strongpela laik long sevim em i go long arere.\n\n4 Na bihain ol i kisim baptisim na pawa bilong Holi Spirit i bin mekim ol holi na klinim ol, ol i bin kaunim ol wantaim ol pipol bilong sios bilong Krais, na nem bilong ol i bin rekotim, olsem ol memba bilong sios bai ol i tingim na lukautim ol wantaim gutpela toktok bilong God, long lukautim ol long stretpela rot, long lukautim ol long beten olgeta taim, na sanap long save bilong Krais tasol, em i papa na arere man bilong bilip bilong ol.\n\n5 Na sios i bin kibung olgeta taim, long tambu long kaikai, beten na toktok namel long ol yet long sindaun bilong sol bilong ol.\n\n6 Na ol i bin kibung olgeta taim long kisim bret na wain, long tingim Bikpela Jisas.\n\n7 Na ol i bin strong long lukautim olsem nogat pasin nogut i bin kamap namel long ol, na husat man i bin painim long wokim pasin nogut, na tripela witnes bilong sios ol i bin kotim ol long ai bilong ol elda, na sapos ol i no tanim bel na konpes, nem bilong ol bin raus long rekot bilong sios, na ol i no bin kaunim ol wantaim ol pipol bilong Krais.\n\n8 Tasol, olgeta taim ol i tanim bel na askim long pogivnes wantaim olgeta bel, ol i bin pogivim.\n\n9 Na sios i bin holim kibung bilong ol olsem Spirit i bin lidim, na wantaim pawa bilong Holi Spirit, long wanem, sapos pawa bilong Holi Spirit i bin lidim ol olsem long autim toktok, o long strongim gutpela toktok, o long beten, o long amamasim, o long singsing, ol i bin wokim wankain olsem.\n\n", "moro 7": "[center][font_size=26]Sapta 7[/font_size][/center]\n\n[i]Wanpela askim long go insait long hap bilong malolo bilong Bikpela—Beten wantaim olgeta bel—Spirit bilong Krais i save givim ol man long save gutpela long nogut—Satan i save grisim ol man long tok nogat long krais na wokim pasin nogut—Ol profet i soim taim Krais bai kam—Ol i wokim mirakel na ol ensel ken minista wantaim bilip—Ol man mas hop long laip oltaim oltaim na holim pas long bikpela lav. Klostu 401–421 krismas bihain long Krais.[/i]\n\n1 Na nau mi, Moronai, raitim liklik long ol toktok bilong papa bilong mi Momon, na em i bin toktok long bilip, hop na bikpela lav, long wanem, em i bin toktok long ol pipol long ol dispela samting, taim em lainim ol insait long sinagog ol i bin wokim long ples lotu.\n\n2 Na nau mi, Momon, toktok long yupela, ol lain brata bilong mi, husat mi save lavim, em i long grasia bilong God Papa, na Bikpela bilong mipela Jisas Krais, wantaim holi laik bilong em, bikos long presen bilong em long makim mi, olsem mi bin larim long toktok long yu long dispela taim.\n\n3 Olsem na, mi laik toktok long yupela em ol memba long sios, em ol disaipel bilong Krais wantaim bel isi, na em i bin gat inap hop we bai yu ken go insait long malolo bilong Bikpela, long dispela taim i go yet inap long yupela bai malolo wantaim em long heven.\n\n4 Na nau lain brata bilong mi, mi ken jasim ol dispela samting long yupela, bikos yupela wokabaut wantaim bel isi namel long ol lain pikinini bilong ol man.\n\n5 Long wanem, mi tingim toktok bilong God em i tok yu bai save long ol long pasin bilong ol, long wanem, sapos wok bilong ol i gutpela, ol tu i gutpela.\n\n6 Long wanem, lukim, God i bin tok sapos wanpela man em i nogut na no em inap wokim gutpela pasin, long wanem, sapos em i givim wanpela presen, o beten long God, tasol sapos em i no wokim wantaim olgeta bel, em i no inap kisim gutpela samting.\n\n7 Long wanem, lukim, em bai i no inap kaunim em olsem stretpela pasin.\n\n8 Long wanem, lukim, sapos wanpela man em i nogut na givim wanpela presen, em i givim wantaim tubel, olsem na em bai kaunim long em wankain olsem em i no bin givim presen, olsem na em bai kamap olsem man nogut long ai bilong God.\n\n9 Na wankain olsem, em bai kaunim em nogut long wanpela man, sapos em i beten tasol i no wantaim olgeta bel, ye, na em bai i no inap kisim gutpela samting, bikos God i no save kisim kain samting.\n\n10 Olsem na, man em i nogut i no inap wokim samting we i gutpela, na tu bai i no inap givim gutpela presen.\n\n11 Long wanem, lukim, wanpela hul wara save pait i no inap bringim gutpela wara, na tu wanpela gutpela hul wara i no inap bringim wara save pait, olsem na wanpela man em i wokman bilong tewel em i no inap bihainim Krais, na sapos em bihainim Krais, em bai i no inap kamap wokman bilong tewel.\n\n12 Olsem na, olgeta samting em i gutpela i save i kam long God, na dispela em i nogut em i save kam long tewel, long wanem, tewel save birua long God, na save pait wantaim em olgeta taim, na invaitim na grisim ol pipol long wokim sin, na long wokim dispela samting em i nogut olgeta taim.\n\n13 Tasol lukim, dispela samting em i kam long God na em i invaitim na grisim ol pipol long wokim gutpela pasin olgeta taim, olsem na, olgeta samting em i invaitim na grisim ol pipol long wokim gutpela pasin, na long lavim God, na long sevim em, i kam long God.\n\n14 Olsem na, lukaut, ol lain brata bilong mi, mi save lavim, olsem yu no ken jasim samting em i nogut olsem em i bilong God, o samting em i gutpela na bilong God olsem bilong tewel.\n\n15 Long wanem, lukim, ol lain brata bilong mi, yupela i bin givim pawa long jas, olsem yu bai save gutpela long nogut, na rot bilong jasim i isi, olsem yupela bai save stret wankain olsem yu ken skelim tulait long tudak.\n\n16 Long wanem, lukim, God save givim Spirit bilong Krais long wanwan man, olsem em bai save gutpela long nogut, olsem na, mi soim long yu rot long jasim, long wanem, olgeta samting em i salim long man long wokim gutpela pasin, na long grisim man long bilip long Krais, i salim kam long pawa na presen bilong Krais, olsem na yupela bai save stret olsem olgeta samting i kam long God.\n\n17 Tasol wanem samting em i grisim ol man, long wokim pasin nogut, na olsem ol i no ken bilip long Krais, na long tok nogat long em, na olsem ol i no ken sevim God, yupela ken save stret olsem ol dispela samting i kam long tewel, long wanem, tewel i save wok olsem, bikos em i no save grisim man long wokim gutpela pasin, nogat, nogat wanpela man, na tu ol ensel bilong em wantaim ol lain em i bosim i no save grisim ol man long wokim gutpela pasin.\n\n18 Na nau, ol lain brata bilong mi, bikos mi lukim olsem yupela save long lait we bai yupela mas jas, na dispela em i lait i lait bilong Krais, lukaut olsem yupela noken jas kranki, long wanem, wantaim dispela jasmen yet em yu jasim yu bai Bikpela i jasim yu long em.\n\n19 Olsem na, mi askim yu gut tru, ol lain brata, olsem yu mas strong long painim lait bilong Krais olsem yu bai save gutpela long nogut, na sapos yu holim pas long olgeta gutpela samting, na yu no inap kotim ol, yu tru tru bai kamap wanpela pikinini bilong Krais.\n\n20 Na nau, ol lain brata bilong mi, yupela bai holim pas long olgeta gutpela samting olsem wanem?\n\n21 Na nau mi kam long dispela bilip, long em mi bin tok mi bai toktok, na mi bai tokim yu rot we bai yu ken holim pas long olgeta gutpela samting.\n\n22 Long wanem, lukim, God save olgeta samting, bikos em i kam long oltaim oltaim i go long oltaim oltaim, lukim, em i bin salim ol ensel long minista long ol lain pikinini bilong ol man, long soim ol samting long taim Krais bai kam, na olgeta gutpela samting bai kam long Krais.\n\n23 Na God tu i bin autim long ol profet wantaim maus bilong em yet, olsem Krais bai kam.\n\n24 Na lukim, em i bin soim ol samting long ol lain pikinini bilong ol man long planti pasin, em i gutpela, na olgeta samting em i gutpela i kam long Krais, nogut ol man ol i bin pundaun, na nogat gutpela samting bai kam long ol man ol i bin pundaun.\n\n25 Olsem na, ol man i stat long bilip long Krais, taim ol ensel minista long ol, na taim ol bilip long olgeta toktok i bin kamaut long maus bilong God, na ol i bin holim pas long olgeta gutpela samting wantaim bilip olsem, na em i bin kamap olsem i go inap long Krais i bin kam.\n\n26 Na ol man tu ol i bin kisim selvesen long bilip long nem bilong em bihain em i bin kam, na ol i bin kamap ol pikinini man bilong God wantaim bilip. Na tru tumas, olsem Krais i stap, em i bin autim ol dispela toktok long ol tumbuna papa bilong mipela, olsem: Wanem samting yupela bai askim Papa long nem bilong mi, we i gutpela, long bilip na bilip olsem yupela bai kisim, lukim, Papa bai givim long yu.\n\n27 Olsem na, ol lain brata bilong mi, em ol mi save lavim, inap ol mirakel pinis bikos Krais i bin go antap long heven, na sindaun long rait han bilong God, long kisim long Papa ol rait bilong marimari bilong em we em i bin yusim long ol lain pikinini bilong ol man?\n\n28 Long wanem, em i bin mekim kamap tru ol as tingting bilong lo, na em i kisim bilong em yet olgeta lain ol i gat bilip long em, na ol lain ol i bilip long em bai holim pas long olgeta gutpela samting, olsem na em i save sanap long nem bilong ol lain pikinini bilong ol man na toktok long as tingting bilong ol, na em i stap oltaim long ol heven.\n\n29 Na bikos em i bin wokim olsem, ol lain brata bilong mi, em ol mi save lavim, inap ol mirakel i pinis? Lukim, mi tokim yu, Nogat, na tu ol ensel i pinis long minista long ol lain pikinini bilong ol man.\n\n30 Long wanem, lukim, em bosim ol ensel, long minista olsem long toktok bilong em, na soim ol yet long ol lain ol i gat strongpela bilip na strong long het long olgeta gutpela pasin bilong God.\n\n31 Na ofis bilong ministri bilong ol em long singautim ol man long tanim bel, na long mekim kamap tru ol promis na long wokim wok bilong promis bilong Papa, em i bin wokim wantaim ol lain pikinini bilong ol man, long redim rot namel long ol lain pikinini bilong ol man, long autim toktok bilong Krais long ol manmeri Bikpela i bin makim, olsem ol bai autim testimoni bilong em.\n\n32 Na God Bikpela bai redim rot we bai ol narapela hap bilong ol man ken bilip long Krais wantaim ol dispela samting, olsem Holi Spirit bai gat ples insait long bel bilong ol olsem long pawa bilong God Bikpela, na Papa bai mekim kamap tru ol promis olsem em i bin mekim wantaim ol lain pikinini bilong ol man.\n\n33 Na Krais i bin tok: Sapos yupela bilip long mi, yupela bai gat pawa long wokim wanem samting mi lukim i stret.\n\n34 Na em i tok: Yupela long olgeta arere bilong graun tanim bel, na kam long mi, na baptais long nem bilong mi, na bilip long mi, olsem yupela bai kisim selvesen.\n\n35 Na nau, ol lain brata bilong mi, em ol mi save lavim, sapos ol dispela samting mi bin autim i tru, na God bai soim long yu, wantaim pawa na bikpela glori tru long las de, em olsem ol i tru, na sapos ol i tru, inap ol de bilong ol mirakel bai pinis?\n\n36 O inap ol ensel ol i no moa kam long ol lain pikinini bilong ol man? O inap God i bin holim bek pawa bilong Holi Spirit long ol? O inap em i ken holim bek pawa bilong Holi Spirit long taim dispela taim i stap, yet o graun ken sanap, o wanpela man i stap long pes bilong graun long kisim selvesen?\n\n37 Lukim, mi tokim yupela, Nogat, long wanem, ol mirakel i save kamap bikos long bilip, na ol ensel save kam na minista long ol man bikos long bilip, olsem na, sapos ol dispela samting i pinis, sore long ol lain pikinini bilong ol man, long wanem, em i bikos ol i no bilip, na olgeta samting i nating.\n\n38 Long wanem, olsem long toktok bilong Krais, nogat wanpela man ken kisim selvesen, sapos ol i no bilip long nem bilong em, olsem na, sapos ol dispela samting i pinis, bilip tu i pinis, na sindaun bilong man i nogut tru, bikos ol i stap olsem ridimsen i no bin kamap.\n\n39 Tasol lukim, ol lain brata bilong mi save lavim, mi jasim gutpela ol samting long yupela, long wanem, mi jasim olsem yupela bilip long Krais bikos yupela i malumalum, long wanem, sapos yupela i no bilip long em, yupela i no inap long kaunim ol wantaim ol pipol bilong sios bilong em.\n\n40 Na gen, ol lain brata bilong mi, em ol mi save lavim, mi laik toktok long yupela long hop. Yupela bai kisim bilip olsem wanem, sapos yupela i nogat hop?\n\n41 Na yupela bai hop long wanem? Lukim mi tokim yu olsem yu bai hop long atonmen bilong Krais na pawa bilong kirap gen bilong em, long kirap long kisim laip oltaim, na dispela bai kamap bikos long bilip bilong yu long em olsem em i bin promisim.\n\n42 Olsem na, sapos wanpela man bilip, em i mas hop, long wanem, em no ken hop sapos em i nogat bilip.\n\n43 Na gen, lukim, mi tokim yu olsem em i no inap bilip na hop sapos em i no malumalum na daunim bel bilong em.\n\n44 Sapos olsem, bilip na hop bilong em i nating, long wanem, God bai kisim man em i bel malumalum na daunim bel bilong em tasol, na sapos wanpela man i bel malumalum na daunim bel bilong em, na konpes wantaim pawa bilong Holi Spirit olsem Jisas i Krais, em i mas gat bikpela lav, long wanem, sapos man i nogat bikpela lav em i man nating, olsem na em i mas gat bikpela lav.\n\n45 Na bikpela lav em long kisim pen long longpela taim, na i pasin bilong halivim, na i no pasin bilong bel solap, i no putim em yet bipo long narapela, i no isi long belhat hariap, i no tingim nogut pasin, na i no amamas long pasin nogut tasol amamas long trupela toktok, save kisim olgeta samting, bilip long olgeta samting, hop long olgeta samting na i stap strong yet wantaim olgeta samting.\n\n46 Olsem na, ol lain brata bilong mi, mi save lavim, sapos yupela i nogat bikpela lav, yupela i man nating, long wanem, bikpela lav i no save pinis. Olsem na, holim pas long bikpela lav, em i nambawan tru long olgeta samting, long wanem, olgeta samting mas pinis—\n\n47 Tasol bikpela lav i klinpela lav tru bilong Krais, na em i save i stap oltaim, na husat man bai painim na kisim bikpela lav long las de, em bai gutpela long em.\n\n48 Olsem na, ol lain brata bilong mi, em ol mi save lavim, beten long Papa wantaim olgeta strong bilong bel, olsem yu bai pulap wantaim dispela lav, em i bin givim long olgeta ol trupela disaipel bilong Pikinini bilong em, Jisas Krais, olsem yupela bai kamap ol pikinini bilong God, olsem taim em i kam mipela bai kamap olsem em, long wanem, mipela bai lukim em olsem em i stap, olsem mipela bai kisim dispela hop, inap long mipela bai kamap klinpela tru wankain olsem em i klinpela tru. Amen.\n\n", "moro 8": "[center][font_size=26]Sapta 8[/font_size][/center]\n\n[i]Baptaisim ol liklik pikinini i wanpela nogut na pasin les nogut tru—Ol liklik pikinini i stap laip long Krais bikos long atonmen—Bilip, tanim bel, pasin bel malumalum na pasin daunim bel, kisim Holi Spirit, na i stap strong i go long arere i lidim i go long selvesen. Klostu 401–421 krismas bihain long Krais.[/i]\n\n1 Wanpela pas bilong papa bilong mi Momon, i bin raitim long mi, Moronai, na dispela pas i bin raitim long mi i no long taim bihain long mi bin singaut long ministri. Na em i bin raitim long mi olsem:\n\n2 Pikinini bilong mi, em mi save lavim, Moronai, mi amamas nogut tru olsem Bikpela bilong yu Jisas Krais i bin tingim yu, na singautim yu long ministri bilong em, na long holi wok bilong em.\n\n3 Mi save tingim yu olgeta taim long beten bilong mi, na mi beten yet long God Papa long nem bilong Holi Pikinini bilong em, Jisas, olsem em, long gutpela pasin tru i nogat arere na grasia bilong em, bai lukautim yu long i stap strong long bilip long nem bilong em i go long arere.\n\n4 Na nau, pikinini bilong mi, mi toktok long yu long samting em i mekim mi sore nogut tru, long wanem, mi sore olsem tok pait i bin kirap namel long yupela.\n\n5 Long wanem, sapos nius mi kisim i tru, olsem tok pait i bin kirap namel long yupela long baptaisim ol liklik pikinini bilong yupela.\n\n6 Na nau, pikinini bilong mi, mi laikim olsem yupela mas wok stret, inap long dispela rong nogut tru bai yupela rausim namel long yupela, long wanem, mi bin raitim dispela pas long dispela as.\n\n7 Long wanem, mi bin askim Bikpela kwiktaim long dispela samting bihain mi kisim nius long ol dispela samting long yu. Na toktok bilong Bikpela i bin kam long mi long Holi Spirit, i olsem:\n\n8 Harim long ol toktok bilong Krais, Ridima bilong yu, Bikpela bilong yu na God bilong yu. Lukim, mi bin kam long graun i no long singautim stretpela lain tasol mi singautim ol sin lain long tanim bel, na gutpela lain i no gat as long dokta, tasol em ol lain ol i sik, olsem na, ol liklik pikinini i nogat sin, long wanem, ol i no inap wokim sin, olsem na kes bilong Adam long ol i raus insait long mi, na em i nogat pawa long sinim ol, na lo bilong rausim skin i pinis insait long mi.\n\n9 Na Holi Spirit i bin soim toktok bilong God long mi olsem, olsem na, pikinini bilong mi, em mi save lavim, mi save olsem em i traipela tok bilas long ai bilong God, olsem yupela bai baptaisim ol liklik pikinini.\n\n10 Lukim, mi tokim yupela olsem yupela bai lainim ol dispela samting—tanim bel na baptisim ol lain ol i inap long ripot na wokim sin, ye, lainim ol papa na mama olsem ol mas tanim bel, baptais, daunim ol yet olsem ol liklik pikinini bilong ol, na olgeta bai kisim selvesen wantaim ol liklik pikinini bilong ol.\n\n11 Na ol liklik pikinini bilong ol i no gat as long tanim bel na baptais. Lukim, baptisim em long soim tanim bel long mekim kamap tru ol lo long rausim sin.\n\n12 Tasol ol liklik pikinini i stap laip long Krais, tru tumas, long taim graun i bin kamap, sapos i no olsem, God bai kamap wanpela wansait God, na tu olsem wanpela God bilong senis, na wanpela God save kaunim olgeta manmeri, long wanem, hamas ol liklik pikinini i no bin kisim baptisim na idai!\n\n13 Olsem na, sapos ol liklik pikinini i no kisim baptisim long kisim selvesen, ol mas go long hel i nogat arere.\n\n14 Lukim, mi tokim yu, olsem man em i tingim olsem ol liklik pikinini i gat as long baptisim i stap insait long pen nogut tru na long kalabus bilong sin, long wanem, dispela man i nogat bilip, hop na bikpela lav, olsem na, em bai lus sapos em i ting olsem, em mas go daun long hel.\n\n15 Long wanem, em i pasin nogut tru sapos yu ting olsem God ken seivim wanpela pikinini bikos em i bin baptais, na narapela pikinini mas idai bikos em i no bin kisim baptisim.\n\n16 Sore long ol lain ol bai paulim ol rot bilong Bikpela olsem, long wanem, ol bai idai sapos ol i no tanim bel. Lukim, mi save wanem mi toktok i stret, bikos mi gat atoroti long God, na mi no poret wanem man ken wokim, bikos stretpela lav em i save tromoi i go aut olgeta poret.\n\n17 Na bikpela lav i pulap long mi, em i lav oltaim oltaim, olsem na, olgeta pikinini i wankain long ai bilong mi, olsem na, mi lavim ol liklik pikinini wantaim stretpela lav, na olgeta i wankain na bai ol i kisim selvesen.\n\n18 Long wanem, mi save olsem God i no wansait God, na tu man bilong senis, tasol em i no save senis i kam long olgeta oltaim i go long olgeta oltaim.\n\n19 Ol liklik pikinini i no inap tanim bel, olsem na, em i pasin nogut tru nogut long tok nogat long klinpela marimari tru bilong God long ol, bikos olgeta i stap laip long em bikos long marimari bilong em.\n\n20 Na man em i tok olsem ol liklik pikinini i gat as long baptisim em olsem em i tok nogat long marimari bilong Krais, na kisim olsem samting nating long atonmen bilong em na pawa bilong ridimsen bilong em.\n\n21 Wo long kain man, bikos ol i stap long densa long idai, hel na pen i nogat arere. Mi strong long toktok, bikos God i bin tokim mi long autim. Harim long mi na holim pas long ol, o ol bai sanap long birua long yu long jasmen-sia bilong Krais.\n\n22 Long wanem, lukim, olsem olgeta liklik pikinini, wantaim olgeta ol lain ol i no kisim lo i stap laip long Krais. Long wanem, pawa bilong ridimsen i kam long olgeta ol i no kisim lo, olsem na, man em i no ko, o man em i no bin kot em i no inap tanim bel, na baptisim bai i no inap wokim gutpela samting long em—\n\n23 Tasol em i tok bilas long ai bilong God, long tok nogat long marimari bilong Krais na pawa bilong Holi Spirit bilong em, na bilip long ol wok bilong idai.\n\n24 Lukim, pikinini bilong mi, dispela samting mas i no inap kamap, long wanem, tanim bel em long ol lain ol i bin kotim ol na ol i bin kesim ol bikos ol i bin brukim lo.\n\n25 Na nambawan prut em baptisim em i mak bilong tanim bel, na baptisim i kam bikos long bilip long bihainim ol lo, na bihainim ol lo na ol sin bai raus.\n\n26 Na rausim sin i bringim pasin bel malumalum, na pasin daunim bel, na bikos long pasin bel malumalum na pasin daunim bel Holi Spirit i kam long visitim, ol man bilong givim gutpela bel bai pulapim hop na stretpela lav, em lav bai i stap yet wantaim strongpela beten tru i go inap long arere bai kam, we olgeta seint bai i stap wantaim God.\n\n27 Lukim, pikinini bilong mi, mi bai raitim long yu gen sapos mi no hariap long go aut long pait wantaim ol lain bilong Leman. Lukim pasin hambak bilong dispela nesen, o ol pipol bilong ol lain bilong Nifai, i bin bagarapim ol stret, na ol i gat as long tanim bel.\n\n28 Beten long ol, pikinini bilong mi, inap long ol bai tanim bel. Tasol lukim, mi poret nogut Spirit bai les long i stap wantaim ol, na ol lain bilong Nifai long dispela hap bilong graun tu i traim long daunim olgeta pawa na atoroti em i kam long God, na ol i tok nogat long Holi Spirit.\n\n29 Na bihain long les long bikpela save tru, pikinini bilong mi, ol i mas klostu idai, long mekim kamap tru ol profesi we ol profet ol i bin autim, wantaim ol toktok Sevia bilong mipela em yet i bin tokaut.\n\n30 Gutbai, pikinini bilong mi, i go inap long taim mi bai rait long yu, o bai bungim yu gen. Amen.\n\n", "moro 9": "Nambatu pas bilong Momon long pikinini bilong em, Moronai.\n\nI gat sapta 9.\n\n[center][font_size=26]Sapta 9[/font_size][/center]\n\n[i]Tupela ol lain bilong Nifai wantaim ol lain bilong Leman ol i kamap nogut na bagarap olgeta—Ol i givim pen na kilim namel long ol yet—Momon i beten olsem grasia na gutpela pasin bai i stap wantaim Moronai oltaim. Klostu 401–421 krismas bihain long Krais.[/i]\n\n1 Pikinini bilong mi, em mi save lavim, mi rait long yu gen olsem yu bai save olsem mi i stap laip yet, tasol mi raitim liklik long dispela samting em i sore nogut tru.\n\n2 Long wanem, lukim, mi bin pait nogut tru wantaim ol lain bilong Leman we mipela i no win, na Akientus, Luram wantaim Emron ol i bin pundaun wantaim naip bilong pait, ye, na mipela bin lusim bikpela namba tru long ol nambawan man bilong mipela.\n\n3 Na nau lukim, pikinini bilong mi, mi poret nogut ol lain bilong Leman bai bagarapim ol dispela pipol, bikos ol i no tanim bel, na Satan i sikrapim bel bilong ol yet long belhat namel long ol yet.\n\n4 Lukim, mi wok wantaim ol yet, na taim mi strong long autim toktok bilong God ol i guria na belhat wantaim mi, na taim mi no yusim strongpela toktok ol i kamapim belhat bilong ol long toktok bilong God, olsem na, mi poret nogut Spirit bilong Bikpela i les long i stap wantaim ol.\n\n5 Long wanem, belhat bilong ol em nogut tru, na mi lukim olsem ol i no poret long idai, na ol i bin lusim lav bilong ol namel long ol yet, na ol nek drai long kapsaitim blut na bekim bek olgeta taim.\n\n6 Na nau, pikinini bilong mi, em mi save lavim, inap ol kamapim belhat bilong ol, tasol yumi strong long wok, bikos, sapos mipela i no wok, mipela bai kot, long wanem, mipela gat wok long wokim taim yumi i stap long skin, olsem yumi bai winim birua bilong olgeta stretpela pasin, na sol bilong mipela bai malolo insait long kingdom bilong God.\n\n7 Na nau mi raitim liklik long ol pen bilong ol dispela pipol. Long wanem, olsem long tok save mi bin kisim long Amoron, lukim, ol lain bilong Leman ol i gat planti kalabus lain em i ol man, meri na pikinini ol i bin kisim ol long taua bilong Serija.\n\n8 Na ol i bin kilim ol man na papa bilong ol dispela meri na pikinini, na ol i givim kaikai long ol meri wantaim ol skin bilong man bilong ol, na ol pikinini wantaim ol skin bilong papa bilong ol, na ol i givim liklik wara long ol.\n\n9 Na inap dispela i bikpela tru pasin les nogut tru bilong ol lain bilong Leman, tasol em i no winim dispela bilong ol pipol bilong mipela long Moriantum. Long wanem, lukim, planti pikinini meri bilong ol lain bilong Leman ol i bin kisim ol olsem kalabus lain, na bihain ol i bagarapim ol long dispela em i diatumas na nambawan tru long olgeta samting, em i kipim bodi klin na gutpela pasin—\n\n10 Na bihain ol i wokim dispela samting, ol i kilim ol wantaim wanpela pasin nogut tru, givim pen long bodi bilong ol i go inap long ol idai, na bihain ol i wokim dispela, ol kaikaim bodi bilong ol wankain olsem wail animal, bikos ol kamapim belhat bilong ol, na ol i wokim olsem wanpela mak bilong strongpela man.\n\n11 O pikinini bilong mi, em mi save lavim, bilong wanem ol pipol ken kamap olsem, em ol i nogat gutpela pasin—\n\n12 (Na i no longpela taim i go pas, na ol i bin kamap wanpela gutpela pasin na naispela pipol)\n\n13 Tasol, O pikinini bilong mi, bilong wanem ol pipol ken kamap olsem, ol i ken amamas long planti pasin les nogut tru—\n\n14 Bilong wanem, mipela ken hop olsem God bai holim bek jasmen bilong em long mipela?\n\n15 Lukim, bel bilong mi i krai olsem: Sore long ol dispela pipol. Kamaut long jasmen, O God, na haitim sin bilong ol, pasin nogut na pasin les nogut tru bilong ol long ai bilong yu!\n\n16 Na gen, pikinini bilong mi, i gat planti meri em ol man i bin idai wantaim planti pikinini meri bilong ol bin i stap yet long Serija, na sampela kaikai em ol lain bilong Leman i no kisim i go, lukim, ami bilong Jenifai ol i bin kisim i go, na lusim ol long raun long olgeta hap long painim kaikai, na planti lapun meri ol i bin pundaun na idai taim ol painim kaikai.\n\n17 Na ami ol i stap wantaim mi i no strong, na ol ami bilong ol lain bilong Leman i stap namel long Serija na mi, na olgeta ol lain ol i ronawe i go long ami bilong Eron ol i bin idai bikos ol lain bilong Leman ol i bin hangre nogut tru long kilim man.\n\n18 O ol pipol bilong mi ol i kamap nogut tru! Ol nogat oda na marimari. Lukim, mi man tasol, na mi gat strong bilong man tasol, na ol ami i no moa bihainim oda bilong mi.\n\n19 Na ol kamap strong long pasin paul bilong ol, na ol tu hangre long kilim man, na ol i no larim wanpela, lapun, o yangpela, ol i amamas long olgeta samting tasol long dispela samting em i gutpela, na pen bilong ol meri wantaim pikinini bilong mipela long olgeta pes bilong dispela graun i winim olgeta samting, ye, tang i no inap tokaut, na tu em bai mi i no inap raitim.\n\n20 Na nau, pikinini bilong mi, mi no laik toktok moa long dispela pasin nogut tru. Lukim, yu save long ol pasin nogut bilong ol dispela pipol, yu save olsem ol nogat gutpela tingting, na ol i lukluk tasol i no save, na pasin nogut bilong ol i winim dispela bilong ol lain bilong Leman.\n\n21 Lukim, pikinini bilong mi, mi no inap rekomenim ol long God, nogut, em bai paitim mi.\n\n22 Tasol lukim, pikinini bilong mi, mi rekomenim yu long God, na mi bilip long Krais olsem yu bai kisim selvesen, na beten long God olsem em bai larim laip bilong yu, long witnesim ol pipol bilong em go bek long em, o long bagarapim tru olgeta, long wanem, mi save olsem ol i mas idai sapos ol i no tanim bel na go bek long em.\n\n23 Na sapos ol i idai, dispela em bai olsem ol lain bilong Jaret, bikos ol i bin laikim stret long bel bilong ol long painim blut na pe bek.\n\n24 Na sapos ol i idai, mipela save olsem planti long ol lain brata bilong mipela ol i bin ronawe i go long ol lain bilong Leman, na planti moa bai ol i ronawe i go long ol, olsem na, mi raitim liklik long ol samting sapos yu bin larim, na mi bai idai na i no inap lukim yu, tasol mi bilip olsem mi bai klostu lukim yu, long wanem, mi gat planti holi rekot em mi laik givim long yu.\n\n25 Pikinini bilong mi, bilip yet long Krais, na inap ol samting mi bin raitim bai i no inap mekim yu sore, long pasim yu go daun long idai, tasol Krais bai apim yu, na inap ol pen, na idai, soim bodi bilong em long tumbuna papa bilong mipela, marimari, no save kros kwik, hop long glori bilong em na long laip oltaim oltaim, bai i stap long het bilong yu oltaim.\n\n26 Na inap grasia bilong God Papa, em i sia bilong king i stap antap long ol heven, na Bikpela bilong mipela Jisas Krais, em i sindaun antap long rait han long pawa bilong em, i go inap long olgeta samting bai kam aninit long em, bai i stap wantaim yu oltaim. Amen.\n\n", "moro 10": "[center][font_size=26]Sapta 10[/font_size][/center]\n\n[i]Testimoni bilong Buk Momon i kam long pawa bilong Holi Spirit—Bikpela i save givim presen bilong Spirit long bilip lain—Ol presen bilong spirit i kam wantaim bilip—Ol toktok bilong Moronai i autim kam long das—Kam long Krais, kamap wankain olsem em na mekim sol bilong yupela i kamap holi. Klostu 421 krismas bihain long Krais.[/i]\n\n1 Nau mi, Moronai, raitim liklik long wanem mi ting i gutpela, na mi rait long ol lain brata bilong mi, ol lain bilong Leman, na mi laikim olsem ol i mas save olsem moa long foa handret na tupela ten krismas i bin i go pas long taim mak i bin kamap long Krais i bin kam.\n\n2 Na mi pasim ol dispela rekot, bihain mi toktok liklik long strongim gutpela toktok long yupela.\n\n3 Lukim, mi laik strongim gutpela toktok long yu olsem taim yu ritim ol dispela samting, sapos long bikpela save bilong God olsem yupela bai ritim ol, olsem yupela bai tingim olsem Bikpela i bin marimari long ol lain pikinini bilong ol man, long taim Adam i bin krietim i go daun inap long taim yupela bai kisim ol dispela samting, na tingim long bel bilong yupela.\n\n4 Na taim yupela kisim ol dispela samting, mi bai strongim gutpela toktok long yu olsem yupela askim God, Papa Oltaim, long nem bilong Krais, sapos ol dispela samting i no tru, na sapos yupela askim wantaim olgeta bel, na laikim stret wantaim bilip bilong Krais, em bai soim trupela toktok long ol dispela samting long yu, wantaim pawa bilong Holi Spirit.\n\n5 Na yupela ken save long trupela toktok bilong olgeta samting wantaim pawa bilong Holi Spirit.\n\n6 Na wanem samting i gutpela i stretpela na trupela, olsem na, nogat wanpela samting em i gutpela ken tok nogat long Krais, tasol i ken tok tru olsem em i stap.\n\n7 Na yupela bai save olsem em i stap wantaim pawa bilong Holi Spirit, olsem na, mi laikim long strongim gutpela toktok long yu olsem yu noken tok nogat long pawa bilong God, long wanem, em i save wok wantaim pawa long bilip bilong lain pikinini bilong ol man, wankain long tude, na tumora, na oltaim.\n\n8 Na gen, mi strongim gutpela toktok long yupela, lain brata bilong mi, olsem yupela noken tok nogat long ol presen bilong God, long wanem, ol i planti, na ol i kam long dispela God yet. Na i gat planti pasin long kisim ol dispela presen, tasol em i dispela God yet em i wok insait long olgeta samting na olgeta pipol, na Spirit bilong God save sikrapim bel bilong ol man long givim ol dispela samting long ol, long gutpela sindaun bilong ol.\n\n9 Long wanem, lukim, Spirit bilong God i givim wanpela man olsem em bai lainim toktok bilong bikpela save,\n\n10 Na long narapela man, olsem em bai lainim toktok bilong kisim save wantaim dispela Spirit yet,\n\n11 Na long narapela man, strongpela bilip tru, na long narapela man, ol presen bilong mekim gut gen wantaim dispela Spirit yet,\n\n12 Na gen, long narapela man, olsem em bai wokim planti traipela mirakel tru,\n\n13 Na gen, long narapela man, olsem em bai profesai long olgeta samting,\n\n14 Na gen, long narapela man, long lukim ol ensel na ministri bilong ol spirit,\n\n15 Na gen, long narapela man, olgeta kainkain tang,\n\n16 Na gen, long narapela man, long tanim tok ol tok ples na olgeta kainkain tang.\n\n17 Na olgeta long ol dispela presen em i kam wantaim Spirit bilong Krais, na wanwan presen i kam long wanwan man, olsem long laik bilong God.\n\n18 Na mi laik strongim gutpela toktok long yupela, ol lain brata bilong mi, mi save lavim, olsem yupela tingim olsem olgeta gutpela presen i kam long Krais.\n\n19 Na mi laik strongim gutpela toktok long yupela, olsem yupela tingim olsem em i wankain long asde, tude, na oltaim, na olsem olgeta long ol dispela presen em mi bin tokaut, em i bilong spirit bai i no inap pinis taim graun i sanap, tasol ol dispela presen bai pinis bikos long ol pegen pasin bilong ol lain pikinini bilong ol man.\n\n20 Olsem na, bilip mas i stap, na sapos bilip i stap, hop mas i stap, na sapos hop i stap, bikpela lav tru mas i stap tu.\n\n21 Na yupela i no inap kisim selvesen insait long kingdom bilong God sapos yupela i nogat bikpela lav, na tu yu no inap kisim selvesen insait long kingdom bilong God sapos yu nogat bilip, na tu sapos yu nogat hop.\n\n22 Na sapos yupela nogat hop, yupela bai paul, na paul i kam bikos long pasin nogut.\n\n23 Na Krais trutru i bin tokim ol tumbuna papa bilong mipela: Sapos yupela gat bilip, yupela ken wokim olgeta samting em i gutpela long mi.\n\n24 Na nau mi toktok long olgeta arere bilong graun—olsem sapos de bai kam we pawa na ol presen bilong God bai pinis namel long yupela, em bikos yupela i no bilip.\n\n25 Na sore long ol lain pikinini bilong ol man, sapos em bai kamap olsem, long wanem, nogat wanpela man namel long yupela wokim gutpela pasin, no nogat wanpela man. Long wanem, sapos wanpela man namel long yupela i wokim gutpela pasin, em bai wokim wantaim pawa na presen bilong God.\n\n26 Na sore long ol lain ol bai rausim ol dispela samting na idai, long wanem, ol i idai long sin bilong ol, na ol bai i no inap kisim selvesen insait long kingdom bilong God, na mi autim ol olsem long ol toktok bilong Krais, na mi no giaman.\n\n27 Na mi strongim gutpela toktok long yu long ol dispela samting, long wanem, taim i kam hariap tru we yupela bai save olsem mi no giaman, long wanem, yupela bai lukim mi long jasmen ples bilong God, na God Bikpela bai tokim yupela: Inap mi no bin autim ol toktok bilong mi long yupela, em dispela man i bin raitim, wankain olsem wanpela man i krai long idai, ye, wankain olsem wanpela man i autim toktok i kam long das?\n\n28 Mi autim ol dispela samting long mekim kamap tru ol profesi. Na lukim, ol bai kamaut long maus bilong God oltaim oltaim, na toktok bilong em bai go aut stret long wanpela jeneresen i go long narapela jeneresen.\n\n29 Na God bai soim long yu, olsem ol samting we mi bin raitim i tru.\n\n30 Na gen, mi bai strongim gutpela toktok long yu, olsem yupela bai kam long Krais, na holim pas long olgeta gutpela presen, na noken holim ol presen i nogut, o samting doti.\n\n31 Na kirap, na sanap long das, O Jerusalem, ye, na pasim ol gutpela klos tru bilong yu, O pikinini meri bilong Saion, strongim ol pos bilong yu na mekim ol arere bilong yu kamap bikpela oltaim, olsem yu bai ol i no inap moa daunim yu, olsem ol promis bilong Papa Oltaim, we em i bin mekim wantaim yu, O haus bilong Israel, bai kamap tru.\n\n32 Ye, kam long Krais, na bai kamap wankain olsem em, na yupela tok nogat long olgeta pasin doti, na lavim God wantaim olgeta pawa, tingting na strong, na grasia bilong em bai inap long yupela, olsem yupela bai kamap wankain olsem Krais wantaim grasia bilong em, na sapos yupela kamap wankain olsem Krais wantaim grasia bilong em, yupela bai i no inap tok nogat long pawa bilong God.\n\n33 Na gen, sapos yupela wantaim grasia bilong God bai kamap wankain olsem Krais, na i no inap tok nogat long pawa bilong em, yupela bai mekim holi long Krais wantaim grasia bilong God, insait long kapsaitim blut bilong Krais, em i stap insait long promis bilong Papa long rausim sin bilong yupela, inap long yupela bai kamap holi, na nogat doti.\n\n34 Na nau, mi tok gutbai long olgeta. Mi klostu bai go long malolo insait long paradais bilong God, i go inap long spirit na bodi bilong mi bai bung wantaim gen, na em bai bringim mi kam antap long skai wantaim bikpela amamas, long bungim yupela long pes bilong gutpela ples tru bilong bikpela Jehova tru, Jas Oltaim bilong ol man i stap laip na idai wantaim. Amen.\n\nPinis\n\n"}