{"title-page 0": "[center][font_size=26]Fare Babyor ku Mormon[/font_size][/center]\n\nKureb E Mʼag Rokʼ Yesus Kristus\n\nNi Fare Galasia ku Yesus Kristus ni Fan ko Gidiiʼen Got ko Tin Tomur e Rran e yoloey nge piiʼ nga fithikʼ e yoʼor u\n\nSalt Lake City, Utah, USA\n\nBin sommʼon e thin nni yoloey ni Ngilis ngan piiʼ nga fithikʼ e yoʼor u Palmyra, New York, USA, 1830\n\n© 2017 by Intellectual Reserve, Inc. All rights reserved. Source: 2015/03/24\n\n", "bofm-title 0": "[center][font_size=26]Fare Babyor ku Mormon[/font_size][/center]\n\nBake Babyor Ni Yoloey Mormon nga Paaʼ Nga Dakean E Plates Nni Fek Ko Fapi Plates Rokʼ Nephi\n\nEre, bake babyor ni kan ngochngocheg i yoloey ni chipin fapi gidiiʼ rokʼ Nephi, nge ku morngaʼagen fapi Lamanites—Nni yoloey ni nge yaen ngakʼ fapi Lamanites, ni yaed e piʼin ni kar magaey gaed ko fapi gidiiʼ ku Israel; nge ku ngakʼ e pi Jew nge Gentile—Nni yoloey u rogon e motochiyel, ngu rogon e nangaenʼ ko prophecy nge yiʼiy—Nni yoloey min chaʼariy ngakʼ fare Somoel, me yog ni nge paer ni dab ni gathaey—Ni nge yog nni pilyeg e thin riy u dakean e tawaʼath nge gelngin Got nib tamilang fan—Ni chaʼariy Moroni u paaʼ, me mitheag ngakʼ fare Somoel, ni nge yibi mʼug ko ngiyalʼ ni kan dugliy u rogon e Gentile—Min pilyeg fan u dakean fare tawaʼath rokʼ Got.\n\nBake babyor ni kun ngochngocheg i yoloey nni fek ko fare ke babyor rokʼ Ether, niʼir chipin fapi gidiiʼ rokʼ Jared, nra garer gaed u napʼan ni thilyeg Somoel e thin ko fapi gidiiʼ, u napʼan ni yaed be toey ba wulyang ni nga ranoed riy nga tharmiy—ni ire nge dag ngakʼ e piʼin ni ke magaey ko gidiiʼ ku Israel ko mang e pinʼen nrib felʼ ni ke rinʼ Somoel ni fan ngakʼ e pi chitmangraed; ma nge yog ni ngar nanged fapi mʼag rokʼ fare Somoel, me siy ni ngan tharbograed ni dariy nʼumngin i napʼan—Ma ngki yog ni ngan micheg u waenʼ fapi Jew nge Gentile ni Yesus e ir Kristus, ni fare Got ni Manechubog, ni ke yib i mʼug ngakʼ gubin e pinam—Ere chiney e, faʼanra bay e tagan ma bogi oloboch ko gidiiʼ; ere, dab ni gay thibngin e tirokʼ Got banʼen, me yog ni ngan pirʼeg med ni dariy thibngimed u tagilʼ e pufthin rokʼ Kristus.\n\nKenggin e pilyeg thin ko fapi yungi plates ni tay ko thin ni Ngilis ni tay Joseph Smith, Jun.\n\n", "introduction 0": "[center][font_size=26]Tabolngin I Morngaʼagen[/font_size][/center]\n\nFare ke Babyor ku Mormon e bake babyor nib chep nib thothup ni yibe taʼareb nag ko fare Bibilia. Nib chep ni morngaʼagen e muruwel rokʼ Got ngakʼ e piʼin kakrom ni ur pired u Mariken ma bay riy fare gospel ni poloʼ ni dariy nʼumngin i napʼan.\n\nFare ke babyor e yoloey e pi profet nib yoʼor kakrom u dakean fare nangaenʼ ko prophecy nge yiʼiy. Thin roraed e ni yoloey nga dakean e plate ni gol, niki yoeg me ngochngocheg i yoloey ba profet-ni kuma yoloey chipin e pi kakrom, ni fithngan e Mormon. Fare chep e piiʼ bake babyor ni morngaʼagen lʼagruw ulung i gidiiʼ nrib gaaʼ ni urngin mab yung ngoraed. Reb e yib u Jerusalem ni 600 e duw M.K. me tomur riy me kiiʼ nge lʼagruw ulung i gidiiʼ, ni kanoeg ni fapi Nephites nge fapi Lamanites. Ma kureb ni yib boech nga baʼanem riy u napʼan ni fare Somoel e thithilyeg e thin ko ngiyalʼ ni yibe toey fare Wulyang nu Babel. Biney e ulung e kanoeg ni yaed e Jaredites. Tomren yu buyuʼ i duw, ma gubin i yaed e kan liiʼraed ma kemus ni yigoʼ fapi Lamanites e magaey, ma yaed e kenggin e likʼegal rokʼ fapi American Indians ni kakrom.\n\nRe taʼaliyaw ko nʼen ni buch ni kan yoloey nga lan fare ke Babyor ku Mormon e fare machib rokʼ Somoel i Yesus Kristus u fithikʼ fapi Nephites ni dawori nʼuw napʼan nga tomren e foskoyamʼ ni Ke tay. Ribe weliy fan e pi machib ko fare gospel, ma be tamilngeg rogon min thap, ma be weliy ko gidiiʼ e pinʼen ni thingar rinnʼed me yog e gapas ngoraed u lan e biney e yafos, me yog nra thap gaed ko bin bay yib e yafos ni gubinfen.\n\nTomren ni ke muʼ Mormon i yoloey e tirokʼ e yol, me piiʼ fare ke babyor ngakʼ ba pagael ni fak ni Moroni, ni ki puthuy boech e thin rokʼ ngay me mitheag fa yungi plates u dakean bangi Falang ni Cumorah. Ko rofen ni September 21, 1823, ku fachaʼ i Moroni, ni ke machalbog, ni beeʼ ni ke foskoyamʼ, e mʼug ko fare Profet i Joseph Smith nge chiyliy ngakʼ morngaʼagen fapi chep ni kakrom ma kan mu i dugliy ni ngan pilyeg e thin riy nge yib ni thin nu Ngilis.\n\nMe yani taw ngalʼan nni dugliy, min piiʼ fapi yungi plates ngakʼ Joseph Smith, ni ire pilyeg e thin riy u dakean fare tawaʼath nge gelngin Got. Reke babyor ney e chiney e ke yoʼor e thin ni kan piliyeg nga dakean, ma kub babyor nib biʼech ni kube micheg ni Yesus Kristus e ir Fak fare Got nib fos, ma gubin e piʼin ni yaed ra yib Ngakʼ mi yaed fol ko pi motochiyel nge gamʼing ko gospel Rokʼ e rayog ni ngar thap gaed.\n\nMorngaʼagen e re chep ney e fare Profet i Joseph Smith e gaʼar: “Ku gog ko fapi pumoʼon ko galasia ni fare ke Babyor ku Mormon e ire thʼabi matʼaw e thin riy u fithikʼ e pi babyor nu fayleng, ma ire taʼan e mich rodaed, ma rayog ni nge chugur beeʼ riy ngakʼ Got u dakean yalen e paer riy, ni dabiyog ni rinʼ yuken e babyor”.\n\nNi kub cheg ngakʼ Joseph Smith, fare Somoel e ki yog nag ragag nge taʼareb i gidiiʼ ni ngar guyed fapi yungi plate ni gol nga awochraed mar manged boech e mich ko fare ke Babyor ku Mormon nib riyulʼ ma ki yib rokʼ Got. Mich roraed ni kan yoloey e buʼun ko biney ni “Fare Mich ko fa Dalip i Gidiiʼ ni Michriy” nge “Fare Mich ko fa Meruk i Gidiiʼ ni Michriy.”\n\nGamaed be pining gubin e gidiiʼ u gubin yang ni ngar biʼeged fare ke Babyor ku Mormon, mar lemniged u lan gumirchaʼraed e pi milwol ni bay riy, nge mu mar fithed ngakʼ Got, niʼir fachaʼ ni Chitamngiy ni Gubinfen, u fithngan Kristus ni faʼanra riyulʼ fare ke babyor. Piʼin ni yaed rarinʼ ni aray rogon mar fithed u fithikʼ e lʼagaenʼ e rayog e mich riy ngoraed nib riyulʼ ma ki yib rokʼ Got u dakean gelngin fare Kan ni Thothup. (Musap nag ko Moroni 10:3–5.)\n\nPiʼin ke yog ngoraed e biney e mich ni yib ko fare Kan ni Thothup e kura nang riy ko re gelngin nem ni Yesus Kristus e ir fare Tathapeg ko fayleng, ni Joseph Smith e ire tayiʼiy nge profet Rokʼ u lan e tiney e rran, ni Fare Galasia ku Yesus Kristus ni fan ko Gidiiʼen Got ko Tin Tomur e Rran e ir gilʼilungun Somoel ni kan sulweg bayay nga fayleng, nib dumʼmidil ko yan Lʼagruw Yay e Wub rokʼ fare Messiah.\n\n", "three 0": "[center][font_size=26]Fare Mich Ko Fa Dalip I Gidiiʼ Ni Michriy[/font_size][/center]\n\nNge nang gubin e pi nam, nge pi mfen, nge pi thin, nge pi gidiiʼ, nra yibi taw e re muruwel ney ngoraed: Ni gamaed, u dakean fare murnguy rokʼ Got ni Chitamngiy, nge Somoel rodaed i Yesus Kristus, e kug guyed fapi yungi plate ni bay e re chep ney riy, ni ba chep ni morngaʼagen e pi gidiiʼ rokʼ Nephi, nge ku fapi Lamanites, ni walagraed, nge ku fapi gidiiʼ rokʼ Jared, nra baed ko fare wulyang niʼir faram e kan weliy morngaʼagen. Ma kag maed manang ni kan pilyeg e thin riy u dakean fare tawaʼath nge gelngin Got, ya ire ke yoeg ngomaed; ere arfan, ni gamaed manang nib michaenʼ maed ngay nib riyulʼ e re muruwel ney. Ma kag maed be micheg ni kug guyed fapi yol ni kan ker nga dakean fapi yungi plate; ma kan dag ngomaed u dakean fare gelngin rokʼ Got, ma gathi gelngin e gidiiʼ. Ma gamaed be yoeg u fithikʼ e tamilang ni nge nange yoʼor, ni ba angel rokʼ Got e yib nga butʼ u tharmiy, me fek nge yibi tay nga peʼowchmaed ni gu sap gaed mug guyed fapi yungi plate, nge fapi yol ni kan ker nga dakean; ma gamaed manang nu dakean fare murnguy rokʼ Got ni Chitamngiy, nge Somoel rodaed i Yesus Kristus, e kug guyed riy ma gamaed yoloey babyoren ni pinnʼey e ba riyulʼ. Ma rib maʼangʼang u peʼowchmaed. Machane, fare lam rokʼ Somoel e motochiyel nag ngomaed ni thingar gu yoloeyed babyoren; ere, ngar ni fol ko pi motochiyel rokʼ Got, arfan ni gamaed be micheg e pinnʼey. Ma gamaed manang ni faʼan gamaed ra yulʼyulʼ u dakean Kristus, ma bay ni chuweg rachaʼen e gidiiʼ ko mad romaed, min pirʼeg maed ni kug pired ni dariy thibngimaed u tagilʼ e pufthin rokʼ Kristus, ma bay gu pired rokʼ ni dariy nʼumngin i napʼan u tharmiy. Ma falʼngin e ra yaen ko faʼen Chitamngiy, nge fare Fak, nge fare Kan ni Thothup, ni yaed taʼab Got. Amen.\n\nOliver Cowdery\n\nDavid Whitmer\n\nMartin Harris\n\n", "eight 0": "[center][font_size=26]Fare Mich Ko Fa Meruk I Gidiiʼ Ni Michriy[/font_size][/center]\n\nNge nang gubin e pi nam, nge pi mfen, nge pi thin, nge pi gidiiʼ, nra yibi taw e re muruwel ney ngoraed: Ni Joseph Smith, Jun., niʼir fare tapilyeg thin ko re muruwel ney, e ke dag ngomaed fapi yungi plate niʼir faram e kan weliy morngaʼagen, ni boed ramaʼen e gol; nge urngin yang ni yoeg Smith ni ke pilyeg e thin riy e rug koled nga paaʼ maed; ma kug guyed fapi yol ni kan ker nga dakean, ni gubin ma be yibi mʼug ni boed e muruwel ni kakrom, ma rib felʼ rogon i muruwliy. Ma pinnʼey e kug yoloeyed babyoren nrib tamilang e thin riy, ni faʼanem i Smith e ke dag ngomaed, ya kug guyed ma kug koled nggu chibyed ngalang, ma kari mudugil u wunʼmaed ni faʼanem i Smith e kefek fa yungi plates niʼir faram e kug weliyed morngaʼagen. Ma kug piiʼed fithingmaed nga fayleng, ni nggu micheged ko fayleng e pinʼen ni kug guyed. Ma dagur baen gaed, Got e mich riy.\n\nChristian Whitmer\n\nJacob Whitmer\n\nPeter Whitmer, Jun.\n\nJohn Whitmer\n\nHiram Page\n\nJoseph Smith, Sen.\n\nHyrum Smith\n\nSamuel H. Smith\n\n", "js 0": "[center][font_size=26]Fare Mich Rokʼ Fare Profet I Joseph Smith[/font_size][/center]\n\nThin rokʼ fare Profet i Joseph Smith ni morngaʼagen fare wub ko fare ke Babyor ku Mormon e:\n\n“Napʼan ni ke ganowrug ko rofen … ni riliwʼ nge taʼareb ko September [1823] … mug tab ko meybil mug ning e tin nib tʼuf rog ngakʼ Got ni Gubin Marayog Rokʼ. …\n\n“Napʼan ni arame gube pining Got, mug pirʼeg ni bay bangi tamilang ni ke yibi mʼug u langgin e singgil rog, ni munmun ma be gaaʼ raʼen nge gaelʼ langgin fare singgil nge tamilang ni boed rogon ni misiwʼ, ku chingiyalʼ nem mug guy yaʼan beeʼ ni ke yibi mʼug u barbaʼ i charene bet rog, nib sakʼiy nga fithikʼ e nifeng, ya dar math rifrifan ay ko faraf.\n\n“Ke chuw ngab mad nib reb u lang nga butʼ ni rib felʼ raʼen e wechwech riy. Rib wechwech ni dariy banʼen u fayleng ni kug guy ni aram rogon; ara be mich u wunʼug ni rayog ni ngan guy banʼen u fayleng nge mʼug nrib wechwech mab gaelgael raʼen. Ruw rabaʼ i rifrifan paaʼ ni dariy e mad riy, nge ku aram rogon nga tunguni paaʼ, nga buchʼuw ngalang ko richib u paaʼ; nge ku aram rogon nge rifrifani ay ni dariy e mad riy, ni ku boed rogon tunguni ay, nga buchʼuw ngalang ko richib u ay. Loelgen nge kʼangan e ku aram rogon ni dariy e mad riy. Gube nang ni kemus e mad u dakean aram, ya basay e mad u ngorngoren ni gube guy dakean i ngorngoren.\n\n“Gathi kemus ni mad rokʼ nib reb u lang nga butʼ e rib wechwech, ya mus nga doew ni poloʼ ma be gael raʼen ni dab gunang rogon i yoeg, nge awchen ni boed rogon raʼen e uluch. Fare singgil e kari tamilang langgin, machane de boed rogon fini tamilang u charen fachaʼ nem. Napʼan ni sommʼon nug sap ngakʼ, mug tamdag; machane de nʼuw napʼan me mʼay e tamdag rog.\n\n“Me pining fithngag, me yoeg ngog niʼir ba tamalʼog ni kan lʼoeg ke yib rokʼ Got ngog, ni Moroni fithngan; ni bay ba muruwel ni ke piiʼ Got ni nggu rinʼ; ma fithngag e bay noeg nga felʼ nge kireb u fithikʼ gubin e pi nam, pi mfen, pithin, ara bay noeg nga felʼ nge kireb u fithikʼ gubine pi gidiiʼ.\n\n“Me yoeg ni bay bake babyor ni kan chaʼariy, ni kan yoloey nga dakean e plate ni gol, ni be piiʼ ba chep ni morngaʼagen e gidiiʼ ni ur moyed ni kakrom ko re nam ney u Mariken, nge uw e rabaed riy. Ma ki yoeg ni fare Gospel ni manimus e ku bay riy nib poloʼ, ni piiʼ faʼen Tathapeg ngakʼ fapi gidiiʼ ni kakrom ni ur pired u roy.\n\n“Ma kubay lʼagruw rabaʼ i malang ni kan mʼag nga ruw lay i silber nib bug—ma gal rabaʼ i malang ney e kan mʼag nga barbaʼ i breastplate, ni ke sum riy banʼen ni kanoeg ni fare Urim nge Thummim ngay—ni kan uneg i chaʼariy ko fapi plate; nge rogon ni fanay nge muruwel ko gal rabaʼ i malang ney e arame ke dugliy nga dakaen bugniiʼ ni ‘tathogthog’ ni kakrom ara pi yungiyalʼ i nʼen ni ke thimur; ni Got e ke tʼarmidlan ni fan ko pilyeg thin ko fare ke babyor. …\n\n“Bayay, ma ki yoeg ngog, u napʼan ni bay gufek fapi plates ni ire faram e ke weliy morngaʼagen—ya fare ngiyalʼ i nʼen ni thingar gufek e dawori tawngay—Gag e thingar dab gudag e pinnʼem ngakʼ beeʼ ni demitrug; ara fare rabaʼ i breastplate nib dachug ko fare Urim nge Thummim; kemus ni piʼin ni thingar ni motochiyel nag ngog ni nggu dag ngoraed; faʼan gura rinʼ ma thingar ni gathaeyeg. Ngiyalʼ ni be non ngog ni morngaʼagen fapi plates, ma fare changar rog e ni pilyeg nge tamilang e tafnay rog me yog nug guy e gin ni chaʼariy fapi plates riy, ma ireram nib tamilang mab magagiyel ni gu nang e ranginnʼem bayay u napʼan ni guwaen ngay.\n\n“Tomren e biney e morngaʼag, mug guy farengi tamilang u lan fare singgil ni ku chingyalʼ nem me kunkunuy ir nga taʼabang nge chalongbiy fachaʼ nem niʼir faram e ki; i non ngog, me ʼulʼul ngay i yaen ni aram rogon nge madaʼ ko ngiyalʼ ni fare singgil e ke lumor bayay, ma kemus ni taʼaben faʼanem; maʼaram, e ku chingiyalʼ nem mug guy, ni guwa banʼen ni bay faron nib mab nga tharmiy, me yaen riy ngalang nge madaʼ ko ngiyalʼ ni ke mʼay nga bang, nge fare singgil e ki sul nga rogon ni immoy u mʼon ni nge yibi mʼug riy e rangi tamilang ney nu tharmiy.\n\n“Mug thig nga butʼ ngar gu falʼeg i lemnag e nʼen ni ke buch rog nge nʼen ni dar likʼay a nug ngay ni ke yibi yoeg e re tamalʼog ney ngog; maaram, napʼan ni kug be lem; ma ku chingiyalʼ nem mug pirʼeg ni fare singgil rog e ki sul e tamilang nga langgin bayay, mar de nʼuw napʼan, ma ku bayay fare tamalʼog nu tharmiy e ki sakʼiy u barbaʼ i charen e bet rog.\n\n“Me tabab weliy ngog, ma ku fapi nʼen ni weliy ni ku rogon ni rinʼ ko yaen sommʼon e wub ni tay, ni dariy banʼen nib achichig ni ke thil riy; ma napʼan ni muʼ i rinʼ ni aray rogon, me yoeg ngog morngaʼagen bogi gechig nib gaaʼ ni bay yibi aw nga fayleng, nib almarin e gafgow riy ni uyngol, nge mael, nge mʼar ni ubchiyaʼ; nge pi gechig ney ni ubchiyaʼ e bay yibi aw nga fayleng u lan e biney e mfen. Napʼan ni muʼ i weliy e pinnʼey, ma ki sul bayay ngalang ni boed rogon ni rinʼ ko sommʼon.\n\n“Ma ngiyalʼ ney, e rib toʼaer ni ke ying nga laninʼug, ni ki mʼay nag e chuchuw u lani awcheg, mug thig nga butʼ ni kari balyang anʼug ko nʼen ni kug guy ma kug rungʼag. Machane mang e kari mat awcheg ngay e napʼan ni kug guy bayay fare tamalʼog u barbaʼ i charen e bet rog, mug rungaʼag ni ke non ara ki sul bayay u dakean fapi nʼen ni boed ko sommʼon; me chiyliy ngog ni nggu kal ayuw ya be yoeg ni Moʼoniyanʼ e bayi guy rogon ni nge yib nag e lumel ngog (ni bachane gafgow ni be tay e tabnaew rokʼ e chitmag) ni nggu fek fapi plates ni nge yog ni ngug falaʼab gaed riy. Ireray e nʼen ni tay chilen ngog, ni be yoeg ni dakuriy rebi fan ni nggu fek fapi plates ma kemus ni fan ko liyoer ngakʼ Got, ma thingar i aw ni dariy banʼen ni ngan lemnag ngay ma kemus ni ngan falʼeg gilʼilungun ngay; ara faʼanra dangay ma dabiyog ni gura fek.\n\n“Tomren e bin dalip yay ngay ni mʼug, ma ki sul bayay nga tharmiy ni boed ni kaʼarinʼ ko sommʼon, min digeyeg bayay ni nggu lemnag rarogon e biney e nʼen ni fin aray e ke buch rog; ma arame rib chugur ni ku chingiyalʼ nem nga tomren fare tamalʼog nu tharmiy e ke sul ngalang nge chuw rog ko yay ni dalip yay ngay, me choroʼol e nimen, mug nang ni arame be kadbul i yaen, ere madaʼ ni kug tayew e ri kamunngelʼ nge yaen i kakadbul.\n\n“De nʼuw napʼan nga tomren mug od nggu chuw u bet rog, ma, kuboed ni guma rinʼ, mug waen gu rinʼ e pi muruwel nib tʼuf ni guma rinʼ u rebo rran; machane, guwan ni nggu muruwel ni kuboed rogon ni gubin e ngiyalʼ, mug pirʼeg ni dabiyog ya ribe mʼamʼay gelngig. Chitmag, ni ire un ngog nga ug muruwel gow, e pirʼeg ni bay banʼen ni ke buch rog, me yoeg ngog ni nggu waen nga tabnaew. Mug waen ni gube finey e sul nga tabnaew; machane, napʼan ni kug nomeg ni nggu likʼaf e yoror u milaeyʼ nga barbaʼ ko gin ni gamow bay riy, me mʼay gelngig, mug thig ni deyog nug tilegeg nggu aw nga butʼ, mab snʼunʼuw napʼan nug paer u butʼ ni dariy banʼen nib tamilang e tafney rog riy.\n\n“Re nʼen ni thʼabi sommʼon ni tamilang u wunʼug e ba lam ni be non ngog, ni be pining fithngag. Mug sap ngalang, mug guy fare tamalʼog nib sakʼiy u puluwon loelgeg, nib liyeg e tamilang ni boed ko sommʼon. Me weliy ngog bayay gubin e pinʼen ni weliy ngog ko fare nepʼ u mʼon, me chiyliy ngog ni nggu waen ko chitmag nggog ngakʼ morngaʼagen e nʼen ni kug guy nge pi motochiyel ni kan piiʼ ngog.\n\n“Mug fol riy; mug sul ngakʼ e chitmag nga milaeyʼ, mug weliy urngin banʼen ni ke buch ngakʼ. Me fulweg ngog ni ba gagyeg rokʼ Got, me yoeg ni nggu waen gurinʼ ni boed rogon e pinʼen ni ke motochiyel nag fare tamalʼog ngog. Mug chuw u milaeyʼ, nggu waen ko farengi nʼen ni midil nag fare tamalʼog ngog ni kan chaariy fapi plates riy; ma bachane kari matabgol u wunʼug e ranginnʼem, ere gu nang e re ginnʼem ko chingiyalʼ i nʼen ni kug taw ngay.\n\n“Charen e binaw nu Manchester, ko falak nu Ontario, u New York, e bay bburey riy nib gaaʼ ma ire thʼabi tolang ko re gginnʼem. Nga baʼan ni ngael ko re burey ney, ni de palog u peʼebgul, u tanggin ba malang nib felʼ gaʼngin, e bay fapi plates riy, ni kan chaʼariy nga lan ba kahol. Re malang ney e ba dubʼag mab lulbuy nga lukngun nge baʼan dakean, mab gilgith nga mirichlen, ere nga lulukngun e be mʼug nga dakean e buutʼ ngalang, machane mirichlen ni gaʼangin yang e ba kʼeyag nga fithikʼ e butʼ.\n\n“Tomren ni kug chuweg e butʼ u taʼaben e re malang nem, mug fek baler i gakʼiy, nggu ayliy nga tanggin mirichlen fare malang, mug chum nag ngalang. Mug sap nga langgin, mug guy fapi plates, nge fare Urim nge Thummim, nge fare breastplate, ni boed ni yoeg fare tamalʼog. Fare kahol ni kan moleg e pinnʼey nga langgin e ni ngongoliy ko malang nni ufung nga taʼabang nib simit e smen. Tʼay e re kahol nem e kan moleg lʼagruw i malang ngay nib yaen u barbaʼ nga barbaʼ, ngo dakean e gal malang ney e kan tay fapi plates ngay nge ku boech banʼen ni dachug ngay.\n\n“Mug waen ni nggu fek e pinnʼem nga butʼ, machane mathngelwol nag fare tamalʼog ngog ni nga dab gurinʼ, me yoeg ngog bayay ni dawori taw nga napʼan ni ngan fek e pinnʼem nga butʼ, ma dabi buch, nge yani gaman aningeg e duw nga mʼon ko rofen nem; machane me yoeg ngog ni thingar gub ko ranginnʼem u rebe duw nga mʼon ko rofen nem, ma bay yib ni nggu madaʼ gow, ma thingar gu rinʼ ni aram rogon nge yani taw nga napʼan ni ngan fek e fapi plates.\n\n“Ere, gurinʼ ni boed ni kan motochiyel nag ngog, ni guwaen ko ginnʼem u tungun gubin e duw, ma gubin e ngiyalʼ nug madaʼ gow fare tamalʼog u rom, mug nang rokʼ ko mang e nggu rinʼ nge boech e gonop ni gubin yay ni gamow be madaʼ, nib lʼeag rogon ko mang e bayi rinʼ fare Somoel, nge rogon nge uw rogon suwon ni ngan gagyeg nag u lan e tin tomur e rran. …\n\n“Munmun me yani taw nga napʼan ni nggu fek fapi plates, nge fare Urim nge Thummim, nge fare breastplate. Ko fare rran ni riliwʼ nge lʼagruw ko Pul ni Mereb, ko duw ni rebe biyuʼ nge miruk mirʼay nge riliwʼ nge medlip, nga tomren ni kug waen ni boed ni kug marinʼ u tungun ko rebo duw ko farengi nʼen ni kan chaʼariy e pinnʼem riy, fare tamalʼog nu tharmiy e fek nge piiʼ ngog me yigey ba motochiyel ngay ni gaʼar: ni gag e thingar gu koel ayuwngin e pinnʼem; ni faʼan gura pag nge buch banʼen riy, ara dab ug chaʼariy, ma ri yira chuwegeg; machane ri yoeg ngog ni ngar gguy rogon i ayuweg, mug chaʼariy, nge madaʼ ko ngiyalʼ niʼir, fare tamalʼog, e ke yoeg ni nggu sulweg e pinnʼem ngakʼ.\n\n“De nʼuw napʼan riy mug pirʼeg fan ni kan chiyliy ngog ni nggu ayuweg ma gube chaariy e pinnʼem, nge ku fan ni yoeg fare tamalʼog nra taw nge napʼan ni kug muguʼuliy e tin ni thingar gu rinʼ ngay, ma bay yoeg ni nggu sulweg ngakʼ. Ya denʼuw napʼan ma kan nang ni bay e pinnʼem rog, ma riybe tʼaer liben ni ngan fek rog. Urngin mit e liyab ni yimnang ma un muruwel ngay ni aram fan. Ere fare gafgow ntay riy ngog e ri gel me almarin ko sommʼon, nge yu ulung i gidiiʼ e kayug ra falʼeged rograed kar pired ni yaed be guy rogon ni ngar feked e pinnʼem rog ko ngiyalʼ nra yog. Machane u dakean e gonop rokʼ Got, me yog ni paer e pinnʼem nib felʼ rogon u paʼag, nge yani madaʼ ko ngiyalʼ ni kug muguʼuliy e tin ni thingar gu rinʼ ngay. Me taw nga napʼan, u rogon nni tafnay nag, ma fare tamalʼog e pong ni nggu sulweg ngakʼ, ere gu fek nggu piiʼ ngakʼ; ma arame kubay rokʼ nge madaʼ ko biney e rran, ni bin lʼagruw e rran ko Pul ni Lal, ko duw ni rebe biyuʼ nge meruk mirʼay nge guyey nge meruk.”\n\nMa fare chep riy ni poloʼ, e ngam guy Chipin—Joseph Smith u lan fare Churwoʼ nib gaaʼ Puluwon.\n\nRe chep ney ni kakrom e ni pug u fithikʼ e butʼ ni laman ba ulung i gidiiʼ ni yaed be non u fithikʼ e ab, min pilyeg e thin riy nge yib ni thin ni chiney u dakean fare tawaʼath nge gelngin Got ni be micheg ni riyulʼ ni pinnʼey e yib rokʼ, e ni yoloey ngan piiʼ nga fayleng ni thin nu Ngilis u lan fare duw ni 1830 ni The Book of Mormon.\n\n", "explanation 0": "[center][font_size=26]Buchʼuw i Tamilang nga Morngaʼagen fare Babyor ku Mormon[/font_size][/center]\n\nFare ke Babyor ku Mormon e ba chep nib thothup ko gidiiʼ ni kakrom nu Mariken ma kan ker nga dakean yu yangi wasey. Morngaʼagen e ra chep ney nikan puthuy nga taʼabang e baʼaray:\n\nFapi Plates ku Nephi, ni lʼagruw mit: fare plates nib achig nge fare plates nib gaaʼ. Bin sommʼon e bagaʼ nga dakean e tin nib tʼuf ko yaʼel nge muruwel nge pi michib ko fapi profet, ma bin migid e bagaʼ ni tin baʼariy banʼen ni chipin e pi gidiiʼ ni bay morngaʼagen ko (1 Nephi 9:2–4). Aram ko ngiyalʼ u napʼan Mosiah, e ku aram rogon, fapi plates nib gaaʼ e kub un ngay e tin baʼaray banʼen nib thothup mab gaʼfan.\n\nFapi Plates ku Mormon, ni yib ko tin baʼaray banʼen ni ngochngoch nag Mormon i yoloey ni fek ko fapi plates nib gaaʼ ku Nephi, ma ki uneg boech banʼen ngay. Pi plates ney e ku bay riy e muʼulʼul ko fapi chep ni tay Mormon nge ku boech ni tay ba pagael ni fak ni Moroni.\n\nFapi Plates ku Ether, niʼir chipin fapi Jaredites. Biney e chep e Moroni e ngochngoch nag i yoloey, ni ire ki puthuy boech e tirokʼ ngay me puthuy ko bin kenggin e chep u tanggin e re fithngan ni “Babyor ku Ether.”\n\nFapi Plates ni Brass ni fek fapi gidiiʼ ku Lehi u Jerusalem u lan e 600 M.K. Ireray e gin ni bay “fare lal ke babyor ku Moses riy, … nge ku chipin fapi Jews ni aram ko tobolngin iyib, … nge madaʼ ko ngiyalʼ ni suwoy Zedekiah, ni ire pilung nu Judah; nge ku fapi prophecies ko fapi profet nib thothup” (1 Nephi 5:11–13). Bayoʼor bogi thin ko pi plates ney, ni kube yoeg e thin ni i yoeg Isaiah nge ku boech e profet ni bay morngaʼagen u lan e bible nge boech ni dariy, pinnʼey e yigoʼ bay u lan fare ke Babyor ku Mormon.\n\nFare ke Babyor ku Mormon e bay riy ragag nge lal i babyor ni thʼabi gaʼfan ara yu ulung ni kan kiʼeg, ni yimnang, ni taʼareb e banʼen ni de un ngay, u rogon e pi babyor, ni bagaʼ ni ra baken ma be magagyel u fithngan e piʼin ni yarmiy. Gin sommʼon (fa nelʼ ni sommʼon ken e babyor, ni yani mus rokʼ Omni) e thin ni pilyeg ko fapi plates ni achig rokʼ Nephi. Thilin e babyor ku Omni nge Mosiah e bay baken e babyor nninʼ ni kanoeg ni fapi Thin ku Mormon. Kanney ni ka ninʼ nga thilin e be puthuy fapi chep ni kan ker nga dakean fapi plates ni achig ko tin ni ke ngochngocheg Mormon ni yoloey ni fek ko fapi plates nib gaaʼ.\n\nFapi yu guruy nib nʼunʼuw, ko karokʼ Mosiah nge madaʼ ko karokʼ Mormon nib une, guruy ni 7 ngay, e ni pilyeg ko thin ko karokʼ Mormon ni ngochngocheg i yoloey ni fek ko fapi plates nib gaaʼ rokʼ Nephi. Fapi yu guruy ni tomur, ko karokʼ Mormon, guruy ni 8 nge madaʼ nga tungun fare ke Babyor ku Mormon, e yoloey beeʼ nib pagael ni fak Mormon ni Moroni fithngan, ni ire muʼ nag i yoloey chipin e yafos ko chitamngin, me ngochngoch nag i yoloey e chep rokʼ fapi Jaredite (ni fare babyor ku Ether) me taʼboech riy me puthuy yu yang ngay ni fare babyor ku Moroni.\n\nU langgin ara napʼan fare duw ni T.Y. 421, me Moroni, ni ire bin tomur ko fapi Nephite ni profet-ma tayol chep, ni ire uchmiy fapi chep me chaʼariy nga paʼ Somoel, ni nga fin dag u lan e tin tomur e rran, ni aram rogon ni yoeg Got u dakean e pi profet Rokʼ ni kakrom. U langgin T.Y. 1823, kuf chaʼ i Moroni, ni ke fos ko yamʼ ni kemang ba angel, e yibi mʼug ngakʼ fare Profet i Joseph Smith me taʼboech riy me piiʼ fapi yu yangi plates ni kan ker ngakʼ.\n\nMorngaʼagen e biney: Fabin monʼ e morngaag, nge bin migid ko page ni morngaʼagen, e kan fek ko fapi plate ma bang ko pi yol nib thothup. Morngaʼagen ni dani italic yaʼan, ni boed ni bay u lane 1 Nephi nge bin migid ngay ni bin mereb e guruy u lane Mosiah, e ku bang e yol nib thothup ni morngaʼagen nib italic yaʼan, ni boed ni bay ko guruy, e gathi taʼaborogon ko fare yol machane nʼen ni ngan fil ni ra ayuweg ney nikan uneg ni fan i biʼeg.\n\nBoech e oloboch u lan fare yol e kan chaʼariy u lane tin baʼaram e Babyor ku Mormon nikan pilyeg e thin riy ko Ngalis. Biney e bay e tin nikan falʼeg rogon nib mangil rogon ni ngan fek nibay e tin nikan falʼeg riy nge tin nike falʼeg Profet Joseph Smith.\n\n", "1-ne 1": "[center][font_size=26]Ken Sommʼon e Babyor ku Nephi[/font_size][/center]\n\nSuwon nge muruwel rokʼ\n\nChipin Lehi nge ppin rokʼ ni Sariah, nge aningeg i pagael ni fak, ni kanoeg, (ni tabab ko bin ilal) Laman, Lemuel, Sam, nge Nephi ngoraed. Somoel e yoeg ku Lehi ni nge chuw u lan e nam nu Jerusalem, ni bachan e ke prophesy nag ko gidiiʼ morngaʼagen e pi denen roraed ma kuʼurgayed rogon ni ngar feked e pogofan rokʼ. Me fek chon e tabinaew rokʼ ngar milekag gaed ni dalip e rran nga wuruʼ e binaw. Nephi e fek walagen ngar suloed ko nam nu Jerusalem ni yaed be leak babyoren e Jews. Chipin e gafgow ni ur tayed. Rifeked e pi ppin ni fak Ishmael ngar leʼengiyed. Rifeked chon e tabinaew roraed nga ranoed nga wuruʼ e binaw. Pi gafgow nge pi kirbaenʼ roraed u wuruʼ e binaw. Woʼen e milekag roraed. Rabaed nga bangi day ni ba gaaʼ. Walagen Nephi e ur togopluw gow ngakʼ. Dakiyog ni ngar fulwegew lungun, ma aram me toey ba barkow. Mar tunguyed fithingan e ginnʼem ni Galwog. Mar thʼaebed bangi day nib gaaʼ nga barbaʼ ma ranoed ko fare nam nni michmicheg ngoraed nge ku boech banʼen. Ireray rogon fare chep ku Nephi; ara, gag, Nephi, e gu yoloey e pi babyor ney.\n\n[center][font_size=26]Guruy Ni 1[/font_size][/center]\n\n[i]Nephi e tabab i ngongoliy babyoren e gidiiʼ rokʼ—Lehi e guy u malikʼay baelʼ i nifiy ni yib u lang nga butʼ me biʼeg bake babyor ni bay e prophecy riy—I pining e magaer ku Got, me yoeg ni bay yib fare Messiah, me prophesy nag e mogothgoth ni bayi aw nga Jerusalem—I gafgow nga paʼ e pi Jews. Napʼan 600 e duw nga mʼon ku Kristus (M.K.).[/i]\n\n1 I gag, Nephi, e gargelegeg e gallabthir rog ni yow ba gol, ere ni fil ngog urngin mit e llowaenʼ ko chitamag; ma bayoʼor e kirbaenʼ ni kug guy u lan e pi rran rog, aram rogon machane, ri gub tʼuf rokʼ Somoel u langgin urngin e pi rran rog; arragon, ni bachan e ke tamilang anʼug u rogon falʼngin nge tin riyulʼ rokʼ Got nib miith, ere arfan ni nggu ngongoliy babyoren e pinʼen ni i buch rog u lan e pi rran rog.\n\n2 Arragon, nggu ngongoliy bbabyor u rogon e thin ko chitamag, ni llowaenʼ ko Jews nge thin ko pi gidiiʼ nu Egypt.\n\n3 Ma gumnang ni pi babyor ney ni gube ngongoliy e ba riyulʼ; ma gube ngongoliy nga paʼag; ma gube ngongoliy u rogon e pi llowaenʼ ni gumnang.\n\n4 Me yibi buch ni bin sommʼon e duw ni ke suwey Zedekiah, ni pilung nu Judah, (ma chitamag, i Lehi, ni urngin e pi rran rokʼ ni ke paer riy u Jerusalem); ma ku lan e re duw nem me yib e profet nib yoʼor, ni yaed be prophesy nag ko gidiiʼ ni thingar ra kalgaed ngaenʼraed, fa dangay ma fare binaw nib gaaʼ nu Jerusalem e thingar ni gatheay.\n\n5 Ere me yibi buch ni chitamag i, Lehi, e napʼan ni meybil ngakʼ Somoel, arragon, u poloʼ i gumʼirchaʼen, niffan ko gidiiʼ rokʼ.\n\n6 Me yibi buch u napʼan ni meybil ngakʼ Somoel, me yib baelʼ i nifiy u lang nga butʼ nge yibi aw nga dakean bangi war u pʼoewchen nga mʼon, ma bayoʼor banʼen ni guy nge tin ni rungʼag, ma bachan e pinʼen ni guy nge tin ni rungʼag me tʼon ma be rur nib gel.\n\n7 Me yibi buch ni sul nga tafen u Jerusalem; me yaeni pag ir nga dakean e bet rokʼ, ni bachan e ke sug ko fare Kan ni Thothup nge pinʼen ni ke guy.\n\n8 Ma aram rogon ni ke sug ko fare Kan ni Thothup, min fek nga palog u malikʼay, me guy ni ke mab e tharmiy me mudugil u waenʼ ni ke guy Got ni be paer u gilʼilungun, ni ke liyeg yu ulung i angel nib yoʼor u yalen e mathaʼeg ni yaed be tang ma yaed be oge magaer ko Got roraed.\n\n9 Me yibi buch ni guy Beeʼ ni ke yib u lukngun e tharmiy nga butʼ, me guy nib gaelgael raʼen ko yalʼ ni misiwʼ.\n\n10 Ma ki guy ragag nge lʼagruw niiʼ ni yaed be leak, ni kub gaelgael rameʼeraed ko tʼuf u lan e lang.\n\n11 Mi yaed yib nga butʼ nga ranoed u dakean e fayleng; me yib fachaʼ niʼir e mʼon nge yibi sakʼiy nga pʼoewchen e chitamag, me piiʼ bake babyor ngakʼ me yoeg ngakʼ ni thingari biʼeg.\n\n12 Me yibi buch u napʼan ni be biʼeg, me yib fare Kan ni Thothup rokʼ Somoel nga dakean.\n\n13 Me biʼeg, ni gaʼar: Gafgow, nri gafgow e bayi aw nga Jerusalem, ni bachan e kug guy e pi ngongol romed nib kireb! Arragon, ma rib yoʼor banʼen ni biʼeg e chitamag ni morngaʼagen yu Jerusalem—ni thingar ni gatheay, nge pi gidiiʼ ni yaed ma paer u rom; boʼor i yaed e yira liiʼ ko sayden, ma ku boʼor i yaed e bay ni fekraed ni kalbus nga Babylon.\n\n14 Me yibi buch u napʼan ni ke biʼeg make guy e chitamag boʼor banʼen ni rib mangil mab maʼangʼang, me non nib yoʼor banʼen ni yoeg ngakʼ Somoel nib gaaʼ laman; ni boed ni gaʼar: Rib mangil mab maʼangʼang e pi muruwel rom, O Somoel ni Got ni Gubin ma Rayog Rokʼ! Gilʼilingum e bay u tharmiy nib tolang, nge gelingim, nge falʼngim, nge murnguy rom e ke langob nga dakean e pi gidiiʼ nu fayleng; ma bachan e gur e gab sug ko murnguy, ere dab mu pag e piʼin ni yaedra yib ngom ngar mʼaed!\n\n15 Ere aray rogon ni pining e chitamag e soerokʼ ngakʼ e Got rokʼ; ya kari falfalaenʼ e yaʼel rokʼ, nge gumʼirchaʼen ni sug ko falfalaenʼ, ni bachan e pinʼen ni ke guy, arragon, pinʼen ni ke dag Somoel ngakʼ.\n\n16 Me ere chiney e gag, Nephi, e dagur yoloey gubin babyoren e pinʼen ni yoloey e chitamag, ya boʼor bogi banʼen ni yoloey ko pinʼen ni guy u malikʼay nge tin ni i likʼay nag; nge ku boʼor boech banʼen ni yoloey ni i prophesy nag me weliy ko bitir rokʼ, ni ireram e pinʼen dab gu yoloey babyoren.\n\n17 Machane gura yoloey chipin e pinʼen ni i buch rog u lan e pi rran rog. Ere, nggu ngochngoch nag i ngongoliy chipin e chitamag, nga dakean e pi yuyang i plate ney ni kug ngongoliy nga paʼag; ma tomuren ni kug muʼ i ngochngoch nag chipin e chitamag ma arame bay fin gu ngongoliy babyoren e birog e yafos.\n\n18 Ere gubaʼadag ni ngam nanged, ni tomuren ni ke dag Somoel bogi banʼen ni boʼor nib mangil ngakʼ e chitamag i, Lehi, arragon, ni morngaʼagen e mogothgoth ni bayi aw nga Jerusalem, ye iyaen nga fithikʼ e gidiiʼ nu rom, me tabab i prophesy nag ma be tamilngeg ngoraed morngaʼagen e pinʼen ni ke guy make rungʼag.\n\n19 Ma aram me paer e pi Jews nga ur moning gaed ngakʼ ni bachan e pinʼen ni ke weliy ni be micheg u morngaʼagraed; ya i weliy ni be micheg morngaʼagen e pi denen roraed ni ubchiyaʼ nge pi ngongolen e fananikan roraed; maki weliy ni be micheg ni pinʼen ni ke guy maki rungʼag, nge pinʼen ni biʼeg u lan e fare ke babyor, e be dag nibe gagyel nag e wub rokʼ ba Messiah, nge fare woʼen e bayul ko fayleng.\n\n20 Ma napʼan ni rungʼag fapi Jews e pinnʼey mar damomuw gaed ngakʼ; arragon, ni ku boed rogon ko pi profet ni kakrom, ni ur yinʼed raed nga wean, ma ur malang niged raed, mar liiʼed raed ngar mʼaed; ma kur lemniged ni ngar feked e yafos rokʼ, nge chuw. Machane musap gaed, gag, Nephi, e nggu micheg ngomed ni wurngaenʼ rokʼ Somoel e ke longob nga dakean gubin e piʼin ni ke melʼegraed, ni bachan e mich roraed, me piiʼ gelingraed ni ngar chuw gaed u paʼ e pi toʼogor roraed.\n\n", "1-ne 2": "[center][font_size=26]Guruy Ni 2[/font_size][/center]\n\n[i]Lehi e fek chon e tabinaew rokʼ nga wuruʼ e binaw u charen e Red Sea—Ra digeyed e chugum roraed—Lehi e piiʼ e maligach ngakʼ Somoel me fil ngakʼ fapi pagael ni fak ni nga ur fol gaed ko pi motochiyel—Laman nge Lemuel e ur nonnon gow nib togopluw ngakʼ e chitamangrow—Nephi e mafol ma kuma meybil u fithikʼ e mich; ma non Somoel ngakʼ, ma ire ni melʼeg ni nge gaaʼ lungun rokʼ walagen. Napʼan 600 M.K.[/i]\n\n1 Ere musap gaed, i yibi buch ni fare Somoel e non ngakʼ e chitamag, arragon, i non ngakʼ u malikʼay, ni gaʼar ngakʼ: Nge felʼ waʼatham gur Lehi, ni bachan e pinʼen ni kam rinʼ; nge bachan e kam yulʼyulʼ, ma kamoeg ko pi gidiiʼ ney fapi nʼen nug tay chilen ngom, ere, mar lemniged ni ngar feked e pogofan rom.\n\n2 Me yibi buch ni motochiyel nag Somoel ngakʼ e chitamag, ni non ngakʼ u malikʼay, ni thingari fek e tabinaew rokʼ ngar chuw gaed nga ranoed nga wuruʼ e binaw.\n\n3 Me yibi buch ni i fol ko thin rokʼ Somoel, ere rinʼ ni boed rogon ni chiyliy Somoel ngakʼ.\n\n4 Me yibi buch ni arame chuw nge yaen nga wuruʼ e binaw. Me digey e naʼun rokʼ, nge binaw ni ire tafen, nge gol rokʼ, nge silber rokʼ, nge pinʼen nib tʼuf rokʼ, ma dariy banʼen ni fek nge un ngakʼ, ma kemus ni chon e tabinaew, nge ggan, nge pi tent rokʼ, me chuw nge yaen nga wuruʼ e binaw.\n\n5 Me yib u charen e dappʼelʼay ko Red Sea; me milekag u wuruʼ e binaw nib chugur nga mathil ko Red Sea; ma aram ma ur milekag gaed e tabinaew rokʼ, ni arame ninaʼ rog, i Sariah, nge walageg nib ilal, ni Laman, Lemuel, nge Sam.\n\n6 Me yibi buch ni ke gaman dalip e rran ni ke milekag u wuruʼ e binaw, me toey e tent rokʼ u lan ba loway u taʼaben ba lulʼ.\n\n7 Me yibi buch ni ufung ba altar ni malang, me piiʼ e maligach ngakʼ Somoel me pining e magaer ku Somoel ni Got romaed.\n\n8 Me yibi buch ni tunguy fithingan e re lulʼ nem ni, Laman, ni yaen nge yaeni pooʼ nga langgin e Red Sea; ma fare loway e baʼ u mathil nib chugur nga langan e re lulʼ nem.\n\n9 Ma napʼan ni guy e chitamag ni raen e re lulʼ nem e yaeni og nga fithikʼ fare alublub i raen u Red Sea, me non ku Laman, ni gaʼar: O ayugum boed e re lulʼ ney, ni gubin e ngiyalʼ ni be yaen i mapʼ nga fithikʼ alubluben gubin mit e felʼ.\n\n10 Maki gaʼar ngakʼ Lemuel: O ayugum boed ere loway ney, nib dugil u butʼ ni dar mithmith ma dar chef nga orel ko motochiyel rokʼ Somoel!\n\n11 Chiney e yoeg e pinnʼey ni bachan e gelyuwan rokʼ Laman nge Lemuel; ya boʼor banʼen ni yow be nonnon nag nib togopluw ngakʼ e chitamangrow, ni fan e ba moʼon ni yima piliyeg e changar rokʼ nge guy boech banʼen, ma ke wawliyraed nga wuruʼ e nam nu Jerusalem, ni kar paged e binaw roraed, nge gol roraed, nge silber roraed, nge pinʼen nib tʼuf roraed, ni ngar mʼaed u wuruʼ e binaw. Ma ka roegew e pinnʼey ni ke rinʼ ni bachan e meechiyang u laniyaenʼ.\n\n12 Ma yug aray rogon ni Laman nge Lemuel, e yow ba ilal, ma kar nonnon gow nib togopluw ngakʼ e chitamangrow. Ra nonnon gow ni bachan e darur nangew fan e muruwel rokʼ Got ni ire sunmiyrow.\n\n13 Ma kude mich u wunʼrow ni yu Jerusalem, ni re nam nem nib gaaʼ e rayog ni ngan gatheay ni boed rogon ni ke yoeg e pi profet. Ma ku taʼab rogrow ngakʼ e pi Jews ni ur moyed u Jerusalem, ni ur gayed rogon ni ngar feked e pogofan rokʼ e chitamag.\n\n14 Me yibi buch ni non e chitamag ngorow u lan e loway ni Lemuel, nib gel, ni ke sug ko fare Kan ni Thothup, nge yaeni madaʼ ko ngiyalʼ ni kar tʼon gow u pʼoewchen. Me thang e thin u lʼugunrow, ma dakiyog ni ngar nonow nib togopluw ngakʼ; ere rrinʼew ni boed rogon e tin ni ke chiyliy ngorow.\n\n15 Ma arame paer e chitamag u lan e tent.\n\n16 Me yibi buch ni gag, Nephi, ni rigub bitir, machane gub gaaʼ ni gidiiʼ, ma kug baʼadag ning gu nang urngin e pi riyulʼ rokʼ Got nib miith, ere, mug yoer ngakʼ Somoel; me piiʼ ngog, me munguy nag gumʼirchaʼeg ma aram me mich u wunʼug urngin e thin ni ke weliy e chitamag; ere dag togopluw ngakʼ ni boed rogon walageg.\n\n17 Mug non ngakʼ Sam, ni nge nang fapi nʼen ni dag Somoel ngog u dakean e Kan ni Thothup rokʼ. Ma aram me mich u waenʼ e pi thin rog.\n\n18 Machane, amuguy, Laman nge Lemuel e dabra motoyil gow ko thin rog; ere gelingin e kirbaenʼ rog ngorow ni bachan e kar ʼelʼel nigew e gumʼirchaʼ rorow, mug yoer ngakʼ Somoel ni fan ngorow.\n\n19 Me yibi buch ni non Somoel ngog, ni gaʼar: Nge felʼ waʼatham gur, Nephi, ni bachan e mich rom, ya gabe gay rogon ni ngam fol rog, u fithikʼ e sobutʼaenʼ.\n\n20 Ma nʼumngin i napʼan ni bay um fol ko pi motochiyel rog, ma gara monʼog, ma yira wawliyem nga bangi nam nni michmicheg; arragon, nga bangi nam ni kug yarmiy ni fan ngom; arragon, bangi nam ni thʼabi felʼ u fithikʼ e pi nam.\n\n21 Ma nʼumngin i napʼan ni bay i togopluw gal walagem ngom, ma yow ra palog rokʼ Somoel.\n\n22 Ma nʼumngin i napʼan ni bay um fol ko motochiyel rog, me gur e bay mu paer ni gab gaaʼ ma gab tafanow rokʼ walagem.\n\n23 Ya amusap, u lan e re rran nem ni yow ra togopluw ngog, ma bay gu kireb nag waʼathrow, ni rib gel ma arame dakuriy gelingrow ni ngar gagyeg nigew pifakam, ma ra buch ni faʼan ku yaedra togopluw ngog.\n\n24 Ma faʼanra yaen i chey ni kar togopluw gaed ngog, ma bay ra pired nga ur gafgow niged pi fakam, ni nge yib nag ngaenʼraed e pinʼen ni kakrom.\n\n", "1-ne 3": "[center][font_size=26]Guruy Ni 3[/font_size][/center]\n\n[i]Pagael ni fak Lehi e ra suloed nga Jerusalem ni ngar feked e plate ni brass—Laban e de pag ni ngan fek e yungi plates nem—Nephi e ning chilen ma be piiʼ e athamgil nga laniyaenʼ pi walagen—Laban e iringe pi chugum roraed me yaen ni nge liiʼraed ngar maed—Laman nge Lemuel e ri liiʼew Nephi nge Sam me yib ba angel i puwaenʼ ngorow. Napʼan 600–592 M.K.[/i]\n\n1 Me yibi buch ni arame gag, Nephi, e gumuʼ ko numon ngakʼ Somoel, mug sul ko tent rokʼ e chitamag.\n\n2 Me yibi buch ni arame non ngog, ni gaʼar: Amusap kug likʼay nag ba likʼay, ni ke motochiyel nag Somoel ngog riy ni gur nge walagem e ngam suloed nga Jerusalem.\n\n3 Ya amusap, Laban e bay chipin e pi Jews rokʼ nge chipin e thaʼ ko pi chitamag ni kakrom, ni kan ker nga dakean e plate ni brass.\n\n4 Ere arfan, ni ke motochiyel nag Somoel ngog ni gur nge walagem e thingar mu suloed nga tafen Laban, ngam gayed e pi chep nem, ngam feked ngam baed ngaray nga wuruʼ e binaw.\n\n5 Ere chiney, amuguy, walagem e yow be nonnon, ni yow be yoeg ni ka yigi gel e moʼomawʼ ko rennʼey ni kugog ngorow ni ngar rinʼew, machane gathi gag e thin rog ni kugog ngorow ni ngar rinʼew, ya ba motochiyel rokʼ Somoel.\n\n6 Ere ngam man, fakag, me gur e bayi falʼeg Somoel waʼatham, ya gur e damur un ko nonnon.\n\n7 Me yibi buch ni arame gag, Nephi, e gguʼar ngakʼ e chitamag: gag e bay guwaen nggu rinʼ e pinʼen ni ke motochiyel nag Somoel, ya gumnang ni Somoel e dabi piiʼ e motochiyel ngakʼ e gidiiʼ, me pag ni dabi bing woʼen ngoraed ni nge yog ni ngar muguʼuliyed e pinʼen ni ke motochiyel nag ngoraed.\n\n8 Me yibi buch u napʼan ni rungʼag e chitamag e pi thin ney me falfalaenʼ nib gel, ya ke nang ni ke falʼeg Somoel waʼathag.\n\n9 Ere gag, Nephi, nge pi walageg e gu milekag gaed nga wuruʼ e binaw, ni kug feked e tent romaed, ni nggu waroed ko nam nu Jerusalem.\n\n10 Me yibi buch u napʼan ni kug waroed iyaen ko nam nu Jerusalem, me gag nge walageg e gubaed gu puruyʼ gaed.\n\n11 Ma gamaed towaliy—ni nge mudugil ko miniiʼ romaed e nge yaen nga tafen Laban. Me yibi buch ni ke dugil nga dakean Laman; ma arame yaen Laman nga tafen Laban, me non ngak u napʼan ni ke yaeni paer nga butʼ u naʼun rokʼ.\n\n12 Me ning ngakʼ Laban fapi chep ni kan yoloey nga dakean e plate ni brass, ni bay chipin e thaʼ ko chitamag riy.\n\n13 Ma aram, e yibi buch ni puwaenʼ Laban me yinʼ nga wean nge chuw u pʼoewchen; ya de magaenʼ ngay ni nge piiʼ e pi chep nem ngakʼ. Ere me gaʼar ngakʼ: Muguy, gur e gab moroʼroʼ, ere nggu liiʼem nga mumʼ.\n\n14 Machane me miil Laman rokʼ, nge yibi yoeg ngomaed e pinʼen ni ke rinʼ Laban. Ma arame ri gel e kirbaenʼ romaed, me yaen ni nge sul walageg ngakʼ e chitamag nga wuruʼ e binaw.\n\n15 Machane mug gaʼar ngoraed: Woed nib fos Somoel, nge woed ni gaed bafos, ma dabda suloed ngakʼ e chitamangdaed nga wuruʼ e binaw nge yaeni madaʼ ko ngiyalʼ ni ke yog ni ngad muguʼuliyed e pinʼen ni ke motochiyel nag Somoel ngodaed.\n\n16 Ere arfan, ni ngad yulʼyulʼ gaed i koel falan e pi motochiyel rokʼ Somoel; ere nga daroed ko binaw rokʼ e chitamangdaed, ni ireram e gin ni pag e gol nge silber riy, nge gubin mit e falaʼab. Ma gubin e pinnʼey ni aray rogon ni ke rinʼ e bachan e pi motochiyel rokʼ Somoel.\n\n17 Ya manang ni bayi mogothgoth yu Jerusalem, ni bachan e pi denen rokʼ e gidiiʼ.\n\n18 Ya amusap, kar piiʼed keruʼraed ko thin rokʼ e pi profet. Ere, faʼanra nge paer e chitamag u lan e re binaw nem u tomuren ni kan motochiyel nag ngakʼ ni nge chuw riy, musap, arame kura un ko yamʼ. Ere arfan, nib tʼuf ni thingari chuw u lan e re binaw nem.\n\n19 Ere aray rogon, ba gonop rokʼ Got ni thingar dafeked e pi chep ney, me yog ni ngad chaʼariyed e thin rokʼ e pi chitamangdaed ni fan ngakʼ e pi bitir rodaed;\n\n20 Ma ngki yog ni ngad chaʼariyed ni fan ngakʼ e pi bitir rodaed e thin ni yoeg e pi profet nib thothup, ni kan piiʼ ngoraed u dakean e Kan ni Thothup nge gelingin Got, ni aram ko tabolngin e fayleng, nge yibi madaʼ ko chiney.\n\n21 Me yibi buch niʼug non ngakʼ walageg ni aray rogon ni gomanga wurengaenʼraed ngar yulʼyulʼ gaed i koel falan e pi motochiyel rokʼ Got.\n\n22 Me yibi buch ni gu waroed ko binaw ni tafenmaed, ma gamaed kunkunuy nga taʼabang e pi gol romaed, nge silber romaed, nge gubin e pi chugum romaed nib tolang puluwon.\n\n23 Me tomuren ni kug kunkunuyed e pinnʼey nga taʼabang, ma gamaed yaen bayay nga tabnaew rokʼ Laban.\n\n24 Me yibi buch ni gu waroed ngakʼ Laban, ni gamaed be athapeg ni nge piiʼ fapi chep ni kan yoloey nga dakean e plate ni brass, ma gamaed piiʼ ngakʼ e pi gol romaed, nge silber romaed, nge gubin e pi chugum romaed nib tolang puluwon.\n\n25 Me yibi buch u napʼan ni guy Laban e chugum romaed, ni aram fini yoʼor, me chogow nag ni rib gel, me yinʼmaed nga wean, me lʼoeg e pi tapigpig rokʼ ni ngan liiʼmaed nggu mʼaed, ya nge yog ni nge fek e chugum romaed.\n\n26 Me yibi buch ni gu miil gaed ni be tulufmaed e pi tapigpig rokʼ Laban, ma aram mug digeyed e chugum romaed nga tomur, ma arame yaeni paer ni ke aw nga paʼ Laban.\n\n27 Me yibi buch ni gu miil gaed nga wuruʼ e binaw, ma deyog ni koelmaed e pi tapigpig rokʼ Laban, ma gamaed miith nga thilin bang i war.\n\n28 Me yibi buch ni arame ri damomuw Laman ngog nib gel, ma ki damomuw ngakʼ e chitamag; nge Lemuel, ya be fol ko thin rokʼ Laman. Ere Laman nge Lemuel e bayoʼor e thin nib gel ni u roegew ngomow, e gal nib bitir i walagrow, muʼur liiʼew gamow nga baley i gakʼiy.\n\n29 Me yibi buch u napʼan ni yow be liiʼmow nga baley i gakʼiy, me yib ba angel rokʼ Somoel nge yibi sakʼiy nga pʼoewchrow, me non ngorow ni be gaʼar: Mang ni gimew be liiʼ walagmew nib bitir nga baley i gakʼiy? Dam nangew ni Somoel e ke melʼeg niʼir e nge mang gaaʼ romew, ni rennʼey e aray rogon ni bachan e denen romew? Ere musap gaed, ngam suloed nga Jerusalem bayay, ya fare Somoel e bayi piiʼ Laban nga paʼmed.\n\n30 Ma tomuren ni ke non fare angel ngomaed, me yaen.\n\n31 Ma tomuren ni ke yaen fare angel, ma Laman nge Lemuel e kur tabab nigew bayay e nonnon, ni yow be gaʼar: Uw rogon ma rayog ni nge piiʼ Somoel Laban nga paʼadaed? Ya ir beeʼ nib moʼon nib gaaʼ gilʼilungun, ni rayog ni nge lʼoeg wugem i gidiiʼ, arragon, ma rayog ni nge liiʼ wugem i gidiiʼ; ere mang fan ni dabiyog ni nge liiʼdaed?\n\n", "1-ne 4": "[center][font_size=26]Guruy Ni 4[/font_size][/center]\n\n[i]Nephi e liiʼ Laban nge yimʼ ni boed ni yoeg Somoel ngakʼ nge muʼ me fek fapi yungi plate ni brass u rogon ni tanmeg—Zoram e melʼeg me dugliy ni nge cheag ngakʼ Lehi nge chon e tabinaew rokʼ u wuruʼ e binaw. Napʼan 600–592 M.K.[/i]\n\n1 Me yibi buch ni kug non ngakʼ walageg, nug gaʼar: Ngad suloed bayay nga Jerusalem, ma ngad yulʼyulʼ gaed i koel falan e pi motochiyel rokʼ Somoel; ya ire bagael ko fayleng ni gaʼangin, ere mangfan ni dabi gel ngakʼ Laban nge wugem i gidiiʼ rokʼ, arragon, fa ku ragag e biyuʼ e gidiiʼ rokʼ?\n\n2 Ere maroed nga daroed; ngad athamgiliyed ngad gel gaed ni boed rogon Moses; ya riyulʼ ni non ko day nu Red Sea me say nge yib barbaʼ aray me yaen barbaʼ aram, me yib e pi chitamangdaed riy ni kar chuw gaed u kalbus, u dakean e buutʼ nib malikʼ, me lay e salthaw rokʼ Pharaoh marbaed ri lumoch gaed nga fithikʼ e day nu Red Sea.\n\n3 Ere mu guyew, gimew manang ni banʼen nib riyulʼ; ma kagmew manang ni baʼ ba angel ni ke non ngomew; ere rayog ni nge maerwaer u wunʼmew? Ere marow nga daroed, Somoel e ra ayuwegdaed, ni ku boed rogon ni rinʼ ngakʼ e pi chitamangdaed, ni ngad liiʼed Laban, ni ku boed rogon ni liiʼ e pi Egyptian.\n\n4 Ere napʼan ni kug muʼ i yoeg e pi thin ney, ma kayow ba damomuw, ma kur ululiyew e nonnon; machane mar lakew gag iyaen nggu waroed gu madaʼ gaed nga wuruʼ e yoror nu Jerusalem.\n\n5 Ma ngiyalʼ nem e banepʼ; me ere mug chiyliy ngoraed ni thingar miith gaed u wuruʼ e yoror. Me tomuren ni kar miith gaed, ma gag, Nephi, gu sinʼaegnʼaeg lingag iyaen nga langgin e binaw, mu guwaen iyaen ko tabinaew rokʼ Laban.\n\n6 Ma i powiʼiyeg e Kan ni Thothup, ya dagur nang ko mang e pinʼen ni bay nga mʼon ni thingar gu rinʼ.\n\n7 Machane mug waen iyaen, ma napʼan nug chuchugur iyib ko naʼun rokʼ Laban mug guy beeʼ nib moʼon, nib thig u butʼ u pʼoewcheg, ni bachan e ke chingnag ko waeyin.\n\n8 Ma napʼan ni gub iyib ngakʼ mug pirʼeg ni ireram Laban.\n\n9 Mug guy e sayden rokʼ, mug girngiy u tafen nga butʼ; ma kolngin e ba poloʼ i gol, nge rogon nni falʼeg e rib mangil, mug guy ni sayden riy e ni falʼeg ko wasey nib thʼabi mangil.\n\n10 Me yibi buch ni tawasar e Kan ni Thothup ngog ni thingar gu liiʼ Laban nge yimʼ, mug gaʼar u lan gumʼirchaʼeg: Dariy bingyalʼ ni kug puʼoeg rachaʼen beeʼ. Me ere mug sulsul riy nga tomur, ya dabug ni nggu liiʼ nge yimʼ.\n\n11 Me gaʼar fare Kan ni Thothup ngog bayay: Amuguy ke piiʼ Somoel e chaʼanir nga lan paʼam. Arragon, ma kug manang niki i gay rogon ni nge thang e pogofan rog; arragon, ma ku dabi motoyil ko motochiyel rokʼ Somoel; ma ki fek e chugum romaed.\n\n12 Me yibi buch niki gaʼar fare Kan ni Thothup ngog bayay: Mu liiʼ nge yimʼ, ya ire ke piiʼ Somoel nga lan paʼam;\n\n13 Amuguy, Somoel e ma liiʼ e piʼin kireb ngar mʼaed me yog ni ngan muguʼuliy e tirokʼ nib mangil. Kub felʼ ni ngemʼ taʼabeeʼ ko bin baʼaray ni nge waer e mich rokʼ ba ulung i gidiiʼ mar mʼaed.\n\n14 Ere chiney, e napʼan ni gag, Nephi, e kug rungʼag e pi thin ney, me yib uran ngog e thin rokʼ Somoel ni yoeg ngog u wuruʼ e binaw, ni gaʼar: Nʼumngin i napʼan ni bay i fol pifakam ko motochiyel rog, ma bay ur monʼog gaed u lan fare nam nni michmicheg.\n\n15 Arragon, ma kug lemnag ni dabiyog ni ngar fol gaed ko fapi motochiyel rokʼ Somoel ni boed rogon e motochiyel rokʼ Moses, nge madaʼ ko ngiyalʼ ni ke thap e motochiyel ngoraed.\n\n16 Ma kug manang ni pi motochiyel nem e ni ker nga dakean e plates ni brass.\n\n17 Ma bayay, kug manang ni Somoel e ke piiʼ Laban nga paʼag ni iraray fan—ni nge yog nug fek fapi chep ni boed rogon ni ke motochiyel nag.\n\n18 Ere gufol u laman fare Kan ni Thothup, mug kol piyen loelugen Laban, mug thʼaeb kʼangan ko farengi sayden rokʼ nge mul loelugen.\n\n19 Me tomuren ni kug thʼaeb loelugen ko farengi sayden rokʼ ke mul, mug fek madan Laban nggu chuw ngay; arragon, ni urngin yang; ma kug fek e mad ko talin e cham rokʼ nggu mʼag nga lukungug.\n\n20 Me tomuren ni kug muʼ i rinʼ e pinnʼey, mu guwaen iyaen nga tafen e machaf rokʼ Laban, ma napʼan ni gube yaen iyaen nga tafen e machaf rokʼ Laban, ma faʼan gusap, mug guy e tapigpig rokʼ Laban niʼir e bay e key rokʼ ko re tafen e machaf nem. Ma aram mug non ngakʼ ni gube yaen u laman Laban, ni thingari un ngog nga langgin fare tafen e machaf.\n\n21 Me lemnag ni gag e masta rokʼ, ni Laban, ya ke guy e mad rokʼ u dakeanag nge sayden rokʼ ni kug mʼag nga lukungug.\n\n22 Me weliy ngog morngaʼagen e pi elder ko Jews, ya manang ni masta rokʼ, ni Laban, e immoy roraed e re nepʼ innʼem.\n\n23 Mug non ngakʼ ni susun e gag Laban.\n\n24 Ma aram e kugog ngakʼ ni thingar gufek fapi yol, ni kan ker nga dakean fayungi plate ni brass, ni nggu fek iyaen ngakʼ e pi walageg nib ilal, ni yaed bay u wuruʼ e binaw.\n\n25 Ma aram e kugog ngakʼ ni nge lakeg.\n\n26 Ma be lemnag ni gube weliy morngaʼagen e pi moʼon ni chongin e galasia, ma arame ribe lemnag ni gag Laban ni fachaʼ ni kug liiʼ ke yimʼ, ere me lakeg.\n\n27 Me non ngog nib yoʼor yay ni be weliy morngaʼagen e pi elder ko Jews, u napʼan ni gube yaen iyaen ngakʼ walageg ni yaed bay u wuruʼ e binaw.\n\n28 Me yibi buch u napʼan ni guyeg Laman me rus nib gel, ma ku aram rogon Lemuel nge Sam. Ma arame ra miil gaed ngar palog gaed rog; ya yaed be lemnag ni gag Laban, ni ke liiʼeg nggumʼ maki yib nibe gayraed ni nge liiʼraed ngar mʼaed.\n\n29 Me yibi buch ni arame gu piningraed, mar rungʼaged lamag; mar talgaed ni dakur miil gaed rog.\n\n30 Me yibi buch ni faʼan ni sap fare tapigpig rokʼ Laban ni guy pi walageg me daʼadaʼ ni murus, me yaen ni nge miil rog ni nge sul ko binaw nu Jerusalem.\n\n31 Ma ngiyalʼ ney e gag, Nephi, e gag beeʼ nib moʼon ni gub gaaʼ ma gub nʼuw, ma ki piiʼ Somoel gelingig, ere gu malleʼ ngakʼ fare tapigpig rokʼ Laban, mug kol, ni nga dabi miil.\n\n32 Me yibi buch nug weliy ngakʼ, ni faʼanra motoyil ko thin rog, ma woed nib fos Somoel, nge woed ni gub fos, e aram rogon ni nga i fol ko thin romaed, ma gamaed ra pag nge paer nib fos.\n\n33 Mug non ngakʼ, ni gube michmicheg ngakʼ, ni dariy banʼen ni nge rus nag; ma rayog ni nge paer niʼir beeʼ nib pufpuf rogon ni boed gamaed ni faʼanra un ngomaed iyaen nga wuruʼ e binaw.\n\n34 Ma kug non ngakʼ nug gaʼar: Riyulʼ ni Somoel e ke yoeg ngomaed ni nggu rinʼed e pinnʼey; ere gathi ngad kolayuw gaed i koel falan e pi motochiyel rokʼ Somoel? Ere, faʼan gara un ngomaed nga wuruʼ e binaw ngakʼ e chitamag ma bay taglʼim romaed.\n\n35 Me yibi buch ni Zoram e mʼag u waenʼ fapi thin ni kugog. Ma Zoram fithingan fare tapigpig; me michmicheg ni nge un nga wuruʼ e binaw ngakʼ e Chitamangmaed. Arragon, maki michmicheg ngomaed ni nge paer romaed ko ngiyalʼ nem iyaen nga mʼon.\n\n36 Chiney e gamaed baʼadag ni gomang e yigi paer romaed ni baʼaray fan, ni nga dabi nang e pi Jews morngaʼagen e miil romaed nga wuruʼ e binaw, ya gamaed be rus ngay ni yaedra nang min leakmaed ngan liiʼmaed nggu mʼaed.\n\n37 Me yibi buch u napʼan ni ke michmich Zoram ngomaed, me mʼay e murus romaed ni bachan.\n\n38 Me yibi buch ni gufeked fapi plate ni brass nge tapigpig rokʼ Laban, ma gamaed yaen nga wuruʼ e binaw, ma gamaed milekag iyaen ko tent rokʼ e Chitamangmaed.\n\n", "1-ne 5": "[center][font_size=26]Guruy Ni 5[/font_size][/center]\n\n[i]Sariah e nonnon nib togopluw ngakʼ Lehi—Rri falfalaenʼ gow ni yow lʼagruw kosul ni tay e bitir rorow—Ri piiʼed e maligach—Fapi plate ni brass e bay e yol rokʼ Moses riy nge pi profet—Fapi plate e be micheg ni Lehi e ganong rokʼ Yosef—Lehi e prophesy nag morngaʼagen e pi bitir rokʼ nge fapi yungi plates ni chaʼariy. Napʼan 600–592 M.K.[/i]\n\n1 Me yibi buch u tomuren ni kug baed iyib nga wuruʼ e binaw ngakʼ e Chitamangmaed, mari falfalaenʼ, nge ku arragon e chitinag, i Sariah, ni riki falfalaenʼ, ya ki i kirbaenʼ ni bachmaed.\n\n2 Ya i lemnag ni kug mʼaed u wuruʼ e binaw; ma ki i nonnon nib togopluw ngakʼ e chitamag, ni i yoeg ngakʼ niʼir beeʼ nib moʼon nib tapilpiliyeg e changar rokʼ; ni gaʼar: Muguy, kam wawliy daed iyib kaed chuw gaed ko binaw ni tafadaed, ma pifakag e dakur moyed, me ere ngad mʼaed u wuruʼ e binaw.\n\n3 Ma tomuren ni aray rogon e biney e numon ni tay e chitinag ni non nib togopluw ngakʼ e chitamag.\n\n4 Me yibi buch ni non e chitamag ngakʼ, ni gaʼar: Gumanang ni gag beeʼ nib moʼon nib tapilpiliyeg e changar rog; ya faʼanra dag guy e tirokʼ Got ko changar rog nni piliyeg, ma dabiyog ni nggu nang falʼngin Got, ma kug paer u Jerusalem, nggu un ngakʼ e pi gidiiʼ rog nggu mʼaed.\n\n5 Machane musap, bay ba nam ni kan michmicheg ngog, ni ireray e pinʼen ni gube falfalaenʼ ngay; arragon, ma kug manang ni ra ayuweg Somoel pifakag ngar chuw gaed u paʼ Laban, me fekraed iyib ngodow bayay nga wuruʼ e binaw.\n\n6 Me tomuren ni aray rogon ni non e chitamag, i Lehi, nibe falʼeg laniyaenʼ e chitinag, i Sariah, u morngaʼagmaed, ko ngiyalʼ ni gamaed be milekag u wuruʼ e binaw iyaen ko nam nu Jerusalem, ni nggu feked fapi chipin e Jews.\n\n7 Ma napʼan ni kug suloed ko tent rokʼ e chitamag, ma kari gel e falfalaenʼ rorow, ma arame fini felʼ laniyaenʼ e chitinag.\n\n8 Me non, ni gaʼar: Chiney e ka fini riyulʼ u wunʼug ni Somoel e motochiyel nag ngakʼ e pumoʼon rog ni nge chuw nge yaen nga wuruʼ e binaw; arragon, ma ka fini riyulʼ u wunʼug ni i ayuweg Somoel pifakag, me chuwegraed u paʼ Laban, me piiʼ gelingraed ni nge yog ni ngar muguʼuliyed e pinʼen ni ke motochiyel nag Somoel ngoraed. Ere aray rogon ni i weliy.\n\n9 Me yibi buch ni kar falfalaenʼ gaed ni rib gel, mar urufiyed e gamanman ngar piiʼed ni maligach ngakʼ Somoel; mi yaed pining e magaer ngakʼ fare Got ku Israel.\n\n10 Me tomuren ni kar pininged e magaer ngakʼ fare Got ku Israel, ma chitamag, i Lehi, e fek fapi chep ni kan ker nga dakean e plate ni brass, me biʼeg ni tabab ko sommʼon.\n\n11 Me guy ni bay fare lal ke babyor rokʼ Moses riy, ni bay riy babyoren rogon nni sunmiy e fayleng, nge ku morngaʼagen Adam nge Eva, ni yow e gal ni sommʼon e gallabthir rodaed.\n\n12 Nge kub kean ni chipin e Jews ni aram ko tabolngin, iyib nge madaʼ ko ngiyalʼ ni ke suwey Zedekiah e lung, niʼir e ke mang pilung nu Judah;\n\n13 Nge pi prophecies ni i yoeg e pi profet nib thothup, ni ka aram iyib nge madaʼ ko ngiyalʼ ni suwey Zedekiah e lung, nge ku boech e prophecies ni i yoeg Jeremiah.\n\n14 Me yibi buch ni chitamag, i Lehi, e ki pirʼeg u dakean fayungi plate ni brass, ba chipin e thaʼ ko pi chitamangin ni kakrom; ere nang niʼir e yib ko ganong rokʼ Yosef; aram, fare Yosef ni fak Jacob, niʼir faram e ni piiʼ ni chuwaeyʼ nga Egypt, ma ku ir faram e ayuweg Somoel, ni nge yog niki ayuweg e chitamangin, ni Jacob, nge chon e tabinaew rokʼ ni nga dabra mʼaed ko uyngol.\n\n15 Ma fare Got niʼir e yororiyraed, e ki ayuwegraed ngar chuw gaed u kalbus ngu lan e binaw nu Egypt.\n\n16 Nge ku aram rogon e chitamag, i Lehi, e ki pirʼeg chipin e thaʼ ko gidiiʼ rokʼ e pi chitamangin ni kakrom. Nge Laban ni ku ir reb e ganong rokʼ Yosef, ere arfan niʼir nge chitamangin e ur chaʼariyew e pi chep nem.\n\n17 Ere chiney e napʼan ni guy e chitamag gubin e pinnʼey, me thamiy fare Kan ni Thothup, me tabab ko prophesy ni morngaʼagen pifak nge pitoengin—\n\n18 Ni pi plate ni brass ney e thingari yaen ngakʼ gubin pi gidiiʼen e nam, pi tabinaew, pi thin, nge gidiiʼen e pi bitir rokʼ.\n\n19 Ere, me yoeg ni pi plate ni brass ney e thingari dabi kireb; ma ku aram rogon nge pi thin ni bay riy ni dabi mʼay fan bingyalʼ. Me prophesied nag bogi banʼen nib yoʼor ni morngaʼagen e pi bitir rokʼ.\n\n20 Me yibi buch ni ke yibi madaʼ ko ngiyalʼ ney me gag nge chitamag e ʼug ayliyew e pi motochiyel niki i chiyliy Somoel ngomow.\n\n21 Ma kug fekew fapi chep ni motochiyel nag Somoel ngomow, kug biʼegew ma gamow pirʼeg ni rib mangil; arragon, mar kub gaʼfan ngomow, ni gamow baʼadag ni nggu chaʼariyew e pi motochiyel rokʼ Somoel ni fan ngakʼ e pi bitir romow.\n\n22 Ere, ba gonop rokʼ Somoel ni thingar gu fekew nge un ngomow, u napʼan ni gamow be milekag u wuruʼ e binaw iyaen ko nam nni michmicheg.\n\n", "1-ne 6": "[center][font_size=26]Guruy Ni 6[/font_size][/center]\n\n[i]Nephi e yoloey morngaʼagen e tirokʼ Got banʼen—Nephi e athapeg ni nge yalʼuweg u laniyaenʼ e pi gidiiʼ ni ngarbaed ngakʼ e Got ku Abraham mar thap gaed. Napʼan 600–592 M.K.[/i]\n\n1 Ma chiney e gag, Nephi, e dab gu piiʼ chipin e thaʼ ko pi chitamag u lan e giney e chep rog; ma dariy bingyalʼ ni gura piiʼ nga tomuren u dakean e pi yungi plate ney ni gube yoloey; ya bay u lan e chep nibe chaʼariy e chitamag; ere, dab gu yoloey nga langgin e guruy ney e muruwel.\n\n2 Ya ke gaman u wunʼug ma gub falaenʼ ngay ni nggog ni gamaed pigachalpen Yosef.\n\n3 Ma de gaʼfan ngog ni nggu piiʼ urngin babyoren e tirokʼ e chitamag, ya dabiyog i yoloey nga dakean e tiney e plate, ya gu baʼadag ni nge puf e gin ni nggu yoloey e tirokʼ Got ngay.\n\n4 Ya nʼen ni gube lemnag e gomanga yigi wurengaenʼ e gidiiʼ ngarbaed ngakʼ fare Got ku Abraham, niʼir fare Got ku Isaac niʼir fare Got ku Jacob, me yog ni ngar thap gaed.\n\n5 Ere, pinʼen nib mʼag u waenʼ e fayleng e dagur yoloey, ma kemus ni fapinʼen nib mʼagaenʼ Got ngay, nge piʼin ni darur mʼaged yaed ko tin u fayleng banʼen.\n\n6 Ere, nggu motochiyel nag ngakʼ pifakag, ni dab ri suguyed e yungi plate ney ko pinʼen ni de gaʼfan ngakʼ e gidiiʼ.\n\n", "1-ne 7": "[center][font_size=26]Guruy Ni 7[/font_size][/center]\n\n[i]Pagael ni fak Lehi e ra suloed nga Jerusalem ngar pininged Ishmael nge chon e tabinaew rokʼ ngar uned ngoraed ko milekag roraed—Laman nge boech e gidiiʼ e ra togopluw gaed—Nephi e ning chilen ngakʼ walagen ni nge michaenʼraed ngakʼ Somoel—Ramʼaged ko gaf mar puruyʼ niged e gafgow ni ngan tay ngakʼ—Me puf e mʼag rokʼ u gelingin e mich—Walagen e ri ninged e manʼaegfan—Lehi nge ulung rokʼ e ra urufiyed e gamanman ngar piiʼed ni maligach. Napʼan 600–592 M.K.[/i]\n\n1 Ere chiney e gube athapeg ni ngam nanged, ni tomuren ni ke muʼ e chitamag, i Lehi, i prophesy nag morngaʼagen pifak, me yibi buch niki non Somoel ngakʼ bayay, ni be yoeg ni demʼag ngakʼ, niʼir Lehi, e nge fek chongin e tabinaew rokʼ nga wuruʼ e binaw ni yigoʼ yaed; ya pagael ni fak e thingar feked e ppin ngar leʼengiyed, me yog ni ngar chuguliyed e bitir nga dakean e tirokʼ Somoel banʼen u lan e fare nam nni michmicheg.\n\n2 Me yibi buch ni motochiyel nag Somoel ngakʼ ni gag, Nephi, nge walageg, e thingar gu suloed bayay ko nam nu Jerusalem, nggu feked Ishmael nge chongin e tabinaew rokʼ nga wuruʼ e binaw.\n\n3 Me yibi buch ni gag, Nephi, nge walageg, e gu waroed bayay nga wuruʼ e binaw iyaen nga Jerusalem.\n\n4 Me yibi buch ni gu waroed gu taw gaed nga tafen Ishmael, ma baʼadag Ishmael dakeanmaed, ere aramfan ni yog nug weliyed e thin rokʼ Somoel ngakʼ.\n\n5 Me yibi buch ni munguy nag Somoel e gumʼirchaʼ rokʼ Ishmael, nge chongin e tabinaew rokʼ, ere aramfan ni yog ni ngar ʼuned nggu milekag gaed nga wuruʼ e binaw iyaen ko tent rokʼ e chitamangmaed.\n\n6 Me yibi buch u napʼan ni gamaed be milekag iyaen u wuruʼ e binaw, me Laman nge Lemuel, nge lʼagruw i ppin ni fak Ishmael, nge lʼagruw i pagael ni fak Ishmael nge tabinaew rorow, e ra togopluw gaed ngomaed; arragon, ngomaed ni arame gag, Nephi, nge Sam, nge chitamangraed, i Ishmael, nge leʼengin, nge ku dalip i ppin ni fak.\n\n7 Me yibi buch u napʼan ni kar togopluw gaed, mi yaed finey ni ngar suloed ko binaw nu Jerusalem.\n\n8 Ere chiney e gag, Nephi, e kug kirbaenʼ ni bachan e gumʼirchaʼ rorow nib ʼelʼel, ere gunon ngorow, nug gaʼar, arragon, ni gunon ngakʼ Laman nge Lemuel: Amguyew gimew walageg ni gimew biʼilal, ere mang e rinʼ ma kar mu ʼelʼel nigew gumʼirchaʼmew, ma karim maʼew nigew e tafnaey romew, nib tʼuf romew, ni gag, walagmew nib bitir, e nggu non ngomew, arragon, ma nggu dag e wok nib felʼ ngomew?\n\n9 Mang e rinʼ ma deyog ni ngam motoyil gow ko thin rokʼ Somoel?\n\n10 Mang e rinʼ ma kam pagew talin ni kam guyew ba angel rokʼ Somoel?\n\n11 Arragon, nge mang e rinʼ ma kam pagew talin e pinʼen ni falelʼ ni ke rinʼ Somoel ni fan ngodaed, ni ke chuweg daed u paʼ Laban, nge fapi chep ni yog ni ngad feked?\n\n12 Arragon, nge mang e rinʼ ma kam pagew talin ni Somoel e urngin banʼen ma rayog rokʼ u rogon ni baʼadag, ni fan ngakʼ e pi gidiiʼ, ni faʼan yaedra yulʼyulʼ ngakʼ? Ere, ngad yulʼyulʼ gaed ngakʼ.\n\n13 Ma faʼan gadaed ra yulʼyulʼ ngakʼ, ma rayog fare nam nni michmicheg ngodaed; ma baʼ bingyalʼ ni bay mu nanged ni fare thin rokʼ Somoel ni morngaʼagen e mogothgoth nra aw nga Jerusalem e bayi taw ngay ni boed ni yoeg; ya gubin banʼen ni ke yoeg Somoel ni morngaʼagen e mogothgoth nra aw nga Jerusalem e rra buch.\n\n14 Ya musap gow, fare Kan ni Thothup rokʼ Somoel e dab ki nʼuw napʼan me chuw roraed; ya kar piiʼed keruʼraed ko fapi profet, nge Jeremiah ni kar yinʼed nga kalbus. Ma kur gayed rogon ni ngar feked e pogofan rokʼ e chitamag, ni baʼaram nra tulufed nge chuw u lan binaw.\n\n15 Ere chiney e musap gow, ni gu be yoeg ngomew ni faʼan gimew rasul nga Jerusalem ma gimew ra un ngoraed ngam mʼaed. Ma faʼanra kam melʼegew ni ngam marow ngaram ko gi binaw nem, mag tayew u wunʼmew e thin ni kugog ngomew, ni faʼan gimew ra yaen ma kagmew ra yimʼ; ya ri be yoeg e Kan ni Thothup rokʼ Somoel ngog ni nggog.\n\n16 Me yibi buch u napʼan ni gag, Nephi, e gog e pi thin ney ngakʼ walageg, mar puwaenʼ gow ngog. Me yibi buch ni rabow ri koelew gag, ya amusap, kari gel e damomuw rorow, mar mʼagew gag ko gaf, ya yow be tafnaey nag ni ngar fekew e pogofan rog, ni gomanga yog ni ngar digeyew gag u wuruʼ e binaw nge longyeg e gamanman ni malboch.\n\n17 Machane me yibi buch ni gu meybil ngakʼ Somoel, nug gaʼar: O Somoel, u rogon e mich rog ngom, e gube ning riy ni ngam ayuwegeg nge yog ni nggu chuw u paʼ walageg; arragon, mpiiʼ gelingig ni nge yog nug thʼaeb e yulʼi gaf ney ni kan mʼageg ngay.\n\n18 Me yibi buch u napʼan ni kugog e pi thin ney, ma, arame puf e gaf u paʼag ngu tungunʼeg, mug sakʼiy nga pʼoewchen walageg, ma kug non ngorow bayay.\n\n19 Me yibi buch ni kar puwaenʼ gow ngog bayay, ma kur gayew rogon ni ngar koelew gag; machane amusap, reb fapi ppin ni fak Ishmael, arragon, nge chitiningin, nge reb fapi pagael ni fak Ishmael, e ra wenig gaed ngakʼ walageg, ma arame ra munguy nigew gumʼirchaʼrow; mar tilegew i guy rogon ni ngar fekew e pogofan rog.\n\n20 Me yibi buch ni ke kirbaenʼrow, ni bachan e kireb rorow, ni aramfan nra siroʼ gow ngog, mar wenig gow ngog ni nggu nʼaegfan e pi kireb ni kar rinʼew nib togopluw ngog.\n\n21 Me yibi buch ni rug nʼaegfan gubin e pinʼen ni kar rinʼew, mug piiʼ e athamgil nga laniyaenʼrow ni ngar meybil gow ngakʼ Somoel ni Got rorow ni nge nʼaegfan rorow. Me yibi buch ni rinʼew ni aram rogon. Me tomuren ni kar muʼ gow ko meybil ngakʼ Somoel ma ka gamaed milekag bayay iyaen ko tent rokʼ e chitamangmaed.\n\n22 Me yibi buch ni gubaed ko tent rokʼ e chitamangmaed. Ma tomuren ni gag nge walageg nge gubin chongin e tabinaew rokʼ Ishmael e kug taw gaed ko tent rokʼ e chitamag, mar pininged e magaer ku Somoel ni Got roraed; mar urufiyed e gamanman ngar piiʼed ni maligach ngakʼ.\n\n", "1-ne 8": "[center][font_size=26]Guruy Ni 8[/font_size][/center]\n\n[i]Lehi e ni piliyeg e changar rokʼ nge guy fare ke gakʼiy ko yafos—I kay waʼamngin ma baʼadag ni nge kay chongin e tabinaew rokʼ boech—I guy baley i wasey nib kʼikʼiy, nge bochi paʼ i kanawoʼ nib kʼikʼiy mab wuʼinʼin, nge bangi athath nib milmor ni ke liyeg e gidiiʼ—Sariah, Nephi, nge Sam e ri kayed fare waʼamngin, ma Laman nge Lemuel e ra siyegew. Napʼan 600–592 M.K.[/i]\n\n1 Me yibi buch nug kunkunuyed nga taʼabang urngin mit e awoch ko gubin mit, ni gu feked ko grain ni gubin mit nge awochngin e pi waʼamngin ni gubin mit.\n\n2 Me yibi buch u napʼan nibe paer e chitamag u wuruʼ e binaw me non ngomaed, ni gaʼar: Musap gaed, kug likʼay nag ba likʼay; ara, nggog ni kan piliyeg e changar rog.\n\n3 Ere muguyed, bachan e pinʼen ni kug guy, me yib tapgin e falfalaenʼ rog ngakʼ Somoel ni bachan Nephi nge Sam; ya ke yib fan ni nggu lemnag ni yow, nge pifakrow nib yoʼor, e ri yaedra thap.\n\n4 Machane musap gow, gur Laman nge Lemuel, e be yib e murus ngog ni bachmew; ya muguyew, kug guy u malikʼay rog, bangi wuruʼ e binaw nib lumor ni rib milmor.\n\n5 Me yibi buch nug guy beeʼ nib moʼon, nib chuw nga mad nib wechwech nib nʼuw; me yib i sakʼiy nga pʼoewcheg.\n\n6 Me yibi buch ni non ngog, me yog ni nggu leak.\n\n7 Me yibi buch ni faʼan gu leak mug guyeg ni gubay u milmor ni yigoʼgag.\n\n8 Ma tomuren ni kug milekag ni boʼor e awa u milmor, mug tabab ko meybil ngakʼ Somoel ni nge wurengaenʼ ngog, u fithikʼ e pi murnguy rokʼ nib yoʼor.\n\n9 Me yibi buch u tomuren ni kug meybil ngakʼ Somoel mug guy bangi rad nib gaaʼ radan.\n\n10 Me yibi buch nug guy bake gakʼiy, ni waʼamngin e ra yognag ngakʼ beeʼ e falfalaenʼ.\n\n11 Me yibi buch ni guwaen gufek waʼamngin nggu waʼ; mug nang ni rib athibthib, ko urngin mit banʼen ni kug riʼ lamen. Arragon, ma kug guy ni fare waʼamngin e rib wechwech, nga urngin mit e wechwech ni kug guy.\n\n12 Ma faʼan guwaʼ fare waʼamngin mar gu falfalaenʼ ni rib gel; ere gu tabab i athapeg ni nge kay chon e tabinaew rog boech; ya gumnang niʼir e thʼabi felʼ u fithikʼ urngin mit e waʼamngin.\n\n13 Ere faʼan gu chachngar ni gube sap nag chon e tabinaew rog, mug guy ba lulʼ i raen; ni yib nge yaen, u taʼaben fare ke gakʼiy ni gube kay waʼamngin.\n\n14 Mug sap ni ngug guy e gin ni yib riy; mug guy pʼebugul ni de palog nga orel; ma ngaram nga pʼebugul e gguy e chitiningmew i Sariah riy, nge Sam, nge Nephi; ni yaed ba sakʼiy nib yaʼan e daryog ni ngar nanged e gin ni thingar sorgaed ngay.\n\n15 Me yibi buch nug ripoy paʼag ngoraed; ma gube piningraed nib gaʼlamag ni thingar rabaed iyib ngog, ngar kayed fare waʼamngin, niʼir e thʼabi felʼ u fithikʼ urngin mit e waʼamngin.\n\n16 Me yibi buch ni rabaed iyib ngog ngar kayed fare waʼamngin.\n\n17 Me yibi buch ni kug baʼadag ni Laman nge Lemuel e thingar rabow ngar kayew boech fare waʼamngin; Ere gu changar nga bugul fare lulʼ, ni gube sap ni gomanga gguyrow.\n\n18 Me yibi buch ni gguyrow, machane dabrow ni ngar bow ngog ngar kayew fare waʼamngin.\n\n19 Mug guy baley i wasey nib kʼikʼiy, nab yaen u mirichlen fare lulʼ, iyaen ko fare ke gakʼiy ni gub sakʼiy u taʼaben.\n\n20 Ma kug guy bochi paʼ i kanawoʼ nib kʼikʼiy mab wuʼinʼin, ni kub un ko fare layi wasey, iyib ko fare ke gakʼiy ni gub sakʼiy u taʼaben; ma kub un ko fare lulʼ iyib nga bangi rad nib gaaʼ radan, ni gowa dakean e fayleng.\n\n21 Mug guy ni boʼor ko mathaʼeg ba ulung i gidiiʼ, ni boʼor i yaed e be nomeg ni gomanga yigi yog ni ngar thap gaed ko fachi paʼ i kanawoʼ ni yib ko fare ke gakʼiy ni gub sakʼiy u taʼaben.\n\n22 Me yibi buch ni rabaed iyib, ngar thap gaed ko fachi paʼ i kanawoʼ ni yib ko fare ke gakʼiy.\n\n23 Me yibi buch ni puw bangi milmor; arragon, bangi milmor ni rib gaaʼ yang, ni aramfan ni fa piʼin ni yaed be yaen ko fachi paʼ i kanawoʼ e ranoed nga wuruʼ e woʼ, ma dakur nanged e gin ni ngar sor gaed ngay mar malog gaed.\n\n24 Me yibi buch ni kug guy boech e gidiiʼ ni ku yaed be miliyed yaed nga mʼon, marbaed iyib ngar koeled taban fare layi wasey; mar miliyed yaed iyib nga mʼon u fithikʼ farengi lumor, ni yaed be chechʼey paʼraed ko fare lay i wasey, nge madaʼ ko ngiyalʼ ni karbaed ra kayed waʼamngin fare ke gakʼiy.\n\n25 Ma arame tomuren ni kar kayed waʼamngin fare ke gakʼiy mar sapsap gaed ni gowa kar tamraʼ gaed.\n\n26 Ma arame kug chachngar, mug guy, nga barbaʼ fare lulʼ i raen, ba naʼun ni rib gaaʼ nib gaaʼ; ni baʼ ni gowa kan toey nga dakean e nifeng, nib tolang u dakean e buutʼ.\n\n27 Ma rib sug ko gidiiʼ, ni pilibthir nge felʼ yangren, ni pumoʼon nge ppin; ma yalen e mad roraed e rib felʼ usun; ma yaed be paer nga ur moning gaed ma yaed be yipʼ paʼraed ngakʼ fa piʼin ni karbaed ni yaed be kay fare waʼamngin.\n\n28 Me tomuren ni kar kayed fare waʼamngin mar tatamraʼ gaed, ni bachan fa piʼin ni yaed be moning ngoraed; ere mar mul gaed nga wuruʼ e woʼ miyaed malog.\n\n29 Ere chiney e gag, Nephi, e dab gu weliy gubin e pi thin rokʼ e chitamag.\n\n30 Machane, nggu ngochngoch nag i yoloey, ni aray rogon, niki guy ba ulung i gidiiʼ ni kuyaed be miliyed yaed nga mʼon; marbaed ngar koeled taban fare layi wasey; mar miliyed yaed nga mʼon ni yaed be chechʼey paʼraed ko fare layi wasey, nge madaʼ ko ngiyalʼ ni karbaed ngar awgaed nga butʼ mar kayed waʼamngin fare ke gakʼiy.\n\n31 Ma ki guy ba ulung e gidiiʼ ni yaed be chamniy woʼraed iyib ko fare naʼun ni rib gaaʼ nib gaaʼ.\n\n32 Me yibi buch ni boʼor i yaed e lumoch u lan fare lulʼ i raen nib toʼaer; ma boʼor i yaed e daki guyraed, ni yaed be yaen u yupaʼ i kanawoʼ nib kireb.\n\n33 Ma rib yoʼor e gidiiʼ ni yaen nga langgin fare naʼun. Ma tomuren ni ka ranoed nga langgin fare naʼun miyaed yipʼ paʼaraed ni yaed be moning ngog nge fapi chaʼ ni yaed be kay waʼamnign fare ke gakʼiy, machane dag motoyil gaed ngoraed.\n\n34 Ere ireray e thin ko chitamag: Ya oren e piʼin ni motoyil ngoraed, e ra mul gaed.\n\n35 Me Laman nge Lemuel e dar kayew fare waʼamngin, aray rogon ni yoeg e chitamag.\n\n36 Me yibi buch u tomuren ni ke muʼ e chitamag i yoeg urngin e pi thin ko likʼay rokʼ, fa fare changar rokʼ nni piliyeg, nge guy bogi banʼen nib yoʼor, me gaʼar ngomaed, bachan e pinnʼey nni piliyeg e changar rokʼ nge guy, me yib e murus ngakʼ ni rib gel ni bachan Laman nge Lemuel; arragon, be rus ni richey min chuwegrow rokʼ Somoel.\n\n37 Me non ngorow ni boed ni ma rinʼ e labthir u fithikʼ e murnguy nge tawureng, ni gomanga ra athamgil gow ngar fol gow ko thin rokʼ, ma sana arame rayog ni runguyrow Somoel, me siyi chuwegrow; arragon, chitamag e machib ngorow.\n\n38 Ma tomuren ni ke machib ngorow, ma ke prophesy ngorow u morngaʼagen bogi banʼen ni boʼor, me chiyliy ngorow ni ngar fol gow ko motochiyel rokʼ Somoel; ma aram, me toffan ko numon ngorow.\n\n", "1-ne 9": "[center][font_size=26]Guruy Ni 9[/font_size][/center]\n\n[i]Nephi e ngongoliy lʼagruw kean e chep—Ra baken ma kanoeg ni plate rokʼ Nephi—Ken nib gaaʼ e plate e bay riy morngaʼagen e chep nu fayleng; ma kean ni ba achichig e balʼeg rogon ko tin nib thothup banʼen. Napʼan 600–592 M.K.[/i]\n\n1 Ma gubin e pinnʼey ma i guy e chitamag, ma i rungʼag, ma i weliy, u napʼan ni be paer u lan e tent, u lan e fare loway ku Lemuel, nge kub yoʼor boech banʼen, ni dabiyog i yoloey nga dakean e yuyang ney e plate.\n\n2 Ere chiney, ni gube weliy morngaʼagen e pi yuyang i plate ney, ma gathi ireray e yungi plate ni nggu yoloey urngin chipin e pi gidiiʼ rog ngay ni kakrom; ya pi yungi plate niʼir e nggu yoloey urngin babyoren e gidiiʼ rog ngay e kug tunguy fithingan ni Nephi; Ere, kanoeg ni plate ku Nephi, ni kan tunguy fithingag ngay; ma yuyang ney e plate e kunoeg ni plate ku Nephi.\n\n3 Machane, ke taw ba motochiyel rokʼ Somoel ngog ni thingar gu falʼeg e pi yungi plate ney, riffan e thingari yib ba babyor ni kan yoloey ni morngaʼagen e machib ko gidiiʼ rog.\n\n4 Ma nga dakean fa yuyang nem e plate e thingar ni yoloey ngay babyoren e lung ko pi pilung, nge pi mael, nge pi maleʼeg thin ko gidiiʼ rog; ere yungney e plates e bagaʼ ni fan ko machib; ma yungin ni kubay e plates e bagaʼ ni fan ko lung ko pi pilung nge pi mael nge pi maleʼeg thin ko gidiiʼ rog.\n\n5 Ere, fare Somoel e ke motochiyel nag ngog ni nggu falʼeg e yungi plate ney ni fan ngab lem ni tay nib gonop, nib lem ni dagnang fan.\n\n6 Machane fare Somoel e manang urngin banʼen ni aram ko tabolngin; ere, ke tʼaer midlen ni nge yog ni muguʼuliy gubin e muruwel rokʼ u fithikʼ e pi gidiiʼ; ya musap gaed, gubin e gelingin ma bay rokʼ ni ra yog ni nge muguʼuliy urngin e thin rokʼ. Ere aram rogon. Amen.\n\n", "1-ne 10": "[center][font_size=26]Guruy Ni 10[/font_size][/center]\n\n[i]Lehi e yoeg ni bayi buch nga mʼon ni fapi Jews e ra kalbus nagraed fapi Babylonians—Me yoeg ni bay yib nga fithikʼ fapi Jews ba Messiah, ma ba Tathapeg, ma ba Tabiyul—Lehi e yoeg morngaʼagen e wub rokʼ e chaʼ ni ra tawfe nag fare Saaf ku Got—Lehi e yoeg morngaʼagen e yamʼ nge foskoyamʼ ni tay fare Messiah—Me tataʼareb nag e madar nge mukun nga taʼabang ni tay piyu Israel nga ba ke gakʼiy ni olive—Nephi e weliy morngaʼagen fachaʼ ni Fak Got, nge fare tawaʼath ko fare Kan ni Thothup, nge rogon fini tʼuf e tin nib matʼaw. Napʼan 600–592 M.K.[/i]\n\n1 Ere chiney e gag, Nephi, e nggu ʼulʼul i yoloey e chep nga dakean e yungi plate ney ni morngaʼagen e pinʼen ni kuʼug rinʼ, nge lung rog nge muruwel rog; ere, nggu ʼulʼul ko birog e chep, ma thingar gu tabolngin riy ko pinʼen rokʼ e chitamag, nge ku arragon ngakʼ pi walageg.\n\n2 Ya musap, yibi buch u tomuren ni ke muʼ e chitamag i weliy e pi thin ko likʼay rokʼ, nge athamgil niki piiʼ nga laniyaenʼ row ni ngar yunʼuyew gubin banʼen, me non ngorow ni morngaʼagen fapi Jews—\n\n3 U tomuren ni kan gatheayraed, nge fare nam nu Jerusalem, ma boʼor e piʼin ni bay ni fekraed ni kalbus iyaen nga Babylon, ma rogon e ngiyalʼ nib mʼag u waenʼ fare Somoel, e bay kur suloed riy bayay, arragon, rriyulʼ yira chuwegraed u kalbus; ma tomuren ni kan sulwegraed u kalbus ma bay kur suloed bayay nga dakean e nam nib milsuwon ngoraed.\n\n4 Arragon, rriyulʼ ni nelʼ miriʼay e duw ko ngiyalʼ ni chuw e chitamag u Jerusalem, ma baʼ ba profet ni bayi chuguliy Somoel ni Got u fithikʼ fapi Jews—riyulʼ, ba Messiah, ara, ngan pingeg i yoeg min gaʼar, Tathapeg ko fayleng.\n\n5 Ma ki weliy morngaʼagen fapi profet, ni kub yoʼor i yaed niki i micheg e pinnʼey, ni morngaʼagen ere Messiah ney, ni ireray ni ke weliy morngaʼagen, ara re Tabiyul ney ko fayleng.\n\n6 Ere, gubin e gidiiʼ ma kar mul gaed ka ranoed ra awgaed nga ba dodow ni kar malog gaed u fithikʼ e minaenʼ, ma faʼanra nge yog ni ngar thap gaed ma thingar tagaʼ gaed ngakʼ ere Tabiyul ney.\n\n7 Ma kinon nibe weliy morngaʼagen ba profet thingari yib u mʼon ko fare Messiah, ni nge yibi yarmiy woʼen fare Somoel—\n\n8 Arragon, ri bay iyaen nibe yoeg u lan wuruʼ e binaw nibe gaʼar: Mu yarmiyed woʼen fare Somoel, ma gimed kʼikʼiyeg e kanawoʼ rokʼ; ya bay beeʼ u fithikʼmed ni damnanged ko miniiʼ; niʼir e bagaʼ ngog ni dab gubung ni nggu pithig togfan e sus rokʼ. Ma boʼor banʼen ni weliy e chitamag ni morngaʼagen e pinnʼey.\n\n9 Ma chitamag e yoeg ni yira tawfe u Bethabara, u wuruʼ yu Jordan; ma ki yoeg ni yira tawfe ko raen; nriyulʼ ni yira tawfe nag fare Messiah ko raen.\n\n10 Ma tomuren ni ke muʼ i tawfe nag fare Messiah ko raen, ma bayi guy me yoloey e chep riy ni ke tawfe nag fare Saaf ku Got, niʼir e ra chuweg e pi denen nu fayleng.\n\n11 Me yibi buch u tomuren ni ke muʼ e chitamag i yoeg e pi thin ney, me weliy ngakʼ walageg morngaʼagen fare gospel ni thingar ni machib nag u fithikʼ fapi Jews, nge ku morngaʼagen e mul ko mich ni tay fapi Jews. Ma tomuren ni kar liiʼed fare Messiah ngemʼ, niʼir e bay yib, ere tomuren ni kan liiʼ ngemʼ ma bayi fos ko yamʼ, ma bay yibi mʼug u dakean fare Kan ni Thothup ngakʼ fapi Gentiles.\n\n12 Arragon, riyulʼ ni chitamag e boʼor banʼen ni weliy ni morngaʼagen fapi Gentiles, nge ku morngaʼagen e gidiiʼ ku Israel, ni bay ni tataʼareb nagraed ko gakʼiy ni olive, ni bayi mʼing papaʼngin me garar u dakean e fayleng.\n\n13 Ere, yoeg ni rib tʼuf ni thingar ni powiʼiydaed u fithikʼ e taʼarebaenʼ u taʼabang iyaen ko fare nam nni michmicheg, me muguʼul e thin ni yoeg Somoel, ni bay da garar gaed u dakean gaʼangin yang e fayleng.\n\n14 Me tomuren ni ke garar e gidiiʼ ku Israel u fayleng ma bay kur suloed nga taʼabang bayay; fa, aram ko tomur, u tomuren ni ke yog ngakʼ fapi Gentiles fare Gosple ni poloʼ, ma fayupaʼ i papaʼngin fare ke gakʼiy ni olive, ara tin ni ke magaey ko fapi gidiiʼ ku Israel, e bay ni puthuyraed ko fare ke gakʼiy, ara yibi tamilang laniyaenʼraed ni fare Messiah e ba riyulʼ, niʼir e Somoel roraed nge Tabiyul roraed.\n\n15 Ere tomuren ni ireray rogon e thin ni prophesy nag me weliy e chitamag ngakʼ walageg, nge ku boech banʼen nib yoʼor ni dab gu yoloey nga langgin e kaney e babyor; ya kug muʼ i yoloey boech nib yoʼor ni gube guy nib gaʼfan ngog, nga langgin yug baken e babyor rog.\n\n16 Ma gubin e pinnʼey, ni kug muʼ i weliy morngaʼagen, e ni muguʼuliy u lan e tent, u lan e loway ku Lemuel.\n\n17 Me yibi buch u tomuren ni gag, Nephi, e kug rungʼag gubin e thin rokʼ e chitamag, ni morngaʼagen fapinʼen nni piliyeg e changar rokʼ nge guy, nge fapinʼen ni weliy u dakean gelingin fare Kan ni Thothup, nib gelingin ni yoeg ngakʼ u dakean e mich rokʼ ngakʼ fachaʼ ni Fak Got—ma fachaʼ ni Fak Got e fare Messiah ni bay yib—Gag, Nephi, e kug baʼadag ni gura guy, mug rungʼag, ni nggu nang e pinnʼey, u dakean gelingin fare Kan ni Thothup, niʼir e tawaʼath rokʼ Got ngakʼ gubin e piʼin ni yaed be gay, ni boed rogon ni kakrom nge madaʼ ko ngiyalʼ ni bay yibi mʼug ngakʼ gubin e gidiiʼ.\n\n18 Ya ire taʼareb rogon fowap, nge dabaʼ, nge gubinfen; ma kan bing e woʼ ngakʼ gubin e gidiiʼ ni aram ko sommʼon nni sunmiy e fayleng, ni faʼan yaedra keruʼuy e denen roraed miyaed yib ngakʼ.\n\n19 Ya chaʼan ra i gay e ra pirʼeg; ma pi llowaenʼ rokʼ Got nib miith e bay ni dag ngoraed, u dakean gelingin fare Kan ni Thothup, ni boed rogon e chiney e ku aram rogon ni kakrom, ni boed rogon ni kakrom, e ku aram rogon ko tin ni bay kiyib e rran nga mʼon; ere, yalen woʼen Somoel e taʼareb ni dar thil.\n\n20 Ere mu tayed u wunʼmed, O pi gidiiʼ ni gubin, ya gubin e pi ngongol romed e yira fekmed riy ko pufthin.\n\n21 Ere, faʼanra kuʼum rinʼed e pi ngongol ni kireb u lan e pi rran romed, min pirʼeg ni gimed ba kireb u tagilʼ e pufthin rokʼ Got; ma dariy banʼen nib alit ni ra yog ni paer rokʼ Got; meʼere thingar ni chuwegmed ni manemus.\n\n22 Ma fare Kan ni Thothup e kepiiʼ matʼawog ni thingar gu weliy e pinnʼey, ma dabiyog ni nggu sabalbalyang nigeg riy.\n\n", "1-ne 11": "[center][font_size=26]Guruy Ni 11[/font_size][/center]\n\n[i]Nephi e guy fare Kan ni Thothup rokʼ Somoel ma kun piliyeg e changar rokʼ nge guy fare ke gakʼiy ko yafos—Me guy e chitiningin fachaʼ ni Fak Got ma ki fil morngaʼagen gelingin e murnguy rokʼ Got—Me guy fare tawfe, nge machib, nge kuruth ni kan tay ngakʼ fare Saaf ku Got—Ma ki guy e muruwel nge machib ko fare Ragag nge Lʼagruw i apostle rokʼ fare Saaf. Napʼan 600–592 M.K.[/i]\n\n1 Ya yibi buch u tomuren ni kug athapeg ni nggu nang fapinʼen ni ke guy e chitamag, mab mich u wunʼug ni ra ayuwegeg Somoel nggu nang, ere napʼan ni kug paer nga butʼ ni gube athapeg e pinnʼey u gumʼirchaʼeg me fekeg fare Kan ni Thothup rokʼ Somoel, arragon, i fekeg iyaen ngab burey ni rib tolang, ni dawor gguy biʼid, ma ku dawor guyitʼ biʼid.\n\n2 Me gaʼar fare Kan ni Thothup ngog: Musap, mang e ga baʼadag?\n\n3 Mu gguʼar: Gu baʼadag ni ngug guy e pinʼen ni ke guy e chitamag.\n\n4 Ma ki gaʼar fare Kan ni Thothup ngog: Be mich u wunʼum ni ke guy e chitamam fare ke gakʼiy niki i weliy morngaʼagen?\n\n5 Mu gguʼar: Arragon, gur e gamnang nib mich u wunʼug urngin e thin rokʼ e chitamag.\n\n6 Ma napʼan ni kug muʼ i yoeg e pi thin ney, me tolul fare Kan ni Thothup ni rib gaaʼ laman, ni be gaʼar: Soerokʼ Somoel, ni fare Got ni thʼabi tolang; ya ire Got ko fayleng ni poloʼ, arragon, ko gubin banʼen. Ma nge felʼ waʼatham gur, Nephi, ni bachan e be mich u wunʼum ngakʼ fachaʼ ni Fak fare Got ni thʼabi tolang; ere ngam guy e pinʼen ni gabe athapeg ni ngam guy.\n\n7 Ma musap, pinnʼey e ngan dag ngom ni fan nga ba pow, u tomuren ni kam guy fare ke gakʼiy ni bay waʼamngin ni ke riiʼ e chitamam lamen, ma bay kum guy beeʼ nib moʼon ni bay yib u tharmiy nga butʼ, niʼir e bay muguy; me tomuren ni kam guy mag falʼeg babyoren niʼir fak Got.\n\n8 Me yibi buch ni gaʼar fare Kan ni Thothup ngog: Musap! Mug sap mug guy fare ke gakʼiy; ni boed rogon fare ke gakʼiy ni ke guy e chitamag; ma usun e rib thumʼ nga wuruʼ fini felʼ, arragon, rib felʼ nga urngin mit e usun; ma fini wechwech e rib gel e wechwech riy ko snow.\n\n9 Me yibi buch u tomuren ni kug guy fare ke gakʼiy, Mug gaʼar ngakʼ fare Kan ni Thothup: Kug nang ni gur e kam dag ngog fare ke gakʼiy niʼir e thʼabi felʼ u fithikʼ gubin mit.\n\n10 Me gaʼar ngog: Mang e gabe athapeg?\n\n11 Mu gguʼar ngakʼ: Nggu nang ko mang e be yipʼ fan—ya kug non ngakʼ ni boed beeʼ ni be non; ya kug guy ni boed yaʼan beeʼ nib moʼon; ma yug aram rogon, ma gumnang niʼir fare Kan ni Thothup rokʼ Somoel; me non ngog ni boed ruw niiʼ ni yow be non.\n\n12 Me yibi buch ni gaʼar ngog: Musap! Mug sap ni gowa nggu sap ngakʼ, ma dag guy; ya ke yaen ke chuw ko gin ni gubay riy.\n\n13 Me yibi buch nug sap mug guy fare nam nib gaaʼ nu Jerusalem, nge ku boech e nam. Mug guy fare nam nu Nazareth; ma lan e re nam nem nu Nazareth e gguy beeʼ nib rugod riy ni dawori nang e pumoʼon, ma rib pidorang mab miraʼ.\n\n14 Me yibi buch nug guy e tharmiy ni ke mab; me yib ba angel nga butʼ nge yibi sakʼiy nga pʼoewcheg; me gaʼar ngog: Nephi, mang e gabe guy?\n\n15 Mu gguʼar ngakʼ: Ba rugod niʼir e thʼabi pidorang u fithikʼ urngin e pi rugod.\n\n16 Me gaʼar ngog: Gamnang rogon e adag rokʼ Got?\n\n17 Mu gguʼar ngakʼ: Gumnang ni baʼadag e bitir rokʼ ni gubin; machane, dagnang fan gubin banʼen.\n\n18 Me gaʼar ngog: Musap, fare rugod ni dawori nang e pumoʼon ni kam guy e ire chaʼ ni chitiningin fachaʼ ni Fak Got, ni bay doewngin.\n\n19 Me yibi buch nug guy ni fare Kan ni Thothup e kefek fare ppin nga palog; me tomuren ni kefek fare Kan ni Thothup fare ppin nga palog u bingyalʼ i banʼen, me non fare angel ngog, ni gaʼar: Musap!\n\n20 Mug sap mug guy bayay fare rugod ni dawori nang e pumoʼon, ni ke dibey bbitir nga paʼ.\n\n21 Me gaʼar fare angel ngog: Amuguy fare Saaf ku Got, arragon, rriyulʼ niʼir fare Tir ni Fak fachaʼ ni Chitamangiy ni Gubinfen! Kamnang fan fare ke gakʼiy ni guy e chitamam?\n\n22 Mug fulweg lungun ni gguʼar: Arragon, ri ir fare adag rokʼ Got, ni ke yung nga langgin gumʼirchaʼen e pi bitir ni fak e gidiiʼ; ere, ri ire thʼabi athap u fithikʼ urngin mit banʼen.\n\n23 Me non ngog, ni gaʼar: Arragon, ma ri ire ma yibnag e falfalaenʼ ko yaʼel.\n\n24 Me tomuren ni ke yoeg e pi thin ney, me gaʼar ngog: Musap! Mug sap, mug guy fachaʼ ni fak Got nibe yaen u fithikʼ e pi bitir ni fak e gidiiʼ; mug guy ni boʼor i yaed e aw nga butʼ nga charen e rifrif rokʼ nga ur liyoer gaed ngakʼ.\n\n25 Me yibi buch nug guy ni fare lay i wasey, niʼir faram e guy e chitamag, ni ire thin rokʼ Got, nib sor iyaen ko fare alublub i raen, ara ko fare ke gakʼiy ko yafos; ni re raen nem e be yipʼ fan e adag rokʼ Got; ma kug guy ni fare ke gakʼiy ko yafos e ku be yipʼ fan e adag rokʼ Got.\n\n26 Ma fare angel e ki gaʼar ngog bayay: Musap ngam guy rogon e adag rokʼ Got!\n\n27 Mug sap mug guy fare Tabiyul ko fayleng, niʼir faram e ke weliy e chitamag morngaʼagen; ma kug guy fare profet niʼir e bayi mʼon nge yarmiy woʼen. Ma fare Saaf ku Got e yaen ngakʼ nge tawfe nag; me tomuren ni kan tawfe nag, mug guy e tharmiy ni ke mab, me yib fare Kan ni Thothup u tharmiy nga butʼ nge yibi aw nga dakean ni boed yaʼan ba buloegol.\n\n28 Ma kug guy ni iyaen nibe pigpig ko gidiiʼ, nib gaaʼ angin mab mangingʼ ma rib tamilang; me moʼolung e gidiiʼ nib yoʼor nga taʼabang ngar motoyil gaed ngakʼ; mu kug guy ni kur chuweged u fithikʼraed.\n\n29 Ma kug guy ragag nge lʼagruw niiʼ ni yaed be leak. Me yibi buch ni chuwegraed fare Kan ni Thothup u pʼoewcheg, ma dakug guyraed.\n\n30 Me yibi buch ni non fare angel ngog bayay, ni gaʼar: Musap! Mug sap, mug guy e tharmiy ni ke mab bayay, mug guy e angel ni karbaed ngakʼ e pibitir ni fak e gidiiʼ; mar pigpig gaed ngoraed.\n\n31 Ma kinon ngog bayay ni gaʼar: Musap! Mug sap, mug guy fare Saaf ku Got nibe yaen u fithikʼ e pibitir ni fak e gidiiʼ. Mug guy yu ulung i gidiiʼ ni kar mʼar gaed, ma kur gafgow gaed ko urngin mit e mʼar, nge pi moʼoniyanʼ nge yaʼel ni kireb ni ke gabliyraed; ireray gubin e pinʼen ni yoeg me dag fare angel ngog. Ma kur gol gaed u dakean gelingin fare Saaf ku Got; ma fapi moʼoniyanʼ nge yaʼel ni kireb e ni chuweg roraed.\n\n32 Me yibi buch niki non fare angel ngog, ni gaʼar: Musap! Mug sap mug guy fare Saaf ku Got, ni fapi gidiiʼ e kar feked; arragon, fare Tir ni fak fare Got ni manemus e pi gidiiʼ nu fayleng e ra pufthin niged; nug gguy mug yoloey chipin.\n\n33 Me Gag, Nephi, e gguy ni kan tining ngalang u kuruth min liiʼ ngemʼ ni bachan e pi denen ko gidiiʼ nu fayleng.\n\n34 Ma tomuren ni kan liiʼ ngemʼ mug guy fapi yu ulung i gidiiʼ nu fayleng, ni kar kunuyed yaed nga taʼabang ni ngar cham gaed e pi apostle rokʼ fare Saaf; ya ireram faragag nge lʼagruw niiʼ ni piningraed fare angel rokʼ Somoel.\n\n35 Ma fare ulung nu fayleng e mukun nga taʼabang; mug guy ni yaed bay u langgin ba naʼun ni rib gaaʼ nib gaaʼ, ni boed fare naʼun ni guy fachaʼ ni chitamag. Me non fare angel rokʼ Somoel ngog, ni gaʼar: Musap ngam guy fare fayleng nge llowaenʼ riy; arragon, mag guy fapi gidiiʼ ku Israel ni kar mukun gaed nga taʼabang ni ngar cham gaed fare ragag nge lʼagruw i apostle rokʼ fare Saaf.\n\n36 Me yibi buch ni kug guy mug yoloey chipin, ni fare naʼun ni rib gaaʼ nib gaaʼ e ir fare ufʼuf nu fayleng; ni puth, ma puth ni tay e rib almarin. Ma fare angel rokʼ Somoel e kinon ngog bayay, ni gaʼar: Ere aray rogon e mogothgoth ni ra aw ko gubin e pi nam, mfen, thin, nge gidiiʼ, ni yaedra cham nge lʼagruw i apostle rokʼ fare Saaf.\n\n", "1-ne 12": "[center][font_size=26]Guruy Ni 12[/font_size][/center]\n\n[i]Nephi e guy u malikaʼy fare nam nni michmicheg; fare moʼocholben e felʼ, denen, nge mul ni tay e gidiiʼ riy; fare wub rokʼ fare Saaf ku Got nga fithikʼraed; rogon fare Ragag Nge Lʼagruw i Gachalpen nge fare Ragag nge Lʼagruw i Apostle ni yaedra pufthin nag piyu Israel; nge rogon fapi galong nge dirngal ko piʼin ni yaedra malog ko mich. Napʼan 600–592 M.K.[/i]\n\n1 Me yibi buch ni fare angel e gaʼar ngog: Musap, ngam guy pifakam, nge ku pifak pi walagem. Mug sap mug guy farengi nam nni michmicheg; ma kug guy yu ulung i gidiiʼ, arragon, nriyulʼ ni boed oren e yanʼ u maday.\n\n2 Me yibi buch nug gguy yu ulung i gidiiʼ ni kar kunuyed yaed nga taʼabang ni ngan mael, ni ngar cham gaed nga taʼabang; ma kug guy e pi mael, nge morngaʼagen e mael, nge yamʼ nib almarin ni tay e gidiiʼ rog ko sayden.\n\n3 Me yibi buch ni gag e gguy nib yoʼor e mfen ni yaen, nga tomuren e pi mael nge cham u lan farengi nam; mug guy e binaw nib yoʼor, arragon, ni dag thiʼeg urngin.\n\n4 Me yibi buch ni gag e gguy ba chuwoʼ i lumor u dakean farengi nam nni michmicheg; ma kug guy e uluch, mug rungʼag lingan e dirraʼ, nge durruʼ, nge gubin mit e gaaʼ lingan; mug guy e butʼ nge war, nibe pilpil; mug guy e burey nibe muchubuʼ nga butʼ ni pʼachichig yang; mug guy pi yungi tagpas nu fayleng, nibe chabol nga ʼaer; mug guy nib yoʼor e pi binaw ni ke ligil nga ʼaer; mug guy nib yoʼor e gidiiʼ ni kar yikʼ gaed ko nifiy; ma kug guy nib yoʼor e gidiiʼ ni ke doelʼ ke aw nga butʼ, ni bachan gelingin e durruʼ riy.\n\n5 Me yibi buch u tomuren ni kug guy e pinnʼey, mug guy ba chuwoʼ i lumor, ni ke chuw u dakean e fayleng; ma arame, mug guy yu ulung i gidiiʼ nib yoʼor ni dar mʼaed u napʼan fare gichig ni ubchiyaʼ rokʼ Somoel.\n\n6 Mug guy e tharmiy ni ke mab, ma fare Saaf ku Got e yib u tharmiy nga butʼ; me yib nga butʼ nge yibi mʼug ngoraed.\n\n7 Ma kug guy mug yoloey chipin ni fare Kan ni Thothup e yib nga dakean ragag nge lʼagruw niiʼ; me yibliyraed Got, min melʼegraed.\n\n8 Ma fare angel e non ngog, ni gaʼar: Musap, fare ragag nge lʼagruw i gachalpen fare Saaf, e kan melʼegraed ni ngar pigpig gaed ngakʼ pifakam.\n\n9 Me gaʼar ngog: Kag manang fare ragag nge lʼagruw i apostle rokʼ fare Saaf? Muguy, ireray e pichaʼ ni yaedra pufthin nag fare ragag nge lʼagruw i ganong ku Israel; ere, fare ragag nge lʼagruw i tamchib rokʼ pifakam e ku ireram e pichaʼ ni yaedra pufthin nagraed; ya gur beeʼ ni mub ko gidiiʼ ku Israel.\n\n10 Ma re ragag nge lʼagruw i tapigpig ney ni kam guy e ireray e pichaʼ ni yaedra pufthin nag pifakam. Ma, amusap, ri yaed ba matʼaw ni manemus; ya bachan e mich roraed ngakʼ fare Saaf ku Got min wechwech nag e mad roraed nga rachaʼen.\n\n11 Me gaʼar fare angel ngog: Musap! Mug sap, mug guy dalip e mfen ni ke yaen u fithikʼ e tin nib matʼaw; ma mad roraed e ba wechwech ni boed rogon fare Saaf ku Got. Me gaʼar fare angel ngog: Tiney e kar wechwech gaed nga rachaʼen fare Saaf, ni bachan e mich roraed ngakʼ.\n\n12 Me gag, Nephi, e kug guy nib yoʼor gidiiʼen e bin aningeg e mfen ni ka ranoed u fithikʼ e felʼ.\n\n13 Me yibi buch nug guy fapi ulung nu fayleng ni kar mukun gaed nga taʼabang.\n\n14 Me gaʼar fare angel ngog: Muguy pifakam, nge pifak piwalagem.\n\n15 Me yibi buch nug sap mug guy e gidiiʼ rokʼ pifakag ni kar mukun gaed nga taʼabang ni yu ulung nib togopluw ngakʼ pifak piwalageg; ma kar mukun gaed nga taʼabang ni ngan mael.\n\n16 Me non fare angel ngog ni gaʼar: Musap ireyer fare alublub i raen nib kireb ni guy fachaʼ ni chitamam; arragon, niʼir fare lulʼ ni ke weliy morngaʼagen; ma toʼaer ni bay riy e ireram toʼaerngin e infierno.\n\n17 Ma fare chuwoʼ i lumor e ir fapi lumel ku moʼoniyanʼ, ni be maʼew nag oewchey, ma be ʼelʼel nag gumʼirchaʼen e pibitir ko gidiiʼ, ma be wawliyraed ko kanawoʼ nib gaaʼ radan, ni ngar mʼaed mar malog gaed.\n\n18 Ma fare naʼun rib gaaʼ nib gaaʼ, ni faʼani guy e chitamam, e ire fare tafnaey ni kireb nge fare ʼufʼuf ko pibitir ni fak e gidiiʼ. Nge ba loew ni rib gaaʼ mab toʼaer ni be kiiʼegraed u butʼ; arragon, nge fare thin ko justice rokʼ fare Got ni Manemus, nge fare Messiah niʼir fare Saaf ku Got, niʼir faram e ke micheg fare Kan ni Thothup, aram ko tabolngin e fayleng nge yibi madaʼ ko ngiyalʼ ney, nge ngiyalʼ ney iyaen nga mʼon ni dariy nʼumngin i napʼan.\n\n19 Ma napʼan ni be yoeg fare angel e pi thin ney, mug sap mug guy pifak piwalageg ni yaed be cham pifakag, ni boed ni yoeg fare angel; ma bachan e ʼufʼuf rokʼ pifakag, nge pi lumel rokʼ moʼoniyanʼ, mug guy pifak piwalageg ni kar gelgaed ngakʼ gidiiʼen pifakag.\n\n20 Me yibi buch nug sap, mug guy gidiiʼen pifak piwalageg ni kar gelgaed ngakʼ pifakag; ma ranoed ni yu ulung iyaen u dakean farengi nam.\n\n21 Mug guyraed ni kar mukun gaed nga taʼabang ni yu ulung; mug guy e mael nge morngaʼagen e mael u fithikʼraed; mu fithikʼ e pi mael nge morngaʼagen e pi mael e gguy riy nib yoʼor e mfen ni ke yaen.\n\n22 Me gaʼar fare angel ngog: Muguy, ireray e piʼin ni ra mul e mich roraed.\n\n23 Me yibi buch nug guy, u tomuren ni ke mul e mich roraed me talimor doewraed, mar manged gidiiʼ ni thʼabi kireb, ni yaed ba sug ko gameed nge urngin mit e kireb.\n\n", "1-ne 13": "[center][font_size=26]Guruy Ni 13[/font_size][/center]\n\n[i]Nephi e guy u malikʼay fare galasia rokʼ fare Moʼoniyanʼ ni kan toey nga fithikʼ fapi Gentiles, morngaʼagen yu Mariken nni pirʼeg nge rogon e paer riy, fare malog ni tay e yungin nib tamilang ma rib gaʼfan ko fare ke Bible, rogon e paer ko fapi gentiles u napʼan nra palog gaed ko tin riyulʼ, fare sulyarmen ko fare gospel, rogon e wub ni tay e babyor nib thothup ko tin tomur e rran, nge fare monʼog ni tay e Zion. Napʼan 600–592 M.K.[/i]\n\n1 Me yibi buch ni fare angel e non ngog, ni gaʼar: Musap! Mug sap mug guy nib yoʼor e nam nge gilʼilungun.\n\n2 Me gaʼar fare angel ngog: Mang e kam guy? Mu gguʼar: Kug guy nib yoʼor e nam nge gilʼilungun.\n\n3 Me gaʼar ngog: Ireray fapi nam nge gilʼilungun fapi Gentiles.\n\n4 Me yibi buch nug guy u fithikʼ fapi nam ko Gentiles ba galasia ni kan yarmiy nib gaaʼ.\n\n5 Me gaʼar fare angel ngog: Muguy fare galasia ni ke sum niʼir e thʼabi kireb u fithikʼ gubin e pi galasia, niʼir e be liiʼ e gidiiʼ rokʼ Got, arragon ma kube gafgow nagraed, ma be mʼag raed nge yuluyraed u butʼ, ma ke mʼag e chen nga kʼangraed, nge fekraed ni kalbus.\n\n6 Me yibi buch ni kug guy e re galasia ney ni rib gaaʼ ni thʼabi kireb; mug guy ni fare moʼoniyanʼ e ire sunmiy.\n\n7 Ma kug guy e gol, nge silber, nge mad ni silk, nge mad ni row, nge mad ni dubʼag mab gel, nge urngin mit e mad ni thʼabi felʼ; ma kug guy e gathar nib yoʼor.\n\n8 Me non fare angel ngog, ni gaʼar: Amusap, gol, nge silber, nge mad nib mungunguy, nge mad nib row ni fafalelʼ raʼen, nge mad ni kan firgiy, nge mad ni thʼabi felʼ, nge pi gathar, e ireram e pi ʼarʼar ko re galasia ney ni thʼabi kireb.\n\n9 Nge ku bachan e pi falʼfan nu fayleng e yaed be gafgow nag e gidiiʼ rokʼ Got riy, min kolraed ngan fekraed nga kalbus.\n\n10 Me yibi buch nug sap mug guy yungi day nib gaaʼ; ni kar kiiʼeged fapi Gentiles ko fapi bitir rokʼ piwalageg.\n\n11 Me yibi buch ni fare angel e gaʼar ngog: Musap, fare damomuw rokʼ Got e ke aw nga dakean pifak piwalagem.\n\n12 Mug sap mug guy beeʼ nib moʼon u fithikʼ fapi Gentiles, niʼir e bay fa yungi day nib gaaʼ ni be kiiʼegraed pifak piwalageg; mug guy fare Kan ni Thothup rokʼ Got, ni ke yib nga butʼ nga dakean fare moʼon; me yaen u dakean fapi yungi day nib gaaʼ, nge yaeni taw ngakʼ pifak piwalageg, ni faʼan yaed bay ko farengi nam nni michmicheg.\n\n13 Me yibi buch nug guy fare Kan ni Thothup rokʼ Got, ni ke yib nga dakean ku boech e Gentiles; ma ranoed ngar chuw gaed u kalbus, u dakean fayungi day nib gaaʼ.\n\n14 Me yibi buch nug guy nib yoʼor yu ulung i Gentiles u dakean farengi nam nni michmicheg; mug guy fare damomuw rokʼ Got, ngakʼ fapi bitir ni fak piwalageg; ni kar garar gaed u pʼoewchen fapi Gentiles min liiʼraed ngar mʼaed.\n\n15 Mug guy fare Kan ni Thothup rokʼ Somoel, niki yib nga dakean fapi Gentiles, mar yoʼor gaed me yog ngoraed fayungi binaw ni taferaed; mug guy ni yaed ba wechwech, ma ri yaed ba pidorang nge felʼ usun, ni boed rogon e gidiiʼ rog u mʼon riy ni ngan liiʼraed ngar mʼaed.\n\n16 Me yibi buch ni gag, Nephi, e gguy ni fapi Gentiles ni kar chuw gaed u kalbus e ra sobutʼ niged yaed u mit Somoel; me piiʼ Somoel fare gelingin ngoraed.\n\n17 Mug guy ni chitiningraed ni Gentiles e kar mukun gaed nga taʼabang u dakean fayungi day, ngo dakean fapi nam, ni ngar cham gaed ngoraed.\n\n18 Mug guy ni fare gelingin Got e bay roraed, nge fare damomuw rokʼ Got e bay nga dakean fa piʼin ni kar mukun gaed nga taʼabang ni ngar cham gaed ngoraed.\n\n19 Me gag, Nephi, e gguy ni fapi Gentiles ni kar chuw gaed u kalbus ni ke ayuwegraed Got nga gelingin ngar chuw gaed u paʼ gubin e pi nam.\n\n20 Me yibi buch ni gag, Nephi, e gguy ni ke felʼ rograed u dakean farengi nam; ma kug guy bake babyor, ni yibe fek nge un u fithikʼraed iyaen.\n\n21 Me gaʼar fare angel ngog: Gamnang fan e reke babyor nem?\n\n22 Mu gguʼar ngakʼ: Dagnang.\n\n23 Me gaʼar: Musap, ireram e thin ni yib u lʼugun beeʼ nib Jew. Me gag, Nephi, e gguy ni aram rogon; maki gaʼar ngog: Fare ke babyor ni kam guy, e chipin fapi Jews, ni bay e pi mʼag rokʼ Somoel riy, ni ke micheg ngakʼ e pi gidiiʼ ku Israel; ma ku bay riy nib yoʼor fapi prophecy ko fapi profet nib thothup; mab chep ni boed rogon fatinem ni kan ker nga dakean fayungi plate ni brass, machane de yoʼor; ma yug aram rogon machane, bay riy fapi mʼag rokʼ Somoel, ni ke micheg ngakʼ fapi gidiiʼ ku Israel; ere, rib gaʼfan ngakʼ fapi Gentiles.\n\n24 Ma fare angel rokʼ Somoel e gaʼar ngog: Gur e kam guy ni fare ke babyor e yib u lʼugun beeʼ nib Jew; ma napʼan ni yib u lʼugun e re Jew nem ma bay fare gospel ni poloʼ rokʼ Somoel riy, niʼir e ke yoloey fare ragag nge lʼagruw i apostle chipin; ma ri yoloeyed chipin u rogon e tin riyulʼ ni bay rokʼ fare Saaf ku Got.\n\n25 Ere pinnʼey e nge yaen nib machalbog rokʼ fapi Jews ngakʼ fapi Gentiles, u rogon e tin riyulʼ ni bay rokʼ Got.\n\n26 Ma tomuren ni ke yaen u paʼ fare ragag nge lʼagruw i apostle rokʼ fare Saaf, ni yaen rokʼ fapi Jews ngakʼ fapi Gentiles, ere kam guy rogon nni yarmiy fare galasia ni thʼabi kireb, niʼir e thʼabi kireb u fithikʼ gubin e pi galasia; ya amusap, boʼor e tin ni kar chuweged ko fare gospel rokʼ fare Saaf, ni yungin nib tamilang ma rib gaʼfan; ma ku arragon nib yoʼor e pi mʼag rokʼ Somoel ni kar chuweged riy.\n\n27 Ma gubin e pinnʼey e kar rinʼed ni gomanga ra thilyeged fapi yalen rokʼ Somoel nib mangil, ni gomanga ra maʼew niged e pi oewchef mar ʼelʼel niged e pi gumʼirchaʼ ko gidiiʼ.\n\n28 Ere, kam guy u tomuren ni ke yaen fare ke babyor u paʼ fare galasia ni thʼabi kireb, ma bay bogi banʼen nib yoʼor nib tamilang ma rib gaʼfan ni kan chuweg ko fare ke babyor, niʼir fare ke babyor rokʼ fare Saaf ku Got.\n\n29 Me tomuren ni kan chuweg riy e pinʼen nib tamilang ma rib gaʼfan, me garar nga dakean gubin e pi nam ko Gentiles; me tomuren ni ke garar nga dakean gubin e pi nam ko Gentiles, arragon, ni thʼaeb e pi yungi day nib gaaʼ, ni ire kum guy fapi Gentiles ni rinʼ, ma kar chuw gaed u kalbus, ni kam guy—ere bachan fapinʼen nib yoʼor nib tamilang ma rib gaʼfan ni kan chuweg ko fare ke babyor, niʼir e rib tamilang nra nang e gidiiʼ fan, u rogon e tamilang ni bay rokʼ fare Saaf ku Got—ere bachan e pinnʼey ni kan chuweg ko fare gospel rokʼ fare Saaf, ma arame rib yoʼor e piʼin ni bay ra mul gaed, arragon, ni aram fan ni Moʼoniyanʼ e ke poloʼ gelngin nga dakeanraed.\n\n30 Yug aram rogon machane, gur e kam guy fapi Gentiles nra chuw gaed u kalbus, min monʼog nagraed u gelingin Got ngar tolang gaed ko gubin e pi nam, u dakean farengi nam niʼir e thʼabi felʼ u fithikʼ e pi nam, niʼir farengi nam ni falʼeg Somoel ni Got ni ba mʼag u thilrow e chitamam, ni nge paer ni pifak e ngar tafnayed; ere, gur e kam guy ni fare Somoel ni Got e dabi pag fapi Gentiles ngar tileged e pi maʼathuk nibe tay pifakam, ni bay u fithikʼ piwalagem.\n\n31 Ma kudabi pag fapi Gentiles ni ngar liiʼed pifak piwalagem.\n\n32 Ma kudabi pag Somoel ni Got ni fapi Gentiles ni ngar pired u fithikʼ e maʼew, niʼir e kam guy ni yaed bay u fithikʼ, ni bachan fapi yungin nib tamilang ma thʼabi gaʼfan ko fare gospel rokʼ fare Saaf ni ki i mithaeg fare galasia ni thʼabi kireb, niʼir faram e kam guy ni kan yarmiy.\n\n33 Ere gaʼar fare Saaf ku Got: Ra wureng anʼug ngakʼ fapi Gentiles, ni bay gub nag e gechig ngakʼ e piʼin ni ke magaey ko fapi gidiiʼ u Israel.\n\n34 Me yibi buch ni fare angel rokʼ Somoel e non ngog, ni gaʼar: Amusap, i gaʼar fare Saaf ku Got, tomuren ni kug gechig nag e tin ni ke magaey ko fapi gidiiʼ ku Israel—ma tiney ni ke magaey e gidiiʼ ni gube weliy morngaʼagen e pifak e chitamam—ere, tomuren ni kug gechig nagraed, min liiʼraed ngar mʼaed nga paʼ fapi Gentiles, me tomuren ni kari mul fapi Gentiles ko mich, ni bachan fa yungin nib tamilang ma thʼabi gaʼfan ko fare gospel rokʼ fare Saaf ni faʼan kiiʼ i mithaeg fare galasia ni thʼabi kireb, niʼir fare chitiningin e pi gathar, ni gaʼar fare Saaf—Bay gu runguy fapi Gentiles u lan e re rran nem, ni arame bay gufek iyib ngoraed, u gelingig, gaʼangin fare gospel rog, niʼir e ba tamilang mab thʼabi gaʼfan, ni yoeg fare Saaf.\n\n35 Ya, amusap, i gaʼar fare Saaf: Bay gub gu mʼug ngakʼ pifakam, ma yaedra yoloey bogi banʼen nib yoʼor ni bay gu machib nag ngoraed, niʼir e ba tamilang mab thʼabi gaʼfan; me tomuren ni kan liiʼ pifakam ngar mʼaed, ma kar palog gaed ko mich, nge ku arragon ngakʼ pifak piwalagem, muguy, pinnʼey e bay ni mithaeg, ni bay fin nnib nag ngakʼ fapi Gentiles, u dakean fare tawaʼath nge gelingin fare Saaf.\n\n36 Ma ire bay ni yoloey e gospel rog nga langgin, ni yoeg fare Saaf, ni war rog, nge woʼen e thap rog.\n\n37 Ma nge felʼ waʼathan e piʼin ni yaed be gay rogon ni ngar gaaʼ niged e Zion rog ko re rran nem, ya rayog ngoraed fare tawaʼath nge fare gelingin e Kan ni Thothup; ma faʼan yaedra tay riy ni aram rogon nge yaen i madaʼ ko tomur ma yira chibiyraed ngalang ko fabin tomur e rran, ma yaedra thap nga gilʼilungun fare Saaf ni gubinfen; nge piʼin ni yaedra awnag e gapas, arragon, nge morngaʼag ko falfalaenʼ nib gel, ma rib felʼ usraed u dakean e burey.\n\n38 Me yibi buch nug guy e piʼin ni ke magaey u pifak piwalageg, nge fare ke babyor rokʼ fare Saaf ku Got, niʼir e yib u lʼugun fare Jew, niʼir e yib rokʼ fapi Gentiles ngakʼ fa piʼin ni ke magaey u pifak piwalageg.\n\n39 Me tomuren ni ke yib ngoraed mug guy yuken e babyor, ni yib u gelingin fare Saaf, rokʼ fapi Gentiles ngoraed, ni be micheg ngakʼ fapi Gentiles nge piʼin ni ke magaey u pifak piwalageg, nge fapi Jews ni kar garar gaed u dakean e fayleng, ni fapi chep ko fapi profet nge fare ragag nge lʼagruw i apostle rokʼ fare Saaf e rib riyulʼ.\n\n40 Me non fare angel ngog, ni gaʼar: Tiney nib tomur e chep, niʼir e kam guy u fithikʼ fapi Gentiles, e bay ra yaramiyed e tin riyulʼ ko fa tin sommʼon e chep, ni rabaed rokʼ faragag nge lʼagruw i apostle rokʼ fare Saaf, me dag fapinʼen nib tamilang ma thʼabi gaʼfan niʼir faram e kan chuweg riy; me dag ngakʼ gubin e pi mfen, nge pi thin, nge pi gidiiʼ, ni fare Saaf ku Got e ir Fak fachaʼ ni Chitamangiy ni Gubinfen, ma ire Tathapeg ko fayleng; ma gubin e gidiiʼ ma thingar rabaed ngakʼ, ara dabiyog ni ngar thap gaed.\n\n41 Ma thingar rabaed ni boed rogon e thin ni bay yib u lʼugun fare Saaf; ma thin rokʼ fare Saaf e bay nnang u lan e pi chep rokʼ pifakam, ni boed rogon u lan pi chep ko faragag nge lʼagruw i apostle rokʼ fare Saaf; ere bay ni puthuy row nga taʼabang; ya kemus ni taʼareb e Got ni bay nge taʼareb e Tachugol gamanman ko fayleng ni poloʼ.\n\n42 Ma bay yibi taw nga napʼan ni bay i mʼug ngakʼ gubin e pi nam, ngakʼ e fapi Jews nge fapi Gentiles; me tomuren ni ke mʼug ngakʼ fapi Jews nge fapi Gentiles, ma arame bayi mʼug ngakʼ fapi Gentiles nge fapi Jews, ma tin tomur e bayi mʼon, ma tin mʼon e bayi tomur.\n\n", "1-ne 14": "[center][font_size=26]Guruy Ni 14[/font_size][/center]\n\n[i]Ba angel e yoeg ku Nephi e pi tawaʼath nge gechig ni bayi aw nga dakean fapi Gentiles—Kari mus ni lʼagruw e galasia: fare Galasia rokʼ fare Saaf ku Got nge fare galasia rokʼ fare moʼoniyanʼ—Pi Gidiiʼ rokʼ Got u lan e pi nam e gafgow nagraed fare galasia ni thʼabi kireb—Fare Apostle i John e ra yol ni morngaʼagen tomuren e fayleng. Napʼan 600–592 M.K.[/i]\n\n1 Ma ra yibi buch, ni faʼanra motoyil fapi Gentiles ngakʼ fare Saaf ku Got u lan e re rran nem u napʼan ni bayi dag ir ngoraed u fithikʼ e thin, nge gelingin, ngo fithikʼ e ngongol, ma bay ni chuweg e pinʼen ni be magawon nagraed—\n\n2 Ma dabra ʼelʼel niged gumʼirchaʼraed ngakʼ fare Saaf ku Got, ma yaedra un ko mathaʼeg ngakʼ pifak e chitamam; arragon, yaedra un ko mathaʼeg ngakʼ e pi gidiiʼ ku Israel; ma yaedra mang ba ulung i gidiiʼ nib tawaʼath u dakean farengi nam nni michmicheg ni dariy nʼumngin i napʼan; ma dab kun kalbus nagraed; ma fapi gidiiʼ ku Israel e dab ki balyangaenʼraed.\n\n3 Ma fare loew nib toʼaer, ni ke fuʼog fare galasia ni thʼabi kireb, niʼir e sunmiy fachaʼ i moʼoniyanʼ nge pi bitir rokʼ, ni nge yog ni wawliy e yaʼel ko gidiiʼ iyaen nga infierno—arragon, nge fare loew nib toʼaer ni kan ker ni nge mul e gidiiʼ nga langgin e bayi suguy e piʼin ni kar kired, ni ngar mulgaed nga langgin, ni yoeg fare Saaf ku Got; ma gathi nge mul e yaʼel nga langgin, ya kemus ni ngan yinʼey riy nga infierno ni dariy nʼumngin i napʼan.\n\n4 Ya musap, ireray rogon e kalbus rokʼ fare moʼoniyanʼ, nge rogon e justice rokʼ Got, nga dakean gubin e piʼin ni yaedra muruwliy e tagan nge tin thʼabi kireb u pʼoewchen.\n\n5 Me yibi buch ni non fare angel ngog, Nephi, ni gaʼar: Gur e kam guy ni faʼanra kalngaenʼ fapi Gentiles ma ra felʼ waʼathraed; ma ku gur e gamnang morngaʼagen e pi mʼag rokʼ Somoel ngakʼ fapi gidiiʼ ku Israel; ma ku gur e kam rungʼag ni piʼin dabra kalgaed ngaenʼraed e yaedra yimʼ.\n\n6 Ere, ra gafgow e pi Gentiles ni faʼan yaedra ʼelʼel nag gumʼirchaʼraed ngakʼ fare Saaf ku Got.\n\n7 Ya bay yibi taw nga napʼan, ni gaʼar fare Saaf ku Got, bay gu muruwliy ba muruwel ni rib gaaʼ mab maʼangʼang u fithikʼ e pi gidiiʼ; ba muruwel ni dariy nʼumngin i napʼan, ni demitrug ko baʼan ngan i paʼay e bay riy—ni nge micheg ngoraed e gapas nge yafos ni gubinfen, fa ngan kalbus nagraed ni fan ko pi gumʼirchaʼ roraed nib ʼelʼel, nge maʼew u laniyaenʼraed nge yaeni madaʼ ko ngiyalʼ ni kan kalbus nagraed, nge mogothgoth ko tinu fayleng nge tin ko yaʼel banʼen ni ra aw ngoraed, u rogon e kalbus ku moʼoniyanʼ, niʼir faram e kug weliy morngaʼagen.\n\n8 Me yibi buch u napʼan ni ke yoeg fare angel e pi thin ney, me gaʼar ngog: Kag manang fapi mʼag rokʼ fachaʼ ni Chitamangiy ngakʼ fapi gidiiʼ ku Israel? Mug gaʼar ngakʼ, Arragon.\n\n9 Me yibi buch ni gaʼar ngog: Musap, ngam guy fare galasia nib gaaʼ ma thʼabi kireb, niʼir e chitiningin e pi kireb, ni moʼoniyanʼ e ire gaaʼ riy.\n\n10 Me gaʼar ngog: Musap karimus ni lʼagruw e galasia ni bay; reb e galasia rokʼ fare Saaf ku Got, ma reb e fare galasia rokʼ fare moʼoniyanʼ; ere, chaʼ ni dar ʼun ko galasia rokʼ fare Saaf ku Got e be ʼun ko re galasia nem nib gaaʼ, niʼir fare chitiningin e pi kireb; ma ir fare gathar ko fayleng ni poloʼ.\n\n11 Me yibi buch nug sap mug guy fare gathar ko fayleng ni poloʼ, ni ke paer nga dakean e day nib gaaʼ; ma ke suwey e fayleng ni poloʼ, u fithikʼ gubin e pi nam, pi mfen, pi thin, nge pi gidiiʼ.\n\n12 Me yibi buch nug gguy fare galasia rokʼ fare Saaf ku Got, nib lichlich e gidiiʼ riy, ni bachan fapi denen nge kireb ko fare gathar ni ke paer nga dakean yungi day nib gaaʼ; machane, mug guy ni fare galasia rokʼ fare Saaf, ni yaed chongin Got, ni kur suguyed dakean e fayleng; ma gin ni kar suweyed u fayleng e ba achichig, ni bachan e denen ko fare gathar ni kug guy.\n\n13 Me yibi buch nug guy ni fare chitiningin e pi kireb e kunuy nga taʼabang yu ulung i gidiiʼ ni yoʼor u dakean e fayleng ni poloʼ, u fithikʼ e pi nam ko fapi Gentiles, ni ngar cham gaed fare Saaf ku Got.\n\n14 Me yibi buch ni Gag, Nephi, e gguy fare gelingin fare Saaf ku Got, ni yibi aw nga dakean chongin e galasia rokʼ fare Saaf, ngo dakean fapi gidiiʼ rokʼ Somoel ni falʼeg ba mʼag nga thilraed, ni piʼin ni kar garar gaed u fayleng; ni kar longbiyed yaed ko felʼ u gelingin Got u fithikʼ e rir.\n\n15 Me yibi buch nug guy e damomuw rokʼ Got ni ke aw nga dakean fare galasia nib gaaʼ nib thʼabi kireb, ni aramfan ni yib e mael nge thiin e mael ni ke garar u fithikʼ gubin e pi nam, nge pi gidiiʼ u fayleng.\n\n16 Ma arame napʼan ni tabab ni ke yib e mael nge thiin e mael ni ke garar u fithikʼ e pi nam ni yaed mmang ko fare chitiningin e pi kireb, me non fare angel ngog ni gaʼar: Musap, fare damomuw rokʼ Got e ke aw nga dakean fachaʼ ni chitiningin e pi gathar; ere musap, gur e kam guy gubin e pinnʼey—\n\n17 Ma napʼan nra taw ko re rran nem ni ke puʼoeg Got e damomuw rokʼ nga dakean fare chitiningin e pi gathar, niʼir fare galasia nib gaaʼ ma thʼabi kireb u fayleng ni poloʼ, ni Moʼoniyanʼ e gaaʼ riy, ma, napʼan e re rran nem, ma fare muruwel rokʼ fachaʼ ni Chitamangiy e bayi tabab, ni nge yarmiy rogon me yog ni muguʼul e pi mʼag rokʼ, ni baʼaram ni tay ngakʼ pi gidiiʼen ni gidiiʼ ku Israel.\n\n18 Me yibi buch ni non fare angel ngog ni gaʼar: Musap!\n\n19 Mug sap mug guy beeʼ nib moʼon, ni ke chuw nga mad ni reb u lang nga butʼ nib wechwech.\n\n20 Me gaʼar fare angel ngog: Muguy ireram reb fare ragag nge lʼagruw i apostle rokʼ fare Saaf.\n\n21 Amusap, bayi guy me yoloey e tin kabay ko pinnʼey; arragon, nge ku boech banʼen nib yoʼor ni ke thimur.\n\n22 Ma bay ki yoloey morngaʼagen tomuren e fayleng.\n\n23 Ere, pinʼen nra yoloey e ba matʼaw mab riyulʼ; ere musap, bay ni yoloey nga langgin fare ke babyor ni kam guy faram ni yib u lʼugun fare Jew; ma ngiyalʼ innʼem ni yib u lʼugun fare Jew, ara, ngiyalʼ inʼen ni bay yib fare ke babyor u lʼugun fare Jew, ma pinʼen nni yoloey ngay e ba tamilang mab machalbog, ma thʼabi gaʼfan mab moem ni nge nang gubin e gidiiʼ fan.\n\n24 Ere muguy, pinʼen ni ra yoloey fare apostle rokʼ fare Saaf e ireram nib yoʼor ni kam guy; ere musap, tin ni ke magaey e bay muguy.\n\n25 Machane pinʼen ni bay kum guy nga tomuren e ngiyalʼ ney e dab kum yoloey; ya fare Somoel ni Got e ke yibliy fare apostle rokʼ fare Saaf ku Got ni nge mang ire yoloey.\n\n26 Nge ku boech i yaed ni ur moyed, e ki dag urngin banʼen ngoraed, ma kur yoloeyed; ma kan chaʼariy ni bay yib nib machalbog, u rogon e tin riyulʼ ni bay rokʼ fare Saaf, ko ngiyalʼ nib mʼagaenʼ Somoel ngay, ngakʼ fapi gidiiʼ ku Israel.\n\n27 Me Gag, Nephi, e gu rungʼag mug yoloey chipin, ni fithingan fare apostle rokʼ fare Saaf e John, ni aram rogon e thin ni yoeg fare angel.\n\n28 Ma musap, Gag, Nephi, e dab ni pag ni nggu yoloey e tin kubay ko fapinʼen ni kug guy ma kug rungʼag; ere pinʼen ni kug yoloey e ba gaman u wunʼug; ma tin ni kug yoloey e lichene pinʼen ni kug guy.\n\n29 Ma Gag e gube micheg babyoren ni kug guy e pinʼen ni guy e chitamag, ma fare angel rokʼ Somoel e ayuwegeg riy nggu nang.\n\n30 Ere chiney e nggu tileg i weliy morngaʼagen e tin ni kug guy ko ngiyalʼ ni fekeg fare Kan ni Thothup; ma faʼanra gubin e pinʼen ni kug guy e dab ni yoloey, ma pinʼen ni kug yoloey e rib riyulʼ. Ma aray rogon. Amen.\n\n", "1-ne 15": "[center][font_size=26]Guruy Ni 15[/font_size][/center]\n\n[i]Pifak Lehi e ra yog fare gospel ngoraed rokʼ fapi Gentiles u lan e tin tomur e rran—Fare mukun ni ra tay piyu Israel e boed rogon bake gakʼiy ni olive ni bay ni sulweg papaʼngin ngan puthuy ngay bayay—Nephi e weliy fan fare changar u malikʼay ni morngaʼagen fare ke gakʼiy ko yafos me weliy morngaʼagen e justice rokʼ Got ni nge kiiʼeg e kireb ko felʼ. Napʼan 600–592 M.K.[/i]\n\n1 Me yibi buch u tomuren ni Gag, Nephi, e ke fekeg fare Kan ni Thothup, ma kug guy urngin e pinnʼey, mug sul ko tent rokʼ e chitamag.\n\n2 Me yibi buch ni gag e gguy walageg, ni yaed be leleʼeg morngaʼagen fapinʼen ni ke weliy e chitamag ngoraed.\n\n3 Ya rib yoʼor bogi banʼen ni ke weliy ngoraed, ni rib moʼomawʼ ni ngan nang fan, ma kemus ni faʼanra ning beeʼ e ayuw riy ngakʼ Somoel; ma yaed e kar ʼelʼel niged gumʼirchaʼraed, ere dar sap gaed ngakʼ Somoel ni boed rogon ni thingar rinʼed.\n\n4 Ere chiney e gag, Nephi, e ke kireb anʼug ni bachan e kar ʼelʼel niged gumʼirchaʼraed, nge ku, bachan fa pinʼen ni kug guy, ma kug nang ni dabiyog i tileg ni dabi yib ni bachan e pi denen rokʼ e gidiiʼ.\n\n5 Me yibi buch ni kug waer ni bachan e pi kirbaenʼ rog, ya gube lemnag ni tirog e kirbaenʼ e thʼabi gel u fithikʼ e pi kirbaenʼ, ni bachan e gafgow ni ke tay e gidiiʼ rog, ya kug guy ni kar mul gaed.\n\n6 Me yibi buch u tomuren ni ke sul gelingig ngog mug non ngakʼ piwalageg, ni gube athapeg ni gomanga gunang tapgin e maleʼeg thin roraed.\n\n7 Mar gaʼar gaed: Musap, dagur nanged fan e fapi thin ni ke weliy e chitamangdaed u morngaʼagen papaʼngin fare ke gakʼiy ni olive, nge ku aram rogon nga morngaʼagen fapi Gentiles.\n\n8 Mug gaʼar ngoraed: Kam deʼeriyed Somoel riy?\n\n9 Mar gaʼar gaed ngog: dawor; ya Somoel e darma tamilang nagmaed ko pinnʼir.\n\n10 Ere, gguʼar ngoraed: Mang e rinʼ ni daryog ni ngam fol gaed ko pi motochiyel rokʼ Somoel? Buʼuw rogon ni ngam paged gimed ngam mʼaed ni bachan e ʼelʼel u gumʼirchaʼmed?\n\n11 Dakir yib ngaenʼmed fapinʼen ni ke yoeg Somoel ni gaʼar?—Faʼanra dab mu ʼelʼel niged gumʼirchaʼmed, ma ngam ninged ngog u fithikʼ e mich, nibe mich u wunʼmed ni rayog ngomed, ma gimed be fol ko pi motochiyel rog, me ere rayog ni ngan guy rogon ni ngam nanged fan e pinnʼey.\n\n12 Ere musap gaed, gu be yoeg ngomed, ni fapi gidiiʼ ku Israel e kan taʼareb nag rograed nga bake gakʼiy ni olive, u dakean fare Kan ni Thothup rokʼ Somoel ni bay rokʼ e chitamangdaed; ere musap gaed, gathi kad chuw gaed ko fapi gidiiʼ ku Israel, ma gathi gadaed boech fapi gidiiʼ ku Israel?\n\n13 Ere chiney, pinʼen nibe yipʼ e chitamangdaed fan u morngaʼagen i puthuy fayupaʼ i gakʼiy u fithikʼ e fapi Gentiles ni poloʼ, e, u napʼan e tin tomur e rran, ko ngiyalʼ ni pifakdaed e kar pired ni kar palog gaed ko mich, arragon, nib yoʼor e duw nʼumngin i napʼan, nge mfen nib yoʼor nga tomuren fare Messiah ni yibi mʼug ni bay doewngin ngakʼ e gidiiʼ, ma aram e bay fini yib fare gospel nib gaaʼ angin ngakʼ fapi Gentiles, me yaen rokʼ fapi Gentiles ngakʼ e piʼin ni ke magaey u pifakdaed—\n\n14 Ma re rran nem ra nang riy e piʼin ni ke magaey u pifakdaed ni rabaed rokʼ fapi gidiiʼ ku Israel, mar nanged ni yaed fapi gidiiʼ rokʼ Somoel ni falʼeg ba mʼag nga thilraed; ma aram mi yaedra nang morngaʼagen e llowaenʼ rokʼ e pi chitamangraed ni kakrom, nge ku aram rogon nge llowaenʼ ko fare gospel rokʼ e Tabiyul roraed, niʼir e tawaʼath nag e pi chitamangraed ngay; ere, yaedra nang morngaʼagen e llowaenʼ rokʼ e Tabiyul roraed nge pi yuguruy e machib rokʼ, ni nge yog ni ngar nanged rogon ni ngar baed ngakʼ mar thap gaed.\n\n15 Ma napʼan e re rran nem e gathi yaedra falfalaenʼ mar oged e magaer ngakʼ e Got roraed ni dabimus biʼid, niʼir e war roraed nge woʼen e thap roraed? Arragon, binem e rran, e gathi ra yib gelingraed nge yongoʼol raed ko gin riyulʼ e mileayʼ? Arragon, ma gathi yaedra yib ko bin riyulʼ e ulung rokʼ Got?\n\n16 Musap, gube yoeg ngom ni, Arragon; bay kun nangraed bayay u fithikʼ fapi gidiiʼ ku Israel; min puthuyraed, nib paʼ i paʼangin fare ke gakʼiy ni olive, nga faken riyulʼ e gakʼiy ni olive.\n\n17 Ere ireray e pinʼen ni yipʼ e chitamangdaed fan; ma be yipʼ fan ni dabi buch nge madaʼ nga tomuren ni ke garareg raed fapi Gentiles; me be yipʼ fan ni yib ngakʼ e pi Gentiles, ni nge yog ni dag Somoel gelingin ngakʼ e pi Gentiles, ni bachan e ra piiʼ fapi Jews keruraedʼ ngakʼ, ara fapi gidiiʼ ku Israel.\n\n18 Ere, chitamangdaed e gathi kemus ni yigoʼ pifakdaed e ke weliy morngaʼagen, ya ku aram rogon ngakʼ gubin fapi gidiiʼ ku Israel, nibe dugliy ko tin ngan e mʼag e bayi muguʼul ko tin tomur e rran; ni fare mʼag ni tay Somoel ngakʼ e chitamangdaed i Abraham, ni gaʼar: U dakean pifakam e yira tawaʼath nag gubin e pi mfen nu fayleng riy.\n\n19 Me yibi buch ni gag, Nephi, e boʼor banʼen nug weliy ngoraed ni morngaʼagen e pinnʼey; arragon, gu weliy ngoraed morngaʼagen fare sulyarmen ko fapi Jews u lan e tin tomur e rran.\n\n20 Mugog ngoraed fapi thin rokʼ Isaiah, niʼir e weliy morngaʼagen e sulyarmen ko fapi Jews, ara fapi gidiiʼ ku Israel; ma tomuren ni kan sulwegraed ma arame dab ki balyang laniyaenʼraed, ara kur garar gaed bayay. Me yibi buch ni gag e guweliy bogi thin nib yoʼor ngakʼ piwalageg, ma arame munguy laniyaenʼraed mar sobutʼ niged yaed u pʼoewchen Somoel.\n\n21 Me yibi buch ni kur non gaed ngog bayay, ni yaed be gaʼar: Mang e be yipʼ fan e rennʼey ni ke guy e chitamangdaed u malkʼay? Mang e be yipʼ fan fare ke gakʼiy ni ke guy?\n\n22 Me lingug ngoraed: Be yipʼ fan fare ke gakʼiy ko yafos.\n\n23 Mar gaʼar gaed ngog: Mang e be yipʼ fan fare lay i wasey ni faʼan ni guy e chitamangdaed, nib sor iyaen ko fare ke gakʼiy?\n\n24 Mugog ngoraed ni ireram fare thin rokʼ Got; ma piʼin ra motoyil ko thin rokʼ Got, mar chechʼeyed paʼaraed riy, e dabra mʼaed; ma ku dabiyog ni nge yib e pi lumel nge sabaenbaen rokʼ moʼoniyanʼ i maʼew nagraed, me wawliyraed iyaen ko gafgow.\n\n25 Ere, gag, Nephi, e gu chiyliy ngoraed ni ngar motoyil gaed ko thin rokʼ Somoel; arragon, gu chiyliy ngoraed u poloʼ i gelingig, u rogon e pi llowaenʼ ni kug guy ma kug rungʼag nge nangaenʼ ni bay rog, ni gomanga ra motoyil gaed mar fol gaed ko thin rokʼ Got me paer u wunʼraed ni ngar fol gaed ko motochiyel rokʼ ni gubin e ngiyalʼ u fithikʼ gubin banʼen.\n\n26 Mar gaʼar gaed ngog: Mang e be yipʼ fan fare lulʼ i raen niʼir faram e ke guy e chitamangdaed?\n\n27 Mugog ngoraed ni re raen nem ni guy e chitamag e ba kireb mab sunsungor; ma kub yoʼor boech banʼen ni liiʼ e lem rokʼ ma dakiyog ni guy e kireb nge sunsungor ko re raen nem.\n\n28 Mugog ngoraed ni ireram fare loew nib gaaʼ, niʼir e be kiiʼeg e piʼin kireb ko fare ke gakʼiy ko yafos, nge pi gidiiʼ rokʼ Got.\n\n29 Mugog ngoraed nibe yipʼ fan fare infierno, niʼir e ke yoeg fare angel ngog ni kan tay ni tafen e piʼin kireb.\n\n30 Mugog ngoraed ni chitamangmaed e ki guy ni fare justice rokʼ Got e kiiʼeg e piʼin kireb rokʼ e piʼin nib matʼaw; ma raʼen nibe gaelgael e boed rogon fini gaelgael raʼen e nifiy nibe dramrom, ni be yaen ngakʼ Got ngalang ni manemus ni dariy tungun.\n\n31 Mar gaʼar gaed ngog: Fan e biney e fare gafgow ni bayi aw ko fare dowef u lan e pi rran ni kan piiʼ ni ngan monʼog riy, fa be yipʼ fan e ngiyalʼ ni kemus rogon fare yaʼel ni poloʼ u tomuren e yamʼ ni ke tay e dowef, fa be weliy morngaʼagen e pinʼen nib lʼeag rogon ko paer u fayleng?\n\n32 Me yibi buch ni gu weliy ngoraed nibe yipʼ fan e pinʼen nib lʼeag rogon ko paer u fayleng nge tin nib lʼeag rogon ko yaʼel; ya fare rran e ra yib ni thingar ni pufthin nagraed ko muruwel roraed, arragon, ni pi muruwel ni i rinʼ fare dowef u napʼan e pi rran ni kan piiʼ ni ngan monʼog riy.\n\n33 Ere, faʼan yaedra yimʼ nga fithikʼ e denen roraed ma ku yira chuwegraed ni dabisiy, ko pinʼen nib lʼeag rogon ko yaʼel, ni pinʼen nib lʼeag rogon ko tin nib matʼaw; ere, dabisiy ni yira fekraed ngar sakʼiy gaed nga pʼoewchen Got, ni ngan pufthin nagraed ko ngongol roraed; ma faʼanra ngongol roraed e ba kireb ma yaedra paer nib kireb ni dabisiy; ma faʼanra yaed ba kireb ma arame dabiyog ni ngar pired ko gin gilʼilungun Got; ya faʼanra dangay meʼere kub kireb e gin gilʼilungun Got.\n\n34 Machane muguyed, gube yoeg ngomed ni gin gilʼilungun Got e de kireb, ma dariy banʼen nib alit ni rayog ni nge yaen ko gin gilʼilungun Got; ere dabisiy ni bay bayang ni tafen e kireb ni kan falʼeg ni fan ko tin kireb banʼen.\n\n35 Ma baʼ bangi banʼen ni kan falʼeg rogon, arragon, ni fare infierno niʼir faram e kug weliy morngaʼagen, ni fare moʼoniyanʼ e ire ke yarmiy rogon; ere rangi dodow ni tomur nra taw e yaʼel ko gidiiʼ ngay e ngar pired nga langgin gilʼilungun Got, ara ngan tharbograed nga wuruʼ ni bachan fare justice ni kug weliy morngaʼagen.\n\n36 Ere, piʼin denen e ngan kiiʼegraed ko piʼin nib matʼaw, nge ku fare ke gakʼiy ko yafos, ni waʼamngin e rib gaʼfan ma thʼabi felʼ lamen u fithikʼ urngin mit e waʼamngin; arragon, ma ire thʼabi felʼ ko gubin e pi tawaʼath rokʼ Got. Ere ireray e pinʼen ni kug weliy ngakʼ piwalageg. Amen.\n\n", "1-ne 16": "[center][font_size=26]Guruy Ni 16[/font_size][/center]\n\n[i]Piʼin kireb e yaed ma buluʼ nag e tin riyulʼ—Pi pagael ni fak Lehi e ri leʼengiyed e pi ppin ni fak Ishmael—Fare Liahona e ma powiʼiyraed ko gin ni ngan sor ngay u wuruʼ e binaw—Pi milwol rokʼ Somoel e yima yoloey nga dakean fare Liahona u bingyalʼ ngo bingyalʼ—Yamʼ ni tay Ishmael; chon e tabinaew rokʼ e ur nonnon gaed ni bachan e gafgow. Napʼan 600–592 M.K.[/i]\n\n1 Ere chiney e yibi buch u tomuren ni gag, Nephi, e napʼan nug muʼ ko numon ngakʼ walageg, ma aram mar gaʼar gow ngog: Gur e kamoeg ngomow e tin nib moʼomawʼ banʼen, ni ke pag rogon ni ra yog romow.\n\n2 Me yibi buch nugog ngorow ni gumnang ni kug weliy bogi banʼen nib togopluw ngakʼ e piʼin nib denen, u rogon e pinʼen nib riyulʼ; ma piʼin nib mangil e ke mudugil ma gube micheg ni yira chibiyraed ngalang ko bin tomur e rran; ere, piʼin ni kireb e roraed e yaed ma buluʼ nag e tin riyulʼ, ya be kaenkaen ngoraed.\n\n3 Ere chiney, gal walageg, faʼan gomanga um rinʼew e tin nib matʼaw mab mʼagaenʼmew ni ngam motoyil gow ko tin riyulʼ, mag me fol riy, ni nge yog ni ngam marow nib matʼaw u pʼoewchen Got, ma arame dab mu nonnon gow ni bachan e tin riyulʼ, ni kam gaʼar gow: Gur e kamoeg ngomow e tin nib moʼomawʼ banʼen.\n\n4 Me yibi buch ni gag, Nephi, e gu ning chilen ngakʼ walageg ni ngar gonopiyew rogon ngar fol gow ko pi motochiyel rokʼ Somoel.\n\n5 Me yibi buch ni kar sobutʼ nigew yow u pʼoewchen Somoel; ni aram rogon fan nug falfalaenʼ me gaaʼ e athap rog ngorow, ni nga ranow ko pi kanawoʼ nib matʼaw.\n\n6 Chiney, gubin e pinnʼey e unoeg ma un rinʼ u napʼan ni i paer e chitamag u lan e tent u loway ni ke tunguy fithingan ni Lemuel.\n\n7 Me yibi buch ni gag, Nephi, e gufek rebe ppin ni fak Ishmael nggu leʼengiy; nge ku piwalageg e kur feked e pi ppin ni fak Ishmael ngar leʼengiyed; nge ku aram rogon ngakʼ Zoram ni fek e bin thʼabi ilal e ppin ni fak Ishmael nge leʼengiy.\n\n8 Ma aray rogon ni muguʼuliy e chitamag gubin e motochiyel rokʼ Somoel ni ke piiʼ ngakʼ. Ma ku gag, Nephi, e ke tawaʼath nigeg Somoel nib noemow.\n\n9 Me yibi buch ni fare lam rokʼ Somoel e non ngakʼ e chitamag nib nepʼ, me motochiyel nag ngakʼ ni nge rebo rran riy me tabab nag e milekag rokʼ iyaen nga wuruʼ e binaw.\n\n10 Me yibi buch ni arame napʼan ni od e chitamag ni kakadbul, me yaen nga langan e mab ko tent, me gin oewchen ngab batʼ nib lulubuy ni bay u butʼ ni rib felʼ rogon nni ngongoliy; ni falʼeg ko brass. Ma langgin e re batʼ nem e bay lʼagruw wochi lay i wasey riy; ni bay reb ni be yalʼuwegraed ko gin ni nga ur sor gaed ngay u wuruʼ e binaw.\n\n11 Me yibi buch ni arame gu kunuyed nga taʼabang e pinʼen ni nggu feked iyaen nga wuruʼ e binaw, nge gubin e tin ni ke magaey e chugum ni ke piiʼ Somoel ngomaed; ma gamaed fek gubin e awoch ko gubin mit nggu feked nga wuruʼ e binaw.\n\n12 Me yibi buch ni gufeked e tent romaed ma gamaed yaen nga wuruʼ e binaw, nug thʼaebed fare lulʼ ni Laman.\n\n13 Me yibi buch nug milekag gaed ni aningeg e rran, ni gamaed be sor iyaen nib chuchugur nga lan e yimuch ni ngek, ma arame gu toeyed e tent romaed bayay; ma gamaed tunguy fithingan e ginnʼem ni Shazer.\n\n14 Me yibi buch nug feked e gatʼing nge gane gatʼing romaed, ma gamaed yaen nga wuruʼ e binaw ni nggu koeled e gamanman ni nge kay chon e tabinaew romaed; ma tomuren ni kug koeled e gamanman ni gan chon e tabinaew romaed ma aram ma gamaed sul ngakʼ pifakmaed bayay u lan wuruʼ e binaw, ko farengi nʼen ni Shazer. Ma kug waroed bayay nga wuruʼ e binaw, ni gamaed be leak fagin ni gu waroed ngay fayanem, ni gamaed be yaen ko yungin nib dammol u wuruʼ e binaw, ni ireram e yungin ni bay nga mathil nib chuchugur nga Red Sea.\n\n15 Me yibi buch ni arame gu milekag gaed nib yoʼor e rran, ni gamaed be yaen ma gamaed ma mokol gamanman ni ggan, ko gatʼing nge gane gatʼing romaed nge malang ni gane gawul nge gawul romaed.\n\n16 Ma gamaed be yaen ko gin ni be yibi mʼug u dakean fare batʼ, nibe powiʼiymaed ko yungin nib dammol u wuruʼ e binaw.\n\n17 Me tomuren ni kug milekag gaed nib yoʼor e rran, ma gamaed toey e tent romaed u bingyalʼ i nʼen, ni nge yog nug toffan gaed mu kug gayed e ggan ni fan ko chon e tabinaew romaed.\n\n18 Me yibi buch u napʼan ni gag, Nephi, e guwaen ni nggu kol e gamanman ni nge mang ggan, mamusapgaed, mug tʼaer e gatʼing rog, nni falʼeg ko wasey ni thʼabi felʼ; me tomuren ni kug tʼaer e gatʼing rog, ma arame me, puwaenʼ walageg ngog ni bachan e ke kireb e gatʼing rog, ma dakiyog ni nge yog e ggan ngomaed.\n\n19 Me yibi buch ni arame gu suloed ni dariy e ggan romaed ngakʼ chone tabnaw romaed, ni kar magaer gaed ma kar magaf gaed, ni bachan e milekag roraed, ere ri gele gafgow roraed i athapeg e ggan.\n\n20 Me yibi buch ni Laman nge Lemuel nge fapi pagael ni fak Ishmael e ra tabab niged e nonnon nib gel, ni bachan e gafgow nge kirbaenʼ roraed u lan wuruʼ e binaw; nge ku arragon e chitamag ni ke tabab nag e nonnon nib togopluw ngakʼ Somoel ni Got rokʼ; arragon, ma riyaed gubin ni ke kirbaenʼraed nib gel, ni riyulʼ ni kar nonnon gaed nib togopluw ngakʼ Somoel.\n\n21 Chiney e yibi buch ni gag, Nephi, e kug un ngakʼ walageg ko kirbaenʼ ni bachan e ke tagan e gatʼing rog, ma tiroraed e gatʼing e ke lalwur e gaf riy, ma aram tabolngin e gafgow ni gel ngomaed, arragon, ni arame dakiyog e ggan ngomaed.\n\n22 Me yibi buch ni gag, Nephi, e boʼor banʼen ni gu weliy ngakʼ walageg, ya bachan e kar ʼelʼel nigew e gumʼirchaʼ rorow bayay, ni arame ur nonow nib togopluw ngakʼ Somoel ni Got rorow.\n\n23 Me yibi buch ni gag, Nephi, e gu ngongoliy rebe gatʼing nib gakʼiy, nge gane gatʼing u bochi laey i gakʼiy nib kikʼiy; ere, gufek e gatʼing nge gane gatʼing rog, nge ba gawul nge malang. Mug gaʼar ngakʼ e chitamag: Buʼuw e gin ni nggu sor ngay ko mogow ggan?\n\n24 Me yibi buch ni meybil ngakʼ Somoel nge fith, ya kar sobutʼ niged laniyaenʼraed ni bachan e thin rog; ya boʼor banʼen ni gu weliy ngoraed u poloʼ i gelingig.\n\n25 Me yibi buch ni yib laman Somoel ngakʼ e chitamag; mari gel e sobutʼaenʼ rokʼ ni bachan e nonnon ni tay nib togopluw ngakʼ Somoel, ni arame ni chuchuy nga butʼ nga fithikʼ e kirbaenʼ.\n\n26 Me yibi buch ni yib laman Somoel i gaʼar ngakʼ: Musap ko fare batʼ, ngam guy e pinʼen ni kan yoloey ngay.\n\n27 Me yibi buch u napʼan ni guy e chitamag e pinʼen ni kan yoloey ko fare batʼ, me tʼon ni murus nib gel, nge ku aram rogon ngakʼ walageg, nge fapi pagael ni fak Ishmael nge pi ppin ni leʼengimaed.\n\n28 Me yibi buch ni gag, Nephi, e gguy fagali nʼen ni ma puluweg e gin ni ngan sor ngay u langgin fare batʼ, ni kemus ni yow ra muruwel u rogon e mich, nge lʼagaenʼ nge motoyil ni gamaed be tay ngay.\n\n29 Ma kubay boech banʼen nib biech ni kun yoloey nga dakean, ni rib tamilang ni yira biʼeg, ni be piiʼ ngomaed e tamilang u rogon woʼen Somoel; ni yibe yoloey ma be thil u bingyalʼ ngo bingyalʼ, u rogon e mich nge gonop ni gamaed be tay ngay. Ere kadguyed ni pinʼen nib achichig ni yibe rinʼ e ma gagyeg nag Somoel ni nge yib e tin nib gaʼfan riy.\n\n30 Me yibi buch ni gag, Nephi, e guwaen nga dakean pʼebugul e burey, u rogon ni be yibi mʼug ko fare batʼ.\n\n31 Me yibi buch ni guwaen gu liiʼ e gamanman ni malboch, ni aram rogon ni gu yognag e ggan ngakʼ chon e tabinaew romaed.\n\n32 Me yibi buch ni kug sul ko pi tent romaed, ni gube fek fapi gamanman ni kug liiʼ; ma ngiyalʼ ney u napʼan ni kar guyed gag ni kug fek e ggan, mari gel e falfalaenʼ roraed! Me yibi buch ni arame ra sobutʼ niged yaed u pʼoewchen Somoel, mar pininged e magaer ngakʼ.\n\n33 Me yibi buch ni kug milekag gaed bayay, ni gamaed be sor iyaen nib chugur ko fagin niʼug sorgaed ngay ko sommʼon; me tomuren ni kug milekag gaed ni ke yoʼor e rran ma gamaed toey e tent romaed bayay, ni nggu toffan gaed bingyalʼ.\n\n34 Me yibi buch ni yimʼ Ishmael, min kʼeyag u bangi nʼen ni kanoeg Nahom ngay.\n\n35 Me yibi buch ni arame kirbaenʼ fapi ppin ni fak Ishmael ni rib gel, ni bachan e chitamangraed ni ke yimʼ, nge ku bachan e gafgow roraed u lan wuru e binaw; ma arame ra nonnon gaed nib togopluw ngakʼ e chitamag, ni bachan e ke fekraed nga wuruʼ e nam nu Jerusalem, ni yaed be gaʼar: Ke yimʼ e chitamangmaed; arragon, ma kug malog gaed u lan wuruʼ e binaw, ma kug gafgow gaed ko kirbaenʼ, makʼiy, balel, nge magaer ni magaf; nge tomuren gubin e pi gafgow ney ma arame bay gumʼaed u lan wuruʼ e binaw ni makʼiy.\n\n36 Ma aray rogon ni ur nonnon gaed nib togopluw ngakʼ e chitamag, nge kugag ni ur togopluw gaed ngog; ni yaed baʼadag ni ngar suloed bayay ko nam nu Jerusalem.\n\n37 Me non Laman ngakʼ Lemuel nge fapi pagael ni fak Ishmael ni gaʼar: Ere musap gaed, maroed ngad liiʼed e chitamangdaed nge yimʼ, nge walagdaed i Nephi, niʼir e kefek nga dakean ni nge mang gaaʼ rodaed nge tafanow rodaed, ni gadaed pi walagen nib ilal.\n\n38 Chiney, e be yoeg ni ke non Somoel ngakʼ, nge pi angel ni kur pigpig gaed ngakʼ. Machane muguyed, gaed manang ni be baen nagdaed; ma be yoeg ngodaed e pinnʼey, ma boʼor banʼen ni be rinʼ u rogon e pi salap rokʼ, ni gomanga baen nag e changar rodaed, nge lem rodaed, ni gomanga yog ni wawliy daed nga palog nga langgin yungi wuruʼ e binaw ni dannang morngaʼagen; nge tomuren ni ke wawliy daed nga palog, ma ke lemnag ni nge mang pilung nge gaaʼ rodaed, ni gomanga yog ni rinʼ ngodaed e pinʼen nib mʼag u waenʼ ma baʼadag. Ere ireray rogon ni kʼaring walageg i Laman e damomuw nga langgin gumʼirchaʼraed.\n\n39 Me yibi buch ni bay Somoel romaed, arragon, nriyulʼ ni yib laman Somoel me yibi weliy boʼor banʼen ngoraed, ma ribe puwaenʼ ngoraed; ma tomuren ni ke puwaenʼ Somoel ngoraed mar chuweged e damomuw roraed, mar kalgaed ngaenʼraed kopi denen roraed, ni aram rogon me yog ni tawaʼath nagmaed Somoel bayay ko ggan, ma arame gu pired ni dag mʼaed.\n\n", "1-ne 17": "[center][font_size=26]Guruy Ni 17[/font_size][/center]\n\n[i]Nephi e ni motochiyel nag ngakʼ ni nge toey bbarkow—Walagen e ra togopluw gow ngakʼ—I piiʼ e athamgil nga laniyaenʼ row u dakean e pinnʼen ni i rinʼ Got ni kakrom ngakʼ piyu Israel—Nephi e yib gelingin Got ngakʼ—Walagen e ni mathngeluwol nag ngorow ni nga dabra math gow ngakʼ, ya yow ra malikʼ ni boed rogon bagaf i yuwan e gakʼiy. Napʼan 592–591 M.K.[/i]\n\n1 Me yibi buch nug milekag gaed bayay nga langgin wuruʼ e binaw; ma gamaed milekag nib chugur ni nge yalʼuw nga lan e ngek ko ngiyalʼ nem iyaen. Ma gu milekag gaed ma gamaed be yaen u fithikʼ e gafgow ni kirbaenʼ u lan wuruʼ e binaw; nge pi ppin romaed e ra fakyed e bitir u lan wuruʼ e binaw.\n\n2 Ma rib yoʼor e pi tawaʼath rokʼ Somoel ni ke piiʼ ngomaed, ko ngiyalʼ ni kemus ni yigoʼ ufin e gamaed be kay u lan wuruʼ e binaw, me yog ni tathuth nag e pi ppin romaed pifakraed, ma yaed be paer ni yaed ba gel, arragon, ri boed rogon e piʼin pumoʼon; ma arame yog nra athamgiliyed e milekag roraed ni dakur nonnon gaed.\n\n3 Ere kadguyed ni pi motochiyel rokʼ Got e thingari buch ni boed rogon ni midil nag. Ma faʼanra fol e gidiiʼ ko pi motochiyel rokʼ Got ma ra monʼog nagraed, me gel nagraed, me bing woʼen ngoraed rogon me yog ni ngar muguʼuliyed e pinnʼen ni motochiyel nag ngoraed; ere, bing woʼen ngomaed e pinnʼen nib tʼuf romaed u napʼan ni gamaed be milekag u lan wuruʼ e binaw.\n\n4 Mug milekag gaed nib yoʼor e duw, arragon, ni meruk e duw u lan wuruʼ e binaw.\n\n5 Mu gubaed gu taw gaed nga bayang i binaw nug tunguyed fithingan ni Galwog, ni bachan e bayoʼor e waʼamngin nge honey riy; ma gubin e pinnʼey e yarmiy Somoel nge tay ni fan ngomaed ni nga dab gu mʼaed. Ma gamaed guy e day, nug tunguyed fithingan ni Irreantum, ni yira piliyeg i yoeg minoeg ni, bangi day nib gaaʼ.\n\n6 Me yibi buch nug toeyed e pi tent romaed u dappʼeyanʼ; ma yug aram rogon machane kuggu madaʼ niged e gafgowaenʼ nge pi moʼomawʼ, arragon, ni rib yoʼor ni dabiyog i yoloey ni gubin, ere rib gel e falfalaenʼ nug tayed u napʼan nug taw gaed nga dappʼelʼay; ma gamaed tunguy fithingan e ginnʼem ni Galwog, ni bachan e waʼamngin nib yoʼor riy.\n\n7 Me yibi buch u tomuren ni gag, Nephi, e kug paer u lan farengi binaw ni Galwog ni ke yoʼor e rran, me yib laman Somoel ngog ni be gaʼar: Mu sakʼiy ngam man nga dakean e burey. Me yibi buch nug sakʼiy nggu waen nga dakean e burey, mug meybil ngakʼ Somoel.\n\n8 Me yibi buch ni non Somoel ngog, ni gaʼar: Gur e ngam toey bbarkow, u rogon ni bay gu dag ngom, ni nge yog ni ngam fek e gidiiʼ rom riy ngar thʼibed e rigi day ney nga barbaʼ.\n\n9 Mug gaʼar: Somoel, uw e nggu sor ngay me yog nug pirʼeg e ore ni ngan ranraen nag, ni nge yog nug ngongoliy talin e muruwel ni nggu toey fare barkow ngay u rogon ni kam dag ngog?\n\n10 Me yibi buch ni yoeg Somoel ngog e gin ni nggu sor ngay mug pirʼeg e ore, ni nge yog ni nggu ngongoliy e pi talin e muruwel.\n\n11 Mi yibi buch ni gag, Nephi, e gu ngongoliy e ripow ni ngan ripoy e nifiy ngay, nni falʼeg ko keruʼ e gamanman; ma tomuren ni kug muʼ i ngongoliy e ripow, ni nge yog banʼen ni nggu ripoy e nifiy ngay, mug chafneg lʼagruw i malang nga taʼabang ni nge yog nug afweg e nifiy riy.\n\n12 Ya Somoel e kiyibi madaʼ ko ngiyalʼ ney ma dawori pag maed nggu ngongoliyed e nifiy, u napʼan ni gamaed be milekag u lan wuruʼ e binaw; ya gaʼar: I gag e bay gu falʼeg lamen e ggan romed, ni nge dab kun lith;\n\n13 Ma kubay gu mang magael romed u lan wuruʼ e binaw; ma bay gu falʼeg e woʼ romed, ni faʼan gimed ra fol ko motochiyel rog; ere, nʼumngin i napʼan ni bay um fol gaed ko motochiyel rog ma bay ni powiʼiymed iyaen ko farengi nam nni michmicheg; ma arame bay mu nanged ni gag e ʼug powiʼiymed.\n\n14 Arragon, me gaʼar Somoel ngog; tomuren ni kam taw nga langgin farengi nam nni michmicheg ma bay mu nang ni gag, fare Somoel, e gag Got; ma gag, fare Somoel, e gu chuwegmed u fithik e gafgow; arragon, ni gag e gu fekmed nga wuruʼ e nam nu Jerusalem.\n\n15 Ere, gag, Nephi, e gu athamgil ngu ʼug fol ko pi motochiyel rokʼ Somoel, mug chiyliy ngakʼ walageg ni ngar yulʼyulʼ gow mar gonop gow.\n\n16 Me yibi buch nug ngongoliy talin e muruwel ko ore ni kug ranraen nag ko war.\n\n17 Ma napʼan ni guyeg walageg ni kug waen ni nggu toey ba barkow, mar tabab gow ko nonnon nib togopluw ngog, ni yow be gaʼar: Walagdow e rib aliliy, ya be lemnag ni rayog ni nge toey ba barkow; arragon, ma ku be lemnag ni rayog ni nge thʼaeb e rigi day ney nib gaaʼ nga barbaʼ.\n\n18 Ere aray rogon ni i togopluw walageg ngog, ma yow baʼadag ni dabra muruwel gow, ya dar mich u wunʼrow ni rayog ni nggu toey ba barkow; ma ku dar mich u wunʼrow ni ke yoeg Somoel rogon ngog.\n\n19 Me yibi buch ni gag, Nephi, e ri kireb anʼug ni bachan e kar ʼelʼel nigew gumʼirchaʼrow; ere chiney e napʼan ni ruguyew ni arame kari kireb anʼug me falfalaenʼ gumʼirchaʼrow, ni arame ka ri falaenʼrow ngog, ma yow be gaʼar: gamow manang ni dabiyog ni ngam toey ba barkow, ya gamow manang ni dariy e gonop rom; ere, dabiyog ni ngam muguʼuliy ba muruwel nib gaaʼ.\n\n20 Me gur e ri taʼareb rogom ngakʼ e chitamangdaed, ni gumʼirchaʼen nib meechiyang e wawliy nga orel; arragon, ke wawliy daed nga wuruʼ fare nam nu Jerusalem, ma kad malog gaed u lan wuruʼ e nam ni ke araʼ urngin e duw; nge pi ppin rodaed ni ur muruwel gaed nib gel ni yaed ba diyen; ma kur gargel niged e bitir u lan wuruʼ e binaw ma ur gafgow gaed ni urngin mit, ma kemus ni yigoʼ ku yamʼ e kabay; ere kab felʼ ni gomanga ramʼaed u mʼon ni ngar chuw gaed u Jerusalem ko bin baʼaray ni ngar gafgow gaed u fithikʼ e tiney e kirbaenʼ.\n\n21 Musap, aray urngin e duw nib yoʼor ni kad gafgow gaed u lan wuruʼ e binaw, ni manga boech ma kad falfalaenʼ gaed ko pi chugum rodaed nge binaw ni tafadaed; arragon, ni manga boech ma kad falfalaenʼ gaed.\n\n22 Ma gamow manang ni pi gidiiʼ ni ur moyed u lan e binaw nu Jerusalem e bogi gidiiʼ nib matʼaw; ya ur fol gaed ko pi yalen nge pi gonop rokʼ Somoel, nge gubin e pi motochiyel rokʼ, nrogon e motochiyel rokʼ Moses; ere, gamow manang ni yaed bogi gidiiʼ nib matʼaw; ma chitamangaed e ke turguy u waenʼ ko mang e yaed mrinʼ, ma ke wawliy daed nga palog ni bachan e gadaed be motoyil ko thin rokʼ; arragon, nge walagmow e ku taʼareb rogon ngakʼ. Ere aray rogon e thin ni i nonnon nag walageg ma yow be togopluw nag ngomow.\n\n23 Me yibi buch ni gag, Nephi, e gunon ngorow nug gaʼar: Be mich u wunʼmew ni pi chitamangdaed, ni yaed fapi gidiiʼ ku Israel, e yog ni ngan powiʼiyraed ngar chuw gaed u paʼ fapi Egyptian ni faʼanra dar fol gaed ko thin rokʼ Somoel?\n\n24 Arragon, gimew be lemnag ni rayog ni ngan chuwegraed u kalbus, ni fare Somoel e gomanga de motochiyel nag ngakʼ Moses ni nge powiʼiyraed nga wuruʼ e kalbus?\n\n25 Chiney e gimew manang ni fapi gidiiʼ ku Israel e ur moyed u kalbus; ma gimew manang nni piiʼ e muruwel ngoraed nib moʼomawʼ, ni rib gel e gafgow ni ur tayed riy; ere, kam nangew ni banʼen nib mangil nib tʼuf roraed, ni ngan chuwegraed u kalbus.\n\n26 Chiney e gimew manang ni Moses e motochiyel Somoel ngakʼ ni nge rinʼ e binem e muruwel ni rib gaaʼ; ma gimew manang nu dakean e thin rokʼ me saey farengi day ni Red Sea nge yaen barbaʼ aray me yaen barbaʼ aram, ma ranoed nga barbaʼ u dakean e buutʼ nib malikʼ.\n\n27 Machane gimew manang ni fapi Egyptian e ra lumoch gaed u lan e Red Sea, ni yaed fapi salthaw rokʼ Pharaoh.\n\n28 Ma gimew manang ni un piiʼ garaed ni manna u lan wuruʼ e binaw.\n\n29 Arragon, ma kagmew manang Moses, ni thin rokʼ u dakean gelingin Got ni bay rokʼ, me bilig bangi war, me yibe raen riy, ngar unumed fapi gidiiʼ ku Israel nge mʼay e balel roraed.\n\n30 Ma yug aram rogon ni powiʼiyraed, ni fare Somoel ni Got roraed, ma Tabiyul roraed, e be mʼon, nga i powiʼiyraed ni rran ma be gaelʼ woʼraed ni nepʼ, ma be rinʼ ngoraed gubin banʼen nib tʼuf ni ngan rinʼ ko gidiiʼ, machane ra ʼelʼel niged e gumʼirchaʼ roraed mar maʼew niged laniyaenʼraed, mar togopluw gaed ngakʼ Moses nge fare Got nib riyulʼ ma ba fos.\n\n31 Me yibi buch nu dakean e thin rokʼ me liiʼraed; ngo dakean e thin rokʼ me powiʼiyraed; ngo dakean e thin rokʼ me rinʼ gubin banʼen ni fan ngoraed; ma dariy banʼen ni irinʼ ni derinʼ u dakean e thin rokʼ.\n\n32 Me tomuren ni kar thʼaebed fare lulʼ ni Jordan nga barbaʼ me piiʼ gelingraed ngar tulufed e gidiiʼ ko rangi nam nem, arragon, mar werwer gaed min liiʼraed.\n\n33 Ere chiney, gimew be lemnag ni gidiiʼ ko rangi nam ney, ni ur moyed u lan farengi nam nni michmicheg, ni tulufraed e pi chitamangdaed, gimew be lemnag ni yaed ba matʼaw? Musap gow, gube gaʼar ngomew, Dangay.\n\n34 Gimew be lemnag ni manga boech ma rayog ni nge tʼuf e pi chitamangdaed ngoraed ni faʼan manga ur pired nib matʼaw e paer roraed? Gube gaʼar ngomew, Dangay.\n\n35 Musap gow, fare Somoel e gubin e gidiiʼ ma taʼareb u waenʼ; chaʼ nib matʼaw e ngongol rokʼ e ba mʼagaenʼ Got ngakʼ. Machane muguyew, tiney e gidiiʼ e kar keruʼuyed gubin e thin rokʼ Got, ma kar loel gaed nga fithikʼ e kireb; ma damomuw rokʼ Got ni poloʼ e ke garar nga dakeanraed; me Somoel e kireb nag waʼathan e gi nam nem ni fan ngoraed, me tawaʼath nag ni fan ngakʼ e pi chitamangdaed; arragon, i kireb nag ni fan ngoraed mar gafgow gaed, me tawaʼath nag ngakʼ e pi chitamangdaed me milsuwon ngoraed.\n\n36 Musap gow, fare Somoel e ke sunmiy e fayleng ni ngan paer riy; ere me sunmiy e pi bitir rokʼ ni ngar tafanyed.\n\n37 Ma ire ma kunuy e gidiiʼ nib matʼaw, ma mathang mit e gidiiʼ nib kireb.\n\n38 Ma ire ma powiʼiy e piʼin nib matʼaw nga lan e nam ni thʼabi felʼ, me thang mit e piʼin kireb, me kireb nag e binaw ni bachraed.\n\n39 Ire suwon e tharmiy, ni bachan e ireram gilʼilungun, ma re fayleng ney e ireray tagilʼ i ay.\n\n40 Mab murnguy e piʼin ni yaed be tay niʼir e Got roraed. Musap gow, ma tʼufeg e pi chitamangdaed, make falʼeg ba mʼag nga thilraed, arragon, ni boed Abraham, Isaac, nge Jacob; ma kubay u waenʼ e pi mʼag ni tay; ere, fekraed ngar chuw gaed u lan fare nam nu Egypt.\n\n41 Ma i yalʼuwegraed u lan wuruʼ e binaw nga rogon e gechig ni piiʼ ngoraed; ya kar ʼelʼel niged gumʼirchaʼraed, ni boed rogon ni gimew be rinʼ; ma fare Somoel e gechig nagraed ni bachan e denen roraed. I piiʼ e porchoyog ni be dramrom nge changeg iyaen nga fithikʼraed; ma tomuren ni kan kʼaedraed me bing woʼen ngoraed ni nge yog ni ngar gol gaed; ma nʼen ni ngar rinʼed e ngar sap gaed; ma bachan e kemus ni rib moem e kanawoʼ riy, ara rib moem, ere boʼor iyaed e yimʼ.\n\n42 Ma ra ʼelʼel niged gumʼirchaʼraed u bayay ngo bayay, mar togopluw gaed ngakʼ Moses, ma kur togopluw gaed ngakʼ Got; machane, gimew manang ni powiʼiyraed ko farengi nam nni michmicheg u gelingin ni dariy puluwon.\n\n43 Ma chiney, tomuren gubin e pinnʼey, make taw nga napʼan ni kar almarin gaed ko kireb, arragon, ni ke chugur ni ngar loel gaed nga fithikʼ; ma gag e dagnang machane ireray e ngiyalʼ ko biney e rran ni bay ni liiʼraed; ya gag e gumnang ni fare rran ni thingar ni liiʼraed e ra yib, ma kemus ni buchʼuw iyaed e ra magaey, ni bay ni fekraed nga palog nga kalbus.\n\n44 Ere, fare Somoel e motochiyel ngakʼ e chitamag ni thingari chuw nge yaen nga langgin wuruʼ e binaw; nge fapi Jews e ku ur gayed rogon ni ngar feked e yafos rokʼ; arragon, nge gimew ni kuʼum gayew rogon ni ngam fekew e yafos rokʼ; ere, gimew e tamathang pogofan u lan gumʼirchaʼmew ma ku taʼab rogmew ngoraed.\n\n45 Gimew ba papay i rinʼ e ngongol ni kireb mab sagaʼal ni nge yib ngaenʼmew fare Somoel ni Got romew. Kam guyew ba angel, make non ngomew; arragon, kam rungʼagew laman bayay ngo bayay; ma ke non ngomew nib sumunguy ni be kathkath, machane damur nangew fan, ya dar yog ni ngam thamiyew e thin rokʼ; ere, ke non ngomew ni boed gaʼangin ni lingan e dirraʼ, ni rurug e fayleng ni gowa nge saey nge ruw rabaʼ.\n\n46 Ma kagmew manang nu dakean gelingin e thin rokʼ ma rayog ni nge gatheay e fayleng; arragon, ma gimew manang nu dakean e thin rokʼ ma rayog ni nge pacheg yungi banʼen nib madodngol, nge yungin ba tagpas ni nge madardar. O, ere, uw rogon, ma be yoeg ni ngam ʼelʼel nigew gumʼirchaʼmew?\n\n47 Musap gow, kari gafgow e yaʼel rog ko amith ni bachmew, nge gumʼirchaʼeg ni dab ki bung ko amith; ya gube rus nri chey min chuwegmew ni dariy nʼumngin i napʼan. Musap gow, kug sug ko fare Kan ni Thothup rokʼ Got, ni arame be mʼay gelingin dugreg.\n\n48 Ere chiney e yibi buch u napʼan nugog e pi thin ney mar damomuw gow ngog, mar athapegew ni ngar yinʼew gag nga maday nib toʼaer; ma napʼan ni rabow ni ngar koelew gag mug non ngorow, ni gguʼar: U dakean fithingan fare Got ni Gubin ma rayog rokʼ, e gube chiyliy ngomew ni dab mu math gow ngog, ya bay gelingin Got rog, ni ke chugur ni muʼuruf dugreg; ma chaʼ ni ra math ngog e ra malikʼ ni boed bagaf i yuwan e gakʼiy; ma ire dabiyog ni nge taʼareb gelingrow Got, ya Got e rayog ni nge liiʼ.\n\n49 Me yibi buch ni gag, Nephi, e gu weliy ngorow ni nga dab kur nonnon gow nib togopluw ngakʼ e chitamangrow; ma ku dabra telegew e ayuw rorow ngog, ya Got e ke motochiyel nag ngog ni thingar gutoey bbarkow.\n\n50 Mu gguʼar ngorow: Faʼanra ke motochiyel nag Got ngog ni nggu rinʼ gubin banʼen ma rayog ni nggu rinʼ. Faʼanra motochiyel ngog ni ngog ko rangi day ney, ni nge binaw, ma ra binaw; ma faʼan gura yoeg, ma ra buch.\n\n51 Ere chiney, faʼanra Somoel e bay ba gelingin rokʼ ni aray rogon, ma bayoʼor bogi maʼangʼang ni ke rinʼ u fithikʼ e gidiiʼ, meʼere buʼuw rogon ni dabiyog ni midil nag ngog ni nggu toey bbarkow?\n\n52 Me yibi buch ni gag, Nephi, e bayoʼor bogi banʼen nug weliy ngakʼ walageg, ni arame gechigaenʼrow ma dakiyog ni ngar togopluw gow ngog; ma ku daki gaʼaraenʼrow ni ngar mathegew paʼrow ngog, fa ngar mathegew buguli paʼrow ngog, ni bukun e rran. Ere chiney e daki gaʼaraenʼrow ni ngar rinʼew e rennʼey ni bachan e kar rus gow ni yow ra fangfengʼ u pʼoewcheg, ere rib gel madgun fare Kan ni Thothup rokʼ Got; ere aray rogon ni gagyeg nga dakeanrow.\n\n53 Me yibi buch ni gaʼar Somoel ngog: Mu kʼiyeg paʼam bayay ngakʼ walagem, ma dabra malikʼ gow u pʼoewchem, machane bay gu rurugrow, ni yoeg Somoel, ma biney e gura rinʼ, ni bachan e ngar nangew ni gag fare Somoel ni Got rorow.\n\n54 Me yibi buch nug kiyeg paʼag ngakʼ walageg, ma dar malikʼ gow u pʼoewcheg, machane fare Somoel e rurugrow, ni boed rogon e thin ni i yoeg.\n\n55 Ere chiney, e ra gaʼar gow: Kug nangew ni riyulʼ ni bay Somoel rom, ya kug nangew ni gelingin fare Somoel e ke rurugmow. Mar awgow nga butʼ u pʼoewcheg, ma ranow ni ngar siroʼ gow ngog, machane dag pagrow, mu gguʼar: I gag walagmew, arragon, ni walagmew nib bitir; ere, mu siroʼ gow ngakʼ fare Somoel ni Got romew, ma gimew liyoer ngakʼ e chitamangmew nge chitiningmew, ni gomanga yog ni nʼuw napʼmew u dakean farengi nam ni bayi piiʼ fare Somoel ni Got romew ngomew.\n\n", "1-ne 18": "[center][font_size=26]Guruy Ni 18[/font_size][/center]\n\n[i]Fare barkow e kemʼay—Gargel ntay ngakʼ Jacob nge Joseph e ni weliy morngaʼagen—Fare ulung e tabab nag e malekag iyaen ko fare nam nni michmicheg—Fapi pumoʼon ni fak Ishmael nge pi leʼengiraed e ra peth gaed ngar togopluw gaed—Nephi e ni kol ngan mʼag—ma fare barkow e maenʼ nge sul u bangi yokoʼ ni rib gel—Nephi e ni pithig e mʼag rokʼ ma dakean e meybil rokʼ me mʼay farengi yokoʼ—Fapi gidiiʼ e ra taw gaed ko farengi nam nni michmicheg. Napʼan 591–589 M.K.[/i]\n\n1 Me yibi buch ni ra liyoer gow ngakʼ Somoel, ma arame ra ʼunew ngog; ma gamaed thʼaeb e rean ngug ngongoliyed ni rib felʼ i ngongoliy. Ma fare Somoel e dag ngog bayay ngo bayay rogon ni nggu falʼeg renggin fare barkow.\n\n2 Chiney e gag, Nephi, e dag ngongoliy e pi rean nem u rogon e llowaenʼ ko gidiiʼ, nge ku aram rogon fare barkow ni dag toey u rogon e llowaenʼ ko gidiiʼ; machane gu toey nrogon ni ke dag Somoel ngog; ere, gathi wod rogon ni manang e gidiiʼ.\n\n3 Me gag, Nephi, e guwaen nga bugul e burey nib yoʼor yay ma ʼug meybil ku Somoel nib yoʼor yay; ere medag Somoel ngog boʼor banʼen.\n\n4 Me yibi buch u tomuren ni kug muʼ i toey fare barkow, nrogon ni yoeg Somoel, me guy walageg ni rib mangil, nge muruwel riy ni rib felʼ usun; ere, mar sobutʼ nigew yow bayay u pʼoewchen fare Somoel.\n\n5 Me yibi buch ni yib laman Somoel ngakʼ e chitamag, ni nggu sakʼiy gaed nggu waroed nga langgin fare barkow.\n\n6 Me yibi buch ni rebo rran riy u tomuren ni kug muguʼuliyed gubin banʼen, nib boʼor e waʼamngin nge ufin nug feked u wuruʼ e binaw, nge gan e ngul nib yoʼor, nge ggan ni boed rogon ni motochiyel nag Somoel ngomaed, ma gamaed yaen nga langgin fare barkow, ni kug feked gubin e chugum romaed nge pi awoch ni bay romaed, nge pinʼen nug feked nge un ngomaed iyib, ni gubin e gidiiʼ nra beeʼ ma rogon nib mʼag ko duw rokʼ; ere gu waroed ni gamaed gubin nga langgin fare barkow, nge pi leʼengimaed nge bitir romaed.\n\n7 Ere chiney, e chitamag e ke fakay lʼagruw e pagael u lan wuruʼ e binaw; bin ilal e kanoeg Jacob ngakʼ ma bin bitir e Joseph.\n\n8 Me yibi buch nug waroed nga langgin fare barkow, ni kug feked e ggan romaed nge tin kan tay chilen ngomaed, ma gamaed tareg iyaen u maday ni be fekmaed e nifeng iyaen ko fare nam nni michmicheg.\n\n9 Ma tomuren ni ke fekmaed e nifeng iyaen nib yoʼor e rran, ma arame pi walageg nge pi pumoʼon ni fak Ishmael nge ku pi leʼengiraed e ra tabab niged roraed e gamʼing ko falfalaenʼ, ni arame ra tabab gaed ko churuʼ, nge tang, nge thin ni tagan, arragon, ma arame ra paged talin ko mang e re gelingin ni ke fekraed iyib ngaram; arragon, kar ʼuf gaed ngalang nga fithikʼ e tagan.\n\n10 Nge gag, Nephi, e arame yib e murus ngog nib gel ya bayi puwaenʼ Somoel ngomaed, me liiʼmaed ni bachan e denen romaed, ni bay gu ligil gaed nga aer nib toʼaer; ere, gag, Nephi, e gu tabab ko numon ngoraed nib tamilang; machane arame ra damomuw gaed ngog miyaed gaʼar: Dabda paged walagdaed nib bitir nge suweydaed.\n\n11 Me yibi buch ni Laman nge Lemuel e ra koelew gag ngar mʼagew gag nga yuyilʼi gaf, mar pired ngog ngar gafgow niged gag; yug aram rogon, machane digeyrow Somoel ngar rinʼew ni aram rogon ni fan e nge yog ni dag gelingin, me yog ni nge muguʼul rogon e thin ni yog ni morngaʼagen e piʼin tadenen.\n\n12 Me yibi buch u tomuren ni kar mʼagew gag ni dab kiyog nug mithmith, ma fare compass, ni piiʼ Somoel, e tal ni daki muruwel.\n\n13 Ere, dakur nanged ko gin ni ngar tareg niged fare barkow iyaen ngay, ma arame yibi toeng bangi yokoʼ nib gaaʼ, arragon, bangi lang nib gaaʼ ma rib almarin, ma gamaed maenʼ nggu suloed nga tomur ni be fekmaed e day nge nifeng u langgin dalip e rran; ma arame tabab e murus ngorow ni rib gel ni yow be rus ni richey mar lumoch gow u lukungun e day; yug aram rogon machane, dar pithigew e gafrog.\n\n14 Me yaeni bin ni aningeg e rran, ni kug maenʼ gaed nga tomur, ma farengi lang e kari gele almarin riy.\n\n15 Me yibi buch u napʼan ni ke chugur ni nggu ligil gaed nga aer u lukungun e day. U tomuren ni kug maenʼ gaed u langgin aningeg e rran, me fini guy walageg rogon e gechig rokʼ Got ni ke yib ngorow, ni thingar ramʼow ma kemus ni faʼan yow ra kalngaenʼ ko pi denen rorow; ere, ra bow ngog, ngar pithigew e mʼag ni bay u paʼag, ma ruw rabaʼ i paʼag ni ke thow nib gaaʼ; nge kuʼar rogon nga tunguniʼeg ni ke thow, ma rib gele amith ni be tay.\n\n16 Yug aram rogon, ma gu paganʼug ngakʼ Got, ma gube oge magaer ngakʼ e re rran nem ni poloʼ; ma dag nonnon nib togopluw ngakʼ Somoel ni bachan e pi denen rog.\n\n17 Chiney e chitamag, i Lehi, e boʼor banʼen ni ke yog ngorow, nge ku aram rogon ngakʼ fapi pagael ni fak Ishmael; machane, musap, yow be makʼar murus ko thin ngakʼ e chaʼ ni nge non ni paʼag; nge gallabthir rog e kar piʼilal gow, ere gafgow laniyaenʼrow ko kirbaenʼ ni bachan e pi bitir rorow, mar awgow nga butʼ, arragon, nga dakean e bet rorow ni yima tililiy nagrow riy.\n\n18 Bachan e kirbaenʼ nge gafgow rorow, nge pi denen rokʼ walageg, me gele ubchiyaʼ rorow ni chugur ni ngar mʼow ni ngar madaʼ gaed e Got rorow; arragon, ma pi mat u loelugrow e be yaen ni ngan moleg nga fithikʼ e ab; arragon, ni kari chuchugur ni ngar mʼow u fithikʼ e kirbaenʼ maninʼ row nga maday.\n\n19 Ma ku Jacob nge Joseph, ni yow bbitir, nib tʼuf ni ngan chathowoliyrow, e ri kirbaenʼrow ni bachan e pi gafgow ni ke tay e chitiningrow; nge kuʼar rogon ngakʼ leʼengig nge luʼ rokʼ nge pi meybil rokʼ, nge kuʼar rogon nge bitir rog, e de munguy nag gumʼirchaʼen walageg ni ngar pithigew e gaf rog.\n\n20 Ma dariy banʼen ni ra yog ni nge yib nag e murus ngorow, ma kemus ni gelingin Got, e rayog ni nge munguy nag e gumʼirchaʼ rorow; ere, napʼan ni kar guyew ni arame bay ra ligil gow nga fithikʼ e day me fin ra kalngaenʼ gow ko tin ni kar rinʼew, mafin arame ri pithigew e gaf rog.\n\n21 Me yibi buch u tomuren ni kar pithigew e gafrog, mug fek fare compass, me muruwel nrogon nug baʼadag. Me yibi buch nug meybil ngakʼ Somoel; ma tomuren ni kug muʼ ko meybil me gapas e nifeng, me gapas farengi yokoʼ, me mochoʼ.\n\n22 Me yibi buch ni gag, Nephi, e gu yapʼ nag fare barkow, me yog nug tareg gaed bayay iyaen ko farengi nam nni michmicheg.\n\n23 Me yibi buch u tomuren ni kug milekag gaed nib yoʼor e rran ma gamaed taw ko farengi nam nni michmicheg; mug waroed iyaen u dakean e binaw, ma gamaed toey e pi tent romaed; ma gamaed tunguy fithingan ni nam nni michmicheg.\n\n24 Me yibi buch ni gu tabab gaed i ngongoliy e mileayʼ, ma gamaed tabab i yung e awoch; arragon, gu yunged gubin e awoch romaed nga fithikʼ e butʼ, niʼir e gu feked ko farengi nam nu Jerusalem. Me yibi buch ni tugul ni rib dammol; ere, ni tawaʼath nagmaed ni rib yoʼor.\n\n25 Me yibi buch nug baed gu pirʼeged u dakean farengi nam nni michmicheg, u napʼan ni gamaed be milekag u lan wuruʼ e binaw, e gamanman nib yoʼor ni bay u lan e loway ni gubin mit, ni garbaw nge ox, nge donkey nge os, nge kaming nge kaming ni malboch, nge gubin mit e gamanman ni malboch, ni fan ko gidiiʼ. Ma gamaed pirʼeg e ore, ni gol, nge silber, nge copper.\n\n", "1-ne 19": "[center][font_size=26]Guruy Ni 19[/font_size][/center]\n\n[i]Nephi e ngongoliy e plates ko ore me chaʼariy chipin e gidiiʼ rokʼ—Fare Got ku Israel e ra yib u nelʼ miriʼay e duw nga tomuren ni ke chuw Lehi u Jerusalem—Nephi e weliy morngaʼagen e gafgow Rokʼ nge kuruth nni tay ngakʼ—Fapi Jews e yira dariy fan nagraed min garareg raed nge madaʼ ko tin tomur e rran, u napʼan ni yaedra sul ngakʼ fare Somoel. Napʼan 588–570 M.K.[/i]\n\n1 Me yibi buch ni fare Somoel e motochiyel ngog, mug ngongoliy e plates ko wasey ni fan ko nge yog ni ngug ker e pi chep ko gidiiʼ rog nga dakean. Ngo dakean fapi plates ni kug ngongoliy e guker e chep rokʼ e chitamag nga dakean, nge kupi milekag romaed nu lan wuruʼ e binaw, nge pi prophecy rokʼ e chitamag; nge tin yoʼor ko pi prophecy rog e kug ker nga dakean.\n\n2 Ma da ugnang ko ngiyalʼ nem nug ngongoliy e tinem ni bayi motochiyel nag Somoel ngog ni nggu ngongoliy e tiney e plates; ere, pi chep rokʼ e chitamag, nge chep ni morngaʼagen e pi chitamangin, nge oren ni salapmaed u lan wuruʼ e binaw e ni ker nga dakean e tin sommʼon e plates niʼir e kug weliy morngaʼagen; ere, pinʼen ni mʼug u mʼon ni nggu ngongoliy e tiney e plates e rib riyulʼ, nib gaaʼ ni tin baʼaram ni kan weliy morngaʼagen u dakean e tin sommʼon e plates.\n\n3 Ma tomuren ni kug ngongoliy e tiney e plates ni bachan e kan motochiyel nag ngog, i gag, Nephi, me taw ba motochiyel ngog ni fare muruwel nge fapi prophecy, ni tin ba tamilang mab gaʼfan riy, e thingar ni yoloey nga dakean e tiney e plates; ma pinʼen ni kan yoloey e thingar ni chaʼariy ni fan ko powoʼ ngakʼ e gidiiʼ rog, ni bay ra tafnayed faregi nam, ma ku fan nga boech banʼen nib gonop, ni bogi gonop ni Somoel e manang fan.\n\n4 Ere gag, Nephi, e gu ngongoliy reb e chep nga dakean yug yu yang e plates, ni be dag babyoren, ara be dag nib tamilang babyoren e pi mael nge pi maleʼeg thin nge pi gafgow ko gidiiʼ rog. Ma pinnʼey e kug rinʼ, mug motochiyel nag ngakʼ e gidiiʼ rog e nʼen ni ngar rinʼed u tomuren ni kug chuw; ma pi plates ney e thingari afu rebo mfen nga reb, ara rebo profet nga reb, nge madaʼ ko ngiyalʼ niki piiʼ Somoel boech e motochiyel.\n\n5 Ma reb e chep ni morngaʼageg nug falʼeg e yungney e plates e bay fin nni piiʼ; ere, musap gu tabab ngay ni boed ni gu weliy; ma gurinʼ e pinnʼey ni fan ko nge yog ni tin ba thothup banʼen e ngan chaʼariy ni fan ko naʼab rokʼ e gidiiʼ rog.\n\n6 Machane, dagur yoloey bogi banʼen ni demutrug nga dakean e pi plates ney ma kemus ni faʼanra gube lemnag ni bogi banʼen nib thothup. Ere chiney, faʼanra kug oloboch, ma kuboed ngakʼ e piʼin kakrom; gathi gube gay e towaey ni bachan boech e gidiiʼ, machane bachan e moʼowaer ni bay rog, u rogone dagur, e gube siroʼ nag.\n\n7 Ya pinʼen niʼir e be lemnag boech e gidiiʼ ni rib gaʼfan, ko yaʼel nge dagur, e ma lemnag boech e gidiiʼ ni de gaʼfan ma kar tayed nga butʼ nga ranoed u dakean. Arragon, ni boed rogon fare Got ku Israel ni tay e gidiiʼ nga butʼ nga u ranoed u dakean; gu be yoeg, ni ka ranoed u dakean machane nggu piliyeg i yoeg—kar nʼiged fan, ma darur fol gaed ko pi fanow rokʼ.\n\n8 Ere musap bay yib, ni boed rogon ni yoeg fare angel, u lan nelʼ miriʼay e duw ko ngiyalʼ ni chuw e chitamag u Jerusalem.\n\n9 Ma fapi gidiiʼ nu fayleng, ni bachan e pi denen roraed, e yaedra pufthin nag u banʼen ni dariy fan; ere yaedra toey, ma be athamgil; ma yaedra liiʼ, ma be athamgil. Arragon, mi yaedra thuw nga dakean, ma be athamgil, ni bachan e murnguy rokʼ nib sumunguy nge gumʼaenʼ rokʼ ngakʼ e gidiiʼ.\n\n10 Ma fare Got rokʼ e pi chitamangdaed, nni powiʼiyraed nga wuruʼ yu Egypt, nga wuruʼ e kalbus, ma i ayuwegraed ma be matangiyraed u lan wuruʼ e binaw, arragon, fare Got ku Abraham, nge Isaac, niʼir fare Got ku Jacob, ni piiʼ ir, ni boed rogon ni yoeg fare angel, ni beeʼ nib moʼon, nga lan paʼ e pi gidiiʼ ni kireb, ni ngan kruth nag ngalang, ni boed rogon ni yoeg Zenock, ni bay ni kruth nag, ni boed rogon ni yoeg Neum, ma bay ni kʼeyag nga langgin e loew, ni boed rogon ni yoeg Zenos, ni weliy ni morngaʼagen fare dalip i rran ni paer nib nepʼ, ni ireram e pow riy ko yamʼ ni tay ngakʼ e piʼin ni yaedra tafnaʼ e pi donguch u lan e day, ma bagaʼ nni piiʼ ni fan ko piʼin ni gidiiʼen yu Israel.\n\n11 Ya gaʼar fare profet: Fare Somoel ni Got e rra yib ngakʼ gubin fapi gidiiʼ ku Israel ko re rran nem, bochi yaed e ra yib ngoraed u dakean e thin rokʼ, ni bachan e yaed ba matʼaw, nge madaʼ ko ngiyalʼ ni kar falfalaenʼ gaed ma kar thap gaed, ma boechi yaed e ra yib ngoraed u gelingin e dirraʼ ni be choeb nge pi uluch ni be mat, ni yokoʼ, nge nifiy, nge ath, nge lumor, nge yabaʼal ni ra tay e fayleng, nge pi burey ni bayi sum.\n\n12 Ma gubin e pinnʼey e riyulʼ nra yib, ni yoeg fare profet i Zenos. Nge pi war nu fayleng e rra pilpil; ma bachan lingan e fayleng ni be migir, mab yoʼor e pi pilung ko fapi donguch u maday ni bayi thogthog fare Kan ni Thothup rokʼ Got u dakeanraed, me lungraed: Fare Got ko fayleng e ke gafgow ko amith.\n\n13 Ma piʼin ni yaed bay u Jerusalem, e gaʼar fare profet, bayi gafgow nagraed gubin e gidiiʼ, ni bachan e kar kruth niged fare Got ku Israel, ma kar chefeged gumʼirchaʼraed, ni yaed be fek yathin e pi pow nge pi maʼangʼang, nge fare gelingin nge falʼngin fare Got ku Israel.\n\n14 Nge bachan e kar chefeged e gumʼirchaʼ roraed, ni yoeg fare profet, ma kar dariy fan niged Fachaʼ nib Thothup ku Israel, ere yaedra garbael u lan e biney e yafos, ma yaedra yimʼ, mar manged e hiss nge tabnathin, min fananikayraed u gubin e pi nam.\n\n15 Yug aram rogon machane, napʼan ni ra yib e re rran nem, ni yoeg fare profet, ni bay dab kur chefeged e gumʼirchaʼ roraed nge togopluw ngakʼ Fachaʼ nib Thothup ku Israel, ma arame bay fini yib ngaenʼ fapi mʼag ni tay ngakʼ e pi chitamangraed.\n\n16 Arragon, ma arame fini yib ngaenʼ fapi donguch nu maday, arragon, nge gubin fapi gidiiʼ ku Israel, ni bay gu kunuy raed nga taʼabang, ni yoeg fare Somoel, ni boed rogon fapi thin ni yoeg fare profet i Zenos, ko fare aningeg i tabthungen e fayleng.\n\n17 Arragon, nge fayleng ni poloʼ e bayi guy fare woʼen e thap rokʼ Somoel, ni yoeg fare profet; gubin e pi nam, nge pi mfen, nge pi gidiiʼ ma ra felʼ waʼathraed.\n\n18 Ma gag, Nephi, e kug yoloey e pinnʼey ngakʼ e pi gidiiʼ rog, ni fan ko gomanga yigi yog nug pingegaenʼraed ngar lemniged fare Somoel ni Tabiyul roraed.\n\n19 Ere, gube non ngakʼ gubin e gidiiʼ ku Israel, ni faʼanra thap e pinnʼey ngoraed.\n\n20 Ya musap, kug rinʼ e muruwel nib lʼeag rogon ko yaʼel, ni ke yib nag e magaer ngog ni gubin e ʼulʼul u doewag make magaf, ya piʼin ni yaed bay u Jerusalem; ni faʼan gomanga dariy e murnguy rokʼ Somoel, ni nge dag ngog e pinʼen ni morngaʼagraed, ni boed ko pi profet ni kakrom, ma kug ra un ko yamʼ.\n\n21 Ma riyulʼ ni dag ngakʼ e pi profet ni kakrom gubin banʼen ni morngaʼagraed; ma ku aram rogon niki dag ngakʼ boʼor e gidiiʼ morngaʼagmaed; ere, dabisiy nib tʼuf ni nggu nanged morngaʼagraed ya kan yoloey nga dakean fapi plate ni brass.\n\n22 Ere chiney e yibi buch ni gag, Nephi e gufil ngakʼ walageg e pinnʼey; me yibi buch ni gag e gu biʼeg boʼor banʼen ngoraed, ni kan ker nga dakean fapi plates ni brass, ni gomanga ra nanged morngaʼagen e pi muruwel rokʼ Somoel u boech e nam, u fithikʼ e gidiiʼ ni kakrom.\n\n23 Ere gag e gubiʼeg boʼor banʼen ngoraed ni kan yoloey nga langgin e babyor ku Moses; ni gomanga yog nug pingeg laniyaenʼraed nge michaenʼraed ngakʼ fare Somoel ni Tabiyul roraed gag e gubiʼeg ngoraed e pinʼen ni yoloey fare profet i Isaiah; ya gube taʼareb nag gubin e chep nib thothup ngomaed, ni gomanga felʼ rogmaed riy nge naʼab romaed.\n\n24 Ere gunon ngoraed, ni gube gaʼar: Mmotoyil gaed ko thin ko fare profet, gimed e piʼin ni kam magaey gaed ko gidiiʼ ku Israel, ni ba paʼ i paʼangin ni mʼing, mmotoyil gaed ko thin ko fare profet, ni yoloy ni nge yaen ngakʼ gubin e gidiiʼ ku Israel, ma ngam taʼareb niged gimed ngoraed, ni gomanga yog e athap ngomed ni boed rogon pi walagmed ni yaed e mu chuw gaed roraed; ya aray rogon ni yoloey fare profet.\n\n", "1-ne 20": "[center][font_size=26]Guruy Ni 20[/font_size][/center]\n\n[i]Fare Somoel e yiʼiy nag fan e muruwel Rokʼ ngakʼ Israel—Israel e kan melʼeg u fithikʼ e pi gafgow ma nge yaen nge chuw u Babylon—Ngan taʼareb nag ko Isaiah 48. Napʼan 588–570 M.K.[/i]\n\n1 Mmotoyil gaed ngam rungʼaged e nʼen ni baʼaray, O pi gidiiʼ ku Jacob, ni yaed e yibe piningraed ni gidiiʼ ku Israel, ni yaed e ra baed u fithikʼ e raen nu Judah, ara fithikʼ e raen ko tawfe, ni kar thʼaebed i micheg u fithingan Somoel, ma kar weliyed morngaʼagen fare Got ku Israel, machane gathi nga fithikʼ e felʼ ara fithikʼ e tin nib matʼaw.\n\n2 Yug aram rogon machane, ma yaed be yoeg ni yaed e gidiiʼ ko re nam nem nib thothup, machane darur tagaʼ gaed ngakʼ fare Got ku Israel, niʼir fare Somoel ko Yoʼor; arragon, fare Somoel ko Yoʼor fithingan.\n\n3 Muguy, kug weliy morngaʼagen e pinnʼen ni sommʼon, ni rabaed u lʼugnag nga butʼ, mug dag ngoraed. Rug dag ngoraed nib tomgin.\n\n4 Ma gurinʼ ni bachan e gumnang ni gur e gab gelyuwan, ma balellʼugnam e woed e wasey, nge wuthungim ni woed e brass.\n\n5 Ma kuʼug weliy ngom aram ko sommʼon; u mʼon ni nge yibi buch mug dagraed ngom; mug dag ni bachan e richey mag yoeg ni—Liyos ni got rog e ke rinʼ, nge liyos ni kan ker yaʼan ni got rog, nge liyos ni kan falʼeg yaʼan ko wasey ni kan ranraen nag ni got rog e kar motochiyel niged ni nge buch.\n\n6 Gur e kam guy ma kam rungʼag gubin e pinnʼey; ere dab mu weliy ngan nang? Ma kug dag ngom boech banʼen nib beʼech ko ngiyalʼ ney, ni mus ko pinʼen nib mamiith, ma gur e damur nang.\n\n7 Kan sunmiyraed e chiney, ma gathi aram ko sommʼon, ma aram u mʼon ko fare rran u napʼan ni dawor mu rungʼag ma kan weliy morngaʼagraed ngom, ya nge yog ni ngam gaʼar—Gu manangraed.\n\n8 Arragon, nge gur e dawor mu rungʼag; arragon, gur e dawor mu nang; arragon, aram ko ngiyalʼ innʼem ni dawor ni bing telim; ya gu manang ni raʼum gagyeg u fithikʼ e sasaliyeb, ma gab tadenen u napʼan nim chuw u mayal.\n\n9 Machane, riffan nga fithingag ma bay gunʼ yaran e damomuw rog, ya bachan e gu baʼadag ma bay gu palog nigeg rom, ni nge siy ni nggu chuwegem.\n\n10 Ya, musap, kug machalbog nigem, kug melʼegem u fithikʼ e gafgow.\n\n11 Niffan ngog, arragon, ya fan ngog ere nggu rinʼ e rennʼey, ya dab gu pag fithingag nge alit, ma dab gu piiʼ falʼngig ngakʼ beeʼ.\n\n12 Mmotoyil ngog, O Jacob, nge Israel ni kug pining, ya gag ir, gag fachaʼ ni sommʼon, nge ku gag fachaʼ ni tomur.\n\n13 Paʼag e ki ufung e dayif ko fare fayleng, nge baʼani matʼaw i paʼag e sunmiy e tharmiy ngay. Gura piningraed miyaed sakʼiy ngalang nga taʼabang.\n\n14 Gimed gubin ni ngam mukun gaed nga taʼabang, ngam motoyil gaed; miniiʼ u fithikʼraed e ke weliy e pinnʼey ngoraed? Fare Somoel e tʼufeg faʼanem; arragon, bayi muguʼuliy e thin rokʼ ni weliy ngoraed; ma bayi rinʼ ni boed rogon ni baʼadag ngakʼ yu Babylon, ma bayi gechig nag fapi Chaldeans.\n\n15 Ma, ki gaʼar Somoel; gag fare Somoel, arragon, ni kug weliy; arragon, ni kug pining ni nge weliy, kug fek iyib, ma bayi falʼeg woʼen ni nge monʼog.\n\n16 Moy ngam chuchugur ngog; Dawor gu non nib mamith; aram ko sommʼon, ni aram ko ngiyalʼ nni weliy e kugog; nge fare Somoel ni Got, nge Kan ni Thothup rokʼ, e kar lʼugew gag.\n\n17 Me gaʼar fare Somoel, ni Tabiyul romed, ni Fachaʼ nib Thothup ku Israel; kug llʼoeg fachaʼ, fare Somoel ni Got romed niʼir e be fil ngomed rogon me felʼ rogmed, niʼir e be powiʼiymed ko gin ni ngam sor gaed ngay, e ire ke rinʼ.\n\n18 O yi gomanga kuʼum fol gaed ko pi motochiyel rog—ma ke yog ni paer e gapas romed ni boed ba lulʼ, nge wok romed nib felʼ e boed e pi nʼew nu maday.\n\n19 Ma waʼamngimed e manga boech ma kar boeded oren e yanʼ; nge pi waʼamngin i yinmed e kar boeded oren e wayang; ma fithingan e manga boech ma dab ni chuweg ara ni gatheay nge chuw u pʼoewcheg.\n\n20 Maroed ngam chuw gaed u Babylon, miil gaed rokʼ e pi Chaldeans, ni gimed be tang, mu weliyed, moeged e rennʼey, moeged ko piʼin ni bay u tomuren e fayleng; ni gimed be gaʼar: Fare Somoel e ke bayuliy e tapigpig rokʼ ni Jacob.\n\n21 Ma de yib e balel ngoraed; i powiʼiyraed u dakean e pi falang; me guy rogon nge yib e raen ko war nga butʼ ni fan ngoraed; me bilig e war nge sikʼ e raen riy nga butʼ.\n\n22 Ma yug aram rogon ni rinʼ e pinnʼey, nge ku boech nib yoʼor, ma dariy e gapas, ni yoeg fare Somoel, ni fan ngakʼ e piʼin nib tadenen.\n\n", "1-ne 21": "[center][font_size=26]Guruy Ni 21[/font_size][/center]\n\n[i]Fare Messiah e ra mang magael ngakʼ fapi Gentiles ma ra pag fapi kalbus u kalbus—Piyu Israel e bay ra mukun gaed ni bay gelingraed u lan e tin tomur e rran—Pi pilung e bay ra manged e pi matam ni machathowol roraed—Mu taʼareb nag ko Isaiah 49. Napʼan 588–570 M.K.[/i]\n\n1 Ma ku bayay: Mmotoyil gaed ma ngam fol gaed rog, O gimed e gidiiʼ ku Israel, gimed gubin e piʼin ni kam chuw gaed min tulufmed ni bachan e pi denen ko fapi pastor ko gidiiʼ rog; arragon, gimed gubin e piʼin ni kam chuw gaed, ni kam garar gaed iyaen, ni gimed boech e gidiiʼ rog, O gidiiʼ ku Israel. Mmotoyil gaed, O gimed e pi donguch, ngog, ma ngam fol gaed rog gimed e pi gidiiʼ ni gimed bay u palog; fare Somoel e ke piningeg ni kug bay u mayal; me tunguy fithingag ni kug bay u mayal ko chitinag.\n\n2 Ma ke ngongoliy lʼugnag ni boed e sayden nib mʼuth; ni ke mithgeg nga foen i paʼ, me falʼegeg ni ba gane gatʼing nib pochpoch doew; me mithgeg nga langgin tafen e gane gatʼing rokʼ;\n\n3 Me gaʼar ngog: Gur e tapigpig rog, O Israel, ni gur e bay ni liyoer ngog ni bacham.\n\n4 Ma arame gguʼar, kug muruwel ni dariy angin, kug nʼaeg gelingig nib gaʼfan ma dariy angin; riyulʼ ni pufthin rog e bay rokʼ Somoel, nge muruwel rog e bay rokʼ e Got rog.\n\n5 Nge chiney, e yoeg Somoel—ni sunmiyeg nga mayal ni thingar gu mang tapigpig rokʼ, ni nggu sulweg Jacob ngakʼ bayay—ni dawor riy ni nge sul piyu Israel nga taʼabang, machane ri gub gaʼfan u mit Somoel, nge Got rog e ire bayi mang gelingig.\n\n6 Ma arame gaʼar: Rib moem ni gur e ngam mang tapigpig rog ni ngam sunmiy e ganong ku Jacob, ma nge yoeg ni ngan sulweg e piʼin ni ke magaey ku Israel, ni ra magaey gaed. Ma bay kug piiʼem ni gur e tamilang ngakʼ fapi Gentiles, ni nge yog ni ngam mang woʼen e thap rog ngakʼ gubin e gidiiʼ u fayleng.\n\n7 Ni aray rogon ni yoeg Somoel, fare Tabiyul ku Israel, niʼir Fachaʼ nib Thothup rokʼ, niʼir e gidiiʼ e ma dariy fan nag, niʼir e pi nam ra fananikayed, ngakʼ e tapigpig rokʼ e piʼin nib tafalʼeg e motochiyel: Pi pilung e bay ruguyed gur mi yaed sakʼiy ngalang, pi pagael ni fak e pilung e bay ra liyoer gaed ngom, ni bachan fare Somoel nib yulʼyulʼ.\n\n8 Ni aray rogon ni yoeg fare Somoel: Ngiyalʼ nib mʼag anʼug ngay e bay gu motoyil ngomed, O gimed e pi donguch nu maday, ngo lan ba rran ni ngan thap riy e kug ayuwegmed riy; ma bay kug ayliymed, mug piiʼ e tapigpig rog ngomed ni fan nga ba mʼag ko gidiiʼ, ni ngan yarmiy fare fayleng, ni ngar tafanyed e yungi nam ni dariy beeʼ riy.\n\n9 Ni nge yog ni ngam gaʼar ko fapi kalbus: Maroed iyaen; maroed ngakʼ e piʼin yaed be paer u milmor: Mʼug gaed. Bay ranoed ni ke puf rograed ni nga ranoed ko gin nib mʼagaenʼraed ngay, nge tagilʼ e chathowol roraed e bay ko gubin e pi yungi nʼen nib tolang.\n\n10 Ma dabra mʼaed ko makʼiy ara balel, ku arragon ko gowel ara raʼen e yalʼ ni dabra mʼaed riy; ya chaʼ nibe runguyraed e ire ra powiʼiyraed, ni mus ko raen ma bayi powiʼiyraed riy.\n\n11 Ma bay gu falʼeg ni gubin e pi burey rog ni woʼ, nge pi yupaʼ i kanawoʼ rog e ri bayi felʼ.\n\n12 Ma aram, O gidiiʼ ku Israel, musap gaed, pi chaʼaney e bay rabaed u bangi banʼen nib palog; ere muguyed, yaedra yib u lan e leluʼoch ngu lan e ngael; ni ireray e pichaʼ ni yaedra yib ko fare nam nu Sinim.\n\n13 Mu tang gaed, O piyu tharmiy; ma ngam falfalaenʼ gaed, O piyu fayleng; ya rifrifanʼay e piʼin ni yaed bay u lan e ngek e bay ni sunmiy; marbaed ni yaed be tang, O pi burey; ya dab kun liiʼraed; ya fare Somoel e ke falʼeg laniyaenʼ e gidiiʼ rokʼ, ma bayi runguy e piʼin ni yaed be gafgow.\n\n14 Machane, musap gaed, Zion e ke gaʼar: Fare Somoel e ke keruʼuyeg, nge Somoel rog e ke pagtilig—machane bayi dag ni dawori pag.\n\n15 Ya rayog ni baʼ beeʼ nib ppin ni nge pagtilin e bitir ni kuma unum e thuth, ma dabi runguy e bitir rokʼ ni diyen nag? Arragon, gomanga yaedra pagtilin, me gag e dab gu pagtilmed, O gidiiʼ ku Israel.\n\n16 Musap gaed, kug yoloey fithingmed nga lan paʼag; pi rungrung romed e ba ʼulʼul iyaen u pʼoewcheg.\n\n17 Pi bitir romed e bay ra mithmith gaed nib papay nib togopluw ngakʼ e piʼin yaed be gafgow nagmed; nge piʼin ni yaed ma thangmed e bay ranoed ngar chuw gaed.\n\n18 Puged oewchmed ngalang ngam sapsap gaed ngam guyed; gubin e pi chaʼaney ma kar kunuyed yaed nga taʼabang, ma bay rabaed ngomed. Ma nʼumngin i napʼan ni kugub fos, ni be yoeg fare Somoel, gimed e bay mu longbiyed raed ngomed, ni boed ni yima rinʼ ko churwaʼ, ni ma fek beeʼ nib ppin ni nge mabgol nge nunuw ngay.\n\n19 Ya pi yungi nʼen ni tagilʼmed ni dakuriy fan ma dakuriy beeʼ riy, nge farengi nam romed ni kan gatheay, e kari achichig e chiney ni ngan paer riy; nge piʼin yaed ma gatheay e paer romed e bayra palog gaed nga orel.\n\n20 Fapi bitir ni gur e bay mu fakayraed, u tomuren ni ke malog e tin sommʼon, e bay kunog bayay nga lan telim: Fare ginnʼem e kay gi gel e wuʼinʼin riy ngog, mu piiʼ bayang ngog ni nggu paer riy.\n\n21 Ma arame bay moeg u lan gumʼirchaʼem ni ngam gaʼar: Miniiʼ e piiʼ e tiney e bitir ngog, ni gabe guy ni dakuriy e bitir rog, ma kan nʼigeg, ni gub kalbus, ma dar mudugil e gin nug be paer riy? Nge miniiʼ e ki i chathowoliy e pi bitir rog ney? Mu guyed, ni digeyeg nga ʼug paer ni yi goʼogag; ere piʼiney, e uw e kuʼur moyed riy?\n\n22 Ni aray rogon ni yoeg fare Somoel ni Got: Musap gaed, gag e bay gu pug paʼag ngalang ngakʼ fapi Gentiles, ma bay gu tay e dodow rog ngakʼ e pi gidiiʼ; ma bay ri feked e pi pagael ni fakmed nga lan ngorngor raed, nge pi ppin ni fakmed e bay ni fekraed u dakean poeraed.\n\n23 Ma pi pilung e bay ra manged e pi matam ni machathowol romed, ma pi leʼengraed e bay ra manged e pi matin ni machathowol romed; bay ra siroʼ gaed ngomed ni kar yipʼed oewchraed nga butʼ, mar lilʼlʼed e ab u rifrifan aymed; ma arame bay mu nanged ni gag fare Somoel; ya piʼin ni dabra tamraʼ gaed e yaedra soen nigeg.\n\n24 Gul rayog ni ngan fek fare falipaʼ rokʼ e chaʼ nib yargael, ara ngan pag e piʼin ni ke yoeg e motochiyel ni nge kalbus?\n\n25 Machane aray rogon ni yoeg fare Somoel, ni mus ko pi kalbus rokʼ fachaʼ ni yargael ma bay ni pagraed, nge fare falipaʼ rokʼ e chaʼ ni ma makʼar murus niki yira pag; ya gura togopluw ngakʼ e chaʼ ni be togopluw ngomed, mug thapeg pifakmed.\n\n26 Ma gura duruwʼiy e piʼin ni yaed be yargael ngomed nga doewngiraed; ma bay ra chingawʼ gaed nga rachaʼraed ni boed ni yi ma rinʼ ko waeyin nib athibthib; nge gubin e gidiiʼ ma ra nang ni gag, fare Somoel, ni Tathapeg romed, nge Tabiyul romed, ni Fachaʼ nem rokʼ Jacob ni gubin ma rayog rokʼ.\n\n", "1-ne 22": "[center][font_size=26]Guruy Ni 22[/font_size][/center]\n\n[i]Israel e bayra garar gaed u dakean fare fayleng—Fapi Gentiles e yaedra duruwʼiy miyaed chathowoliy Israel ko gospel u lan e tin tomur e rran—Yu Israel e bay ni kunuyraed mar thap gaed, nge fapi tadenen e bay ni urufiyraed ni boed e pan ni malikʼ—Fagin suwon fare moʼoniyanʼ e yira gatheay, nge Moʼoniyanʼ e yira kol ngan mʼag. Napʼan 588–570 M.K.[/i]\n\n1 Nge chiney e yibi buch u tomuren ni gag, Nephi, e kug biʼeg e pinnʼey ni kan ker nga dakean e plates ni brass, ma walageg e rabow ngog ngar gaʼar gow ngog: mang e be yipʼ fan e pinnʼey ni kam biʼeg? Musap, pinnʼey e thingar ni nangfan u rogon e pinʼen nib lʼeag rogon ko yaʼel, niʼir e pinʼen ni bay yibi buch u rogon fare yaʼel ma gathi fare dowef?\n\n2 Nge gag, Nephi, e gguʼar ngorow: Musap gow pinnʼey e ni dag ngakʼ fare profet u dakean fare Kan ni Thothup; ya dakean fare Kan ni Thothup e yima dag gubin banʼen riy ko pi profet, ni ireram e pinʼen ni bayi buch rokʼ e pi bitir ni fak e gidiiʼ u rarogon fare dowef.\n\n3 Ere, fapinʼen ni kug biʼeg e bogi banʼen nib lʼeag rogon ko paer u fayleng nge pinʼen nib lʼeag rogon ko yaʼel; ya be yibi mʼug ni fapi gidiiʼ ku Israel, e kari chuchugur ara dab ki nʼuw napʼan, ma kar garar gaed u dakean e fayleng ni poloʼ, nga ku dakean gubin e pi nam.\n\n4 Ma muguyew, boʼor e piʼin ni kar paged tilin fapichaʼ ni yaed bay u Jerusalem. Arragon, oren i yaed ko fapi ganong e kar malog gaed; ma kar garar gaed u gubin yang u dakean e pi donguch nu maday; ma dariy bagdaed ni manang ko uw e gin ni yaed bay riy, kemus ni gadaed manang ni kan wawliyraed nga orel.\n\n5 Ere napʼan u tomuren ni kar malog gaed, ma pinnʼey e ni prophesy nag ni morngaʼagraed, nge ku morngaʼagen gubin e piʼin ni bay rabaed nga tomuren e biney ni bay ra garar gaed maki balyangaenʼraed, ni bachan Fachaʼ nib Thothup ku Israel; ya yaedra ʼelʼel nag e gumʼirchaʼ roraed ngakʼ; ere, bay ni garareg raed u fithikʼ gubin e pi nam me fananikayraed gubin e gidiiʼ.\n\n6 Machane, tomuren ni chathowoliyraed fapi Gentiles, ma fare Somoel e chibiy paʼ ngalang nga dakean fapi Gentiles me dugliyraed nga ba dodow, ma pi bitir roraed e fek e pi Gentiles nga lan ngorngor raed nge pi ppin ni fakraed e fek e pi Gentiles nga dakean poeraed, musap pinnʼey ni kan weliy morngaʼagen e balʼeg rogon ko paer u fayleng; ya aray rogon fapi mʼag rokʼ fare Somoel ngakʼ e pi chitamangdaed; ni be yipʼ fan ngodaed u lan e pi rran ni bay yib, nge ku arragon ngakʼ e pi walagdaed ni rabaed rokʼ fapi gidiiʼ ku Israel.\n\n7 Ma be yipʼ fan ko fare ngiyalʼ innʼem u tomuren ni gubin fapi gidiiʼ ku Israel e kar garar gaed ma ke maʼathuk laniyaenʼraed, ni fare Somoel ni Got e bayi kunuy ba ulung i gidiiʼ nib gaaʼ u fithikʼ fapi Gentiles, arragon, ni kuʼar rogon nga dakean e giney e nam; ma yaed e yaedra garareg pifak daed.\n\n8 Ma tomuren ni kan garareg pifak daed ma fare Somoel ni Got e bayi rinʼ ba muruwel nib maʼangʼang u fithik fapi Gentiles, ni rib gaʼfan ngakʼ pifak daed; ere, yaed e ku taʼab rograed ngakʼ pifak daed ni chathowoliyraed fapi Gentiles min fekraed nga lan ngorngor raed ngo dakean poeraed.\n\n9 Ma kub gaʼfan ngakʼ fapi Gentiles; nge gathi kemus ni yigoʼ fapi Gentiles ya kub un gubin fapi gidiiʼ ku Israel ngay, ni yibe nang riy fapi mʼag rokʼ fachaʼ ni Chitamangiy nu tharmiy ngakʼ Abraham, ni be gaʼar: U dakean pifakam ma gubin e pi mfen nu fayleng e bay ni tawaʼath nagraed riy.\n\n10 Ma gu baʼadag, gimed pi walageg, e thingar mu nanged ni gubin e pi mfen nu fayleng e dabiyog ni nge felʼ waʼathraed nge madaʼ ko ngiyalʼ ni ke dag falʼngin i paʼ u mite pi mfen.\n\n11 Ere, fare Somoel ni Got e bayi guy rogon ni nge dag falʼngin i paʼ u mit gubin e pi nam; aram rogon riy ni yib nag e mʼag rokʼ nge gospel rokʼ ngakʼ e piʼin ni yaed fapi gidiiʼ ku Israel.\n\n12 Ere, bayi chuwegraed bayay u kalbus, mar mukun gaed nga taʼabang ko fa pi yungi nam ni taferaed; ma bay ni fekraed nga tamilang ngar chuw gaed u fithikʼ e lumor; ma bay ra nanged ni fare Somoel e ire Tathapeg roraed nge Tabiyul roraed, niʼir Faʼanem ni gubin ma rayog rokʼ ku Israel.\n\n13 Nge rachaʼ ko fare galasia nib gaaʼ ma thʼabi kireb, niʼir fare gathar ko fayleng ni poloʼ, e bayi sul nga dakean loelugraed; ya bay ra chel gaed ngar mael gaed u fithikʼraed, nge fapi sayden u paʼaraed e bay ra chel gaed ngar liiʼed yaed ngay, ma bay ra aliliy niged e cham ngar liiʼed yaed.\n\n14 Nge gubin e pi nam ni bay ra mael gaed ngomed, O gidiiʼ ku Israel, e bay ra chel gaed ngar togopluw gaed ngoraed, ma bay ra mul gaed nga langgin e loew ni yaed e rifuʼogged ni nge mul e gidiiʼ rokʼ Somoel ngay. Nge gubin e piʼin ni yaedra cham nib togopluw ngakʼ Zion e yira gatheayraed, nge re gathar nem, niʼir e ke thilyeg rogon e yalen nib matʼaw rokʼ fare Somoel, arragon, ni fare galasia nib gaaʼ ma thʼabi kireb, e bayi puth nge aw nga fithikʼ e ab ma rib almarin e puth ni ratay.\n\n15 Ya musap gaed, i gaʼar fare profet, fare ngiyalʼ innʼem e be yib ni rib papay ni Moʼoniyanʼ e bayi mʼay gelingin ni nga dab kiyog ni gagyeg nag gumʼirchaʼen e pi bitir ni fak e gidiiʼ; ya fare rran e ke chugur iyib ni nge gubin e piʼin nib ʼufʼuf nge piʼin ni yaed ba tadenen e bay ra pired ni gowa pan nib mororoy; ma fare rran e bayi taw ngay ni thingar ra yikʼ gaed.\n\n16 Ya fare ngiyalʼ innʼem e ke chuchugur ni nge taw ngay ni poloʼ e damomuw rokʼ Got e bay ni puʼoeg nga dakean gubin e pi bitir ni fak e gidiiʼ; ya dabi pag ni pi tadenen e ngar gafgow niged e piʼin nib matʼaw.\n\n17 Ere, ire ra ayuweg e piʼin nib mangil u gelingin, ni mus ni faʼanra thingari yib e damomuw rokʼ, ma piʼin nib mangil e ra ayuwegraed, nge yaeni madaʼ ko ngiyalʼ ni kan gechig nag e pi toʼogor roraed ko nifiy. Ere, piʼin nib matʼaw e detʼuf ni ngar rus gaed; ya aray rogon ni yoeg fare profet ni gaʼar, ya yaedra thap, ma ku aram rogon ni faʼanra nge buch ko nifiy.\n\n18 Musap gow, walageg, gube yoeg ngomew, ni pinnʼey thingari yib ni dabki nʼuw napʼan, arragon, ni mus ko rachaʼ, nge nifiy, nge buchuwoʼ i ath ni thingari yib ni dabi siy; ma thingari yib nga dakean e re fayleng ney; ma nge yib ngakʼ e gidiiʼ u rogon e dowef ni faʼan yaedra ʼelʼel nag e gumʼirchaʼ roraed ngakʼ Fachaʼ nib Thothup ku Israel.\n\n19 Ya musap gow, piʼin nib matʼaw e dabra mʼaed; ya fare ngiyalʼ innʼem e ri bayi taw ngay ni gubin e piʼin ni yaed be cham nib togopluw ngakʼ Zion e bay ni chuwegraed.\n\n20 Ma fare Somoel e ri bayi falʼeg woʼen e gidiiʼ rokʼ, ya nge yaeni muguʼul fapi thin rokʼ Moses, ni yoeg ni gaʼar: Ba profet e bayi chuguliy Somoel ni Got romed ni fan ngomed, ni taʼab rogon ngog; ni ire ngam motoyil gaed ngakʼ u fithikʼ gubin e pinʼen nra yoeg ngomed. Ma bay yibi buch ni gubin e piʼin ni dabra motoyil gaed ko re profet nem e bay ni chuwegraed u fithikʼ fapi gidiiʼ.\n\n21 Ere chiney e gag, Nephi, e gube yoeg ngomew ni re profet ney niʼir e ke weliy Moses morngaʼagen e ireray Fachaʼ nib Thothup ku Israel; ere, ire bayi gagyeg nag e pufthin nib matʼaw.\n\n22 Ma piʼin nib matʼaw e detʼuf ni ngar rus gaed, ya yaed e piʼin ni dab ni gechig nagraed. Ma fare gilʼelungun ku Moʼoniyanʼ, ni bay ni toey u fithikʼ fapi bitir ko gidiiʼ, ni fare gilʼelungun ni kan yarmiy u fithikʼraed ni yaed bay u langgin fare dowef—\n\n23 Ya fare ngiyalʼ innʼem e bay yib ni rib papay ni gubin e pi galasia ni kan toey nib fan ko nge yog bogi banʼen ngay, nge gubin e tin ni kan toey ni nge gaaʼ lungraed ko dowef, nge tin ni kan toey ni ngar gilbugwan gaed u mit e gidiiʼ u fayleng, nge tin nibe gay e pi ʼarʼar ko dowef nge pinʼen nu fayleng, mang kur rinʼed gubin mit e denen; arragon, ni ngan ngochngocheg i yoeg, ni gubin e piʼin yaed mmuʼun ko fare gilʼelungun ku moʼoniyanʼ e ireram e pichaʼ nib tʼuf ni ngar rus gaed, mar rur gaed, mar daʼadaʼ gaed; ireram e pichaʼ ni yaed e thingar ni fekraed nga butʼ nga fithikʼ e ab; ireram e pichaʼ ni yaed e thingar moʼoruf gaed ni boed e matbul; ma pinnʼey e aray rogon ni boed fapi thin ni yoeg fare profet.\n\n24 Ma fare ngiyalʼ innʼem e be yib nrib papay ni piʼin nib matʼaw e bay ni wawliyraed ni boed pifak e garbaw nu lan e sum, nge Fachaʼ nib Thothup ku Israel e ire thingari suwey me gaaʼ lungun, mab yargael, mab gel, nge falʼngin ni rib gaaʼ.\n\n25 Ma ra kunuy e pi bitir rokʼ u lan fa aningeg rabaʼ i fayleng; ma manang urngin e saaf rokʼ; ma yaed manang niʼir; ma bay yaeni paer ni taʼab ulung e saaf nge taʼareb e tachugol saaf; ma bay i duruwʼiy e saaf rokʼ, ma bay ra pirʼeged niʼir e ma chathowoliyraed.\n\n26 Ma bachan fini matʼaw e gidiiʼ rokʼ, ere dakuriy gelingin Moʼoniyanʼ; ma, dabiyog ni nge chuweg ir u kalbus ni boʼor e duw; ya dakuriy gelingin ni nge gagyeg nag gumʼirchaʼen e gidiiʼ, ya yaed be paer u fithikʼ e tin nib matʼaw, ma Fachaʼ nib Thothup ku Israel e bay ni ke suwey e lung.\n\n27 Ere chiney e musap gow, gag, Nephi, e gube yoeg ngomew ni gubin e pinnʼey e thingari yib nib lʼeag rogon ko dowef.\n\n28 Machane, musap gow, gubin e pi nam, nge mfen, nge thin, nge gidiiʼ ma bay ra pired u fithikʼ e pagaenʼ ngakʼ Fachaʼ nib Thothup ku Israel ni faʼan yaed ra kalngaenʼ.\n\n29 Ere chiney e, gag, Nephi, e nggu tal u roey; ya dab ki bung rogog ning kuggu weliy boech ko ngiyalʼ ney ni morngaʼagen e pinnʼey.\n\n30 Ere, gal walageg, gubaʼadag ni ngam lemnigew ni fapinʼen ni kan yoloey nga dakean e plates ni brass e ba riyulʼ; ma be micheg ni nge ra beeʼ ma thingari fol ko fapi motochiyel rokʼ Got.\n\n31 Ere, dab mu lemnigew ni gag nge chitamag e kemus ni yigoʼ gomow e kug michegew e pinnʼey, ma ku kug dagew. Ere, faʼan gimew ra fol ko fapi motochiyel, mag me tay riy ni aram rogon nge yaeni madaʼ ko tomur, ma gimew ra thap ko bin tomur e rran. Ma aray rogon. Amen.\n\n", "2-ne 1": "[center][font_size=26]Faken Lʼagruw e Babyor ku Nephi[/font_size][/center]\n\nBa chipin e yamʼ ni tay Lehi. Walagen Nephi e ra togopluw gow ngakʼ. Fare Somoel e yoeg ngakʼ Nephi ni nge yaen nga langgin wuruʼ e binaw. Pi milekag rokʼ u lan wuruʼ e binaw, nge ku boech.\n\n[center][font_size=26]Guruy Ni 1[/font_size][/center]\n\n[i]Lehi e prophecy nag morngaʼagen ba nam nib puf rogon e paer riy—Pi fak e yaedra garar min liiʼraed ni faʼan yaedra fek yathin Fachaʼ nib Thothup ku Israel—I chiyliy ngakʼ e pagael ni fak ni ngar yinʼed madan e tin nib matʼaw nga dakeanraed. Napʼan 588–570 M.K.[/i]\n\n1 Ere chiney e yibi buch u tomuren ni gag, Nephi, e kug muʼ i fil ngakʼ pi walageg, ma chitamangmaed, i Lehi, e ki weliy ngoraed boech banʼen nib yoʼor, me weliy ngoraed, rogon fini felʼ e pinʼen ni ke rinʼ Somoel ni fan ngoraed u napʼan ni fekraed nga wuruʼ fare nam nu Jerusalem.\n\n2 Me weliy ngoraed morngaʼagen e pi togopluw ni ur tayed u maday, nge murnguy rokʼ Got ngoraed me ayuwegraed ni dar mʼaed, ni dar ligil gaed nga aer u maday.\n\n3 Ma ki weliy ngoraed morngaʼagen fare nam nni michmicheg, ni ke yog ngoraed—rib gel e wurengaenʼ rokʼ Somoel ere arfan ni yoeg ngomaed ni nggu miil gaed nga wuruʼ fare binaw nu Jerusalem.\n\n4 Ya musap gaed, i gaʼar: Kug guy ba changar u malikʼaey, niʼir e kug nang riy ni kan gatheay yu Jerusalem; ma faʼan manga da magaey gaed u Jerusalem ma ku damʼaed.\n\n5 Machane, gaʼar, yug aram rogon e pi gafgow nug tayed, ma ke yog ngomaed ba nam nni michmicheg, ba nam nib melʼeg u fithikʼ gubin e pi nam; ba nam ni falʼeg fare Somoel ni Got ba mʼag riy nga thilmow ni ra mang ba nam ni nge tafnaʼ pifakag. Arragon, fare Somoel e falʼeg ba mʼag u thilmow nre nam ney, nge pifakag ni gubinfen, nge gubin e piʼin ni bayi powiʼiyraed Somoel nga wuruʼ boech e nam.\n\n6 Ere, gag, Lehi, e gube prophesy u rogon e pi muruwel ko fare Kan ni Thothup ni bay rog, ni dariy beeʼ ni ra yib nga lan e re nam ney ma kemus ni Somoel e nge fekraed iyib.\n\n7 Ere, re nam ney e kan bangbeng nag ngakʼ e piʼin ni ra fekraed iyib ngay. Ma faʼanra yaeni chey ni ngar pigpig gaed ngakʼ u rogon e pi motochiyel ni ke piiʼ, ma ra yaeni aw nib nam nib puf rogon e paer riy ngoraed; ma arame, dariy liyiben min fekraed nga kalbus; ma faʼanra nge buch, ma bachan e denen; ya faʼanra nge garar e denen ma nge buch waʼathan fare nam ni fan ngoraed, machane piʼin nib matʼaw e ra felʼ waʼathraed riy ni gubinfen.\n\n8 Ere musap gaed, ba gonop ni re nam ney e ngan tay ni dab kaʼanang boech e nam morngaʼagen; ya musap gaed, ra yoʼor e pi nam ni ngar suguyed dakean fare nam, ni nge dakuriy e gin ni ngan paer riy.\n\n9 Ere, gag, Lehi, e kan michmich ngog, ni boed nʼumngin i napʼan e piʼin ni bayi fekraed fare Somoel ni Got nga wuruʼ fare nam nu Jerusalem ma yaed be fol ko pi motochiyel rokʼ, ma yaedra monʼog u dakean e re nam ney; ma bay ni tayraed ni dabi nang gubin e pi nam morngaʼagraed, ni nge yog ni ngar tafnayed e re nam ney ni yigoʼ yaed ngay. Ma faʼanra yaeni chey ni ngar fol gaed ko pi motochiyel rokʼ ma yira tawaʼath nagraed u dakean e re nam ney, ma dariy beeʼ ni nge gafgow nagraed, ara nge fek roraed e binaw ni taferaed; ma rayog ni ngar pired nib paganʼuy ni gubinfen.\n\n10 Machane musap gaed, napʼan ni ra yib fare ngiyalʼ innʼem ni kar malog gaed ko mich, u tomuren ni ke thap ngoraed e pi tawaʼath u paʼ Somoel—make tamilang laniyaenʼraed u morngaʼagen rogon ni sum e fayleng, nge gubin e gidiiʼ, ma kar nanged e pi muruwel nib felʼ mab poloʼ falʼngin rokʼ Somoel aram u napʼan nni sunmiy e fayleng; ma kan piiʼ ngoraed e gelingin ni ngar rinʼed gubin banʼen u dakean e mich; ma kan piiʼ ngoraed gubin e pi motochiyel aram ko tabolngin, ma kan fekraed u dakean e tʼufeg rokʼ ni dariy nʼumngin i napʼan iyib nga lan e re nam ney nib thil nib felʼ nni michmicheg—musap gaed, gube yoeg, ni faʼanra yib fare rran ni ngar feked yathin Fachaʼ nib Thothup ku Israel, ni fare Messiah nib riyulʼ, niʼir e Tabiyul roraed nge Got roraed, e musap gaed, fapi pufthin rokʼ nib matʼaw e ra aw nga dakeanraed.\n\n11 Arragon, bay ki fek boech e nam iyib ngoraed, ma ra piiʼ ngoraed e gelingin, ma ra chuweg roraed e pi binaw ni taferaed, ma ra guy rogon ni ngar garar gaed min liiʼraed.\n\n12 Arragon, ni boed rebo mfen nibe af nga reb ma bay un puʼoeg e rachaʼ, nge gechig ni ubchiyaʼ ni bayi aw nga fithikʼraed; ere, gal fakag, gubaʼadag ni ngam tayew u wunʼmew; arragon, gubaʼadag ni ngam motoyil gow ma ngam fol gow ko thin rog.\n\n13 O rug be athapeg ni gomanga mu odgow; mu odgow, dab ki mol armew, arragon, ni ngam chuw gow ko mol nu infierno, ma ngam rurugew nge mul e pi chen ni kan mʼagmew ngay, ni ireram e pi chen ni yibe mʼag ko gidiiʼ, ni ngan fekraed ni kalbus iyaen nga butʼ ko fare loew ni manechubog ko amith nge gafgow.\n\n14 Mu odgow! ngam chuw gow u fithikʼ e fiyath, ma gimew motoyil ko thin rokʼ ba labthir nibe daʼadaʼ ni pilibthir ni ke chugur ni ngam moleged nga langgin fare loew nib garbeb mab awe choeʼ riy, ni ireram e gin ni dabiyog ni sul e chaʼ ni milekag riy; dabki yoʼor e rran ma kug waen nga fithikʼ e butʼ.\n\n15 Machane musap gow, fare Somoel e ke bayuliy e yaʼel rog ni poloʼ ke chuw u infierno; kug guy e rir rokʼ, ma ke longbiyeg nga lan ngorngoren ko tʼufeg rokʼ ni manechubog.\n\n16 Ma gube athapeg ni ngam tayew u wunʼmew ni ngam fol gow ko pi yalen nge motochiyel rokʼ Somoel; musap gow, biney e ke paer ni magafaenʼ rog aram ko sommʼon iyib.\n\n17 Gumʼirchaʼeg e ke muchuch nga butʼ ko kirbaenʼ u bayay ngo bayay, ya gube rus, ni bachan fare ʼelʼel u gumʼirchaʼmew e ra yib nag fare damomuw ni poloʼ rokʼ Somoel ni Got romew nga dakeanmew, min chuwegmew min gatheaymew ni gubinfen;\n\n18 Ara, ba wol ni kireb e nge yib nga dakeanmew u lan bukun e mfen; ma ngam mʼow ko sayden, nge uyngol, min fananikaymew, min powiʼiymew iyaen u rogon fiti laniyaenʼ nge rogon e kalbus ko fare moʼoniyanʼ.\n\n19 O gal fakag, gomanga yug dabi aw e pinnʼey nga dakeanmew, ngam mangew gidiiʼ nib melʼeg mab tʼuf rokʼ Somoel. Machane musap gow, nge rogon ni baʼadag e ra yaeni aw; ya pi kanawoʼ rokʼ e ba matʼaw ni gubinfen.\n\n20 Ma ke yoeg ni gaʼar: Nʼumngin i napʼan ni bay um fol gaed ko pi motochiyel rog ma bay mu monʼog gaed u lan fare nam; ma nʼumngin i napʼan ni dab mu fol gaed ko pi motochiyel rog ma yira chuwegmed rog.\n\n21 Ere chiney e gomanga yug gu falfalaenʼ ngomew, nge gumʼirchaʼ rog ni gomanga chuw ko biney e fayleng u fithikʼ e falfalaenʼ ni bachmew, ni gomanga yigi siy guwaen nga loew u fithikʼ e gafgowaenʼ nge kirbaenʼ, ere mu chuw gow u fithikʼ e fiyath, gimew e gal fakag, mu lemgow i pumoʼon, ni nge taʼareb e tafnaey romew nge gumʼirchaʼ romew, ma ngam taʼabang gow u fithikʼ gubin banʼen, me siy marow iyaen nga kalbus;\n\n22 Ni nge siy ni gechig nagmew nga ba gechig nib ubchiyaʼ; ma nga dab kum miliyew e damomuw rokʼ Got nga dakeanmew, ngam gafgow gow riy, arragon, ni fare gafgow ni manechubog ko yaʼel nge dagur.\n\n23 Mu odgow, gal fakag; ngam chuw gow nga madan e tin nib matʼaw. Mu rurugew nge mul fayulʼ i chen ni kan mʼagmew ngay, ma ngam bow nga tamilang ngam chuw gow u fithikʼ e lumor, ma ngam chuw gow u fithikʼ e fiyath.\n\n24 Dab kum togopluw gow ngakʼ walagmew, niʼir e ba maʼangʼang e changar rokʼ, ma ire ke fol ko pi motochiyel aram iyib ko ngiyalʼ ni kad chuw gaed u Jerusalem; ma ire ke paer nib talin e muruwel u lan paʼ Got, u napʼan ni ke fek daed iyib nga lan fare nam nni michmicheg; ya faʼan manga demoy, ma kari math e fan rodaed ni bilig u lan wuruʼ e binaw; yug aram rogon machane, kaʼam gayew rogon ni ngam fekew e pogofan rokʼ; arragon, ma kari gafgow ni kirbaenʼ ni bachmew.\n\n25 Ere rug be rus ma gube tʼon ni bachmew, ya richey mu kum gafgow nigew bayay; ya musap gow, kam tʼirew e thin nga dakean ni be gay e gelingin nge matʼawon nga dakeanmew; machane gumnang ni da igay gelingin nge matʼawon nga dakeanmew, ya ki igay e rir rokʼ Got, nge rogon e paer romew ni manechubog.\n\n26 Ma kam nonnon gow ni bachan e kiiʼ inon ngomew nib tamilang. Kamoegew ni ke non nib gel e thin rokʼ ngomew; kamoegew ni ke damomuw ngomew; machane musap gow, thin ni ke yoeg nib gel e ireram fare gelingin e thin rokʼ Got, ni bay rokʼ; ma re nʼen ni kamoegew ni damomuw e ireram e tin riyulʼ, nrogon ni bay rokʼ Got, ma dakiyog ni nge tel, me gagyel nag e pi denen romew.\n\n27 Ma thingari tʼuf ni fare gelingin Got e dabisiy ni bay rokʼ, ni nge chiyliy ngomew ni thingar mu fol gow. Ere musap gow, gathi ir, ya fare Kan ni Thothup rokʼ Somoel ni bay rokʼ, e ire ke bing lʼugun ni nge non ma deyog ni nge tileg ir riy.\n\n28 Ere chiney, gimed e pi pumoʼon ni fakag, ni gur Laman, nge Lemuel, nge Sam, nge pi pumoʼon ni fakag ni fak Ishmael, e musap gaed, faʼan gimed ra fol ko thin rokʼ Nephi ma dab malog gaed. Ma faʼan gimed ra fol rokʼ ma nggu tay e tawaʼath romed, arragon, ni bin mʼon e tawaʼath rog.\n\n29 Machane faʼanra dab mu fol gaed rokʼ ma gura fek nggu chuweg e bin mʼon e tawaʼath rog, arragon, niʼir e tawaʼath rog, me mang ire paer rokʼ.\n\n30 Ma chiney, gur Zoram, e nggu non ngom: Musap, gur fare tapigpig rokʼ Laban; machane, kan fekem nga wuruʼ fare nam nu Jerusalem, ma gumnang ni gur e riyulʼ ni fager rokʼ fakag, i Nephi, ni gubinfen.\n\n31 Ma, bachan e gur e gab yulʼyulʼ ere arame pi fakam e yira tawaʼath nagraed nge pifak u taʼabang, ni ngar pired nib felʼ rograed nib nʼuw napʼan u dakean e re nam ney; ma dariy banʼen, ma kemus ni yigoʼ denen u fithikʼraed, e ra gafgow nagraed ara gatheay rogon e monʼog roraed u dakean e re nam ney ni gubinfen.\n\n32 Ere, faʼan gara fol ko pi motochiyel rokʼ Somoel, make bangbeng nag Somoel e re nam ney ni fan ko maʼayuw ngakʼ pifakam nge pifak fakag.\n\n", "2-ne 2": "[center][font_size=26]Guruy Ni 2[/font_size][/center]\n\n[i]Bayul e ra yib u dakean fare Messiah nib Thothup—Puf matʼawoy i dugliy anʼuy (agency) e ba gaʼfan ko paer nge monʼog—Adam e mul ni nge sum e gidiiʼ—Gidiiʼ e ba puf matʼawon ni nge melʼeg e paer nib pufpuf-rogon nge yafos ni manechubog. Napʼan 588–570 M.K.[/i]\n\n1 Ma chiney, e gur Jacob, e nggu non ngom: Gur e bin sommʼon e bitir rog u lan e pi rran niʼug gafgow u lan wuruʼ e binaw. Ere musap, u napʼan ni kagab bitir ma um gafgow ko amith nge kirbaenʼ, ni bachan e kireb rokʼ walagem.\n\n2 Machane, gur Jacob, ni bin sommʼon e bitir rog u lan wuruʼ e binaw, gur e gamnang falʼngin Got; ma ra tawaʼath nigem ko pi gafgow ni gabe tay.\n\n3 Ere, yaʼel rom e bay ni falʼeg waʼathan, me gur e bay mu chuw u paʼ e riyaʼ ni kam paer rokʼ walagem i Nephi; ma pi rran rom e bay mu piiʼ ko pigpig ngakʼ e Got rom. Ere, gumnang ni gur e kan bayul nigem, ni bachan e Tabiyul rom nib matʼaw; ya gur e kam guy u napʼan e ngiyalʼ nra poloʼ e tayim ma bay yib ni nge thapeg e gidiiʼ.\n\n4 Ma gur e kam guy u napʼan ni kab felʼ yangrem, e rir rokʼ; ere, gur e rib felʼ waʼatham ni boed e piʼin nra pigpig ngoraed u napʼan e biney e dowef; ya fare Kan ni Thothup e taʼab rogon, fowap, nge daʼir nge gubinfen. Ma fare woʼen e thap e ni falʼeg u napʼan ni mul e gidiiʼ, ma yafos ni manemus e dariy puluwon.\n\n5 Ma gidiiʼ e ba gaman e fonow ngoraed ni ngar nanged e felʼ ko kireb. Ma motochiyel e kan piiʼ ko gidiiʼ. Ma dakean e motochiyel e dariy beeʼ ni dariy thibngin riy; ara, dakean e motochiyel e yima palog nag e gidiiʼ riy rokʼ nga orel. Arragon, u dakean e motochiyel ni be gagyeg u fayleng e yira chuwegraed riy; ma ku arragon, nu dakean e motochiyel ni gamʼingin e yaʼel e yaed ra palog riy ko tin nib mangil, me gafgow laniyaenʼraed ni gubinfen.\n\n6 Ere, bayul e ma yib rokʼ, ma yib u dakean fare Messiah nib Thothup; ya ire basug ko wurengaenʼ nge riyulʼ.\n\n7 Musap, ke piiʼ ir ni maligach ni fan ko denen, ni nge muguʼuliy fan e motochiyel, ni fan ngakʼ gubin e piʼin nib mʼingaenʼ make kalngaenʼ; ma dakuriy beeʼ ngab yang ni rayog ni ngan muguʼuliy rokʼ e motochiyel.\n\n8 Ere, rib gaʼfan ni ngan guy rogon e pinnʼey nge nang e gidiiʼ u fayleng, ni nge yog ni ngar nanged ni dariy beeʼ nra yog ni nge paer ko gin bay Got riy, ma kemus nu dakean e ngongol nib matʼaw, nge wurengaenʼ, nge murnguy rokʼ fare Messiah nib Thothup, niʼir e piiʼ e pogofan rokʼ u lan e biney e dowef, me fek bayay u dakean gelingin fare Kan ni Thothup, ni nge yognag fare foskoyamʼ ko pi yamʼ, ni bachan e ire chaʼ ni sommʼon nra fos.\n\n9 Ere, ir e bin sommʼon i waʼamngin Got, ni nge mang ire wenig nag gubin e gidiiʼ; ma piʼin ni ra michaenʼraed ngakʼ e yaed ra thap.\n\n10 Ma bachan fare wenig ni fan ngakʼ gubin e gidiiʼ, ere gubin e gidiiʼ ma ra yib ngakʼ Got; ma yaedra sakʼiy ko gin bay Got riy, ni nge pufthin nagraed u rogon e riyulʼ nge thothup ni bay rokʼ. Ere, fare muguʼul ko motochiyel ni ke piiʼ Fachaʼ nib Thothup, ni ngan gagyeg nag e gechig niʼir yigagen e motochiyel, niʼir fare gechig ni yigagen e pinʼen nib togopluw nga yigagen e falfalaenʼ, e ngan muguʼuliy fare bayul riy—\n\n11 Ya rib tʼuf ni thingari yaeni aw, ni bay e togopluw ko gubin banʼen. Ya faʼanra dangay, o bin mʼon i fakag u lan wuruʼ e binaw, ma tin nib matʼaw e dabi buch, ara tin nib kireb, ara thothup fa gafgow, ara felʼ fa kireb. Ere gubin banʼen ma thingari yaeni aw ni bay e togopluw riy; ere, faʼanra nge yaeni aw ni taʼareb e dowef ma thingari paer riy nib yamʼ, ni bachan e ra yaeni aw ni dariy e yafos fa yamʼ, ara yamʼ fa gathi yamʼ, falfalaenʼ fa kirbaenʼ, ara thamthaem fa gathi thamthaem.\n\n12 Ma, arame kan sunmiy gubin banʼen nib mʼay fan; ere ra yaeni aw nib mʼay fan ma dariy angin ni kan sunmiy gubin banʼen. Ere, rennʼey e ra gatheay fare gonop nge yalen rokʼ Got ni manechubog, nge fare gelingin, nge fare wurengaenʼ, nge justice rokʼ Got.\n\n13 Ma faʼan gimed ra yoeg ni dariy e motochiyel, ma kurayog ni nga moeged ni dariy e denen. Faʼan gimed ra yoeg ni dariy e denen, ma kurayog ni nga moeged ni dariy e tin nib matʼaw. Ma faʼanra dariy e tin nib matʼaw ma arame dariy e falfalaenʼ. Ma faʼanra dariy e tin nib matʼaw ara falfalaenʼ ma arame dariy e gechig fa kirbaenʼ. Ma faʼanra dariy e pinnʼey ma demoy Got. Ma faʼanra demoy Got ma daed moyed, ara fayleng; ya dariy banʼen ni kan sunmiy, ara banʼen ni ngan rinʼ fa ngan rinʼ ngoyiy; ere, ra yaeni aw ni gubin banʼen make mʼay ngab yang.\n\n14 Ere chiney, o pifakag, gube weliy ngomed e pinnʼey ni fan ngomed nge naʼab romed; ya bay e Got, ma ke sunmiy gubin banʼen, u tharmiy ngu fayleng, nge gubin banʼen ni bay riy, ni pinʼen ni ngan rinʼ nge pinʼen ni ngan rinʼ ngoyiy.\n\n15 Ni nge yog ni muguʼul fan nge angin e gidiiʼ rokʼ ni manechubog, u tomuren ni ke sunmiy e gal ni mʼon e gallabthir rodaed, nge pi gamanman u butʼ nge pi chachngeg u fithikʼ e nifeng, ara ngan ngochngoch nag i yoeg, ma gubin banʼen ni kan sunmiy, ma thingari yaeni aw ni bay e togopluw riy; ni boed fare waʼamngin nib mathngeluwol nge fare ke gakʼiy ko yafos; ni reb e ba athibthib ma reb e ba moʼoy.\n\n16 Ere, fare Somoel ni Got e ke piiʼ ko gidiiʼ ni nge ra beeʼ me rinʼ u rogon ni baʼadag ni nge rinʼ. Ma, dabiyog ni nge rinʼ e gidiiʼ u rogon ni baʼadag ni nge rinʼ ma kemus ni faʼanra nge lumelaenʼ aray fa aram.\n\n17 Ere gag, Lehi, e rogon fapinʼen ni kug biʼeg, e yibi mʼug riy nib tʼuf ni thingari yaeni aw ni bay ba angel rokʼ Got, ni boed rogon ni kan yoloey, ni ke mul u tharmiy; ere, ke mang moʼoniyanʼ, ni bachan e ke nomeg e tin nib kireb u mit Got.\n\n18 Ma bachan e ke mul u tharmiy, make kirbaenʼ ni gubinfen, ere ku be gay rogon ni nge kirbaenʼ gubin e gidiiʼ. Ere, gaʼar ngakʼ Eva, arragon, niʼir fare porchoyog, niʼir fare moʼoniyanʼ, niʼir e chitamangin gubin mite sasaliyeb, ere gaʼar: Mu ko fare waʼamngin nib mathngeluwol, ma dab mumʼ, ya gara boed Got, ni manang e tin nib mangil nge tin nib kireb.\n\n19 Ma tomuren ni kay Adam nge Eva fare waʼamngin nib mathngeluwol min chuwegrow ko farengi mileayʼ nu Eden, ni ngar muruwel gow u fayleng.\n\n20 Ere kar fakayew e bitir; arragon, ni kar manged tabinaew ni poloʼ u fayleng.\n\n21 Ma pi rran ko gidiiʼ e kan dugliy napʼan, u rogon ni baʼadag Got, ni gomanga yog ni ngar kalgaed ngaenʼraed u napʼan ni yaed bay ko biney e dowef; ere, dodow roraed e ke yaeni aw ni bingyalʼ i banʼen ni ngan guy rograed riy, ere nepʼ roraed e kan nʼuw nag, u rogon e pi motochiyel ni ke piiʼ Somoel ni Got ngakʼ e gidiiʼ. Ya ke piiʼ e motochiyel ni gubin e gidiiʼ ma thingari kalngaenʼ; ya ke dag ngakʼ gubin e gidiiʼ ni kar malog gaed, ni bachan e denen rokʼ e gallabthir roraed.\n\n22 Ere chiney, e musap gaed, faʼan gomanga de denen Adam ma dabi mul, ma ra magaey u lan farengi mileayʼ nu Eden. Ma gubin banʼen nni sunmiy ma ke magaey ko re dodow nrogon nni sunmiy; ma ke magaey ni aram rogon ni gubinfen, ma dariy tungun.\n\n23 Ma arame dabiyog ni ngar fakayew e bitir; ere yow ra magaey u ba dodow ni dariy thibngin, ma dabiyog ni ngar falfalaenʼ gow, ya dar nangew e kirbaenʼ; ma darur rinʼew e tin nib mangil, ya dar nangew e denen.\n\n24 Machane musap gaed, gubin banʼen ma kan rinʼ u fithikʼ fare gonop rokʼ e chaʼ ni manang gubin banʼen.\n\n25 Adam e mul ni nge sum e gidiiʼ; ere gidiiʼ e bay, ni nge yog e falfalaenʼ ngoraed.\n\n26 Ma fare Messiah e bay yib u napʼan ni ke tayim, ni nge bayuliy e gidiiʼ ko fare mul. Ma bachan e kan bayuliyraed ko fare mul ere ke puf rograed ni gubinfen, ma kar nanged e felʼ ko kireb; ni ngar rinʼed roraed ma gathi ngan rinʼ ngoraed, ma kemus nu dakean fare gechig ko motochiyel ko fare rran nib gaaʼ mab tomur, u rogon fapi motochiyel ni ke piiʼ Got.\n\n27 Ere, gidiiʼ e ba puf rograed u rogon e biney e dowef; nge gubin banʼen ni kan piiʼ ngoraed nib gamog ngakʼ e gidiiʼ. Mab puf rograed ni ngar melʼeged yalen e paer nge yafos ni manechubog, u dakean fare Taʼayuw ko gubin e gidiiʼ, ara ngar melʼeged e kalbus nge yamʼ, u rogon fare kalbus nge gelingin fare moʼoniyanʼ; ya be gay rogon ni nge gubin e gidiiʼ me kirbaenʼ ni boed ir.\n\n28 Ere chiney, daptam pifakag, gubaʼadag ni ngam sap gaed ngakʼ fare Taʼayuw, mi gimed fol ko pi motochiyel rokʼ ni rib felʼ; mi gimed yulʼyulʼ ko thin rokʼ, mi gimed melʼeg e yafos ni manechubog, nrogon ni baʼadag e Kan ni Thothup rokʼ;\n\n29 Ma dab mu melʼeged e yamʼ ni manechubog, nrogon e ʼarʼar ko dowef nge fare moʼoniyanʼ ni bay riy, niʼir e ma piiʼ gelingin fare yaʼel ku moʼoniyanʼ ni nge kalbus nigey, ni nge fekmed nga infierno, ni nge yog ni gagyeg nagmed u lan gilʼilungun.\n\n30 Kug weliy e chuʼuw ney e thin ngomed ni gimed gubin, daptam pifakag, u lan e tin tomur e rran ko yafos rog; ni kug melʼeg e gin nib felʼ riy, ni boed rogon fapi thin ni yoeg fare profet. Ma dakuriy rebi fan ngab yang ya kemus ni fan nga rogon e paer ko yaʼel romed ni dabimus biʼid. Amen.\n\n", "2-ne 3": "[center][font_size=26]Guruy Ni 3[/font_size][/center]\n\n[i]Yosef ni immoy u Egypt, e guy fapi Nephites ko changar u malikʼeay—I prophesy nag morngaʼagen Yosef Smith, ni fare tathogthog banʼen u dakean ko tin tomur e rran; nge morngaʼagen Moses, niʼir e rathapeg piyu Israel; nge morngaʼagen fare wub ni bayi tay fare ke Babyor ku Mormon. Napʼan 588–570 M.K.[/i]\n\n1 Ere chiney e gube non ngom, gur Yosef, ni bin tomur i fakag. Gur e ni gargelegem u lan wuruʼ e binaw u napʼan e pi gafgow rog; arragon, u lan e pi rran ni thʼabi gel e kirbaenʼ rog e gargelegem e chitiningim.\n\n2 Ere ngki falʼeg Somoel waʼatham ko re nam ney, nib nam ni thʼabi felʼ, ni nge mang tafnam nge pifakam, nge pifak pi walagem, ma nge paer nib ayuw ngom ni gubinfen, ni faʼan gara fol ko pi motochiyel rokʼ Fachaʼ nib Thothup ku Israel.\n\n3 Ere chiney, o Yosef, ni bin tomur i fakag, ni gur e kug fekem kam chuw u wuruʼ e binaw ko pi gafgow rog, e nge falʼeg Somoel waʼatham ni gubinfen, ya pifakam e dab ni gatheayraed.\n\n4 Ya musap, gur waʼamngini neag; ma gag gidiiʼen Yosef niʼir faram e ni fek nib kalbus nga lan yu Egypt. Ma rib felʼ e pi mʼag rokʼ Somoel ni tay ngakʼ Yosef.\n\n5 Ere, Yosef e rriyulʼ ni guy e tirodaed e rran. Me yog ngakʼ ba michmich ni yib rokʼ Somoel, ni waʼamngin i yin e ra sunmiy Somoel ni Got riy ba paʼangin nib matʼaw ni fan ngakʼ e gidiiʼ ku Israel; gathi fare Messiah, ya ba paʼangin ni ra mʼing nge chuw, machane bayi paer u wunʼuy u lan fapi mʼag rokʼ Somoel ni fare Messiah e ra mʼug ngoraed u lan e tin tomur e rran, u gelingin e yaʼel, ni nge fekraed u fithikʼ e lumor nga tamilang—arragon, nga wuruʼ e lumor nib miith, ngo wuruʼ e kalbus ko gin nib puf-rogoy riy.\n\n6 Ya Yosef e rriyulʼ ni micheg, ni gaʼar: Bay beeʼ nib Tathogthog banʼen u dakean ni bayi sunmiy Somoel ni Got rog, niʼir beeʼ nib Tathogthog banʼen u dakean ni bay ni melʼeg u waʼamngini neag.\n\n7 Arragon, Yosef e rriyulʼ ni gaʼar: Baʼaray rogon ni ke yoeg Somoel ngog: Beeʼ nib Tathogthog banʼen u dakean nib melʼeg e gura sunmiy u waʼamngini neam; ma bay ni liyoer ngakʼ u fithikʼ e pi waʼamngini neam. Ma ire gura piiʼ e motochiyel ngakʼ ni nge rinʼ ba muruwel ni fan ngakʼ e pi waʼamngini neam, ni pi walagen, nib gaʼfan ngoraed, ni nge tamilngegraed ko fapi mʼag ni kug tay ngakʼ e pi chitamangmed.\n\n8 Ma gura piiʼ ba motochiyel ngakʼ ni dakuriy reb e muruwel ni nge rinʼ, ma kemus ni re muruwel ni gura chiyliy ngakʼ. Ma bay gguy rogon nge paer nib felʼ bugwan u oewcheg; ya rarinʼ e muruwel rog.\n\n9 Ma ra felʼ bugwan ni boed Moses, niʼir e kugog ni gura sunmiy ni fan ngomed, ni nge thapeg e gidiiʼ rog, ni gidiiʼ ku Israel.\n\n10 Ere Moses e gura sunmiy, ni nge thapeg e gidiiʼ rom nga wuruʼ fare binaw nu Egypt.\n\n11 Machane beeʼ nib Tathogthog banʼen u dakean e gura sunmiy u waʼamngini neam; ma gura piiʼ e gelingin ngakʼ ni nge yib nag e thin rog ngakʼ e pi awochngin ineam—ma gathi kemus ni nge yib nag e thin rog, ni yoeg Somoel, ya ngki micheg ngoraed e thin rog, ni ke yaen u fithikʼraed.\n\n12 Ere, waʼamngini neam e ra yol; nge waʼamngin i yin Judah e ra yol; ma pinʼen ni ra yoloey waʼamngini neam, nge ku pinʼen ni ra yoloey waʼamngin i yin Judah, e yow ra peth nga taʼabang, ngar togopluw gow ko pi machib ni deriyulʼ mar tilegew e pi maleʼeg thin, mar yarmiyew e gapas nga fithikʼ pi waʼamngini neam, me tamilang nag laniyaenʼraed rokʼ e pi chitamangraed ni kakrom u lan e tin tomur e rran, ma ngki tamilang nag laniyaenʼraed ko pi mʼag rog, ni yoeg Somoel.\n\n13 Mu dakean e moʼowaer rokʼ e ra yib gelngin riy, u lan e fare rran u napʼan nra tabab e muruwel rog u fithikʼ gubin e gidiiʼ rog, ni ngan sulwegmed, O gidiiʼ ku Israel, ni yoeg Somoel.\n\n14 Ere baʼaray rogon ni prophesy nag Yosef, i gaʼar: Musap gaed, re Tathogthog banʼen u dakean nem e ra falʼeg Somoel waʼathan; ma piʼin ni yaedra gay rogon ni ngar gatheayed e yira gatheayraed ni poloʼ; ya re michmich ney, niʼir e ke yog ngog rokʼ Somoel, ni morngaʼagen waʼamngin i neag, e ra muguʼul. Ere musap gaed, rib mudugil u wunʼug ni ra muguʼul e re michmich ney.\n\n15 Ma ngachol rokʼ e taʼab ngachol ngog; ma taʼab ngachol ngakʼ e chitamangin. Ma ra boedeg; ko renʼen, ni bayi fek Somoel iyib u paʼ, nu dakean fare gelingin rokʼ Somoel e ra thapeg e gidiiʼ rog riy.\n\n16 Arragon, baʼaray rogon ni prophesied Yosef: Rib mudugil anʼug ko rennʼey, ni boed nib mudugil anʼug ko fare michmich rokʼ Moses; ya fare Somoel e ke gaʼar ngog, gura ayuweg pifakam ni gubinfen.\n\n17 Ma fare Somoel e ke gaʼar: Gura sunmiy beeʼ ni Moses; ma gura piiʼ e gelingin ngakʼ u baley i sog; ma bay gu piiʼ e gonop ngakʼ ko yol. Machane dab gu yalʼuweg balowthen, ni nge yoʼor e nʼen ni nge weliy, ya dab gguy rogon ni nge salap ko welthin. Machane gura yoloey e motochiyel rog nggu piiʼ ngakʼ, nga bugul i paʼag; ma gura piiʼ beeʼ ni nge mang lʼugun ko welthin.\n\n18 Ma fare Somoel e ki gaʼar ngog: Gura sunmiy beeʼ ni fan ngakʼ pi waʼamngini neam; ma bay gu piiʼ beeʼ ni nge mang lʼugun ko welthin. Me gag, e musap, gura piiʼ matʼawon ni nge yoloey morngaʼagen e pi waʼamngini neam, nge yaen ngakʼ pi waʼamngini neam; ma fachaʼ ni lʼugun ko welthin ni yib u waʼamngini neam e ra weliy morngaʼagen.\n\n19 Ma pi thin ni bayi yoloey e ireram e pi thin nib gamog u lan e gonop rog ni nge yaen ngakʼ pi waʼamngini neam. Ma ra yaeni aw ni gowa pi waʼamngini neam e kar yoer gaed ngoraed u fithikʼ e fiyath; ya gumnang e mich roraed.\n\n20 Ma bay ra yoer gaed u fithikʼ e fiyath; arragon, ni yaed be yoeg ngakʼ pi walagraed ni ngar kalgaed ngaenʼraed, ni aram rogon ni ke bukun e mfen ni kar chuw gaed. Ma bay yibi buch ni pi yoer roraed e bay yaen, ni boed rogon fini moem e thin roraed.\n\n21 Ma bachan e mich roraed ere pi thin roraed e bay yaen u lʼugnag ngakʼ pi walagraed ni yaed pi waʼamngini neam; ma moʼowaer ko thin roraed e gura gelnag e mich roraed riy, ni nge yib ngaenʼraed e mʼag rog nug tay ngakʼ e pi chitamam.\n\n22 Ere chiney, e musap, gur fakag i Yosef, ireray rogon ni prophesy fachaʼ ni chitamag ni kakrom.\n\n23 Ma, bachan e biney e mʼag ere gur e ba felʼ waʼatham; ya pifakam e dab ni gatheayraed, ya yaedra motoyil ko thin ko fare ke babyor.\n\n24 Ma bayi sum beeʼ nib madangdang u fithikʼraed, nib yoʼor banʼen nib felʼ ni ra rinʼ, ko thin nge ngongol, ma ra mang talin e muruwel u paʼ Got, mab gel e mich rokʼ, ma nge rinʼ e muruwel nib maʼangʼang, ma nge rinʼ banʼen ni rib felʼ u mit Got, ni nge yib nag fare sulyarmen ngakʼ fapi gidiiʼ ku Israel, nge pifak pi walagem.\n\n25 Ere chiney, e ba felʼ waʼatham, gur Yosef. Musap, gur e gab achichig; ere ngam motoyil ko thin rokʼ walagem, i Nephi, ma yira rinʼ ngom ni boed rogon fapi thin ni kug weliy. Mu tay u wunʼum e thin rokʼ e chitamam ni ke ganowrug u puluwon. Amen.\n\n", "2-ne 4": "[center][font_size=26]Guruy Ni 4[/font_size][/center]\n\n[i]Lehi e fonow nag me yibliy e bitir rokʼ—Me yimʼ ngan kʼeyag—Nephi e falfalaenʼ u fithikʼ i falʼngin Got—Nephi e tay e pagaenʼ rokʼ ngakʼ Somoel ni gubinfen. Napʼan 588–570 M.K.[/i]\n\n1 Ere chiney e gag, Nephi, e nggu weliy morngaʼagen fapi prophecy ni ke weliy e chitamag, ni morngaʼagen Yosef, ni faʼan nni fek iyaen nga lan yu Egypt.\n\n2 Ya musap gaed, rriyulʼ ni ke prophesy nag morngaʼagen gubin pifak. Ma pi prophecy ni ke yoloey, e dakuriy boech ngab yang nib yoʼor nib felʼ ngay. Ma ke prophesy nag morngaʼagdaed, nge tin ni kubay nga mʼon e mfen rodaed; ma kan yoloey nga dakean e plate ni brass.\n\n3 Ere, tomuren ni ke muʼ e chitamag ko welthin ni morngaʼagen fapi prophecy rokʼ Yosef, me pining pifak Laman, ni pagael ni fak nge ppin ni fak, nge gaʼar ngoraed: Musap gaed, e pi pagael ni fakag nge pi ppin ni fakag, ni piʼin pagael nge ppin ni fak e bin sommʼon i fakag, gu baʼadag ni ngam motoyil gaed ko thin rog.\n\n4 Ya fare Somoel ni Got e ke gaʼar: Nʼumngin i napʼan ni gimed ra fol ko pi motochiyel rog ma gimed ra monʼog u lan fare nam; ma nʼumngin i napʼan ni dab mu fol gaed ko pi motochiyel rog ma yira chuwegmed rog.\n\n5 Machane musap gaed, e pi pagael nge pi ppin ni fakag, dabiyog ni nggu waen nga loew nge madaʼ ko ngiyalʼ ni kug tay ba tawaʼath nga dakeanmed; ya musap gaed, gumnang ni faʼan yira chuguliymed ngam ilal gaed nga dakean e wok nib felʼ ma dab mu palog gaed riy.\n\n6 Ere, faʼanra ke buch waʼathmed, musap gaed, nggu tay e tawaʼath rog u dakeanmed, ni nge chuweg e buch waʼath romed ngan tay nga dakean loelugen e gallabthir romed.\n\n7 Ere, bachan e tawaʼath rog ere fare Somoel ni Got e dabi pag ni ngam mʼaed; ma, ra wurengaenʼ ngomed nge pifakmed ni gubinfen.\n\n8 Ere yibi buch u tomuren ni ke muʼ e chitamag ko welthin ngakʼ fapi pagael nge ppin ni fak Laman, me yoeg ni fapi pagael nge ppin ni fak Lemuel e ngan fekraed iyaen nga pʼoewchen.\n\n9 Me non ngoraed, ni gaʼar: Musap gaed, e pi pagael nge ppin ni fakag, ni gimed e pagael nge ppin ni fak e bin lʼagruw i fakag; musap gaed nggu piiʼ e tawaʼath romed ni taʼareb rogon ko bin ni kug tay rokʼ fapi pagael nge ppin ni fak Laman; ere, gimed e dab ni gatheaymed ni poloʼ; machane aram ko tomur e yira tawaʼath nag pifakmed.\n\n10 Ere yibi buch u napʼan ni ke muʼ e chitamag ko numon ngoraed, musap gaed, me non ngakʼ e pi pagael ni fak Ishmael, arragon, nge gubin chon e tabinaew rokʼ.\n\n11 Ma tomuren ni ke muʼ ko numon ngoraed, me non ngakʼ Sam, ni gaʼar: Rib felʼ waʼatham, nge pifakam; ya gur e gara tafnaʼ fare nam ni boed walagem i Nephi. Ma pifakam e yira thiʼegraed nga fithikʼ pifak; me gur e gara boed walagem, ma pifakam e yaedra boed pifak; ma gur e ba felʼ waʼatham u lan gubin e pi rran rom.\n\n12 Me yibi buch u tomuren ni ke non e chitamag, i Lehi, ngakʼ gubin chon e tabinaew rokʼ, u rogon e thamthaem ko gumʼirchaʼ rokʼ nge fare Kan ni Thothup rokʼ Somoel ni bay rokʼ, me gel e pilibthir rokʼ iyaen. Me yibi buch ni arame yimʼ, min kʼeyag.\n\n13 Me yibi buch ni de yoʼor e rran nga tomuren ni ke yimʼ, ma Laman nge Lemuel nge pi pagael ni fak Ishmael e ra damomuw gaed ngog ni bachan e pi fonow rokʼ Somoel.\n\n14 Ya gag, Nephi, e ni tawasar ngog ni nggu non ngoraed, ni boed ni ke yoeg; ya boʼor bogi banʼen ni kug weliy ngoraed, ma ku aram rogon ni ke rinʼ e chitamag, u mʼon ni nge yimʼ; ni tin yoʼor riy e kan yoloey nga dakean yuyang e plates rog; ya bagaʼ ni chep ni kakrom e kan yoloey nga dakean e yungnem e plates rog.\n\n15 Ma dakean e yungney e gube yoloey ngay e pinʼen nib gaʼfan ko yaʼel rog, nge boech nib yoʼor ko fapi chep nib thothup ni kan ker nga dakean fapi plates ni brass. Ya yaʼel rog e rib falaenʼ ko pi chep nib thothup, nge gumʼirchaʼ rog e ma lemnag, ere gu yoloey ni fan ko naʼab nge felʼ rogon ko bitir rog.\n\n16 Musap gaed, yaʼel rog e ba falaenʼ ko tirokʼ Somoel banʼen; ma gumʼirchaʼ rog e yug be lemnag e pinʼen ni kug guy ma kug rungʼag.\n\n17 Machane, yug aram rogon fini felʼ Somoel, nibe dag ngog e pi muruwel rokʼ nib felʼ mab maʼangʼang, me yoer e gumʼirchaʼ rog ni gaʼar: O karug gafgow! Arragon, gumʼirchaʼ rog e kari kirbaenʼ ni bachan e dowef rog; yaʼel rog e kari kirbaenʼ ni bachan e pi denen rog.\n\n18 Kug paer nga sabol, ni bachan e pi lumel nge denen ni rib moem ni be chalongbiyeg.\n\n19 Ma napʼan ni gube athapeg ni nggu falfalaenʼ, me moen gumʼirchaʼeg ni bachan e pi denen rog; machane, gumnang ko miniiʼ e ba paganʼug ngakʼ.\n\n20 Got rog e ke paer nib ayuw ngog; ke powiʼiyeg u fithikʼ e pi gafgow rog u lan wuruʼ e binaw; ma ke thapegeg u dakean farengi day nib toʼaer.\n\n21 Ke suguyeg ko tʼufeg rokʼ, nibe yaen ni nge muʼuruf dugreg riy.\n\n22 I balyang nag e pi toʼogor rog, nge madaʼ ko ngiyalʼ ni kar tʼon gaed u pʼoewcheg.\n\n23 Musap gaed, ke rungʼag e wenig rog ni rran, ma ke piiʼ ngog e tamilang u dakean e changar u malikʼay ni ke nepʼ.\n\n24 Ma ra rran mug meybil nib tinoewey u pʼoewchen; arragon, lungug e kug piiʼ ngalang nib tolang; ma ke yib e pi angel nga butʼ ngar pigpig gaed ngog.\n\n25 Ma dakean i poen e Kan ni Thothup rokʼ e kan fek e yaʼel rog riy iyaen nga pʼebugul e burey nib tolang. Ma oewcheg e ke guy bogi banʼen nib maʼangʼang, arragon, nib pag fini maʼangʼang ni nge guy e gidiiʼ ko biney e changar; ere nni chiyliy ngog ni dab gu yoloey.\n\n26 O ma, faʼanra kug guy bogi banʼen nib felʼ, faʼanra fithikʼ e adag rokʼ Somoel ngakʼ e gidiiʼ e ke yibi mʼug riy ngakʼ e gidiiʼ u fithikʼ e murnguy rokʼ, me ere mangfan ni nge yoer gumʼirchaʼeg me paer e yaʼel rog u lan e loway ko kirbaenʼ, make waer dugreg, make mʼay gelingig, ni bachan e pi gafgow rog?\n\n27 Ma mangfan ni nggu pageg ko denen, ni bachan e dowef rog? Arragon, mangfan ni nggu pageg ko pi lumel, ni nge yib tagilʼ fachaʼ i moʼoniyanʼ u lan gumʼirchaʼeg ni nge gatheay e gapas rog me gafgow nag e yaʼel rog? Mangfan ni nggu puwaenʼ ni bachan e toʼogor rog?\n\n28 Mu od, o yaʼel rog! Dab kum mul nga fithikʼ e denen. Mu falfalaenʼ, O gumʼirchaʼeg, ma dab kum piiʼ tagilʼ fachaʼ ni toʼogor ko yaʼel rog.\n\n29 Dab mu damomuw bayay ni bachan e pi toʼogor rog. Dab mu mʼay nag gelingig ni bachan e pi gafgow rog.\n\n30 Mu falfalaenʼ, O gumʼirchaʼeg, mag yoer ngakʼ Somoel, mag gaʼar: O Somoel, gura liyoer ngom ni gubinfen; arragon, yaʼel rog e ra falfalaenʼ rom, o Got rog, nge fare war ko woʼen e thap rog.\n\n31 O Somoel, gara bayul nigeg ni poloʼ? Gara lufeg u paʼ e pi toʼogor rog? Gara guy rogon ni nge yog nug sungor nga yaʼan e denen?\n\n32 Gomanga yigi maen e pi garog nu infierno ni gubin e ngiyalʼ u pʼoewcheg, ni bachan e ke mʼing anʼug ma kug kalnganʼug! O Somoel, dab mu ning e pi garog rom ko tin nib matʼaw banʼen u pʼoewcheg, ni nge yog nug waen ko fare kanawoʼ nib sobutʼ u loway, ni nge yog nug kol ayuw ko fare kanawoʼ ko fonow!\n\n33 O Somoel, gara chalongbiyeg nga madan e tin nib matʼaw rom! O Somoel, muguy rogon ni nggu miil u paʼ e pi toʼogor rog! Gara falʼeg e woʼ rog nge kʼikʼiy u pʼoewcheg! Dab mu tay e maen woʼ nga kanawoʼ rog—ya ngam bing e woʼ rog u pʼoewcheg, ma gathi gag e ngam magawon nag e woʼ rog, ya pi woʼ ko toʼogor rog.\n\n34 O Somoel, kug paganʼug ngom, ma nggu paganʼug ngom ni gubinfen. Dab gu tay e pagaenʼ rog nga paʼ e dowef; ya gumnang nib buch waʼathan e chaʼ ni ra tay e pagaenʼ rokʼ nga paʼ e dowef. Arragon, rib buch waʼathan e chaʼ ni ra tay e pagaenʼ rokʼ ngakʼ beeʼ ara tagaʼ nga paʼ e dowef.\n\n35 Arragon, gumnang ni Got e ra piiʼ nib puf rogon ngakʼ e chaʼ nra ning ngakʼ. Arragon, Got rog e ra piiʼ ngog, ni faʼan gura ning ngakʼ banʼen, ni de kireb; ere gura non ngom nib gaaʼ lamag; arragon, gura yoer ngom, o Got rog, ni gur e war rog ko tin nib matʼaw banʼen. Musap, lamag e gubinfen ni bay iyib ngom ngalang, ni gur e war rog nge Got rog ni dabimus biʼid. Amen.\n\n", "2-ne 5": "[center][font_size=26]Guruy Ni 5[/font_size][/center]\n\n[i]Fapi Nephites e ra kiiʼeged yaed rokʼ fapi Lamanites, rafol gaed ko fare motochiyel rokʼ Moses, mar toeyed ba temple—Bachan e mich roraed ni dariy, min chuweg fapi Lamanites rokʼ Somoel, me buch waʼathraed, mar manged ba gafgow ngakʼ fapi Nephites. Napʼan 588–559 M.K.[/i]\n\n1 Musap gaed, yibi buch ni gag, Nephi, e guyoer nib gel ngakʼ Somoel ni Got rog, ni bachan e damomuw rokʼ pi walageg.\n\n2 Ya musap gaed, damomuw roraed ngog e ri gel, mar gayed rogon ni ngar feked e pogofan rog.\n\n3 Arragon, ra nonnon gaed nib togopluw ngog, ni yaed be gaʼar: Walagdaed nib bitir e be lemnag ni nge mang gaaʼ rodaed; ma ke yoʼor e gafgow ni kad pirʼeged ni bachan; ere, chiney e ngad liiʼed ngemʼ, ni nge siy kud gafgow gaed ni bachan e thin rokʼ. Ya musap gaed, dabda paged ni nge mang ir e gaaʼ rodaed; ya gadaed e ba milsuwon ngodaed, ni gadaed pi walagen nib ilal, e ngad manged gaaʼ ko pi gidiiʼ ney.\n\n4 Chiney e dab gu yoloey nga dakean e pi plate, gubin e thin ni kar nonnon niged nib togopluw ngog. Machane gub falaenʼ ngay ni nggog, ni kar gayed rogon ni ngar feked e pogofan rog.\n\n5 Me yibi buch ni fare Somoel e kuruf e thin ngog, ni gag, Nephi, e nggu chuw roraed nggu miil nga lan wuruʼ e binaw, nge gubin e piʼin ni yaedra un ngog.\n\n6 Ere, yibi buch ni gag, Nephi, e gu fek e tabinaew rog, nge Zoram nge tabinaew rokʼ, nge Sam, ni walageg nib ilal rog nge tabinaew rokʼ, nge Jacob nge Yosef, ni gal ni walageg ni yow ba wayin, nge ppin ni walageg, nge gubin e piʼin ni yaedra un ngog. Ma gubin e piʼin yaedra un ngog e ireram e piʼin nib michaenʼ ko fapinʼen ni kan taʼmagaran nge fapi yiʼiy rokʼ Got; ere, ra motoyil gaed ko thin rog.\n\n7 Ere gu feked e pi tent romaed nge pinʼen ni rayog ni nggu feked, mug milekag gaed u lan wuruʼ e binaw nib yoʼor e rran. Ma tomuren ni kug milekag gaed nib yoʼor e rran mug nʼufed e pi tent romaed.\n\n8 Ma gidiiʼ rog e yaed baʼadag ni nggu tunguyed fithingan e ginnʼem ni Nephi; ere, gu tunguyed e ginnʼem ni Nephi.\n\n9 Ma gubin e piʼin ni yaed bay rog e ra feked nga dakeanraed ni ngan piningraed ni gidiiʼ ku Nephi.\n\n10 Ere gguyed rogon ni nggu fol gaed ko pi gonop, nge pi yalen, nge fapi motochiyel rokʼ Somoel u fithikʼ gubin banʼen, u rogon fare motochiyel rokʼ Moses.\n\n11 Ma fare Somoel e immoy romaed; ma gamaed monʼog ni rib felʼ rogon; ya gu yunged e awoch, ma gamaed tʼaer waʼamngin bayay nib yoʼor. Ma gamaed tabab i chuguliy e saaf, nge garbaw, nge gamanman ni gubin mit.\n\n12 Me gag, Nephi, e kug fek fapi chep ni kan ker nga dakean fapi plate ni brass; nge fare batʼ, ara compass, nni falʼeg u paʼ fare Somoel ni fan ngakʼ e chitamag, ni boed rogon e pinʼen ni kan yoloey.\n\n13 Me yibi buch nug tabab gaed ko monʼog nib felʼ rogon, ma aram mug yoʼor gaed u lan fare nam.\n\n14 Ere gag, Nephi, e gu fek farengi sayden ku Laban, mug falʼeg boech e sayden nib yoʼor ni aram rogon yaʼan, ya gube rus nag ni richey me yib fapi gidiiʼ ni kan piningraed e chiney ni Lamanites ngomaed ngan liiʼmaed; ya gumnang e fananikan roraed ngog nge bitir rog nge piʼin ni kanoeg ni gidiiʼ rog.\n\n15 Ere gu fil ko gidiiʼ rog rogon ni ngar toeyed e naʼun, mar muruwel gaed ko gubin mite rean, nge iron, nge copper, nge brass, nge wasey, nge gol, nge silber, nge pinʼen ni falelʼ ni yib ko wasey, niʼir e rib yoʼor.\n\n16 Ere gag, Nephi, e gu toey ba temple; ma gu falʼeg ni boed rogon fare temple rokʼ Solomon ma kemus ni dan toey u boʼor banʼen nib falelʼ; ya dariy ni yira pirʼeg u dakean fare nam, ere, dabiyog ni ngar ni toey ni boed rogon fare temple ku Solomon. Machane rogon yalen ni kan toey e boed fare temple rokʼ Solomon; nge muruwel ntay riy e rib mangil.\n\n17 Me yibi buch ni gag, Nephi, e gguy rogon e gidiiʼ rokʼ ni ngar muruwel gaed nib gel, ma ngar muruwel gaed nga paʼaraed.\n\n18 Me yibi buch ni yaed baʼadag ni nggu mang pilung roraed. Machane gag, Nephi, e gu athapeg ni nge dabiyog e pilung ngoraed; machane, gurinʼ ngoraed u rogon ni rayog u gelingig.\n\n19 Ere musap gaed, fapi thin rokʼ Somoel e ke muguʼul ni fan ngakʼ pi walageg, ni yoeg ni morngaʼagraed, ni nggu mang gaaʼ roraed nge tafanow roraed. Ere, kug mang gaaʼ roraed nge tafanow roraed, u rogon e pi motochiyel rokʼ Somoel, nge yaeni madaʼ ko fare ngiyalʼ i nʼen ni ra gayed rogon ni ngar feked e pogofan rog.\n\n20 Ere, fare thin rokʼ Somoel e ke muguʼul ni yoeg ngog, ni gaʼar: Nʼumngin i napʼan ni dabra motoyil gaed ko thin rom ma yira chuwegraed rokʼ Somoel. Ere musap gaed, kan chuwegraed rokʼ.\n\n21 Ma ke gagyeg nag fare wol ni kireb nge aw nga dakeanraed, arragon, rib wol ni kireb, ni bachan e denen roraed. Ya musap gaed, kar ʼelʼel niged e gumʼirchaʼ roraed ngakʼ, ni ke boed bangi pacheʼ; ere, bachan e yaed ba wechwech, ma yaed ba pichoʼay nge pidorang mab mʼaganʼuy ngoraed, ere Somoel ni Got e guy rogon nge aw bangi lumor nga dakeanraed ni nge siyi af pangiraed ko gidiiʼ rog.\n\n22 Ere baʼaray rogon ni yoeg Somoel ni Got: Bay gguy rogon ni ngar fananikayed e gidiiʼ rom, ma kemus ni faʼan yaedra kalngaenʼ ko pi denen roraed.\n\n23 Ma ra buch waʼathan pifak e chaʼ ni ra maʼathuk pifak nga pifakraed; ya taʼab wol ni kireb e ra buch waʼathraed riy. Ma fare Somoel e yoeg, me buch ni aram rogon.\n\n24 Ma bachan waʼathraed ni kireb ni ke aw nga dakeanraed ere ra manged bogi gidiiʼ nib gameed, mab sug ko kireb nge sasaliyeb, mar koeled e gamanman ni malboch u lan wuruʼ e binaw.\n\n25 Me gaʼar fare Somoel ni Got ngog: Yaedra mang ba gafgow ngakʼ pifakam, ni nge yib nag urag ngoraed; ma nʼumngin i napʼan ni dabiyib urag ngoraed, mar motoyil gaed ko thin rog, ma yaedra gafgow nagraed nge madaʼ ko ngiyalʼ ni kar liiʼed raed.\n\n26 Me yibi buch ni gag, Nephi, e gu yibliy Jacob nge Yosef, ni ngar mangew priest nge sensey u dakean e nam ko gidiiʼ rog.\n\n27 Ere yibi buch ni arame gu pired ni gamaed ba falfalaenʼ.\n\n28 Ma ke yaeni mʼay guyey e duw u napʼan nug chuw gaed u Jerusalem.\n\n29 Ma gag, Nephi, e kug chaʼariy fapi chep ko gidiiʼ rog u dakean yungi rog e plate, nug falʼeg, ke yibi madaʼ ko chiney.\n\n30 Me yibi buch ni fare Somoel ni Got e gaʼar ngog: Kum falʼeg boech e plate; ma ngam ker bogi banʼen nib yoʼor nga dakean nib mangil u oewcheg, ni nge felʼ rogon e gidiiʼ rom riy.\n\n31 Ere, gag, Nephi, ni nggu fol ko pi motochiyel rokʼ Somoel, e guwaen gufalʼeg e pi plate ney niʼir e kug ker e pinnʼey nga dakean.\n\n32 Ere gu ker nga dakean e pinʼen nib mʼagaenʼ Got ngay. Ma faʼanra gidiiʼ e ba mʼagaenʼraed ko tirokʼ Got ma ra mʼagaenʼraed ko tin ni kug ker ni bay u dakean e yungney e plate.\n\n33 Ma faʼanra baʼadag e gidiiʼ rog ni nga ri tamilang laniyaenʼraed ko chipin e gidiiʼ rog me ere thingar ra biʼeged e yungin ni kubay e plate rog.\n\n34 Ma ba puluw u wunʼug ni nggog ni bin aningeg i ragag e duw e ke mʼay, ma kug mael gaed, ma kug togopluw gaed pi walagmaed.\n\n", "2-ne 6": "[center][font_size=26]Guruy Ni 6[/font_size][/center]\n\n[i]Jacob e tamilngeg chipin e Jews: Fare kalbus ni tay fapi gidiiʼ nu Babylon ngakʼ fapi Jews nge sul nra tayed; fare pigpig nge kuruth rokʼ Fachaʼ nib Thothup ku Israel; fare ayuw ni ra thap rokʼ fapi Gentiles; nge fare sulyarmen ko fapi Jew e ra yib ko tin tomur e rran u napʼan ni ra michaenʼraed ngakʼ fare Messiah. Napʼan 559–545 M.K.[/i]\n\n1 Fapi thin rokʼ Jacob, ni fare pagael ni walagen Nephi, ni weliy ngakʼ fapi gidiiʼ ku Nephi.\n\n2 Musap gaed, pi walageg, gag, Jacob, e bachan e ke piningeg Got, ma kan yibliyeg u rogon fare yaram nib thothup, ma bachan e ke gapgep nigeg walageg i Nephi, niʼir e gimed be sap ngakʼ ni pilung ara tayoror romed, ma ire gimed be tagaʼ ngakʼ nib yoror romed, ere musap gaed, gimed manang ni kug weliy bogi banʼen ngomed ni rib yoʼor.\n\n3 Machane, ngkug non ngomed bayay; ya gubaʼadag ni nggu waen ngaenʼ rogon e paer ko yaʼel romed. Arragon, magafaenʼ rog ngomed e rib gel; ma gimed, ma gimed manang ni kaʼaram rogon iyib. Ya kug fonow nagmed u gubin nib felʼ rogon; ma kug fil ngomed e pi thin rokʼ e chitamag; ma kug non ngomed ni morngaʼagen gubin e pinʼen ni kan yoloey, aram u napʼan nni sunmiy e fayleng.\n\n4 Ere chiney, e musap gaed, nggu non ngomed ni morngaʼagen e pinʼen ni bay, nge pinʼen ni bay yib; ere, nggu biʼeg ngomed e pi thin rokʼ Isaiah. Ma ireram e pi thin ni baʼadag walageg ni nggu weliy ngomed. Ma nggu non ngomed ni fan ngomed, ni nge yog ni ngam filed mi gimed rir nag fithingan e Got romed.\n\n5 Ere chiney, e pi thin ni nggu biʼeg e ire weliy Isaiah ni morngaʼagen gubin e gidiiʼ ku Israel; ere, rayog ni ngam taʼareb niged rogon ngomed, ya gimed e gidiiʼ ku Israel. Ma rib yoʼor bogi banʼen ni ke weliy Isaiah morngaʼagen ni rayog ni ngan taʼareb nag rogon ngomed, ni bachan e gimed e gidiiʼ ku Israel.\n\n6 Ere chiney, baʼaray e pi thin: Baʼaray rogon ni yoeg fare Somoel ni Got: Musap gaed, bay gu pug paʼag ngalang ngakʼ fapi Gentiles, mug dag e yalen rog ngakʼ e gidiiʼ; ma bay rafeked e pi pagael ni fakmed nga lan ngorngor raed, nge pi ppin ni fakmed e bay rafeked yaed u dakean poeraed.\n\n7 Ma pi pilung e ngar manged pi chitamangmed ni ngar chathowoliyed gimed, ma pi leʼengin e pilung roraed e ngar manged pi chitiningmed ni ngar chathowoliyed gimed; yaedra siroʼ ngomed nib wup oewchraed nga butʼ, mar lilʼlʼed e fiyath u rifrifan aymed; ma gimed ra nang ni gag fare Somoel; ya dabi tamraʼ e piʼin ra soen nigeg.\n\n8 Ere chiney e gag, Jacob, e gubaʼadag ni nggog boech e thin ni morngaʼagen e pi thin ney. Ya musap gaed, fare Somoel e ke dag ngog ni piʼin ni ur moyed u Jerusalem, ko gin ni dabaed riy, e kan liiʼraed ma kan fekraed ni bogi kalbus.\n\n9 Machane, fare Somoel e ke dag ngog ni yaedra sul bayay. Ma ki dag ngog ni fare Somoel ni Got, ni Fachaʼ nib Thothup ku Israel, e ra dag ir ngoraed u lan e dowef; ma tomuren ni ra dag ir ma yaedra toey mar kuruth niged, ni boed rogon fapi thin rokʼ fare angel niʼir e ke non ngog.\n\n10 Ma tomuren ni kar ʼelʼel niged gumʼirchaʼraed ma kar ʼelʼel niged laniyaenʼraed ngakʼ Fachaʼ nib Thothup ku Israel, musap gaed, pi gechig rokʼ Fachaʼ nib Thothup ku Israel e bay yibi aw nga dakeanraed. Ma fare rran e bay yib ni ngar pirʼeged e gafgow nge amith.\n\n11 Ere, tomuren ni kan suruyraed nga mʼon, nge tomur, ya aray rogon ni yoeg fare angel, ma boʼor e piʼin ni yaedra pirʼeg e amith ko dowef, ma dab ni pagraed ngar mʼaed, ni bachan e pi meybil rokʼ e piʼin nib yulʼyulʼ; ma bay ni garareg raed, min gafgow nagraed, min fananikayraed; machane, fare Somoel e ra wurengaenʼ ngoraed, ma napʼan ni ra tamilang laniyaenʼraed rokʼ e Tabiyul roraed, ma bay ni kunuy raed nga taʼabang bayay ko fapi yungi nam ni taferaed.\n\n12 Ma nge felʼ waʼathan fapi Gentiles, ni yaed fapiʼin ni yoloey fare profet morngaʼagraed; ya musap gaed, faʼanra yaeni chey ni yaedra kalngaenʼ ma dabra cham gaed ngakʼ Zion, ma dabra gabliyed yaed ko fare galasia nib gaaʼ ni ire thabi kireb, ma yaedra thap; ya fare Somoel ni Got e ra muguʼuliy e pi mʼag rokʼ ni ke tay ko bitir rokʼ; ere ireray fan ni ke yoloey fare profet e pinnʼey.\n\n13 Ere, piʼin ni yaedra cham ngakʼ Zion nge pi gidiiʼ ni falʼeg Somoel ba mʼag nga thilraed e yaedra lilʼ e fiyath u rifrifanʼay raed; ma gidiiʼ rokʼ Somoel e dabra tamraʼ gaed. Ya gidiiʼ rokʼ Somoel e piʼin ni ma soen nag; ya ku yaed be soen nag fare wub rokʼ fare Messiah.\n\n14 Ere musap gaed, boed rogon e thin rokʼ fare profet, ni fare Messiah e bayi guy rogon bayay ko yan lʼagruw yay ni nge ayuwegraed; ere, bayi mʼug ngoraed u fithikʼ e gelingin nge rir, nge yaeni madaʼ ko ngiyalʼ ni kan gechig nag e pi toʼogor roraed, u napʼan fare rran ni bay yib ni bayi michaenʼraed ngakʼ; ma dariy beeʼ ni yira gechig nag nib michaenʼ ngakʼ.\n\n15 Ma piʼin ni dar michaenʼraed ngakʼ e yira gechig nagraed, ko nifiy, nge yokoʼ, nge durruʼ, nge puʼoeg rachaʼ, nge mʼar ni ubchiyaʼ, nge uyngol. Ma arame bay ra nanged ni fare Somoel e ir Got, ni Fachaʼ nib Thothup ku Israel.\n\n16 Ya gul rayog ni ngan fek kʼon e chaʼ nib yargael, ara rayog ni chaʼ ni bayfan ni nge kalbus e ngan pag?\n\n17 Ya gaʼar fare Somoel: Mus ko pi kalbus rokʼ e piʼin nib madangdang ma yira fekraed, nge kʼon e piʼin nib kireb e yira thapegraed; ya fare Got ni Gubin Marayog Rokʼ e ra thapeg e gidiiʼ rokʼ ni falʼeg ba mʼag nga thilraed. Ya gaʼar fare Somoel: Gura cham ngakʼ e piʼin ni yaedra cham ngomed—\n\n18 Ma gura duruwʼiy e piʼin ni yaed be yargael ngomed, nga doewngiraed; ma bay ra ching gaed nga rachaʼraed ni boed e waeyin nib athibthib; ma gubin e yafos ma ra nang ni gag fare Somoel ni Tathapeg romed nge Tabiyul romed, ni Fachaʼ ni Gubin Marayog rokʼ, ku Jacob.\n\n", "2-ne 7": "[center][font_size=26]Guruy Ni 7[/font_size][/center]\n\n[i]Ulul Jacob i biʼeg e thin rok Isaiah: Isaiah e non ni boed fare Messiah—Fare Messiah e ra yoeg e thin rokʼ e piʼin nib llowaenʼ—Ra piiʼ Keruʼ ni ngan toey ngakʼ e piʼin nib tadumow—Dabiyog ni ngan ning laniyaenʼ—Mu taʼareb nag ko Isaiah 50. Napʼan 559–545 M.K.[/i]\n\n1 Arragon, ya baʼaray rogon ni yoeg Somoel: Gul kug furuy med nga orel, ara kug chuwegmed ni gubinfen? Ya baʼaray rogon ni yoeg Somoel: Buʼuw babyoren e machuw ni tay e chitiningmed? Miniiʼ e chaʼ ni kug piiʼmed ngakʼ, ara miniiʼ rokʼ e pi tapiiʼ malfith rog e kug piiʼmed ngakʼ ni chuwaeyʼ? Arragon, miniiʼ e kug piiʼmed ngakʼ ni chuwaeyʼ. Musap gaed, ya pi denen romed e ke piiʼmed ni chuwaeyʼ, nge pi kireb romed e ke chuweg e pi chitiningmed.\n\n2 Ere, napʼan ni gub, ma demoy beeʼ; napʼan nug poeng, arragon, ma dariy beeʼ ni fulweg. O pi gidiiʼ ku Israel, gul ke ngochngoch paʼag ni dabiyog ni nge bayuliymed, ara dariy gelingig ni nggu ayuwegmed? Musap gaed, u dakean e thin ni gura yoeg me malikʼ e rigur, mug gagyeg nag e pi lulʼ roraed nge ngaelʼ ni wuruʼ e binaw nge pi nig roraed e bayi meal ni bachan e ke mʼay e day, ma kar mʼaed ni bachan e balel.\n\n3 Gura upnguy e pi lanelang ko talimor, ma gura falʼeg e tutuw nge mang upong roraed.\n\n4 Fare Somoel ni Got e ke piiʼ ngog e balwoth rokʼ e piʼin nib llowaenʼ, ni nge yog nug nang rogon ni nggu non ngomed bingyalʼ, O pi gidiiʼ ku Israel. Napʼan ni bayi mulaenʼmed ma bayi pugmed ni gubin e kadbul. Me mab telig ni nge rungʼag ni boed e piʼin nib llowaenʼ.\n\n5 Fare Somoel ni Got e ke bing telig, ma dag togopluw, ara gu sap nga bayang.\n\n6 Gu piiʼ keruʼug ngakʼ e chaʼ ni ma dumow, nge linglingig ngakʼ e piʼin ni yaed ma bupʼuy e piy. Da gumithaeg oewcheg ko tamraʼ nge mathuw ko gidiiʼ.\n\n7 Ya fare Somoel ni Got e ra ayuwegeg, ere dabiyog ni ngan ning laninʼug. Ere kug ayliy oewcheg ni boed e pacheʼ, ma gumnang ni dab gu tamraʼ.\n\n8 Ma fare Somoel e ba chugur ngog, ma be micheg ni dariy e kireb rog. Miniiʼ e rayog ni nge togopluw ngog? Mmaroed ngad sakʼiy gaed u taʼabang. Miniiʼ e toʼogor rog? Mu paged nge chugur ngog, nggu liiʼ nga gelingin e thin rog.\n\n9 Ya fare Somoel ni Got e ra ayuwegeg. Ma gubin e piʼin ni ra kireb nigeg, e musap gaed, yaed gubin ni yaedra wod ni boed e mad, ma ra longuyraed e ngael.\n\n10 Miniiʼ u fithikʼmed e bay madguwan Somoel rokʼ, ma be fol ko thin ko tapigpig rokʼ, nibe yaen u milmor ma dariy e magael rokʼ?\n\n11 Musap gaed gimed gubin e piʼin nibe gaelʼ e nifiy, ni kam liyeged gimed ko achaffin, ma gimed be yaen u raʼen e nifiy nge achaffin ni kam gaelʼed. Baʼaray e nʼen ni ra yog ngomed u paʼag—gimed rathig nga butʼ nga fithikʼ e kirbaenʼ.\n\n", "2-ne 8": "[center][font_size=26]Guruy Ni 8[/font_size][/center]\n\n[i]Ulul Jacob i biʼeg e thin rok Isaiah: Lan e tin tomur e rran, e fare Somoel e ra gapasegaenʼ Zion me kunuy yu Israel—Piʼin ni kan bayuliyraed e yaedra yib nga Zion nib liyegraed e falfalaenʼ nib gel—Mu taʼareb nag ko Isaiah 51 nge 52:1–2. Napʼan 559–545 M.K.[/i]\n\n1 Mmotoyil gaed ngog, gimed e piʼin ni gimed ma falwok ko tin nib matʼaw. Musap gaed ko farengi war nni thʼaeb med riy, nge fare loew ko won nni ker ngan fekmed riy.\n\n2 Mu lemniged Abraham, ni chitamangmed, nge Sarah, ni gargeleg med; ya kemus e chaʼ nug pining, nggu tawaʼath nag.\n\n3 Ya fare Somoel e ra gapasegaenʼ Zion, ra gapasegaenʼ gubin yang e yungin ni ke kireb; ma rafalʼeg wuruʼ e binaw rokʼ nge boed yu Eden, ma gi rad rokʼ e boed faregi mileayʼ rokʼ Somoel. Falfalaenʼ nge falaenʼ e yira pirʼeg riy, og magaer nge laman e tang e yira pirʼeg riy.\n\n4 Mu fol gaed rog, gimed e gidiiʼ rog; mi gimed motoyil ngog, O nam rog; ya bay yib rog ba motochiyel, mug gonopiy u wunʼug nge paer nge mang ba tamilang ni fan ko gidiiʼ.\n\n5 Yalen rog nib matʼaw e ke chugur; woʼen e thap rog e ke ʼulʼul iyaen, ma paʼag e ra pufthin nag e gidiiʼ. Pi donguch e yaedra soen nigeg, ma yaedra tay e pagaenʼ roraed nga paʼag.\n\n6 Mu puged oewchmed nga tharmiy, mi gimed sap nga butʼ nga dakean e fayleng; ya tharmiy e ra mʼay ngab yang ni boed e ath, ma fayleng e ra wod ni boed e mad. Ma piʼin ni yaedra paer riy e yaedra yimʼ ni aram rogon. Machane woʼen e thap rog e ra paer ni gubinfen, ma tirog nib matʼaw e dabi mʼay.\n\n7 Mmotoyil gaed ngog, gimed e piʼin ni gimed manang e tin nib matʼaw, ni pi gidiiʼ ni kug yoloey e motochiyel rog nga langgin gumʼirchaʼraed, dab mu rus gaed ko nonnon ko gidiiʼ, ara mu rus gaed ko pi gathibthib roraed.\n\n8 Ya ra longuyraed e ngael ni boed e mad, nge faklʼud ni ra longuyraed ni boed bunuʼen e gamanman. Machane tirog nib matʼaw e ra paer ni gubinfen, nge woʼen e thap rog e ra af u rebe mfen ngo rebe mfen.\n\n9 Muʼod, muʼod! Munʼ gelingim nga dakeanam, O paʼam Somoel; muʼod ni boed ko tin kakrom e rran. Gathi gur faram e mu thʼethʼaeb Rahab, mag madʼad ko fare dragon?\n\n10 Gathi gur faʼanem nim malikʼ nag e rigur, farengi day nib toʼaer; mag falʼeg e pi yungi nʼen nib toʼaer u maday ni nge mang woʼen e piʼin ni kan bayuliyraed ni nga ranoed u dakean?\n\n11 Ere, fapiʼin ni kan bayuliyraed rokʼ Somoel e yaedra sul, marbaed ni yaed be tang iyib nga Zion; ma falfalaenʼ nge thothup ni dabimus biʼid e ra aw nga dakean loelugraed; me yog ngoraed e falaenʼ nge falfalaenʼ; ma kirbaenʼ nge mayoer e ra chuw.\n\n12 I gag fachaʼ; arragon, I gag fachaʼ ni ma piiʼ e gapas nga laniyaenʼmed. Musap gaed, gur miniiʼ, ni ngam rus ko gidiiʼ, ni ra yimʼ, ma fak e gidiiʼ, nra paer nib fos ni boed napʼan e pan?\n\n13 Ma kam pagtilin fare Somoel niʼir e sunmiyem, niʼir e pithig lanelang, me ufung e dayif ko fayleng, ma gabe rus ni gubin e rran, ni bachan e maʼangech ko piʼin nibe abngeymed, ni gowa ke felʼ rogon ni nge gatheayey? Ere biyuʼuw e maʼangech rokʼ fachaʼ ma abngeyey?\n\n14 Chaʼ nib kalbus e yira chuweg nib gur, ni nge yog ni ngan pag, ni nga dabi yimʼ u lan e loew, ara mʼay e ggan rokʼ.\n\n15 Machane gag fare Somoel ni Got rom, nibe migir lingan e nʼew rokʼ; fare Somoel ko Yoʼor e fithingag.\n\n16 Kug tay e thin rog nga lʼugnam, ma kug upnguyem nga foen i rifrifani paʼag, ni nge yog nug yung lanelang mug ufung e dayif ko fayleng, mug gaʼar ngakʼ Zion: Musap, gur e gidiiʼ rog.\n\n17 Muʼod gaed, muʼod gaed, mu sakʼiy gaed ngalang, O gimed yu Jerusalem, ni kam unumed u paʼ Somoel ko fare kap ko damomuw rokʼ—kam unumed uwan e damomuw ko fare kap ko murus ni mapʼ riy nga butʼ—\n\n18 Ma dariy beeʼ ni nge powiʼiy u fithikʼ gubin e pi pagael ni ke gargeleg; ara beeʼ ni nge koel paʼ, u fithikʼ gubin e pi pagael ni fak ni ke chuguliyraed kar ilal gaed.\n\n19 Gal ni baʼaray e pagael e nga rabow ngom, miniiʼ e ra kirbaenʼ ngom—ni kan nʼigem nge mogothgoth ni kam tay ngom, nge fare uyngol nge sayden ni ke aw ngom—ere miniiʼ e gura midil nigem ngakʼ nge gapas anʼum?\n\n20 Pi pagael ni fakam e kar mul gaed, ma kemus ni yigoʼ galney; ma kar pirew nga tamdardar ko kanawoʼ; ni boed ba garbaw u lan e nug, ni kar sug gow ko damomuw rokʼ Somoel, ni fare fonow rokʼ Got.\n\n21 Ere mmotoyil e chiney ko bin baʼaray, gur ni kam gafgow, ma kam ching, ni gathi kam chingawʼ ko waeyin:\n\n22 I gaʼar fare Somoel rom, fare Somoel ma Got rom e non ni paʼ e gidiiʼ rokʼ; musap gaed, kug chuweg u paʼmed fare kap ko murus, nge uwan e damomuw rog ko fare kap; ere dab kum unumed bayay.\n\n23 Machane bay gu tay nga paʼ e piʼin ni yaed be gafgow nagmed; ni piʼin ni kar gaʼar gaed ngomed: Mu paraw gaed nga butʼ nggu waroed u dakean med—magmed thig nga butʼ ngam manged butʼ nge kanawoʼ ngakʼ e piʼin ni yaed be yaen u dakean.\n\n24 Muʼod gaed, muʼod gaed, munʼed nga dakeanmed gelingmed, O Zion; munʼed nga dakeanmed e mad romed nib felʼusun, O Jerusalem, ni fare binaw nib thothup; ya ngiyalʼ ney iyaen nga mʼon e dab kiyib ngom e piʼin ni dawor ni madʼad ngoraed nge piʼin ni de beʼech.\n\n25 Mu rurug nge chuw e fiyath u doewam; mu bagbag ngalang, ngam paer nga butʼ, O Jerusalem; mu pithig e gaf u balelʼugnam, O sib ni ppin nu Zion.\n\n", "2-ne 9": "[center][font_size=26]Guruy Ni 9[/font_size][/center]\n\n[i]Weliy Jacob ni fapi Jews e yaedra mukun nga langgin gubin e binaw roraed nni michmicheg—Fare Bayul e bayuliy e gidiiʼ u paʼ fare Mul—Doewngin e piʼin nib yamʼ e yaedra chuw u muloew, nge yaʼel roraed ni ra yib u infierno ngu paraedis—Yira pufthin nagraed—Fare Bayul e ra chuwegey u paʼ e yamʼ, ngu infierno, nge moʼoniyanʼ, nge gafgow ni dabimʼay—Piʼin nib matʼaw e yaedra thap nga langgin gilʼilungun Got—Gechigan e denen e yimnang—Fachaʼ nib Thothup ku Israel e ire matanag ko fare garog. Napʼan 559–545 M.K.[/i]\n\n1 Ere chiney, pi walageg nib tʼuf rog, kug biʼeg e pinnʼey ni gomanga yog ni ngam nanged morngaʼagen fapi mʼag rokʼ Somoel ni ire falʼeg ba mʼag riy nga thilraed gubin e gidiiʼ ku Israel—\n\n2 Niʼir e ke weliy ngakʼ fapi Jew, u lʼugun e pi profet rokʼ nib thothup, ni aram ko tabolngin iyib nga butʼ, u rebo mfen ngo rebo mfen, nge yaeni madaʼ ko ngiyalʼ ni kan sulwegraed ko bin riyulʼ e galasia nge ulung rokʼ Got; nge napʼan ni yaedra mukun nga tabinaew ko pi nam ni taferaed, min kunuy raed nga langgin gubin e pi nam roraed nni michmicheg.\n\n3 Musap gaed, pi walageg nib tʼuf rog, gube weliy ngomed e pinnʼey ni gomanga mu falfalaenʼ gaed, mi gimed pug oewchmed ngalang ni gubinfen, ni bachan e pi tawaʼath ni bayi piiʼ Somoel ni Got nga dakean pifakmed.\n\n4 Ya gumnang ni kam gow gaed ni gubin e ngiyalʼ, ni boʼor i gimed e baʼadag, ni nge nang e pinʼen ni bay yib; ere gumnang ni gimed manang ni dowef rodaed e thingari moʼowaer me yimʼ; machane, lan e pi dowef rodaed e gadaed ra guy Got riy.\n\n5 Arragon, gumnang ni gimed manang nu lan e dowef e ra mʼug riy ngakʼ e piʼin ni bay u Jerusalem, ko gin dabaed riy; ya rib tʼuf ni thingari yib nga fithikʼraed; ya rib gaʼfan ngakʼ fachaʼ nib Tasunmiy ni nge pag ir nga paʼ e gidiiʼ u lan e dowef, me yimʼ ni fan ngakʼ gubin e gidiiʼ, ni gomanga yog ni gubin e gidiiʼ me mʼing ngakʼ.\n\n6 Ya bachan e yamʼ ni ke yib nga dakean gubin e gidiiʼ, ni nge muguʼuliy fare tanam ko wurengaenʼ rokʼ fachaʼ ni Tasunmiy ni thʼabi gaaʼ, ere thingari tʼuf ni nge yib ba gelingin e foskoyamʼ, ma foskoyamʼ e thingari tʼuf ni nge yib ko gidiiʼ ni bachan fare mul; ma fare mul e yib ni bachan e denen; ere bachan e mul ni tay e gidiiʼ min chuwegraed rokʼ Somoel.\n\n7 Ere, thingari tʼuf ni nge yib ba bayul ni dariy nʼumngin i napʼan—ma faʼanra dariy e re bayul ney ni dariy nʼumngin i napʼan mare dowef ney e dabi thil nge paer nib dowef ni dabki yimʼ. Ere, bin mʼon e pufthin ni yib nga dakean e gidiiʼ e thingari paer ni dariy nʼumngin i napʼan. Ma faʼanra aray rogon, ma re dowef ney e thingari paer u butʼ nge kireb nge bangbang nge sul ko fayleng ni chitiningiy, ma dabki fos bayay.\n\n8 O rib felʼ fare gonop rokʼ Got, ni fare wurengaenʼ nge murnguy rokʼ! Ya musap gaed, faʼanra dowef e dabki fos bayay ma yaʼel rodaed e thingari paer ni ke mʼing ngakʼ fare angel ni mul nge chuw rokʼ Got ni manechubog, ni ke mang fare moʼoniyanʼ, ni dabki sul bayay ko gin ni immoy riy.\n\n9 Ma yaʼel rodaed e thingari paer ni ke boed ir, ma gaed mang boech e moʼoniyanʼ, nge angel ko moʼoniyanʼ, ni ngad pired ni kad chuw gaed rokʼ Got, ma gaed paer rokʼ fachaʼ ni chitamangin e baen, u fithikʼ e amith, ni boed ir; arragon, ni ngad manged ngakʼ fachaʼ ni baen nag fagal nib mʼon e gallabthir rodaed, niʼir e piliyeg ir nge boed yaʼan ba angel ko tamilang, me gagyeg nag e gidiiʼ ngar sunmiyed bogi ulung nib miith ni ulung ko mathang pogofan, nge gubin mite muruwel nu milmor nib miith.\n\n10 O rib felʼ falʼngin e Got rodaed, niʼir e falʼeg ba woʼen e miil rodaed u paʼ e re kan ney nib kireb; arragon, fare kan ko yamʼ nge infierno, niʼir e kugog ni fare yamʼ ko dowef, nge fare yamʼ ko yaʼel.\n\n11 Ma bachan fare woʼen e ayuw rokʼ e Got rodaed, ni Fachaʼ nib Thothup ku Israel, ma arame re yamʼ ney, niʼir e kug weliy morngaʼagen, niʼir e ba ngoch napʼan, e ra pag e pi yamʼ rokʼ; ni yamʼ ni aram fare loew.\n\n12 Ma bin baʼaray e yamʼ ni kug weliy morngaʼagen, niʼir fare yamʼ ko tin thothup banʼen, e ra pag e pi yamʼ rokʼ; ni fare yamʼ ko tin thothup banʼen e infierno; ere, yamʼ nge infierno e yow ra pag e pi yamʼ rorow, ma infierno e thingari pag e pi yaʼel ni kalbus, ma fare dowef nge yaʼel ko gidiiʼ e yow ra sul nga taʼabang; u dakean gelingin fare foskoyamʼ rokʼ Fachaʼ nib Thothup ku Israel.\n\n13 O rib felʼ fare tanam rokʼ e Got rodaed! Ya nga barbaʼ i paʼay, e fare paraedis rokʼ Got e thingari pag fapi yaʼel ko piʼin nib matʼaw, ma fare loew e nge pag fare dowef ko piʼin nib matʼaw; ma fare yaʼel nge fare dowef e ngar sulow nga taʼabang bayay, ma gubin e gidiiʼ ni ke thil, ma dab kur mʼaed, mar pired ni yaed bogi gidiiʼ nib fos, nib tamilang laniyaenʼraed ni woed rogdaed e chiney u lan e biney e dowef, ma kemus ni nʼen nib thil riy e llowaenʼ rodaed e ra machalbog.\n\n14 Ere, ra matabgol e nangaenʼ rodaed ko gubin e kireb rodaed, nge pi galong rodaed, nge pi denen rodaed ni dadur tamraʼ gaed ngay; ma piʼin nib matʼaw e ra matabgol e nangaenʼ roraed ko pi falfalaenʼ roraed, nge pinʼen nib matʼaw roraed, mar upnguyed yaed ko machalbog, arragon, nga madan e tin nib matʼaw.\n\n15 Ma bay yibi buch u napʼan ni gubin e gidiiʼ ni kar thap gaed ko biney ni mʼon e yamʼ ko yafos, ni bachan e ke yog ba dowef ngoraed ni dabki yimʼ, ma thingar rabaed nga tagilʼ e pufthin rokʼ Fachaʼ nib Thothup ku Israel; ma aram me nge yib fare pufthin, ma thingar ni pufthin nagraed u rogon fare pufthin nib thothup rokʼ Got.\n\n16 Ma rib dugil, ni woed nib fos Somoel, ya fare Somoel ni Got e ke yoeg, ma riʼir e thin rokʼ ni manechubog, ni dabiyog ni nge mʼay, ni piʼin nib matʼaw e bay kur pired ni yaed ba matʼaw, ma piʼin nib alit e bay ra pired ni ku yaed ba alit; ere, piʼin nib alit e yaed fare moʼoniyanʼ nge pi angel rokʼ ngab yang; ma yaedra chuw nga ranoed nga fithikʼ e nifiy ni dabimus biʼid, ni kan falʼeg ni fan ngoraed; ma gechig roraed e ba lupath ko nifiy nge dramrom, nibe yaen e dramrom riy ngalang ni gubinfen ma dabital.\n\n17 O rib mangil falʼngin nge yalen e justice rokʼ fare Got rodaed! Ya be rinʼ gubin e thin rokʼ, ni ke yib u lʼugun, ere motochiyel rokʼ e thingari muguʼul.\n\n18 Machane, musap gaed, gimed e piʼin nib matʼaw, nge pi gidiiʼen Fachaʼ nib Thothup ku Israel, nge piʼin nib michaenʼraed ngakʼ Fachaʼ nib Thothup ku Israel, nge piʼin ni kar athamgiliyed e pi kuruth nu fayleng, ma kar feked yathin e tamraʼ riy, e ireram e piʼin ni yaedra tafnaʼ fare gilʼilungun Got, niʼir e ni falʼeg ni fan ngoraed aram ko tabolngin e fayleng, ma falfalaenʼ roraed e rasug ni gubinfen.\n\n19 O rib mangil fare wurengaenʼ ko Got rodaed, ni Fachaʼ nib Thothup ku Israel! Ya ke thapeg gidiiʼen rokʼ fare kan niʼir fare moʼoniyanʼ, nge yamʼ, nge infierno, nge lupath ko nifiy nge dramrom, nib gafgow ni dabimus biʼid.\n\n20 O rib mangil fare thothup rokʼ Got rodaed! Ya manang gubin banʼen, ma dariy banʼen ni denang.\n\n21 Ma ra yib nga fayleng ni nge thapeg gubin e gidiiʼ ni faʼan yaedra motoyil ko thin rokʼ; ya musap gaed, ra gafgow ni amith ni fan ngakʼ gubin e gidiiʼ, arragon, ra amith ni fan ngakʼ gubin e gidiiʼ, ni pumoʼon, nge ppin, nge bitir, ni gidiiʼen e tabinaew rokʼ Adam.\n\n22 Ma ra gafgow ko biney, ni nge yog e foskoyamʼ ngakʼ gubin e gidiiʼ, ni nge gubin e gidiiʼ me yog ni ngar sakʼiy gaed nga pʼoewchen ko fare rran ko pufthin nib gaaʼ.\n\n23 Ma ke chiyliy ngakʼ gubin e gidiiʼ ni thingar ra kalgaed ngaenʼraed, min tawfe nagraed u fithingan, me machalbog e mich roraed ngakʼ Fachaʼ nib Thothup ku Israel, ara dabiyog ni ngar thap gaed nga langgin gilʼilungun Got.\n\n24 Ma faʼanra dabra kalgaed ngaenʼraed me michaenʼraed nga fithingan, min tawfe nagraed u fithingan, mar athamgil gaed nge madaʼ ko tomur, ma yira gechig nagraed ni dabisiy; ya fare Somoel ni Got, ni Fachaʼ nib Thothup ku Israel, e ke yoeg.\n\n25 Ere, ke piiʼ ba motochiyel; ni gin dariy e motochiyel riy e dariy e gechig riy; ma gin dariy e gechig riy e dariy e pufthin riy; ma gin dariy e pufthin riy, e fapi wurengaenʼ rokʼ Fachaʼ nib Thothup ku Israel e ke yib matʼawraed ngay, ni bachan fare bayul; ya kar thap gaed u dakean gelingin.\n\n26 Ya fare bayul e ke muguʼuliy e tin ni be yoeg e justice nga dakean gubin e piʼin ni dariy e motochiyel ni kan piiʼ ngoraed, ma kan chuwegraed u paʼ fare kan, nge yamʼ, nge infierno, nge fare moʼoniyanʼ, nge fare lupath ko nifiy nge dramrom, ni gafgow ni dabimus biʼid; ma kan sulwegraed ko fare Got niʼir e piiʼ e pogofan ngoraed, niʼir Fachaʼ nib Thothup ku Israel.\n\n27 Machane ra gafgow ngakʼ e chaʼ ni bay rokʼ e motochiyel ni kan piiʼ, arragon, ni chaʼ ni bay rokʼ gubin e motochiyel rokʼ Got, ni boed gadaed, ma dar fol riy, me adbey e pi rran rokʼ, ya rib gel e gafgow ko rangi dodow ni ke aw ngay!\n\n28 O rib liyeb e tanam rokʼ fachaʼ nib kireb! O fare sasaliyeb, nge fare mul nga paʼ e lumel, nge fare meechiyang ko gidiiʼ! Napʼan ni yaedra fil banʼen ngar nanged mar lemniged ni kar gonop gaed, ma dab kur motoyil gaed ko fonow rokʼ Got, ya kar yarfiyed nga barbaʼ, ya yaed be lemnag ni yigoʼ yaed manang, ere, gonop roraed e ba meechiyang ma dariy angin ngoraed. Ere yaedra yimʼ.\n\n29 Machane ra ngan fil banʼen mab mangil ni faʼan yaedra motoyil ko pi fonow rokʼ Got.\n\n30 Machane ri gafgow ngakʼ e piʼin nib falaʼab, ni yaed ba falaʼab ko tinu fayleng banʼen. Ya bachan e yaed ba falaʼab ere yaed be fek yathin e piʼin nib gafgow, ma yaed be gafgow nag e piʼin nib sobutʼaenʼ, ma kar tayed e pi gumʼirchaʼraed nga dakean e pi falaʼab roraed; ere, falaʼab roraed e got roraed. Ere musap gaed, falaʼab roraed e kura un ngoraed ko yamʼ.\n\n31 Ma ri gafgow ngakʼ e piʼin nib baling ni dabra motoyil gaed; ya yaedra yimʼ.\n\n32 Gafgow ngakʼ e piʼin nib maʼew ni dab ruguyed banʼen; ya ku yaedra yimʼ.\n\n33 Gafgow ngakʼ e piʼin ni dawor ra og niged gumʼirchaʼraed ngakʼ Got, ya nangaenʼ roraed ko pi denen roraed e ra gafgow nagraed ko bin tomur e rran.\n\n34 Gafgow ngakʼ e piʼin nib tabaen, ya yira tharbograed nga infierno.\n\n35 Gafgow ngakʼ e chaʼ ni ma mathang pogofan ni ma nomeg ni nge thang e fan, ya ra yimʼ.\n\n36 Gafgow ngakʼ e piʼin ni ke paer nga paʼ e gathar, ya yira tharbograed nga infierno.\n\n37 Arragon, gafgow ngakʼ e piʼin ni ma liyoer ko liyos, ya fare moʼoniyanʼ ko gubin e pi moʼoniyanʼ e rib falaenʼ ngoraed.\n\n38 Ere, ngan ngochngoch nag i yoeg, ma gafgow ngakʼ gubin e piʼin ni yaedra yimʼ nga fithikʼ e pi denen roraed; ya yaedra sul ngakʼ Got, mar guyed oewchen, mar pired u fithikʼ e pi denen roraed.\n\n39 O, pi walageg nib tʼuf rog, mu tayed u wunʼmed nib gel e gafgow riy ni ngan denen nib togopluw ngakʼ fare Got nib Thothup, ma kub gel e gafgow riy ni ngan pagey nga paʼ e lumel rokʼ fachaʼ nib liyeb. Mu tayed u wunʼmed, ni faʼanra ngan yinʼuy e tin u fayleng, ma ireram e yamʼ, ma ra ngan yinʼuy e tin u tharmiy, ma yafos ni manechubog.\n\n40 O, pi walageg nib tʼuf rog, mmotoyil gaed ko thin rokʼ. Mu tayed u wunʼmed falʼngin Fachaʼ nib Thothup ku Israel. Dab moeged ni kug weliy bogi banʼen nib gel nib togopluw ngomed; ya faʼan gimed rarinʼ, ma gimed ra togopluw ko tin riyulʼ; ya kug weliy e thin rokʼ e Tasunmiy romed. Gumanang ni thin ko tin riyulʼ e ba togopluw ko tin nib galong banʼen; machane piʼin nib matʼaw e darur rus gaed ngay, ya yaed baʼadag e tin riyulʼ ma dar magawon nagraed.\n\n41 O ere, pi walageg nib tʼuf rog, mired ngakʼ Somoel, ni Fachaʼ nib Thothup. Mu tayed u wunʼmed ni pi kanawo rokʼ e ba matʼaw. Musap gaed, kanawo rokʼ beeʼ e ba achig radan, machane rib kikʼiy u pʼoewchen, ma fare tamatanag ko fare garog e Fachaʼ nib Thothup ku Israel; ma dabi pag e tapigpig nge muruwel ko ginem; ma dakuriy rebo kanawo ngab yang ni yira yaen riy ma kemus ni fare garog; ma dabiyog ni ngan baen nag, ya fare Somoel ni Got e fithingan.\n\n42 Ma chaʼ nra tugtuguy e mab, e yira bing ngakʼ; ma piʼin nib gonop, nge piʼin nib llowaenʼ, nge piʼin nib falaʼab, ni kar ʼuf gaed ni bachan e llowaenʼ roraed, nge gonop roraed, nge pi falaʼab roraed—arragon, ireram e piʼin nra dariy fan nagraed; ma faʼanra dabra chuweged e pinnʼey, ngar lemniged ni yaed bogi meechiyang u mit Got, mar tayed yaed nga butʼ nga fithikʼ e sobutʼaenʼ, ma dabi bing e mab ngoraed.\n\n43 Ya pinʼen ni thawon e gonop nge tamilngaenʼ e yira mithaeg roraed ni gubinfen—arragon, fare falfalaenʼ ni kan falʼeg rogon ni fan ngakʼ e pi gidiiʼen Got.\n\n44 O, pi walageg nib tʼuf rog, mu tayed u wunʼmed e thin rog. Musap gaed, nggu chuweg e mad u dakeanag, nggu rurug u pʼoewchmed; ma gube meybil ni manga yog ni fare Got rog ko woʼen e thap e guyeg u tane gachin nga oewchen; ere, gimed ranang ko bin tomur e rran, u napʼan ni ngan pufthin nag gubin e gidiiʼ ko pi muruwel roraed, ni fare Got ku Israel e guy nug rurug e pi denen romed nge chuw rog, mug sakʼiy nibe gael ramaʼeg u pʼoewchen, ma ke chuw rachaʼmed rog.\n\n45 O, pi walageg nib tʼuf rog, mu chefeged gimed nga orel ko pi denen romed; mu ruruged nge mul fare chen rokʼ faʼanem ni ra mʼagmed ni rib macheʼcheʼ; mired ngakʼ fare Got ni fare war ko woʼen e thap romed.\n\n46 Mu falʼeged rogmed ko fare rran nib maʼangʼang u napʼan ni yira gagyeg nag e justice nga dakean e piʼin nib matʼaw, ni fare rran ko pufthin, ni nge siy mu lulʼ gaed nga butʼ ko tamdag; me siy iyib uran ngomed me matabgol u wunʼmed thibngimed, me dugil ni ngam gaʼar gaed: Ba thothup, ba thothup, e pi pufthin rom, O Somoel ni Got ni Gubin ma rayog rokʼ—ya gumnang thibngig; kug thʼaeb e motochiyel rom, ma pi denen rog e kireb rog; ma fare moʼoniyanʼ e ke fekeg, ni kug mang wengan e gafgow rokʼ ni ubchiyaʼ.\n\n47 Machane musap gaed, pi walageg, gul rib tʼuf ni nggu pug uran ngomed ni riyulʼ nib gel e gafgow ko pinnʼey? Gulley, ra magaf anʼug ko yaʼel romed ni faʼan manga ba machalbog laniyaenʼmed? Gulley, gura non nib sorfan ngomed u rogon fini tamilang e tin nib riyulʼ ni faʼan manga kam pithiged gimed ko denen?\n\n48 Musap gaed, faʼan manga gimed ba thothup ma gura weliy ngomed e tin nib thothup banʼen; ere arragon ni dam thothup gaed, ma gimed be sap ngog ni gub sensey, ere rib tʼuf ni thingar gufil ngomed ngam nanged wengan e denen.\n\n49 Musap gaed, yaʼel rog e dabun e denen, ma gumʼirchaʼ rog e ba mʼagaenʼ ko tin nib matʼaw banʼen; ma gura liyoer nag fithingan fare Got rog nib thothup.\n\n50 Mired, pi walageg, ni gubin e piʼin ni ke balel, mired ko raen; nge piʼin ni dariy e salpiy romed, mired ngam chuwaeyʼ gaed mi gimed abich; arragon, mired ngam chuwiʼiyed e waeyin nge milik ni dariy e salpiy riy ma dariy puluwon.\n\n51 Ere, dab mu piiʼed e salpiy ko pinʼen ni dariy fan, ara muruwel romed ko pinʼen ni dab mu sow gaed riy. Mmotoyil gaed ngog u fithikʼ e lʼagaenʼ, mi gimed tay u wunʼmed fapi thin ni kug weliy; mi gimed yib ngakʼ Fachaʼ nib Thothup ku Israel, ngam mur niged e pinʼen ni dabi mʼay, ara kireb, ma nge mʼagaenʼmed ko tawaʼath nu tharmiy.\n\n52 Musap gaed, pi walageg nib tʼuf rog, mu tayed u wunʼmed e thin rokʼ e Got romed; mu meybil gaed ngakʼ ni gubin e ngiyalʼ ni rran, mi gimed oge magaer nga fithingan nib thothup ni ke nepʼ. Mu paged e gumʼirchaʼ romed nge falfalaenʼ.\n\n53 Ere musap gaed, rib mangil e pi mʼag rokʼ Somoel, ma rib gel e adag rokʼ ngakʼ e gidiiʼ; ma bachan falʼngin, nge murnguy rokʼ, nge wurengaenʼ rokʼ, me michmicheg ngodaed ni pifakdaed e dab ni gatheayraed ni poloʼ, u rogon e dowef, ya ra ayuwegraed; ma lan e pi mfen ni bay nga mʼon e yaedra mang ba paʼangin nib matʼaw ngakʼ fapi gidiiʼ ku Israel.\n\n54 Ere chiney, pi walageg, gubaʼadag ni nggu weliy boech; machane bay fini gabul mugog ngomed e tin ni kubay ko thin rog. Amen.\n\n", "2-ne 10": "[center][font_size=26]Guruy Ni 10[/font_size][/center]\n\n[i]Weliy Jacob ni fapi Jews e yaedra kuruth nag e Got roraed—Yaedra garar nge madaʼ ko ngiyalʼ ni ke michaenʼraed Ngakʼ—Mariken e ra mang ba nam nib pufpuf-rogon e paer riy ma dariy e pilung ni nge gagyeg riy—Mu mʼaged gimed ngakʼ Got nge yog ni ngam thap gaed u dakean e murnguy Rokʼ. Napʼan 559–545 M.K.[/i]\n\n1 Ere chiney e gag, Jacob, e nggog ngomed bayay, pi walageg nib tʼuf rog, morngaʼagen e re paʼangin ney nib matʼaw ni kug weliy morngaʼagen.\n\n2 Ya musap gaed, fapi michmich ni ke yog ngodaed e bogi michmich ngodaed u rogon e dowef; ere, arragon ni kan dag ngog ni boʼor rokʼ pifakdaed e rayimʼ u lan e dowef ni bachan e malog ko mich, machane, Got e ra wurengaenʼ ngakʼ boʼor i yaed; nge pifakdaed e yira sulwegraed, ni nge yog ni ngar baed ko renʼen nib riyulʼ ni ra tamilang nagraed ko Tabiyul roraed.\n\n3 Ere, boed ni kugog ngomed, thingari tʼuf ni Kristus—ya fowngaen e yoeg e angel ngog ni ireray fithingan—ni ra yib nga fithikʼ fapi Jews, nga fithikʼ e piʼin nib gel e kireb roraed u fayleng; ma yaedra kuruth nag—ya rib gaʼfan u waenʼ e Got roraed, ma dakuriy rebo nam u fayleng ni yaedra kuruth nag e Got roraed.\n\n4 Ya faʼanra ngan muruwliy e pi maʼangʼang nib gaaʼ u fithikʼ boech e gidiiʼ ma yaedra kalngaenʼ, mar nanged niʼir e Got rodaed.\n\n5 Machane, bachan e pi gamʼing ni falʼngakʼ nge pi denen, ere piʼin bay u Jerusalem e yaedra ʼelʼel nag laniyaenʼraed ngakʼ, mar kuruth niged.\n\n6 Ere, bachan e pi denen roraed, ma arame pi gafgow, nge uyngol, nge mʼar, nge puʼoeg rachaʼ e bayi aw nga dakeanraed; ma piʼin ni dab ni gatheayraed e yira garareg raed u fithikʼ gubin e pi nam.\n\n7 Machane musap gaed, baʼaray rogon ni ke yoeg fare Somoel ni Got: Napʼan ni ra yib fare rran ni nge michaenʼraed ngog, ni gag Kristus, ma arame boed nug falʼeg ba mʼag nga thilraed e pi chitamangraed ni yira sulwegraed u rogon e dowef, u dakean e fayleng, ko pi binaw ni taferaed.\n\n8 Ma bay yibi buch ni arame bay ni kunuy raed ngar chuw gaed ko yungi nʼen ni kar garar gaed ngay ni ke nʼuw napʼraed riy, ni boed e pi donguch u maday, nge fare aningeg i guruy e fayleng; ma fapi nam i gidiiʼ ko Gentiles e rib gamog u oewcheg, ni yoeg Got, ni ngan fekraed iyaen ko pi nam ni taferaed.\n\n9 Arragon, fapi pilung ko Gentiles e bayra manged matam ni tachathowol ngoraed, ma pi leʼengin e pilung roraed e bayra manged matin ni tachathowol roraed; ere, fapi michmich rokʼ Somoel e rib gaʼfan ngakʼ fapi Gentiles, ya ire ke yoeg, ma miniiʼ e rayog ni nge togopluw ngay?\n\n10 Machane musap gaed, re nam ney, e yoeg Got, ni nge mang ba nam ni tafenmed, ma fapi Gentiles e ra felʼ waʼathraed u dakean e re nam ney.\n\n11 Ma re nam ney e ra mang ba nam nib puf rogon e paer riy ngakʼ fapi Gentiles, ma dabi sum e pilung nga dakean e re nam ney, ni ngar gagyeg gaed nga dakean fapi Gentiles.\n\n12 Ma bay gu noemow nag nge gel e re nam ney ngakʼ gubin e pi nam ni kubay.\n\n13 Ma enra cham nib togopluw ngakʼ Zion e ra yimʼ, ni yoeg Got.\n\n14 Ya enra sunmiy ba pilung nge togopluw e ra yimʼ, ya gag, fare Somoel, ni pilung u tharmiy, e gura mang pilung roraed, ma gura mang ba tamilang ni gubinfen, ngakʼ e piʼin nra rungʼag e thin rog.\n\n15 Ere, arayfan ni pi mʼag rog ni kug tay ko gidiiʼ e nge muguʼul, ni nggu rinʼ ngoraed ko ngiyalʼ ni yaed bay ko dowef, rib tʼuf ni thingar gu gatheay fapi muruwel nib miith nu milmor, nge mathang pogofan, nge pi ngongol ko fananikan.\n\n16 Ere, enra cham nib togopluw ngakʼ Zion, ni Jew nge Gentile, ni kalbus nge dekalbus, pumoʼon nge ppin, e yaedra yimʼ; ya yaed e piʼin ni gathar ko fayleng ni poloʼ; ya piʼin ni gathi gamaed e yaed ba togopluw ngog, ni yoeg e Got rodaed.\n\n17 Ya gura muguʼuliy e pi michmich rog nug tay ngakʼ e gidiiʼ, ni gura rinʼ ngoraed u napʼan ni yaed bay u lan e dowef—\n\n18 Ere, pi walageg nib tʼuf rog, baʼaray rogon ni yoeg e Got rodaed: gura gafgow nag pifakmed u paʼ fapi Gentiles; machane, gura munguy nag gumʼirchaʼen fapi Gentiles, ni ngar pired ni boed ba matam ngoraed; ere, fapi Gentiles e ra felʼ waʼathraed min unegraed ko mathaʼeg nga fithikʼ fapi gidiiʼ ku Israel.\n\n19 Ere, gura gapgep nag e re nam ney ngakʼ pifakamed, nge piʼin ni yaedra mathaʼeg nga fithikʼ pifakamed, ni gubinfen, ni nge mang ba nam ni taferaed; ya ba nam nib melʼeg, ni yoeg Got ngog, u fithikʼ gubin e pi nam, ere gubaʼadag ni gubin e gidiiʼ ni ngar pired u dakean ma ngar liyoer gaed ngog, ni yoeg Got.\n\n20 Ere chiney, pi walageg nib tʼuf rog, kad guyed ni Got rodaed nib sug ko murnguy e ke piiʼ ngodaed e nangaenʼ nib gel ni morngaʼagen e pinnʼey, ere ngad tayed ir u wunʼdaed, ma gaed pag e pi denen rodaed, ma gathi nge mʼing kʼowdaed, ya dawor ni chuweg daed; machane, kan tuluf daed nga wuruʼ fare nam ni tafadaed; machane kan powiʼiydaed nga rebo nam nib felʼ, ya fare Somoel e ke falʼeg e day ni woʼdaed, ma gaed bay u dakean ba donguch u maday.\n\n21 Machane rib mangil e pi michmich rokʼ Somoel ngakʼ e piʼin ni yaed bay u dakean e pi donguch u maday; ere bachan e ke yoeg e pi donguch, ere rib dugil ni ku bay boech nib yoʼor ma gathi kemus aray, ni kub sug e gidiiʼ u dakean ni pi walagdaed.\n\n22 Ya musap gaed, fare Somoel ni Got e ke powiʼiy nga orel u bingyalʼ ngo bingyalʼ fapi gidiiʼ ku Israel, u rogon nib mʼagaenʼ ngay ma baʼadag. Ere chiney e musap gaed, fare Somoel e kumnang gubin e piʼin ni kar thaey gaed, ere kumnang daed.\n\n23 Ere, nge falfalaenʼ med, ma ngam tayed u wunʼmed nib puf rogmed ni ngam rinʼed nrogon ni gimed baʼadag—ni ngam melʼeged e kanawoʼ ko yamʼ ni dabimus biʼid fa kanawoʼ ko yafos ni manechubog.\n\n24 Ere, pi walageg nib tʼuf rog, mmʼaged gimed ko tin baʼadag Got, ma gathi tin baʼadag fare moʼoniyanʼ nge dowef; ma ngam tayed u wunʼmed, u tomuren ni kam mʼaged gimed ngakʼ Got, ni kemus nu fithikʼ ngu dakean fare murnguy rokʼ Got e gimed rathap riy.\n\n25 Ere, manga yigi fasegmed Got ko yamʼ u dakean gelingin fare foskoyamʼ, nge fare yamʼ ni dabimus biʼid u dakean gelingin fare bayul, ni gomanga yog ni ngam thap gaed nga langgin gilʼilungun Got ni manechubog, ni nge yog ni ngam liyoer gaed ngakʼ u dakean e murnguy nu tharmiy. Amen.\n\n", "2-ne 11": "[center][font_size=26]Guruy Ni 11[/font_size][/center]\n\n[i]Jacob e guy e Tabiyul rokʼ—Fare motochiyel ku Moses e pow rokʼ Kristus ma Be micheg ni bay yib. Napʼan 559–545 M.K.[/i]\n\n1 Ere chiney, e Jacob e weliy boʼor banʼen ngakʼ e gidiiʼ rog ko ngiyalʼ nem; machane kemus ni chuʼuw ney e gguy rogon ngan yoloey, ya pinʼen ni kug yoloey e ba gaman u wunʼug.\n\n2 Ere chiney e gag, Nephi, nggu yoloey e thin rokʼ Isaiah nib boʼor, ya yaʼel nge dagur rog e ba mʼagaenʼ ko thin rokʼ. Ya bay gu taʼareb nag e thin rokʼ ko gidiiʼ rog, mug fek nggu piiʼ nge yaen ngakʼ gubin i pifakag, ya rriyulʼ ni ke guy e Tabiyul rog, ni boed ni kug guy.\n\n3 Ma walageg, i Jacob, e ki guy ni boed ni kug guy; ere, bay gu piiʼ e thin rorow nge yaen ngakʼ pifakag ni nge micheg ngoraed ni thin rog e ba riyulʼ. Ere, u dakean e thin rokʼ dalip niiʼ, e gaʼar Got, gura yarmiy e thin rog riy. Machane, Got e ke piiʼ e michriy nib yoʼor, ma ke micheg gubin e thin rokʼ.\n\n4 Musap gaed, yaʼel nge dagur rog e ba falaenʼ i micheg ngakʼ e gidiiʼ rog ni riyulʼ fare wub rokʼ Kristus; ya, ireray fan ni kan piiʼ fare motochiyel rokʼ Moses; ere gubin banʼen ni ke piiʼ Got aram ko tabolngin e fayleng, ngakʼ e gidiiʼ, e bogi pow rokʼ.\n\n5 Ma kub falaenʼ e yaʼel nge dagur rog ko pi mʼag rokʼ Somoel ni ke tay ngakʼ e pi chitamangdaed; arragon, yaʼel nge dagur rog e rib falaenʼ ko murnguy rokʼ, nge yalen e justice rokʼ, nge gelingin, nge wurengaenʼ rokʼ u dakean fare tanam nib gaaʼ mab manechubog u rogon ni ngan chuw u paʼ e yamʼ.\n\n6 Ma yaʼel nge dagur rog e rib falaenʼ i micheg ngakʼ e gidiiʼ rog ni faʼanra dabiyib Kristus ma gubin e gidiiʼ ma thingari yimʼ.\n\n7 Ya faʼanra demoy Kristus ma demoy Got; ma faʼanra demoy Got ma daed moyed, ya dariy banʼen nni sunmiy. Ere bay ba Got niʼir Kristus, ma bay yib ko ngiyalʼ ni dugliy.\n\n8 Ere chiney e nggu yoloey boech e thin rokʼ Isaiah, ni manga piʼin bay ko gidiiʼ rog nra guy e pi thin ney me yog ni nge oeb gumʼirchaʼraed mar falfalaenʼ gaed ngakʼ gubin e gidiiʼ. Ere chiney e baʼaray fapi thin, ni gomanga mu taʼareb niged ngomed nge gubin e gidiiʼ.\n\n", "2-ne 12": "[center][font_size=26]Guruy Ni 12[/font_size][/center]\n\n[i]Isaiah e guy e temple ko tin tomur e rran, mukun nra tay yu Israel, nge pufthin nge gapas u lan bbiyuʼ e duw—Piʼin nib ʼuf mab kireb e yaedra sobutʼ ko yay ni Lʼagruw e Wub—Mu taʼareb nag ko Isaiah 2. Napʼan 559–545 M.K.[/i]\n\n1 Baʼaray fare bugithin, ni Isaiah, ni fachaʼ ni fak Amoz, e guy ni morngaʼagen yu Juda nge Jerusalem:\n\n2 Ma bay yibi buch nu lan e tin tomur e rran, u napʼan ni fare burey ko naʼun rokʼ Somoel e kan nʼuf ngalang u dakean e burey, ma kan nʼuf ngalang nib tolang ko yungi falang, ma gubin e pi nam ma bay ranoed ngay.\n\n3 Ma boʼor e gidiiʼ ni bay ranoed miyaed gaʼar, Mired, nga daroed ngalang ko fare burey rokʼ Somoel, ko fare naʼun ku Got rokʼ Jacob; ma bayi fil ngodaed morngaʼagen e pi kanawoʼ rokʼ, ma gaed yaen ko kanawoʼ rokʼ; ya yu Zion e ra yib fare motochiyel riy, ma fare thin rokʼ Somoel e ra yib u Jerusalem.\n\n4 Ma ra pufthin u thilin e pi nam, me fonow nag boʼor e gidiiʼ: ma yaedra pirdiʼiy e sayden roraed nge mang martilyow, nge sarey roraed nge mang kuwa—nam e dabki pug e sayden ngalang nge togopluw nga rebo nam, ara kur filed rogon e mael.\n\n5 O gidiiʼ rokʼ Jacob, mired nga daroed u fithikʼ e tamilang rokʼ Somoel; arragon, mired, ya gimed gubin ni kam maroed nga wuruʼ e woʼ, nra beeʼ ma ke yaen ko birokʼ e woʼ nib kireb.\n\n6 Ere, O Somoel, gur e kam pag e gidiiʼ rom, ni gidiiʼ ku Jacob, ni bachan e kar sug gaed u lan e ngek, ma kar motoyil gaed ngakʼ e pi tamarong ni boed ni ma rinʼ e pi Philistines, ma yaed baʼadag yug gidiiʼ ni milekag.\n\n7 Nam roraed e ba sug ko silber nge gol, ma ku dabi mʼay e pi falaʼab roraed; nam roraed e ba sug ko os, ma ku dabi mʼay e karro roraed ni ma girngiy e os.\n\n8 Nam roraed e ba sug ko liyos; yaed ma liyoer ko nʼen ni ke sum ko muruwel u paʼaraed, ni kar falʼeged nga bugulipaʼaraed.\n\n9 Ma gidiiʼ ni darma dumʼ e darma siroʼ, ma beeʼ nib gilbugwan e dabi sobutʼaenʼ, ere, dab mu nʼaegfan rokʼ.\n\n10 O gimed e piʼin nib kireb, mmaroed nga thilin e war, ngam miith gaed nga fithikʼ e fiyath, ya murus ngakʼ Somoel nge fare rir ko liw rokʼ e ra liiʼmed.\n\n11 Ma bay yibi buch ni tolangaenʼ ko gidiiʼ e bayi sobutʼ, ufʼuf ko gidiiʼ e ra lumel nga butʼ, ma fare Somoel ni yigoʼ ir e ra tolang u lan e bin tomur e rran.\n\n12 Ya fare rran rokʼ Somoel ko Yoʼor e ke chugur ni nge yib nga dakean gubin e pi nam, arragon, nga dakean gubin e gidiiʼ; arragon, nga dakean e piʼin nib ʼuf mab tolangaenʼ, ngo dakean gubin e piʼin ni kar langlang niged yaed ngalang, ma yira sulweg raed nga butʼ.\n\n13 Arragon, nge fare rran rokʼ Somoel e bay yib nga dakean gubin pi gakʼiy ni cedars nu Lebanon, ya yaed ba tolang ma kar ʼuf gaed ngalang; ngo dakean gubin e pi gakʼiy ni oak nu Bashan;\n\n14 Ngo dakean gubin e pi burey nib tolang, ngo dakean gubin e pi yungi falang, ngo dakean gubin e pi nam ni kar ʼuf gaed ngalang, ngo dakean gubin e gidiiʼ;\n\n15 Ngo dakean gubin e wulyang nib tolang, ngo dakean gubin e yoror;\n\n16 Ngo dakean gubin e pi barkow u maday, ngo dakean gubin e pi barkow nu Tarshish, ngo dakean gubin e pi yungi nʼen nib felʼ yaʼan.\n\n17 Ma pi tolangaenʼ ko gidiiʼ e bayi lumel nga butʼ, ma pi ufʼuf ko gidiiʼ e bay ni sobutʼeg; ma fare Somoel ni yigoʼ ir e ra tolang u lan e re rran nem.\n\n18 Ma pi liyos e yira gatheay ni gubin.\n\n19 Ma bay ranoed nga lan e pi yungi nʼen nib kur ko war, ngo lan e pi ruʼ ko fayleng, ya fare murus ngakʼ Somoel e bayi aw nga dakeanraed ma fare rir ko liw rokʼ e bayi liiʼraed, u napʼan ni bayi tabab i rurug e fayleng nib gel.\n\n20 Ma lan e re rran nem ra beeʼ ma bayi nʼaeg e pi liyos rokʼ nib silber, nge liyos rokʼ nib gol, ni ke falʼeg ni fen ni nge liyoer ngay, nga paʼ e pi boroʼ nge pi maglʼeaw;\n\n21 Ni nge yaen nga lan e yungin nib pil ko war, ngo lan e pi yungi tiloewloew u dakean e war, ya fare murus ngakʼ Somoel e bay yibi aw nga dakeanraed nge fare liw ko rir rokʼ e bayi liiʼraed, u napʼan ni bayi tabab I rurug e fayleng nib gel.\n\n22 Mu talgaed ko tagaʼ ngakʼ e gidiiʼ, niʼir e ma pogofan u pʼethngun; ya mang tapgin niʼir e ngan liyoer ngakʼ?\n\n", "2-ne 13": "[center][font_size=26]Guruy Ni 13[/font_size][/center]\n\n[i]Judah nge Jerusalem e yira gechig nagrow ni fan e darur fol gow—Fare Somoel e wenig nag me pufthin nag e gidiiʼ Rokʼ—Pi rugod nu Zion e ni bucheg waʼathraed min gafgow nagraed ni fan e pi ngongol roraed nu fayleng—Mu taʼareb nag ko Isaiah 3. Napʼan 559–545 M.K.[/i]\n\n1 Ya musap gaed, fare Somoel, ni fare Somoel ko Yoʼor, e ke fek rokʼ yu Jerusalem nge yu Judah, e ggan nge garbad, ni fagi ggan ni flowa ni poloʼ, nge fagafi garbad ni raen ni poloʼ—\n\n2 Ni piʼin nib yargael, nge piʼin ni gidiiʼen e mael, nge fare tapuf-oloboch, nge fare profet, nge piʼin nib gonop, nge piʼin ni kakrom;\n\n3 Nge kapten ko wugem e salthaw, nge fachaʼ nib gaʼbugwan, nge taʼayuw, nge tafalʼeg sikoʼ nib salap, nge chaʼ nib salap ko welthin.\n\n4 Ma bay gu piiʼ e bitir ngoraed ni ngar manged pilung roraed, nge bitir nib achig e yaedra gagyeg nagraed.\n\n5 Ma fapi gidiiʼ e bay ni abngeyraed, ni gubin e gidiiʼ nra beeʼ ma be rinʼ ngakʼ beeʼ, ma gubin e gidiiʼ nra beeʼ ma be rinʼ e buguliyoror rokʼ ngakʼ; fare tir e rarinʼ u fithikʼ e ufanthin nib togopluw ngakʼ pi kakrom, nge fachaʼ nib kireb e ra togopluw ngakʼ fachaʼ nib gaʼbugwan.\n\n6 Napʼan nra beeʼ ni ke malleʼ ngakʼ walagen ni pumoʼon ko fare naʼun rokʼ e chitamangin, me gaʼar: Gur e bay e mad rom, gur e ngam mang gaaʼ romaed, ma dab mu pag e biney e gafgow nge gagyeg u tan paʼam—\n\n7 Lan e re rran nem e ra micheg riy, nibe gaʼar: Dab gumang beeʼ nib tagolnigey; ya lan e naʼun rog e dariy e ggan riy ara mad; dab mu tayed gag nggu mang gaaʼ ko fapi gidiiʼ.\n\n8 Ya Jerusalem e kan gatheay, nge Judah e ke puth, ni bachan e thin roraed nge ngongol roraed e kiiʼ i togopluw ngakʼ Somoel, ni nge kʼaring e puwaenʼ u oewchen e rir rokʼ.\n\n9 Fare rarogon ni yaʼan i oewchraed e micheg nib togopluw ngoraed, ma be yoeg e denen roraed ni taʼareb rogon nga Sodom, ma dabiyog ni ngar mithaeged. Rigafgow ko pi yaʼel roraed, ya kar miliyed wengan e kireb nga dakeanraed!\n\n10 Me yoeg ngakʼ e piʼin nib matʼaw nib felʼ rograed; ya yaedra kay waʼamngin e pi ngongol roraed.\n\n11 Rigafgow ngakʼ e pi tadenen, ya yaedra yimʼ; ya wenigan i paʼaraed e ra aw nga dakeanraed!\n\n12 Ma gidiiʼ rog, e pi bitir roraed ireram e gafgow roraed, ma piʼin nib ppin e be gagyeg nagraed. O gidiiʼ rog, piʼin ni yaed be powiʼiymed e yaed be balyang nagmed ma yaed be gatheay e pi woʼ romed.\n\n13 Fare Somoel e ra sakʼiy ni nge wenig nag, maki sakʼiy ni nge pufthin nag e gidiiʼ.\n\n14 Fare Somoel e ra pufthin nag e gidiiʼ rokʼ ni kakrom nge pilung roraed; ya kam kayed e ggan u mileayʼ rokʼ e piʼin nib gafgow ma kam feked e chugum roraed nga langgin e naʼun romed.\n\n15 Mang e gabe yipʼ fan? Gabe gafgow nag e gidiiʼ rog, mag ker mite piʼin gafgow, nibe yoeg fare Somoel ni Got ko Yoʼor.\n\n16 Nge ku boech, ni yoeg fare Somoel ni gaʼar: Bachan e fapi rugod nu Zion e kar ʼuf gaed, ma kar yangliyed wachreʼraed ko nifeng ma yaed be piiʼ e changar nib dirngal, ni yaed be yif ayraed nib chuchugur thilin, ma be choeb e churwoʼ u ay raed—\n\n17 Ere fare Somoel e ra piiʼ e gechig ni malaed nga dakean i loelugen fapi rugod nu Zion, ma fare Somoel e ra dag e yungin nib miith u doewraed.\n\n18 Lan e re rran nem e fare Somoel e ra chuweg roraed e pinʼen ni yaed be ʼuf ngay, nge urwaech, nge churwoʼ roraed ni boed yaʼan e pul;\n\n19 Nge pi nochiyaelʼ i chen, nge pi bachael, nge mad ni upongen oewchraed;\n\n20 Nge pi urwaech, nge pi nunuw u ayiy, nge pi nunuw u loelugey, nge pi florida, nge pi talbuch roraed;\n\n21 Nge pi luwaw, nge pi talbuch u pʼethnguy;\n\n22 Nge pi mad ni ma thilthil yaʼan, nge pi wuruʼ e mad, nge pi mad ni ma upnguy loelugey, nge pi ping ni ma tunugnug nag loelugey;\n\n23 Nge pi thirik, nge mad ni falelʼ, nge pi mad u loelugey, nge pi mad ni ma upnguy oewchey.\n\n24 Ma bay yibi buch, ni bayi mʼay e felʼ boen me yibe meal; ma mad ni yima mʼag nga lukunguy, e ra mogchoth; ma ra mʼay e piy, nge yibe midroeʼ; ma mad ni ma upnguy ngorngorey, e ra chuw nge paer bangi mad ni tutuw nga luwan; me chuw e felʼ usun nge paer e fath nga luwan.\n\n25 Gidiiʼ rom e yaedra yimʼ ko sayden nge pi yargael rom e yaedra yimʼ ko mael.\n\n26 Ma pi garog rokʼ e bay ra yoer gaed ma yaed be gelʼgelʼ; ma bayi paer ni kan pag, ma kari mʼing kawon.\n\n", "2-ne 14": "[center][font_size=26]Guruy Ni 14[/font_size][/center]\n\n[i]Zion nge pi rugod rokʼ e yira bayuliyraed mar beʼech gaed u lan fare rran ko fare biyuʼ i duw—Mu taʼareb nag ko Isaiah 4. Napʼan 559–545 M.K.[/i]\n\n1 Ma lan e re rran nem, e ra medilip e ppin mar feked taʼareb e pumoʼon, mar gaʼar gaed: Gamaed ra kay e ggan romaed, ma gamaed chuw ko mad ni fanmaed; kemus ni ngam piningmaed u fithingam ni nge chuweg e tamraʼ romaed.\n\n2 Lan e re rran nem e bay ba paʼangin rokʼ Somoel nra felʼ usun ma rib mangil; fare waʼamngin e fayleng e rra mangil me felʼ usun u oewchen fa piʼinem ku Israel nra miil gaed.\n\n3 Ma bay yibi buch, ni piʼin ni kan pagraed u Zion mar magaey gaed u Jerusalem e yira yoeg ni yaed ba thothup, gubin e piʼin ni kan yoloey ni ku yaed ba fos u lan yu Jerusalem—\n\n4 Napʼan ni fare Somoel e ra machalbog nag fapi rugod nu Zion ko fare galong, ma ke machalbog nag fare kirbin yu Jerusalem u dakean fare pufthin nge machalbog.\n\n5 Ma fare Somoel e bayi sunmiy u dakean gubin yang ni yibe paer riy ko burey nu Zion, ngo dakean e pi ulung rokʼ, bangi manileng nge ath nib rran nge raʼen e dramrom ko nifiy ni ke nepʼ; ni matanag nga dakean gubin e rir nu Zion.\n\n6 Ma bay yib bangi toglulʼ ni rran ni nge upnguyey ko gowael, nge bangi banʼen ni fan ko magif, nge miith ko yokoʼ nge nʼuw.\n\n", "2-ne 15": "[center][font_size=26]Guruy Ni 15[/font_size][/center]\n\n[i]Farengi mileayʼ (Israel) rokʼ Somoel e yira pag, nge gidiiʼ Rokʼ e yira garareg raed—Pi gafgow e ra yibi aw nga dakeanraed u napʼan ni yaed bay u bangi dodow ni kar malog gaed ko mich ma kar garar gaed—Fare Somoel e bayi pug ngalang bangi falak me kunuy yu Israel—Mu taʼareb nag ko Isaiah 5. Napʼan 559–545 M.K.[/i]\n\n1 Ma arame bay gunʼ ba tang ngakʼ e chaʼ nib tʼuf rog ni morngaʼagen e adag rog ko mileayʼ rokʼ. Chaʼ nib tʼuf rog e bay bangi mileayʼ rokʼ u lan bangi falang nib galwog.\n\n2 Ma ke yororiy, ma ke kunuy e malang ke chuweg riy, ma ke yung e tin thʼabi felʼ e grape ngay, me toey ba wulyang nga lulukungun, ma ki falʼeg fen e falʼeg waeyin riy; me soen ni nge piiʼ e grape, ere me piiʼ e grape ni pan.\n\n3 Ere chiney, O gimed pi gidiiʼen yu Jerusalem, nge pumoʼon nu Judah, wenig ngomed mu dugiliyed laniyaenʼmed u thilmow e mileayʼ rog.\n\n4 Mang e kubay ni susun e ngan rinʼ ko mileayʼ rog ni dawor gurinʼ? Mangfan, ni kug soen nag napʼan ni nge piiʼ e grape me piiʼ e grape ni pan.\n\n5 Ere chiney e musap gaed; nggog ngomed ko manga nggu rinʼ ko farengi mileayʼ rog—Nggu chuweg e yoror riy, nge kay e gamanman, mug buthug e rungrung riy nga butʼ, nge yaen e gamanman u dakean;\n\n6 Ma nggu pag ngan gatheay; ma dab kun thʼethʼaeb paʼangin ara ni fofuʼog taʼaben; ya bay yib racholoyʼ nge rachangal nga dakean; ma ku bay gog ko manileng ni nga dabki awnag e nʼuw nga dakean.\n\n7 Ya farengi mileayʼ rokʼ fare Somoel ko Yoʼor e ireram fapi gidiiʼ ku Israel, ma fapi gidiiʼ nu Judah e yaed e wuldug rokʼ nib falaenʼ ngoraed; me sap ni nge guy ni kar gagyeg gaed nib matʼaw, me guy ni yaed be gafgow nigey; me sap ni nge guy e tin nib matʼaw, machane me rungʼag, ba lam nibe yoer.\n\n8 Gafgow ngakʼ e piʼin ni ma chagiy rebe naʼun nga rebe naʼun, nge madaʼ ko ngiyalʼ ni dakuriy tagilʼ u butʼ, ni nge yog ni ngar pired ni yigoʼ yaed nga lulukungun e fayleng!\n\n9 Lan tel med, e ke gaʼar fare Somoel ko Yoʼor ngay, rriyulʼ nib yoʼor e pi tabinaew ni bay ni pag, nge pi binaw ni gagangʼ mab felʼ usun e bayi paer ni dakuriy e gidiiʼ riy.\n\n10 Arragon, ragag yang e acres ni mileayʼ e ra yognag taʼareb e bath, awoch u reb e homer e ra yognag reb e aphah.\n\n11 Gafgow ngakʼ e piʼin ni yaed ma od ni kakadbul, mar gayed e rrom ngar unumed, mar tuʼoged iyaen nge nepʼ, ni ke mʼay faraed ching ko waeyin!\n\n12 Ma fare harp, nge fare viol, nge tabret, nge baley i ngael, nge waeyin e yaed be madnom ngay; ma darur lemniged fare muruwel rokʼ Somoel, ara ra lemniged e pi muruwel nibe yib u paʼ.\n\n13 Ere, gidiiʼ rog e kan fekraed ni kalbus, ni bachan e dariy e gonop roraed; ma pi gidiiʼ roraed nib totolang e kar mʼaed ni makʼiy, nge pi gidiiʼ roraed e kar malikʼ gaed ni balel.\n\n14 Ere, infierno e ke gaaʼ nag ir, me bing lʼugun ni dariy folan; ma rir roraed, nge ulung roraed, nge mad roraed nib felʼ usun, nge chaʼ nibe falfalaenʼ, e ra mul nga langgin.\n\n15 Ma yug gidiiʼ e yaedra mʼing nga butʼ, ma beeʼ nib gilbugwan e ra sobutʼaenʼ, ma oewchen e piʼin nib ʼuf e ra sobutʼaenʼraed.\n\n16 Machane fare Somoel ko Yoʼor e yira chibiy ngalang nib gilgilmatʼaw, ma Got nib thothup e yira thothup nag nga fithikʼ e tin nib matʼaw.\n\n17 Ma arame bayi duruwoʼ e pi saaf u rogonni yaed ma rinʼ, ma pi yungi nʼen ni kan pag e bayi abich e pi milekag riy.\n\n18 Gafgow ngakʼ e piʼin ni kar mʼaged yaed ko kireb nge denen ni bachan e tin dariy fan banʼen;\n\n19 Nge piʼin ni ma gaʼar: Mu pag nge falʼeg nib papay mab gur e muruwel rokʼ, ni nge yog ni ngad guyed; ere mu pag fare fonow rokʼ Fachaʼ nib Thothup ku Israel nge chugur me yib, ni nge yog ni ngad nanged.\n\n20 Gafgow ngakʼ e piʼin ra pining e felʼ ko tin nib kireb, nge kireb ko tin nib felʼ, nge piʼin ni ma tay e lumor nib tamilang, nge tamilang nib lumor, nge piʼin ni ma tay e moʼoy nib athibthib, nge athibthib nib moʼoy!\n\n21 Gafgow ngakʼ e piʼin ni yaed be lemnag ni yaed ba gonop ma yaed be lemnag nib tanam laniyaenʼraed!\n\n22 Gafgow ngakʼ e piʼin nib almarin ko muʼun waeyin, nge gidiiʼ nib gel ko maʼaruy rrom;\n\n23 Ni piʼin ni ma falʼeg e rokʼ e piʼin nib kireb ni nge fek puluwon, me chuweg e tin nib matʼaw rokʼ e chaʼ nib matʼaw!\n\n24 Ere, rogon e nifiy ni ma urufiy e matbul, nge dramrom ni ma urufiy fitiruʼ e grain, e aram rogon nra lʼud likʼngiraed, nge floras roraed nra malikʼ nge changeg ni boed e fiyath; ni bachan e kar nʼiged fare motochiyel rokʼ fare Somoel ko Yoʼor, mar dubuyed fare thin rokʼ Fachaʼ nib Thothup ku Israel.\n\n25 Ere, fare damomuw rokʼ Somoel e ke yib nib togopluw ko gidiiʼ rokʼ, ma ke kʼiyeg paʼ nge gechig nag e gidiiʼ rokʼ, me liiʼraed; ma pi yungi falang e murur, nge pi dowef roraed e masasey u lulukungun e kanawo. Ere gubin e pinnʼey e arayfan ni de chefeg e damomuw rokʼ nga orel, machane me paer ni kube kʼiyeg paʼ.\n\n26 Ma bayi pug ngalang bangi falak, ngakʼ e pi nam nib palog, ma bayi hiss ngoraed ko rengi nʼen nib palog u fayleng; ma musap gaed, bay rabaed nib papay nib gur; ma dariy bagyaed nra magaf ara doelʼ u fithikʼraed.\n\n27 Dariy beeʼ nra milngeng ara chuchuw; ara lalwur e liiʼed u lukungun, ara mathʼ gafan e sus rokʼ;\n\n28 Ni piʼin nib mʼuth gane gatʼing roraed, nge gubin e gatʼing roraed mab mataltal, me lan ay e pi os roraed e yira lemnag ni boed e pacheʼ, ma tayya roraed e boed e nifeng nibe chelchel, nge lamraed e boed laman ba layon.\n\n29 Yaedra moen ni boed laman e layon nib bitir; arragon, yaedra moen, mar koeled kʼonraed, min fekraed ni dariy beeʼ nra yog ni nge pagraed.\n\n30 Ma lan e re rran nem e yaedra moen nib togopluw ngoraed ni boed lingan e day nibe migir; ma faʼan yaedra sap nga dakean e nam, ma musap gaed, lumor nge kirbaenʼ e yaedra guy, ma ke lumor e tamilang u lan e lang.\n\n", "2-ne 16": "[center][font_size=26]Guruy Ni 16[/font_size][/center]\n\n[i]Isaiah e guy fare Somoel—Pi denen rokʼ Isaiah e ni nʼaegfan—Min pining ni nge prophesy—I prophesy nag morngaʼagen fare fekyath ni tay fapi Jews ko pi machib rokʼ Kristus—Tin ni magaey ko gidiiʼ ku Judah e yaedra sul—Mu taʼareb nag ko Isaiah 6. Napʼan 559–545 M.K.[/i]\n\n1 Lan fare duw ni yimʼ fare pilung i Uzziah, e gguy Somoel nibe paer nga chiyaʼ ko lung, nib tolang ni kan nʼuf ngalang, ma matharngen e mad rokʼ e ke suguy lan e temple.\n\n2 Mab sakʼiy fapi seraphim u puluwon ngalang; nra bagyaed ma nelʼ poen; ni lʼagruw riy e ba upnguy oewchen, ma lʼagruw e ba upnguy rifrifanʼay, ma lʼagruw riy e ma changeg ngay.\n\n3 Me non reb ngakʼ reb, ni gaʼar: Thothup, nib thothup, nib thothup, fare Somoel ko Yoʼor; fayleng ni poloʼ e ke sug ko rir rokʼ.\n\n4 Ma liken e mab e mithmith ni bachan laman e chaʼ ni non, ma fare naʼun e sug ko ath.\n\n5 Ma aram mug gaʼar: Gafgow gag! Ya kar gu mogothgoth; ni bachan e gag beeʼ nib kireb e thin rog; ma gube paer u fithikʼ e gidiiʼ nib kireb e thin roraed ya ke guy oewcheg fare pilung, ni fare Somoel ko Yoʼor.\n\n6 Me changeg reb fapi seraphim nge yib ngog, ni bay ba achaffin u lani paʼ, ni ke fek ko achthal u dakean e altar;\n\n7 Me tay nga lʼugnag, mug gaʼar: muguyed, biney e ke math nga dappʼelʼugnam; ma pi kireb rom e kan chuweg, nge denen rom e kam beʼech riy.\n\n8 Ma kug rungʼag laman Somoel, nibe gaʼar: Miniiʼ e nggu piiʼ nge yaen, ma miniiʼ e nge yaen ni paʼadaed? Ma aram mug gaʼar: Gu baʼaray; mu piiʼeg nggu waen.\n\n9 Me gaʼar: Man nga moeg ko pi gidiiʼ ney—Ma riyulʼ ni bay rrungʼaged e nʼen ni kamoeg, machane dabra nanged fan; ma riyulʼ ni bay ruguyed gur, machane dabra nanged gur.\n\n10 Muguy rogon e gumʼirchaʼ rokʼ e pi gidiiʼ ney nge sugsug, mag tomal nag telraed, mag mileg oewchraed—ya richey mar guyed nga oewchraed, mar rungʼaged nga telraed, mar nangedfan ko gumʼirchaʼ roraed, me michaenʼraed ngar golgaed.\n\n11 Ma aram mug gaʼar: Somoel, uw nʼumngin i napʼan ni nggu rinʼ e biney? Me gaʼar: Nge yaeni madaʼ ko ngiyalʼ ni fapi binaw e kan gatheay ma dakuriy e gidiiʼ riy, nge pi naʼun ni ke paer ni dakuriy beeʼ riy, nge ngiyalʼ ni kar ni pag fare nam;\n\n12 Nge ngiyalʼ ni ke chuweg fare Somoel e gidiiʼ riy nga palog, ya bay yaeni aw nib noemow ni kan chuw u lukungun fare nam.\n\n13 Machane bay taʼab guruy u ragag guruy roraed ni yira koelraed, ma yaedra sul, min longuyraed, ni boed e gakʼiy ni teil, ma boed e gakʼiy ni oak ni ku bay e yafos riy u napʼan ni be mungun yuwan nga butʼ; ere fare awoch nib thothup e ramang fare yafos riy bayay.\n\n", "2-ne 17": "[center][font_size=26]Guruy Ni 17[/font_size][/center]\n\n[i]Yu Ephraim nge yu Syria e ra mael gow ngakʼ yu Judah—Kristus e yira gargeleg rokʼ beeʼ nib ppin ni dawori nang e pumoʼon—Mu taʼareb nag ko Isaiah 7. Napʼan 559–545 M.K.[/i]\n\n1 Me yibi buch u lan e pi rran rokʼ Ahaz ni fare pagael ni fak Jotham, ni beeʼ nib pagael ni fak Uzziah, ni fare pilung nu Judah, me Rezin, ni fare pilung nu Syria, nge Pekah ni beeʼ nib pagael ni fak Remaliah, ni pilung nu Israel, e ranow iyaen nga Jerusalem ko mael, machane deyog ni ngar gelgow.\n\n2 Ma noeg ni fare tabinaew rokʼ David, nni gaʼar: Yu Syria e ba un ngakʼ yu Ephraim. Ma gumʼirchaʼ rokʼ e oeb ni murus, nge gumʼirchaʼen e gidiiʼ rokʼ, ni boed e gakʼiy u mapan ni ma mithmitheg e nifeng.\n\n3 Me gaʼar fare Somoel ngakʼ Isaiah: Mman e chiney ngam madaʼ gow Ahaz, gur nge Shearjashub ni fare pagael ni fakam, nga enggin e yubuʼ u lan e rad rokʼ e tamalukmad;\n\n4 Me gaʼar ngakʼ: Ngam kolchiyaʼ, mag thʼaeb gulngam; dab murus ara moʼowaer laninʼum ni bachan pʼebugul fagal molʼ nibe yaen e ath riy, ni bachan e damomuw rokʼ Rezin nge yu Syria, nge fare pagael ni fak Remaliah.\n\n5 Ya bachan yu Syria, nge yu Ephraim, nge fare pagael ni fak Remaliah, e kar puruyʼ niged e kireb ngom, ni yibe gaʼar:\n\n6 Nga daroed ngad togopluw gaed ngakʼ yu Judah ma gaed magawon nag, ma gaed buthug nga butʼ ni fan ngodaed, ma gaed melʼeg e pilung ni nge paer riy, arragon, fare pagael ni fak Tabeal.\n\n7 Ere baʼaray rogon ni yoeg fare Somoel ni Got: Dabi paer nib sakʼiy, ara yog ni nge yibi buch.\n\n8 Ya loelugen yu Syria e yu Damascus, ma loelugen yu Damascus, e Rezin; ma lan dalip riliwʼ nge lal e duw make garar yu Ephraim ke paer ni dakuriy e gidiiʼ riy.\n\n9 Ma loelugen yu Ephraim e yu Samaria, ma loelugen yu Samaria e fare pagael ni fak Remaliah. Faʼanra dabi mich u wunʼmed ma rriyulʼ ni dabiyog ni ngam ayliyed e lung riy.\n\n10 Nge ku boech, fare Somoel e non bayay ngakʼ Ahaz, ni gaʼar:\n\n11 Mu ning ba pow ngakʼ fare Somoel ni Got rom; mu ning ni demutrug ko nge yib u aer, ara lan e lang.\n\n12 Machane me gaʼar Ahaz: Dab guning, ara gu sikeng nag Somoel.\n\n13 Ma ki gaʼar: Mmotoyil gaed e chiney, O gimed e gidiiʼ ku David; gul baʼachig ni ngam moʼowaer niged e gumʼaenʼ ko gidiiʼ, ma ngkum moʼowaer nag e gumʼaenʼ ko Got rog?\n\n14 Ere, fare Somoel e irrokʼ e ra piiʼ ba pow ngomed—Musap gaed, beeʼ nib rugod ni dawori nang e pumoʼon e ra diyen, me gargeleg beeʼ nib pagael, me pining fithingan ni Immanuel.\n\n15 Pada nge honey e bay i kay, ni nge yog ni nang ni nge siyeg e tin nib kireb, me melʼeg e tin nib felʼ.\n\n16 Ya musap gaed, fare tir e ranang ni nge siyeg e tin nib kireb me melʼeg e tin nib felʼ, fare nam ni gimed be fananikay e ra chuw fagal pilung riy.\n\n17 Fare Somoel e ra fek iyib nga dakeanmed, ngo dakean e gidiiʼ romed, ngo dakean e pi gidiiʼ rokʼ e pi chitamangmed, e pi rran ni dawori yib ko fare rran ni Efraim e ra chuw u Judah, ni pilung nu Assyria.\n\n18 Ma ra yibi buch u lan e re rran nem ni fare Somoel e ra pining e lal ni bay u gaʼangin yang yu Egypt, nge ngul ni bay u lan fare nam nu Assyria.\n\n19 Ma bay rabaed, ngar toffan gaed ni yaed gubin nga langgin e pi loway ni kanpag, ngo lan e pi loew ko war, ngo dakean gubin e rachangal, ngo dakean gubin yuwan e garger.\n\n20 Ma ku lan e re rran nem e fare Somoel e ra fek e resa, ni fa piʼin ni bay u barbaʼ e lulʼ, ni fare pilung nu Assyria, nge puy e piy u loelugey, nge piy u ayiy; ngo robey ngay.\n\n21 Me bay yibi buch u lan e re rran nem, ni bay beeʼ nib moʼon nra chathowoliy ba garbaw nib bitir nge lʼagruw i saaf;\n\n22 Ma bay yibi buch, nra yoʼor e milik mar piiʼed e pada ngakʼ nge kay; ya pada nge honey e ire ra kay e piʼin ni ke magaey u lan fare nam.\n\n23 Ma bay yibi buch u lan e re rran nem, ni gubin yang, ni bay bbiyuʼi milaeyʼ ni vine riy ni reb e biyuʼ e silber pulwon, e bayi tharey e garger ni bay e rachangal riy.\n\n24 Ma bay yib e gidiiʼ ngaram ni bay e gane gatʼing nge gatʼing roraed, ni bachan e gaʼangin yang e re nam nem ma bayi sug dakean ko garger nib rachangal.\n\n25 Ma gubin e falang e bay ni ker ko kuwa, ma dabi yib e murus ko garger nib rachangal ngaram; machane bayi paer nib tagilʼ e garbaw, nge saaf nge kaming.\n\n", "2-ne 18": "[center][font_size=26]Guruy Ni 18[/font_size][/center]\n\n[i]Kristus e bayi mang ba malang ni ma tun ayiy ngay nge bangi war ni ma magawon nigey—Mu gayed Somoel, gathi pi tamanbey—Mu chel gaed ko fare motochiyel nge mich ngam gayed e kanawoʼ riy—Mu taʼareb nag ko Isaiah 8. Napʼan 559–545 M.K.[/i]\n\n1 Bin migid, e fare thin rokʼ Somoel ni gaʼar ngog: Mu fek ngom bangi babyor ni kan bichiy, ngam yol ngay ko pen, ni morngaʼagen Maher-shalal-hash-baz.\n\n2 Mug fek ngog ruwniiʼ nib yulʼyulʼ ni ngar manged mich ko chep ni ngam yoloey, ni Uriah ni fare priest, nge Zechariah ni fare pagael ni fak Jeberechiah.\n\n3 Mug waen nggu pirew leʼengig; me diyen nge gargeleg nib pagael. Me gaʼar fare Somoel ngog: Mu pining fithingan, ni Maher-shalal-hash-baz.\n\n4 Ya musap, fare tir e dawori nang ni nge gaʼar, Papaʼ rog nge ninaʼ rog, u mʼon ni ngan fek nge chuw e pi machaf nu Damascus nge pi chugum nu Samaria u mʼon ko fare pilung nu Assyria.\n\n5 Fare Somoel e ki non ngog bayay, ni gaʼar:\n\n6 Bachan e pi gidiiʼ ney e kar dubuyed raen e lulʼ nu Shiloah ni be yaen nib sowath, ma yaed be falfalaenʼ ngakʼ i Rezin nge beeʼ nib pagael ni fak Remaliah;\n\n7 Ere chiney, musap gaed, fare Somoel e bayi fek nga dakeanraed e raen ko fare lulʼ, nib gel mab yoʼor, ni boed fare pilung nu Assyria nge gubin e rir rokʼ; ni bay yib ngalang nge tharey gubin wolʼ e lulʼ nge gubin yang e butʼ.\n\n8 Ma bay yib nge yaen u dakean yu Judah; ma ra suguy me tharey gaʼangin yang, me yib nge madaʼ nga kʼangay; ma poen ni ke pithig radan e bayi upnguy dakean e nam rom, O Immanuel.\n\n9 Mu peth gaed nga taʼabang, O gimed e gidiiʼ, min tʼetʼaer med; mmotoyil gaed gimed gubin e piʼin bay ko pi nam ni palog; mu falʼeged rogmed, ma yira tʼetʼaer med; mu falʼeged rogmed, ma yira tʼetʼaer med.\n\n10 Mu puruyʼ gaed nga taʼabang, ma ra yaeni aw nib mʼayfan; moeged e thin, ma dabi buch; ya bay Got romaed.\n\n11 Ya fare Somoel e non ngog nib gel, ni chiyliy ngog ni dab guwaen u woʼen e pi gidiiʼ ney, ni gaʼar:\n\n12 Dab moeged, Ba ulung, ngakʼ gubin e piʼin nra yoeg e pi gidiiʼ ney ngoraed e, Ba ulung; ara murus gaed ngoraed, ara mu tamdag gaed.\n\n13 Mu liyoer gaed ngakʼ fare Somoel ko Yoʼor, mi gimed pag nge mang ir e mang murus romed nge, tamdag romed.\n\n14 Ma ire ra mang bangi gilʼ e meybil; machane ra mang ba malang ni nge tun ayiy ngay, nge ba war ni nge magawon nag e gidiiʼ ku Israel, nge ba wup nge tafich ngakʼ e gidiiʼ nu Jerusalem.\n\n15 Ma bayoʼor u fithikʼraed e piʼin nra tun ay nge aw nga butʼ, mar waer gaed, min koelraed, ngan fekraed.\n\n16 Mu mʼag fare mich, mag ning fare motochiyel u fithikʼ i pi gachalpeg.\n\n17 Ma bay gu soen nag fare Somoel, nibe mithaeg oewchen rokʼ fapi gidiiʼ ku Jacob, ma bay gu sap nag.\n\n18 Musap gaed, gag nge pi bitir ni ke piiʼ Somoel ngog e bogi pow nge ʼangʼang u lan yu Israel ni ke yib rokʼ fare Somoel ko Yoʼor, niʼir e be paer ko Burey ni Zion.\n\n19 Ma napʼan ni yaedra gaʼar ngomed: Mu gayed rokʼ e piʼin ni ku aram rogon e yaʼel roraed, nge pi tamanbey nibe sononnon—ma gathi gidiiʼ e yaed e ngar gayed rokʼ e Got roraed, ni fan ngakʼ e piʼin nib fos, ni ngar rungʼaged laman e piʼin ni kar mʼaed?\n\n20 Mu gayed ko fare motochiyel nge fare mich; ma faʼanra dab roeged e re bogi thin ney, ma bachan e dariy e tamilang roraed.\n\n21 Ma bay ranoed u fithikʼ e gafgow ni ubchiyaʼ nge bilig; ma bay yibi buch u napʼan ni bay ramʼaed ko bilig, mar damomuw gaed, mar gerniged e pilung roraed nge Got roraed, mar sap gaed ngalang.\n\n22 Ma bay ra sap gaed nga butʼ mar guyed e gafgow, nge lumor, nge amith, mar pired riy nga milmor.\n\n", "2-ne 19": "[center][font_size=26]Guruy Ni 19[/font_size][/center]\n\n[i]Isaiah e weliy morngaʼagen fare Messiah—Fapi gidiiʼ u milmor e yaedra guy ba tamilang nib gaʼ—Ngodaed e kan gargeleg beeʼ nib bitir—Ire ra mang Pilung ko Gapas ma ra gagyeg u dakean gilʼilungun David—Mu taʼab nag ko Isaiah 9. Napʼan 559–545 M.K.[/i]\n\n1 Machane, amith e dabi mang magawon ngakʼ, u napʼan, ni aram ko sommʼon nib baʼud ni un gafgow nag fare binaw nu Zebulun, nge fare binaw nu Naphtali, me tomur riy me ubchiyaʼ nag e gafgow u kanawoʼ nib sor nga Red Sea nga baʼanem yu Jordan nga langgin e Galilee ko pi nam.\n\n2 Fapi gidiiʼ ni ranoed u fithikʼ e lumor e kar guyed bangi tamilang nib gaaʼ; piʼin nibe paer u lan fare nam u toglulʼlʼan e yamʼ, e ke aw bangi tamilang nga dakeanraed.\n\n3 Gur e kam yoʼor nag fare nam, ma kam gel nag e falfalaenʼ—kar falfalaenʼ gaed u pʼoewchem ni boed rogon ni yima falfalaenʼ u napʼan e togbey, mar falfalaenʼ gaed u napʼan ni yaed be fʼoeth e chugum ni yog u tane mael.\n\n4 Ya gur e kam tʼaer fare matʼ ko gafgow rokʼ, nge fare layi gul ni immoy u dakean poen, nge fare koelingin e dumow rokʼ fachaʼ ma gafgow nag.\n\n5 Ya gubin e mael ko salthaw ma rib maʼathuk lingan, nge mad roraed ni ke lep u fithikʼ e rachaʼ; machane biney e bayi mang dramrom nge gapgep ko nifiy.\n\n6 Ya kan gargeleg beeʼ nib bitir ngodaed, kan piiʼ beeʼ nib pagael ni fak ngodaed; ma bayi paer niʼir e am; ma fithingan e yira pining ni, Maʼangʼang, Taʼayuw, Fare Got ni Gubin marayog Rokʼ, Fare Chitamangiy ni Manemus, nge Fare Pilung ko Gapas.\n\n7 Gagyeg ko am nge gapas e dabi tal, u dakean tagilʼ David, ngo dakean gilʼilungun ni nge yarmiy riy, ma ngki gagyeg nag u fithikʼ e yulʼyulʼ nge justice ko ngiyalʼ ney iyaen nga mʼon, ni manechubog. Ma fare tiyaenʼ ko fare Somoel ko Yoʼor e rarinʼ e rennʼey.\n\n8 Fare Somoel e piiʼ e thin rokʼ ngakʼ Jacob ma ke gaelʼ dakean yu Israel.\n\n9 Ma gubin e gidiiʼ ma ranang, ni boed yu Efraim nge pi gidiiʼ nu Samaria, ni yaed be gaʼar u fithikʼ e ufʼuf nge gaaʼ ngalang: ko gumʼ ircha.\n\n10 Fapi rengga e ke muchbuʼ nga butʼ, machane gamaed ra ufung ko malang ni falelʼ; fapi gakʼiy ni sycamores e kan thʼaeb nga butʼ, machane gamaed ra thilyeg ko pi gakʼiy ni cedars.\n\n11 Ere fare Somoel e ra sunmiy e pi toʼogor rokʼ Rezin ngar togopluw gaed ngakʼ, me puthuy e toʼogor rokʼ nga taʼabang;\n\n12 Ni gidiiʼ nu Syria nga mʼon nge gidiiʼ nu Philistine nga tomur; ma bay ra fulʼed yu Israel. Ma gubin e pinnʼey e dar chefeg e damomuw rokʼ nga orel, ya kub kʼiyeg paʼ nge paer.\n\n13 Ya fapi gidiiʼ e darur chel gaed ngakʼ niʼir e rayog ni nge gechig nagraed, ara ra chel gaed ngar gayed fare Somoel ko Yoʼor.\n\n14 Ere fare Somoel e ra thʼaeb rokʼ yu Israel e loelugen nge pochon, nge paʼangin nib tolang nge pan u sobutʼ u lan taʼareb e rran.\n\n15 Chaʼ nib ilal, e ire loelugen; ma fare profet ni ma fil ngoyiy e tin nib baen, e ir pochon.\n\n16 Ya fapi tiyugangʼ ko pi gidiiʼ ney e ra olobochiyed raed; ma piʼin ruʼuned u paʼaraed e ra mʼaed.\n\n17 Ere fare Somoel e dabi falaenʼ ngakʼ e pi pagael nib felʼ yangren roraed, ara wurengaenʼ ngakʼ e pi gidiiʼ roraed ni ke yimʼ e pi chitamangraed nge piʼin ni kanimʼ roraed; ya yaed gubin ma ba tadumʼthin nge tarinʼ e kireb, nge gubin e langef ma dar yoeg e tin nib yalʼuw. Ma gubin e pinnʼey e dar chefeg e damomuw rokʼ riy nga orel, ya kub kʼiyeg paʼ nge paer.\n\n18 Ya pi ngongol nib kireb e ra muʼuruf ko nifiy; ra urufiy e pi racholoyʼ nge rachangal, ma ra urufiy e garger nib dubʼag, mar changeg gaed ngalang ni boed e ath.\n\n19 Damomuw rokʼ fare Somoel ko Yoʼor e ra lumor nag dakean fare nam, ma fapi gidiiʼ e yaedra mang gapgep ko nifiy; ma dariy beeʼ nra pag walagen nib fos.\n\n20 Ma bayi chel ni nge fekʼ banʼen ni nge kay u baʼani matʼaw i paʼ ma ra paer nib bilig; ma bayi chel nge abich u baʼani gilaeyʼ i paʼ ma dabi sow; ere gubin e gidiiʼ nra beeʼ me chel nge kay e ufin u paʼ—\n\n21 Manasseh ngakʼ Efraim; nge Efraim ngakʼ Manasseh; yow u taʼabang ni yow ra togopluw ngakʼ yu Judah. Ma gubin e pinnʼey e dar chefeg e damomuw rokʼ riy nga orel, ya kub kʼiyeg paʼ nge paer.\n\n", "2-ne 20": "[center][font_size=26]Guruy Ni 20[/font_size][/center]\n\n[i]Fare mogothgoth nu Assyria e ba pow ko fare mogothgoth nra aw ngakʼ e piʼin nib kireb ko fayan ni Lʼagruw yay e Wub—Buchʼuw e gidiiʼ nra magaey u tomuren nra yib Somoel bayay—Fa piʼin nra magaey ko gidiiʼ rokʼ Jacob e yaedra sul ko nam ni taferaed u lan e bin tomur e rran—Mu taʼareb nag ko Isaiah 10. Napʼan 559–545 M.K.[/i]\n\n1 Gafgow ngakʼ e piʼin ni ma yoeg e tin ni dematʼaw e thin, nge piʼin ni ma yoloey bogi banʼen ni nge gafgow nigey ni kar sunmiyed;\n\n2 Ni ngar chefeged nga orel ko justice e piʼin nib gafgow, ma ngar chuweged matʼawon e piʼin nib gafgow ko gidiiʼ rog, ni nge paer ni piʼin ni kanimʼ roraed e mang kʼoraed, ma nge yog ni ngar moroʼroʼ gaed rokʼ e piʼin ni dakuriy e pi chitamangraed.\n\n3 Ere mang e gimed rarinʼ u lan fare rran ko gechig, ngo lan fare rran ko mogothgoth nra yib u palog? miniiʼ e gimed ra miil iyaen ngakʼ ko ayuw? nge uw e gimed ra tay e falaʼab romed riy?\n\n4 Ra dag moy roraed ma yaedra mʼing nga tan e pi kalbus, ma yaedra maʼathuk nga fithikʼ e piʼin ni kar mʼaed. Gubin e pinnʼey ni yug aray rogon ma dar chefeg e damomuw rokʼ riy nga orel, ya kub kʼiyeg paʼ nge paer.\n\n5 O gur fare pilung nu Assyria, ni gur e sog ko damomuw rog, nge gur fare lay i sog u paʼaraed e ireram e damomuw roraed.\n\n6 Gura lʼoeg nge yaen i togopluw ngakʼ ba nam nib sug ko tadumʼthin, ma gura chiyliy ngakʼ ni nge togopluw ko fapi gidiiʼ ni kug damomuw ngoraed, me fek e chugum roraed, nge kʼoraed, me yitʼraed nga butʼ ni boed e baer u kanawoʼ.\n\n7 Machane dar nomeg ni kemus ni nge togopluw ngoraed, ara kemus nibe lemnag; ya lan gumʼirchaʼen e ke lemnag riy ni nge gatheay me thirif e pi nam u butʼ ni gathib lich.\n\n8 Ya gaʼar: gathi pi fak e pilung rog u taʼabang e bogi pilung?\n\n9 Gathi yu Calno e boed yu Carchemish? Ma gathi yu Hamath e boed yu Arpad? Ma gathi yu Samaria e boed yu Damascus?\n\n10 Boed rogon ni ke sunmiy paʼag fapi gilʼelung ko liyos, nrogon yaʼan ni kan ker e ba felʼ nga rogon ko tin bay u Jerusalem ngu Samaria;\n\n11 Dab gurinʼ, ni boed ni kug rinʼ ngakʼ yu Samaria nge pi liyos rokʼ, nge ku aram rogon ngakʼ yu Jerusalem nge pi liyos rokʼ?\n\n12 Ere bay yibi buch u napʼan ni ke rinʼ fare Somoel gubin e pi muruwel rokʼ u dakean fare Mount Zion ngo dakean yu Jerusalem, ma gura gechig nag fare pilung nu Assyria ni bachan e gaaʼ ngalang rokʼ, nge rir ko changar rokʼ nib tolang.\n\n13 Ya gaʼar: Dakean gelingin paʼag nge gonop rog e kug rinʼ e pinnʼey riy; ya ba tamilang anʼug; ma kug mithmitheg e pi mathil rokʼ fapi gidiiʼ, ma kug iring e pi machaf roraed, ma kug gel ko fapi gidiiʼ ni boed beeʼ nib madangdang;\n\n14 Ma paʼag e ke pirʼeg tafen e fapi falaʼab ko gidiiʼ; ma boed beeʼ ni ma kunuy fak e nimen, e aram rogog ni kug kunuy gubin e gidiiʼ u fayleng; ma dariy beeʼ ni mithmitheg poen, ara bing lʼugun, ara yaen laman.\n\n15 Ra ʼuf bangi tow nib togopluw ngakʼ e chaʼ ni ma muruwel ngay? Gul fare goloyoch e ra lemnag nib felʼ ngakʼ e chaʼ ni bay u paʼ nibe girngiy? Ni boed boechi laey i gakʼiy ni nge rurug ir nge togopluw ngakʼ e chaʼ ni chibiy ngalang, ara woed fare layi sog nibe chibiy ir ngalang ni gowa gathi balaey i gakʼiy!\n\n16 Ere fare Somoel, fare Somoel ko Yoʼor, e ra piiʼ e uyngol nge yib nga fithikʼ e piʼin nib tʼuf rokʼ fare pilung; ma tanggin e rir rokʼ e ra gaelʼ ba dramrom ni boed e dramrom ko nifiy.\n\n17 Ma fare tamilang ku Israel e boed ba nifiy, nge Fachaʼ nib Thothup rokʼ ni boed ba dramrom, ma ra yikʼ me urufiy e rachangal rokʼ nge racholoyʼ rokʼ u lan taʼareb e rran;\n\n18 Me urufiy e rir u magarger rokʼ, nge falang rokʼ nib galwog, ni yaʼel nge dowef; ma yaedra boed e piʼin ni ke awe flak roraed nga butʼ.\n\n19 Ma tin ra magaey ko gakʼiy u loway rokʼ e ke buchʼuw, nra yog ni nge yoloey beeʼ nib bitir oren.\n\n20 Ma bay yibi buch u lan e re rran nem, ni tin ni ke magaey ko gidiiʼ ku Israel, nge piʼin ni kar miil gaed ko gidiiʼ ku Jacob, e dab ki pagaenʼraed bayay ngakʼ e chaʼ ni ke gafgow nagraed, machane ra pagaenʼraed ngakʼ Somoel, ni Fachaʼ nib Thothup ku Israel, u fithikʼ e tin riyulʼ.\n\n21 Fa piʼin ni ke magaey e yaedra sul, arragon, ni boed e piʼin ni ke magaey ko gidiiʼ rokʼ Jacob, ngakʼ fare Got ni gubin ma rayog rokʼ.\n\n22 Ya yug aram rogon ni gidiiʼ rom ku Israel e yaedra boed oren e yanʼ u maday, machane iniyaed e ra sul; fare mogothgoth nra sum e ra mathrow ko tin nib matʼaw banʼen.\n\n23 Ya fare Somoel ni Got ko Yoʼor e ra sunmiy ba mogothgoth nga lan gaʼangin yang fare nam.\n\n24 Ere, baʼaray rogon ni yoeg fare Somoel ni Got ko Yoʼor: O gidiiʼ rog nibe paer u Zion, dab murus gaed ngakʼ piyu Assyria; bayi toeymed nga boechi laey i gakʼiy, me pug e sog rokʼ ngalang nge togopluw ngomed, ni boed ni rinʼ piyu Egypt.\n\n25 Ya rib ngoch napʼan, make mʼay e damomuw rog nga tomuren ni kan gatheayraed.\n\n26 Ma fare Somoel ko Yoʼor e ra kʼaring ba gafgow ngakʼ ni boed rogon nra liiʼed yu Midian ko farengi war nu Oreb; ma rogon ni pug fare laey i gakʼiy rokʼ nga dakean e day e aram rogon nra pug ngalang ni boed ni rinʼ u Egypt.\n\n27 Ma bay yibi buch u lan e re rran nem ni malngin e gafgow e bay ni chuweg u poen, nge matʼ rokʼ u bilelʼugun, ma fare matʼ e ra mogothgoth ni bachan e yira gapgep nag.\n\n28 Me yib nga Aiath, me af nga Migron; me taw nga Michmash me tay e wagon rokʼ u rom.\n\n29 Ma ranoed u dakean e kanawoʼ; mar toffan gaed u Geba; me rus yu Ramath; me miil yu Gibeah nu Saul.\n\n30 Mu tolul, O fare ppin nu Gallim; muguy rogon nge rungʼag Laish, O ke gafgow yu Anathoth.\n\n31 Yu Madmenah e kar chuw gaed; ma gidiiʼen yu Gebim e kar mukun gaed ni ngar miil gaed.\n\n32 Machane ra paer u Nob ko re rran nem; ma ra rurug me chichngeg paʼ ngakʼ e piʼin bay ko fare burey nu Zion, ni pi falang nu Jerusalem.\n\n33 Musap gaed, fare Somoel, fare Somoel ko Yoʼor e ra thʼaeb fare paʼangin u fithikʼ e murus; ma piʼin nib tolang ko liw e yira thirifraed nga butʼ; ma piʼin nib tolngaenʼ e yaedra sobutʼaenʼ.\n\n34 Ma ra thʼethʼaeb nga butʼ ko wasey e garger nib dubʼag, ma yu Lebanon e ra aw nga butʼ u paʼ fachaʼ nib madangdang.\n\n", "2-ne 21": "[center][font_size=26]Guruy Ni 21[/font_size][/center]\n\n[i]Fare likʼan Jesse (Kristus) e ra pufthin nib matʼaw—Fare llowaenʼ ni morngaʼagen Got e ra suguy dakean e fayleng u lan fare biyuʼ e duw—Fare Somoel e ra piiʼ ba pow me kunuy yu Israel—Mu taʼareb nag ko Isaiah 11. Napʼan 559–545 M.K.[/i]\n\n1 Ma bay yibi sum beeʼ ko ganong rokʼ Jesse, nge ba noef ni bayi sum u likʼngin.\n\n2 Ma fare Kan ni Thothup rokʼ Somoel e ra toffan nga dakean, fare nangaenʼ ko gonop nge nangfan, fare nangaenʼ ko fonow nge gelingin, fare nangaenʼ ko llowaenʼ nge madguwan Somoel;\n\n3 Ma ra guy rogon nge papay ni nge nangfan madguwan fare Somoel; ma dabi dugliy u rogon e changar rokʼ, ara fonow u rogon e motoyil rokʼ.\n\n4 Ya yalen nib matʼaw e ra dugliy e piʼin nib gafgow, me fonow ni taʼab rogon ni fan ngakʼ e piʼin nib muding u fayleng; ma ra gatheay fare fayleng ko thin u lʼugun, nge nifeng u lʼugun e ra liiʼ e piʼin nib kireb ngay.\n\n5 Ma tin nib matʼaw e ra mang liiʼed u lukungun, ma yulʼyulʼ e ra mang liiʼed nib langab nga lukungun.\n\n6 Pi wolf e yaedra paer e saaf nib felʼ thilraed, nge leopard e yaedra mol nga butʼ u fithikʼ pifak e kaming, ma pifak e garbaw nge layon ni ke felʼ yangren nge gamanman nib sugsug e yaedra paer u taʼabang; ma beeʼ nib bitir e ra powiʼiyraed.\n\n7 Ma garbaw nge bear e yaedra abich u taʼabang; nge pifakraed e yaedra mol nga butʼ u taʼabang; ma layon e yaedra kay kenggin e grain ni boed e garbaw.\n\n8 Nge bitir nib achichig nra i fafel u langan i tafen e porchoyog ma dabi kʼaed, nge bitir ni kub achig nra tay paʼ nga langgin tafen e porchoyog ma dabi kʼaed.\n\n9 Ma dabra kʼaeded ara madʼad gaed ngakʼ beeʼ u gaʼangin yang fare burey rog nib thothup, ya fayleng ni poloʼ e ra sug ko llowaenʼ rokʼ Somoel, ni boed e day nibe tharey e butʼ u maday.\n\n10 Ma lan e re rran nem e bay yib ba likʼngin rokʼ Jesse, nra sakʼiy nge mang pow rokʼ e gidiiʼ; niʼir e bayi gay fapi Gentiles; ma toffan rokʼ e rib mangil.\n\n11 Ma bay yibi buch u lan e re rran nem ni fare Somoel e ra kʼiyeg paʼ bayay ko yan lʼagruw yay ni nge sulweg e tin ni ke magaey ko gidiiʼ rokʼ nra yaeni aw, u Assyria, ngu Egypt, ngu Pathros, ngu Cush, ngu Elam, ngu Shinar, ngu Hamath, nge pi donguch nu maday.\n\n12 Me pug ngalang ba pow ni fan ngakʼ e pi nam, me kunuy nga taʼabang fapi gidiiʼ ku Israel ni kan tulufraed, me kunuy nga taʼabang fapi ganong ku Judah u lan fa aningeg i tabthung ko fayleng.\n\n13 Fare moʼowaenʼ rokʼ yu Efraim e kura chuw, ma pi toʼogor rokʼ yu Judah e yira chuwegraed; yu Efraim e dabi awaenʼ ngakʼ yu Judah, nge yu Judah e dabi gafgow nag yu Efraim.\n\n14 Machane yaedra changeg nga dakean likʼ i poen piyu Philistine iyaen ko ngael; ma yaedra fek e chugum u tane mael rokʼ e piʼin ni bay nga lan e ngek; mar mʼaged paʼaraed ngakʼ yu Edom nge yu Moab; ma pi bitir nu Ammon e yaedra fol roraed.\n\n15 Ma fare Somoel e ra gatheay ni poloʼ fare yunmon ko day nu Egypt; ma nifeng rokʼ nib gel e ra rurug paʼ riy nga dakean fare lulʼ, me buthug nge gaman medilip paʼ, me yaen e gidiiʼ u dakean nib malikʼ e sus u ayraed.\n\n16 Ma bay yib ba kanawoʼ nib gaaʼ ni fan ngakʼ e tin ni ke magaey ko gidiiʼ rokʼ ni ke aw u Assyria, ni boed Israel u lan fare rran ni yib nga wuruʼ fare nam nu Egypt.\n\n", "2-ne 22": "[center][font_size=26]Guruy Ni 22[/font_size][/center]\n\n[i]U lan fare biyuʼ e duw ma gubin e gidiiʼ ma yaedra liyoer ngakʼ fare Somoel—Ire ra paer u fithikʼraed—Mu taʼareb ko Isaiah 12. Napʼan 559–545 M.K.[/i]\n\n1 Ma lan e re rran nem e gara gaʼar riy: O Somoel, gura liyoer ngom; gur e um puwaenʼ ngog ma kam chefeg e damomuw rom rog nga orel, ma gur e kam gapaseg laninʼug.\n\n2 Musap, Got e tathap rog; gu ra paganʼug ngakʼ, ma dab gu rus; ya fare Somoel i Jehovah e ir gelingig nge tang rog; ma ku ire kemang tathap rog.\n\n3 Ere, fithikʼ e falfalaenʼ e gara lʼing e raen riy u luwed ni yima thap riy.\n\n4 Ma lan e re rran nem e gimed ra gaʼar riy: Soerokʼ fare Somoel, pininged fithingan, mu weliyed e ngongol rokʼ u fithikʼ e gidiiʼ, mi gimed yoeg ni ngan liyoer nga fithingan.\n\n5 Mu tang gaed ngakʼ fare Somoel: ya ke rinʼ bogi banʼen ni rib felʼ; ni biney e yimnang u fayleng ni poloʼ.\n\n6 Mu yoer gaed mi gimed tolul, nag e falfalaenʼ, gimed e gidiiʼ nu Zion; ya rib yargael Fachaʼ nib Thothup ku Israel u fithikʼmed.\n\n", "2-ne 23": "[center][font_size=26]Guruy Ni 23[/font_size][/center]\n\n[i]Fare mogothgoth nu Babylon e ba pow ko fare mogothgoth u napʼan fabin Lʼagruw e Wub—Ra yaeni aw ni ba rran ko damomuw nge gechig—Babylon (ni fare fayleng) e ra mul ni manemus—Mu taʼareb nag ko Isaiah 13. Napʼan 559–545 M.K.[/i]\n\n1 Fare gafgow nu Babylon, e guy Isaiah ni fare pagael ni fak Amoz.\n\n2 Mu pug ngalang bangi falak u dakean e burey nib tolang, mag tolul ngoraed, mag chingeg paʼam, ni gomanga ranoed nga lan e pi garog ko piʼin nib matʼaw.\n\n3 Kug chiyliy ngakʼ e piʼin nib thothup rog, ma ku kug pining e piʼin nib yargael rog, ya damomuw rog e dariy nga dakean e piʼin ni yaed be falfalaenʼ nga fanag pilung.\n\n4 Kan rungʼag lingan fare ulung ni bay u dakean e pi burey ni boed lingan ba ulung i gidiiʼ nib yoʼor, ba lingan e wagaey nibe yib ko pi gilʼ e lung ko pi nam ni ke mukun nga taʼabang, fare Somoel ko Yoʼor e ra kunuy nga taʼabang e salthaw ngar falʼeged rograed ko mael.\n\n5 Ma yaedra yib u ba nam nib palog, u taʼan e lang, arragon, fare Somoel, nge pi talin e mael ko damomuw rokʼ, ni nge gatheay fare nam ni poloʼ.\n\n6 Ngar mu gelʼgelʼ gaed, ya fare rran rokʼ Somoel e ke chugur ngay; ma ra yib ni mogothgoth ngakʼ fachaʼ ni Gubin Marayog Rokʼ.\n\n7 Ere gubin e paʼayif ma ra thig nge ʼaw nga butʼ, ma gubin ma ra ranraen gumʼirchaʼen ko murus;\n\n8 Ma yaedra tamdag; amith nge kirbaenʼ e ra aw ngoraed; ra balyangaenʼraed ngoraed; ma ra munrow oewchraed ko tamraʼ.\n\n9 Musap gaed, fare rran rokʼ Somoel e be yib, nib noemow ko damomuw nge puwaenʼ, ni nge pag e nam ni dakuriy beeʼ nibe paer riy; me gatheay e pi tadenen ni bay riy nge chuw.\n\n10 Ya pi tʼuf nu tharmiy nge pi yu ulung i tʼuf ni bay riy e dabi piiʼ raʼen; fare yalʼ e ra lumor u napʼan ni ke mʼug, ma fare pul e dabi piiʼ raʼen nge mat.\n\n11 Ma gura gechig nag fare fayleng ni bachan e kireb, nge piʼin ni kireb ni bachan e pi denen roraed; gura tileg e siʼufʼuf rokʼ e piʼin nib ufanthin, ma gura tileg e ufanthin rokʼ e piʼin nib yargael.\n\n12 Gura sunmiy beeʼ ni rib tʼuf ko gol; ni beeʼ ni rib felʼ nga bangi gol nu Ophir.\n\n13 Ere, bay gu rurug e tharmiy, ma fayleng e ra chuw u gilʼ, u fithikʼ e damomuw rokʼ fare Somoel ko Yoʼor, ngu lan fare rran ko damomuw rokʼ nib maʼangech.\n\n14 Ma ra yaeni aw ni boed ba kaming ni yibe tuluf, nge ba saaf ni dariy beeʼ nibe gafaliy; ma yaed gubin nra beeʼ me chel ko gidiiʼ rokʼ, nge tulufraed ni yaed gubin iyaen nga lan e binaw roraed.\n\n15 Gubin e piʼin nib ʼuf e yira kurufraed; arragon, nge gubin e piʼin nib peth ko kireb e yaedra yimʼ ko sayden.\n\n16 Pi bitir roraed e yira liiʼraed u pʼoewchraed; pi naʼun roraed e ra suguy e salthaw nge pi leʼengiraed e yira matogel ngoraed.\n\n17 Musap gaed, gura kʼaring fapi Medes ngar togopluw gaed ngoraed, ni yaed e dariy fan e silber nge gol u wunʼraed, ara yaed be falfalʼaenʼ ngay.\n\n18 Pi gatʼing roraed e ra thikiy e pi pagael nib felʼ yangren nga butʼ; ma dabi wurengaenʼraed nga waʼamngin inaey; ma dabra feked oewchraed rok e piʼin bitir.\n\n19 Ma yu Babylon, ni fare rir ko pi nam, niʼir e thʼabi felʼ yaʼan u tafen fapi Chaldeesʼ, e ra boed rogon ni gatheay Got yu Sodom ngu Gomorrah.\n\n20 Me yaeni aw ni dab kun tafnaʼ, ara ni paer riy u rebo mfen ngo reb: ara nʼuf e gidiiʼ nu Arab e tent roraed u roem; ara chuguliy e pi tachugol e gamanman roraed u roem.\n\n21 Machane gamanman ni malboch nu lan e rad e yaedra paer riy; ma pi naʼun roraed e ra sug ko gamanman ni kirbaenʼ; nge archeʼ ni owls e ra paer u roem, nge pi satyrs e bay i churuʼ riy.\n\n22 Ma pi gamanman ni malboch ko pi donguch e ra ur yoer gaed u lan e pi naʼun roraed ni kan pag, nge pi dragon u lan e pi yungi nʼen nib felʼ u lan e naʼun roraed; ma nepʼ rokʼ e ke chugur ni nge yib, ma fare rran rokʼ e dabki nʼuw napʼan. Ya gura gatheay ni rib papay; arragon, ya ra wureng anʼug ko gidiiʼ rog, machane piʼin nib kireb e yaedra yimʼ.\n\n", "2-ne 24": "[center][font_size=26]Guruy Ni 24[/font_size][/center]\n\n[i]Yu Israel e yira kunuy raed mar falfalaenʼ gaed ko toffan u lan biyuʼ e duw—Luchifer e ni chuweg u tharmiy ni bachan e togopluw—Yu Israel e yaedra falfalaenʼ u dakean yu Babylon (fare fayleng)—Mu taʼareb ko Isaiah 14. Napʼan 559–545 M.K.[/i]\n\n1 Ya fare Somoel e ra wurengaenʼ ngakʼ Jacob, ma bayi melʼeg Israel, me tayraed nga lan e binaw roraed; ma pi milekag e yaedra peth ngoraed, mar mang gaed ko fapi gidiiʼ ku Jacob.\n\n2 Ma fapi gidiiʼ e yaedra fekraed iyaen nga taferaed; arragon, ko yungi nʼen nib palog u fayleng; ma yaedra sul ko pi nam roraed nni michmicheg ngoraed. Ma fapi gidiiʼ ku Israel e yaedra tafnaʼ e yu ginnʼem, ma fare nam rokʼ Somoel e ra paer ni fan ngakʼ e pi tapigpig nge pi tapigpig nib ppin; ma yaedra fekraed ni bogi kalbus iyaen ngakʼ e piʼin ni ba kalbus; ma yaedra gagyeg nga dakean e piʼin ni ma abngeyraed.\n\n3 Ma bay yibi buch u lan e re rran nem ni fare Somoel e ra piiʼ ngom e toffan, ko kirbaenʼ rom, nge murus rom, nge kalbus ni tayem ni ngam pigpig riy.\n\n4 Ma bay yibi buch u lan e re rran nem, ni gur e bay moeg e re bugithin ney nib togopluw ngakʼ fare pilung nu Babylon, ni ngam gaʼar: Uw rogon make tal fare taʼabngeyey, make tal fare lan binaw ni gol!\n\n5 Fare Somoel e tʼaer fare sog rokʼ e piʼin nib kireb, nge fapi scepters rokʼ e piʼin nib tagagyeg nigey.\n\n6 Chaʼ nra liiʼ fapi gidiiʼ u fithikʼ e damomuw ni dar tal, ir ni gagyeg nag e pi nam u fithikʼ e damomuw, e yira gechig nag ma dariy beeʼ ni rayog ni nge tileg.\n\n7 Fare fayleng ni poloʼ e ke toffan, ma ke math lamraed; ma kar tabab niged e tang.\n\n8 Arragon, fayuke gakʼiy ni fig e kar falfalaenʼ gaed ni bacham, nge ku aram rogon ngakʼ fapi cedars nu Lebanon, ni yaed be gaʼar: Napʼan ni kan thikiyem nga butʼ ma dakuriy beeʼ ni ke yib ni nge thʼaeb mad.\n\n9 Infierno u ʼaer e ke mithmith ni fan ngom ni nge madaʼ nigem u napʼan e wub rom; ke pug e pi yamʼ ni bacham, ni boed gubin e tin pilung u fayleng; ma ke sakʼiy nag ngalang gubin e pilung ko pi nam u gilʼilungraed.\n\n10 Yaed gubin ni yaedra non mar gaʼar gaed ngom: Gur e gathi kam moʼowaer ni woed gamaed? Gur e gathi kam boed gamaed?\n\n11 Falʼngim e kan fek nga loew; lingan e gita rom e dakunir rungʼag; ke nad e faklʼud u tanginaem, nge pi faklʼud e kar thareyed gur.\n\n12 Uw rogon ni kam mul u tharmiy, O Luchifer, ni fak e fasiraen! Gur e kan lufem nga butʼ, ni kam moʼowaer nag e pi nam!\n\n13 Ya gur e kam gaʼar u lan gumʼirchaʼem: gura yaen ngalang nga tharmiy, gura langlang nag gilʼig nge tolang ko pi tʼuf rokʼ Got; ma kug ra paer nga dakean e burey ko fare ulung, ko rengi nʼen nib palog nga lan e leluʼoch;\n\n14 Gura yaen ngalang nggu tolang ko pi manileng; gura boed fachaʼ ni Thʼabi Tolang.\n\n15 Machane gur e yira fekem nga butʼ nga infierno, ko yungin thʼabi toʼaer u muloew.\n\n16 Piʼin ni be guyem e yaedra falʼeg i yaliyem, mar dugiliyed ni gur, mar gaʼar gaed: Ireray fare moʼon ni rurug e fayleng, me rurug e pi gilʼelung?\n\n17 Me falʼeg fare fayleng ni bangi wuruʼ e binaw, me gatheay e binaw riy, ma de bing e naʼun ko pi kalbus rokʼ?\n\n18 Gubin e pi pilung ko pi nam, arragon, yaed gubin, ma kan molegraed nga fithikʼ e rir, ni yaed gubin nra bagyaed ma bay u lan e naʼun rokʼ.\n\n19 Machane gur e kan yinʼem nga wuruʼ e loew rom ni boed ba paʼangin nib kireb, ma boed e piʼin ni ke magaey rokʼ e piʼin ni kan liiʼraed, ni kan thʼaebraed nga bangi sayden, ma ka ranoed ko pi malang u loew nib mʼay langin; ni boed ba ldoew ni yibe yaen u dakean.\n\n20 Gur e dab ni unegem ngoraed ko gumʼeyag, ni bachan e gur e kam gatheay e nam ma kam liiʼ e gidiiʼ rom; pi awochngin e piʼin ni ma rinʼ e kireb e dariy liyiben mar gilbugwan gaed.\n\n21 Ngan falʼeg rogoy ngan fek pogofan ko pi bitir rokʼ ya bachan e pi denen rokʼ e pi chitamangraed, ni nge siy ra puw gaed ngalang bayay, ara ra feked fare nam, ara ra suguyed dakean e fayleng ko binaw.\n\n22 Ya gura puw ngalang nggu togopluw ngoraed, ni yoeg fare Somoel ko Yoʼor, mug thʼaeb nge chuw u Babylon fare fithingan, nge piʼin ni ke magaey, nge fakay ni pagael, nge pagael ni fak walagey, ni yoeg fare Somoel.\n\n23 Ma kug ra falʼeg nge mang tafen e archeʼ nu maraen; ma gura wolguy ko wolguwen e mogothgoth, ni yoeg fare Somoel ko Yoʼor.\n\n24 Fare Somoel ko Yoʼor e ke micheg, ni gaʼar: Rriyulʼ ni boed nug lemnag, e aram rogon nra yibi buch; nge boed nug tanmeg, e aram rogon nra yaeni aw—\n\n25 Ni gura fek fapi gidiiʼ nu Assyria nga lan e binaw rog, ma dakean e pi burey e yira yitʼraed riy nga tan rifrifanʼey; ma aram min chuweg e matʼ rokʼ roraed, me chuw e gafgow rokʼ u dakean poeraed.\n\n26 Ireray fare tanam nni tanmeg u dakean fare fayleng ni poloʼ; ma ireray fare paʼayif ni kan kʼiyeg nga dakean gubin e pi nam.\n\n27 Ya fare Somoel ko Yoʼor e ke tanmeg, ma miniiʼ e rayog rokʼ ni nge siyeg? Ma ke kʼiyeg paʼ, ma miniiʼ e rayog rokʼ ni nge sulweg?\n\n28 U lan fare duw ni yimʼ fare pilung i Ahaz e ireray fare gafgow.\n\n29 Dab mu falfalaenʼ, gur yu Palestina ni poloʼ, ni bachan fare layi sog rokʼ fachaʼ ni ma dumow e ke mʼing; ya ra yib nga butʼ u likʼngin e porchoyog ba porchoyog ni yub, ma waʼamngin e ra mang ba porchoyog ni be changeg nib dramrom.\n\n30 Ma bin mʼon i fak e piʼin gafgow e yira duruwiʼiyraed, ma piʼin nib tʼuf banʼen roraed e yaedra mol nga butʼ u fithikʼ e pagaenʼ; ma gura liiʼ likʼngimed ko uyngol, me thang e tin ni ke magaey romed.\n\n31 Mu gelʼgelʼ, O garog; mu yoer, O fare binaw; gur yu Palestina ni poloʼ, e dam yaram; ya bay yib u lan e leluʼoch bangi ath, ma dariy beeʼ ni yira pag ko re ngiyalʼ inʼen nni dugliy ngakʼ.\n\n32 Mang e ra fulweg fapi tamalʼog ko pi nam? Ni fare Somoel e sunmiy yu Zion, nge piʼin gafgow ko pi gidiiʼ e ra pagaenʼraed riy.\n\n", "2-ne 25": "[center][font_size=26]Guruy Ni 25[/font_size][/center]\n\n[i]Nephi e falfalaenʼ nib tamilang—Pi prophecy rokʼ Isaiah e yira nangfan u lan e tin tomur e rran—Fapi Jew e yaedra sul u Babylon, mar kuruth niged fare Messiah, mar garar gaed min gafgow nagraed—Yira sulwegraed u napʼan ra michaenʼraed ngakʼ fare Messiah—Ir e ra yib ni sommʼon u nelʼ miriʼay e duw nga tomuren ni ke chuw Lehi u Jerusalem—Fapi Nephites e ra fol gaed ko fare motochiyel rokʼ Moses me michaenʼraed ngakʼ Kristus, niʼir Fachaʼ nib Thothup ku Israel. Napʼan 559–545 M.K.[/i]\n\n1 Chiney e gag, Nephi, e gubaʼadag ni nggog boech e thin ni morngaʼagen fapi thin ni kug yoloey, niʼir e yoeg Isaiah. Ya musap gaed, Isaiah e weliy boʼor banʼen nib moʼomawʼ ngakʼ boʼor e gidiiʼ rog ni ngar nanged fan; ya dar nanged morngaʼagen yalen fapi prophesy ntay u fithikʼ fapi Jews.\n\n2 Ya gag, Nephi, e dawor gufil ngoraed boʼor banʼen ni morngaʼagen yalen fapi Jews; ya pi muruwel roraed e bogi muruwel nu milmor, nge pi ngongol roraed e bogi ngongol ko fananikan.\n\n3 Ere, gube yol ngakʼ e gidiiʼ rog, ngakʼ gubin e piʼin nra thap ngoraed u tomuren e ngiyalʼ ney e pinnʼey ni gube yoloey, ni nge yog ni ngar nanged fapi gechig rokʼ Got, ni bay yib nga dakean gubin e pi nam, ni boed rogon e thin ni ke yoeg.\n\n4 Ere, mmotoyil gaed, O gimed e gidiiʼ rog, ni gimed e gidiiʼ ku Israel, ma gimed lʼegiyilmed ko thin rog; ya fapi thin rokʼ Isaiah e dar tamilang u wunʼmed, machane rib tamilang u waenʼ gubin e piʼin ni yaed ba sug ko nangaenʼ ko prophecy. Machane nggu piiʼ ngomed ba prophecy, u rogon fare Kan ni Thothup ni bay rog; ere nggu prophesy u rogon nib tamilang ni immoy rog aram ko fare ngiyalʼ inʼen ni gub nga wuruʼ yu Jerusalem ni gamow e chitamag; ya musap gaed, yaʼel rog e rib falaenʼ ni nggu non nib tamilang ngakʼ e gidiiʼ rog, ni nge yog ni ngar nanged.\n\n5 Arragon, nge yaʼel rog e rib falaenʼ ko thin rokʼ Isaiah, ya gag e gub u Jerusalem, ma oewcheg e keguy e pinʼen ni yib ko fapi Jews, ma gumnang ni fapi Jews e yaed manang fan e pinʼen ni yib rokʼ fapi profet, ma dakuriy boech e gidiiʼ ni manang fan e pinʼen nni weliy ngakʼ fapi Jew ni boed yaed, ma kemus ni faʼanra kan fil ngoraed ni boed yalen e pinʼen ni morngaʼagen fapi Jew.\n\n6 Machane musap gaed, gag, Nephi, e dawor gufil ngakʼ pifakag yalen fapi Jew; machane musap gaed, gag, rog, ma kuʼug paer u Jerusalem, ere gumnang morngaʼagen e yunginnʼem iyaen; ma kug weliy ngakʼ pifakag morngaʼagen fapi gechig rokʼ Got, ni ke yibi buch u fithikʼ fapi Jew, kug weliy ngakʼ pifakag nrogon gubin e pinʼen ni weliy Isaiah, ma dag yoloey.\n\n7 Machane musap gaed, nggu tabab ko tirog e prophecy, nrogon ni rayog ni nggu rinʼ nib tamilang; niʼir e gumnang ni dariy beeʼ nra oloboch riy; yug aram rogon machane, lan fapi rran nra muguʼul fapi prophecy rokʼ Isaiah e ranang e gidiiʼ riy fan, ko re ngiyalʼ inʼen nra yibi buch.\n\n8 Ere, rib gaʼfan ngakʼ e gidiiʼ, ma pichaʼ nibe lemnag ni dariy fan, e yaed e rug ra non ngoraed, mug dugliy chirogon fapi thin ngakʼ e gidiiʼ rog; ya gumnang ni rib gaʼfan ngoraed u lan e tin tomur e rran; ya lan e re rran nem e yaedra nangfan e pinnʼem; ere, fan ngoraed mug yoloey e pinnʼem.\n\n9 Ma rogon reb e mfen ni kan gatheay u fithikʼ fapi Jew ni bachan e denen, e aram rogon ni kan gatheayraed u rebo mfen ngo rebo mfen u rogon e pi denen roraed; ma dariy bagyaed ni kan gatheay ni denon fapi profet rokʼ Somoel ngoraed ko sommʼon.\n\n10 Ere, kanoeg ngoraed morngaʼagen fare mogothgoth nra yibi aw nga dakeanraed, ko chingyalʼ inʼen ni ke chuw e chitamag u Jerusalem; yug aram rogon machane, ra ʼelʼel niged gumʼirchaʼraed; ma rogon e prophecy rog e kan gatheayraed, ma kemus ni piʼin nni fekraed ni kalbus nga lan yu Babylon e magaey.\n\n11 Ere chiney e gube yoeg e rennʼey ni bachan fare yaʼel ni bay rog. Ma yug aram rogon ni kan fekraed machane yaedra sul bayay, ngar pired ko fare nam nu Jerusalem; ere, yira sulwegraed bayay ko fare nam ni taferaed.\n\n12 Machane, musap gaed, yaedra tay e mael, ma ku yaed be rungʼag morngaʼagen e mael; ma napʼan nra yibi taw ko fare rran, ma fachaʼ ni Maʼagirag Rokʼ e en Chitamangiy, arragon, ni fachaʼ ni Chitamangiy nu tharmiy ngu fayleng, e ra yib i mʼug ngoraed u lan e dowef, ma musap gaed, yaedra fek yathin, ni bachan e pi denen roraed, nge ʼelʼel u gumʼirchaʼraed, nge gelyuwan roraed.\n\n13 Musap gaed, yaedra kuruth nag; ma tomuren ni kar tayed nga lan ruʼen e yamʼ u lan dalip e rran me fos ko yamʼ, ni bay gelingin nra gol nigey; ma gubin e piʼin nra michaenʼraed nga fithingan e yaedra thap nga langgin gilʼilungun Got. Ere, yaʼel rog e rib falaenʼ ni nge prophesy ni morngaʼagen, ya kug guy e rran rokʼ, ma gumʼirchaʼ rog e be liyoer nga fithingan nib thothup.\n\n14 Ere musap gaed bay yibi buch u tomuren ni ke fos fare Messiah ko yamʼ, ma ke mʼug ko gidiiʼ rokʼ, ni gubin e piʼin nib michaenʼraed nga fithingan, ma musap gaed, yu Jerusalem e bay ni gatheay bayay; ya gafgow ngakʼ e piʼin racham nib togopluw ngakʼ Got nge gidiiʼ ko galasia rokʼ.\n\n15 Ere, fapi Jew e yaedra garar u dakean gubin e pi nam; arragon, ma ku aram rogon ngakʼ yu Babylon ni yira gatheay; ere, fapi Jew e ra garareg raed boech e nam.\n\n16 Ma tomuren ni kan garareg raed, ma ke gechig nagraed fare Somoel ni Got u paʼ boech e nam ni bukun e mfen, arragon, iyib nga butʼ u rebo mfen ngo rebo mfen nge yibi madaʼ ko ngiyalʼ ni kan pingegaenʼraed nge michaenʼraed ngakʼ Kristus, ni fachaʼ ni Fak Got, nge fare bayul, ni fan ngakʼ gubin e gidiiʼ ni dariy napʼan—ma napʼan nra yib e re rran nem ni ke michaenʼraed ngakʼ Kristus, mar liyoer gaed ngakʼ fachaʼ ni Chitamangiy u fithingan, ko gumʼirchaʼ nib machalbog nge paʼayif nib beʼech, ma dab kur sap niged yug rebe Messiah, ma arame, ngiyalʼ innʼem, e bay yib fare rran ni thingari tʼuf ni nge michaenʼraed ko pinnʼey.\n\n17 Ma fare Somoel e ra kʼiyeg paʼ bayay ko yan lʼagruw yay ni nge sulweg e gidiiʼ rokʼ u paʼ fare dodow ni malog nge minaenʼ ni ke aw e gidiiʼ rokʼ ngay. Ere, bayi rinʼ ba muruwel nib maʼangʼang mab ʼangʼang u fithikʼ e gidiiʼ.\n\n18 Ere, ra fek e thin rokʼ iyaen ngoraed, ni ireram e pi thin nra pufthin nagraed ko bin tomur e rran, ya yira piiʼ ngoraed ni fan e ngan micheg u wunʼraed fare Messiah nib riyulʼ, niʼir e rafeked yathin; ma ngkun micheg u wunʼraed ni daki tʼuf roraed ni ngar sap niged rebo Messiah ni nge yib, ya dakuriy reb nra yib, ma kemus nreb e Messiah nib baen niʼir e ra baen nag e gidiiʼ; ya kemus ni taʼareb e Messiah ni weliy e pi profet morngaʼagen, ma re Messiah nem e ire rafek fapi Jews yathin.\n\n19 Ya rogon e thin ko fapi profet, e fare Messiah e ra yib u lan nelʼ miriʼay e duw ko fare ngiyalʼ inʼen ni chuw e chitamag u Jerusalem; ma rogon e thin ko fapi profet, nge thin rokʼ fare angel rokʼ Got, e fithingan e ra yaeni aw ni Yesus Kristus, ni fachaʼ ni Fak Got.\n\n20 Ere chiney, pi walageg, kug non nib tamilang ni nge dab mu oloboch gaed. Ma woed nib fos Somoel ni Got niʼir e fek yu Israel nga wuruʼ fare nam nu Egypt, me piiʼ ngakʼ Moses gelingin ni nge gol nag e pi nam u tomuren ni ke kʼaed raed e porchoyog ni yub, ni faʼan yaedra sap ko fare porchoyog ni ke pug ngalang u pʼoewchraed, ma ki piiʼ ngakʼ gelingin ni nge toey e war me yib e raen riy; arragon, musap gaed gube yoeg ngomed, ni boed fini riyulʼ e pinnʼey, ma boed nib fos fare Somoel ni Got, e aram rogon ni dakuriy reb e fithingan nga bayang u tane tharmiy, ya kemus ni chaʼaney i Yesus Kristus, niʼir e kug weliy morngaʼagen, e ire rathap e gidiiʼ u dakean.\n\n21 Ere, ireray fan ni fare Somoel ni Got e ke michmicheg ngog ni pinnʼey ni gube yoloey e yira chaʼariy min ayuweg, min piiʼ iyib nga butʼ ngakʼ pifakag, u rebo mfen ngo rebo mfen, ni nge yog ni muguʼul fare michmich ngakʼ Yosef, ni pifak e dabra mʼaed u nʼumngin i napʼan nra paer e fayleng.\n\n22 Ere, pinnʼey e ra yaen u rebo mfen ngo rebo mfen u nʼumngin i napʼan nra paer e fayleng; ma bay iyaen u rogon nib mʼagaenʼ ma baʼadag Got; ma pi nam ni rathap ngoraed e yira pufthin nagraed riy u rogon fapi thin ni kan yoloey.\n\n23 Ya kug muruwel gaed nib gel ni nggu yol gaed, ni nggu pingegedaenʼ pifakmaed, nge pi walagmaed, ni nge michaenʼraed ngakʼ Kristus, me felʼ thilraed Got; ya gadaed manang nu dakean e murnguy e gadaed rathap riy, u tomuren ni kad rinʼed gubin nra yog ni ngad rinʼed.\n\n24 Ma, yug aram rogon nib michaenʼmaed ngakʼ Kristus, ma gamaed be fol ko fare motochiyel rokʼ Moses, ma gamaed be sap nga mʼon nib miyuluy ngakʼ Kristus, nge yaeni madaʼ ko ngiyalʼ ni ke muguʼul fare motochiyel.\n\n25 Ya, arayfan nni piiʼ fare motochiyel; ere fare motochiyel e ba yamʼ u wunʼmaed, ma kug fos gaed rokʼ Kristus ni bachan e mich romaed; machane gamaed be chaʼariy fare motochiyel ni bachan e kan chiyliy ngomaed.\n\n26 Ma gamaed be weliy morngaʼagen Kristus, gamaed be falfalaenʼ rokʼ Kristus, gamaed be machib ni morngaʼagen Kristus, gamaed be prophesy ni morngaʼagen Kristus, ma gamaed be yol u rogon e pi prophecy romaed, ni nge yog ni nang pifakmaed e re ginnʼen ni ngar sap niged e manʼaegfan ko pi denen roraed ngay.\n\n27 Ere, gamaed be weliy morngaʼagen fare motochiyel ni nge yog ni nang pifakmaed fare motochiyel nib yamʼ; ma rogon e naʼab roraed ko fare motochiyel nib yamʼ, e rayog ni ngar sap gaed riy nga mʼon ko fare yafos ni bay rokʼ Kristus, mar nanged fan fare motochiyel ni piiʼ. Ma tomuren ni ke muguʼul fare motochiyel u dakean Kristus, ma dakitʼuf ni ngar ʼelʼel niged gumʼirchaʼraed ngakʼ u napʼan ni ngan museg fare motochiyel.\n\n28 Ere chiney e musap gaed, e gidiiʼ rog, gimed bogi gidiiʼ nib gelaenʼ, ere, kug non nib tamilang ngomed, ni dabiyog ni nga dab mu nanged fan. Ma fapi thin ni kug weliy e ra paer nib mich nib togopluw ngomed; ya rib gaman ni nge fil ngakʼ beeʼ e bin nib matʼaw e kanawoʼ; ya bin nib matʼaw e kanawoʼ e nge mich u wunʼuy Kristus ma dab kun fek yathin; ya dakean e fekyath romed ngakʼ e kagmed rafek riy yathin fapi profet nge fare motochiyel.\n\n29 Ere chiney e musap gaed, gube yoeg ngomed ni bin nib matʼaw e kanawoʼ e nge michanʼuy ngakʼ Kristus, ma dab kun fek yathin; ma Kristus e ire Fachaʼ nib Thothup ku Israel; ere thingar mu siroʼ gaed u pʼoewchen, mi gimed liyoer ngakʼ u fithikʼ e pasig ngo laniyaenʼmed, nge gelingmed, nge gimed ni poloʼ; ma faʼan gimed rarinʼ e rennʼey ma dabiyog ni ngan chuwegmed.\n\n30 Ma nʼumngin i napʼan nib tʼuf, e thingar murinʼ e pi muruwel nge pi gamʼing rokʼ Got nge yaeni madaʼ ko ngiyalʼ ni ke muguʼul fare motochiyel ni yoloey Moses.\n\n", "2-ne 26": "[center][font_size=26]Guruy Ni 26[/font_size][/center]\n\n[i]Kristus e ra machib ngakʼ fapi Nephites—Nephi e guy nga mʼon fare mogothgoth nra aw ko pi gidiiʼ rokʼ—Yaedra non u fithikʼ e fiyath—Fapi Gentiles e yaedra sunmiy e galasia nib baen nge bogi ulung nib mith—Fare Somoel e yoeg ko gidiiʼ nib mathngeluwol ni ngan un ko gamʼing ni falʼngakʼ. Napʼan 559–545 M.K.[/i]\n\n1 Ma tomuren ni ke fos Kristus ko yamʼ ma ra yibi mʼug ngomed, pifakag, nge pi walageg nib tʼuf rog; ma pi thin ni ra weliy ngomed e ireram e motochiyel ni thingar mu rinʼed.\n\n2 Ya musap gaed, gube yoeg ngomed ni kug guy nib yoʼor e mfen ni bayi mʼay, ma arame bay yib e mael nib gel nge maleʼeg thin nga fithikʼ e gidiiʼ rog.\n\n3 Ma tomuren ni ke yib fare Messiah ma bay e pow ni yira piiʼ ko gidiiʼ rog ni morngaʼagen ni kan gargeleg, nge ku aram rogon ko yamʼ ni tay nge foskoyamʼ; ma fare rran e bagaʼ mab gel e gafgow riy ngakʼ e piʼin nib kireb, ya yaedra yimʼ; ma yaedra yimʼ ni bachan e ra chuweged fapi profet, nge fapi gidiiʼen Got, mar malang niged raed, mar liiʼed raed ngar mʼaed; ere laman rachaʼen fapi gidiiʼen Got e ra yaen u fithikʼ e butʼ ngalang ngakʼ Got nib togopluw ngoraed.\n\n4 Ere, gubin e piʼin nib ʼuf, nge piʼin ni ma rinʼ e ngongol nib kireb, e napʼan nra yib fare rran ma yaedra moʼoruf, ni yoeg fare Somoel ko Yoʼor, ya yaed ra boed chabungen e pan nib malikʼ.\n\n5 Ma piʼin nra liiʼ e pi profet, nge pi gidiiʼen Got, e ra fulʼraed e pi loew nib toʼaer u fayleng, ni yoeg fare Somoel ko Yoʼor; ma pi burey e ra thareyraed, ma ra fekraed e nifeng ni gel nga orel, ma pi naʼun e ra puth nga dakeanraed ngar werwer gaed mar bangbang gaed.\n\n6 Ma ra abngeyraed e dirraʼ, nge uluch, nge durruʼ, nge gubin mite gafgow, ya fare nifiy ko damomuw rokʼ fare Somoel e ra urfiyraed, ma yaedra boed e matbulen e pan nib malikʼ, ma fare rran nibe yib e ra urfiyraed, ni yoeg fare Somoel ko Yoʼor.\n\n7 O rib gel e amith nge gafgow ni amith ko yaʼel rog ni bachan e yamʼ ni kan tay ko gidiiʼ rog! Ya gag, Nephi, e kug guy, ma ke chugur ni nge gatheayeg u pʼoewchen Somoel; machane thingar gu yoer nag ngakʼ e Got rog ni ngug gaʼar: Pi kanawoʼ rom e rib matʼaw.\n\n8 Machane musap gaed, piʼin nib matʼaw nra motoyil ko thin rokʼ fapi profet, ma dabra liiʼed raed, mar changar gaed nga mʼon ngakʼ Kristus nib miyuluy ko fapi pow ni kan piiʼ, ni yug aram rogon gubin e pi gafgow ni yibe tay ngoyiy—ma musap gaed, yaed e piʼin ni yaed e dabra mʼaed.\n\n9 Machane fachaʼ ni Fak e tin nib Matʼaw e ra mʼug ngoraed; ma ra gol nagraed, mar pired rokʼ u fithikʼ e gapas, nge yaeni mʼay dalip e mfen, ma boʼor e piʼin bay ko bin aningeg e mfen ni yaedra yimʼ u fithikʼ e paʼ nib matʼaw.\n\n10 Ma napʼan ni bayi mʼay e pinnʼey ma arame bay yib ba gafgow nib papay ngakʼ e gidiiʼ rog; ya, yug aram rogon e amith ko yaʼel rog, ma kug guy ni bay; ere, gumnang ni bay yibi buch; ma bay ra piiʼed yaed ni chuwaeyʼ ni dariy fan; ya, ya puluwon e ʼufʼuf roraed nge meechiyang roraed e yaedra fek ni gafgow; ya bachan e kar paged yaed nga paʼ fare moʼoniyanʼ ma kar melʼeged e pi muruwel nu milmor ma gathi tinu tamilang, ere thingar ranoed nga infierno.\n\n11 Ya fare Kan ni Thothup rokʼ Somoel e dabiyog ni nge gubin e ngiyalʼ ma ngi i paer ko gidiiʼ. Ma napʼan ni fare Kan ni Thothup e ratal ni dabki paer ko gidiiʼ ma aram me yib fare gafgow nib papay, ma biney e be kirbaenʼ e yaʼel rog ngay.\n\n12 Ere boed ni kug weliy morngaʼagen fare mʼagaenʼ ko fapi Jew, ni Yesus e ir fare Kristus, ma arame rib tʼuf ni fapi Gentiles e ngki mʼagaenʼraed ngay ni Yesus e ir fare Kristus, ni fare Got ni Gubinfen;\n\n13 Ma, ma mʼug ngakʼ gubin e piʼin nib michaenʼraed ngakʼ, u dakean gelingin fare Kan ni Thothup; arragon, ngakʼ gubin e pi nam, nge mfen, nge thin, nge gidiiʼ, ni ma muruwliy e maʼangʼang, nge pow, nge ʼangʼang u fithikʼ e gidiiʼ u rogon e mich roraed.\n\n14 Machane musap gaed, gube prophesy nag ngomed morngaʼagen fatin tomur e rran; morngaʼagen fapi rran ni aram napʼan ni fare Somoel ni Got e ra fek e pinnʼey iyib ngakʼ e gidiiʼ.\n\n15 Ma tomuren ni pifakag nge pifak pi walageg e kar mul gaed ko mich, ma ke liiʼraed fapi Gentiles; arragon, tomuren ni fare Somoel ni Got e ke yinʼraed nga langab, make ufung e butʼ ngalang u baʼan wuruʼ e yoror, make nʼuf e yoror nib wup ni feraed; ma tomuren ni kar aw gaed nga butʼ nga fithikʼ e fiyath, nge madaʼ ko ngiyalʼ ni dakur moyed, machane fapi thin rokʼ e piʼin nib matʼaw e yira yoloey, ma pi meybil rokʼ e piʼin nib yulʼyulʼ e yira rungʼag, ma gubin e piʼin ni kar mul gaed ko mich e dab ni pagtilraed.\n\n16 Ma piʼin ni yira gatheayraed e ra non ngoraed u fithikʼ e butʼ, ma thin roraed e ra yib u fithikʼ e fiyath, ma lamraed e boed laman beeʼ ni ku taʼab yaʼel e bay rokʼ; ya fare Somoel ni Got e ra piiʼ ngakʼ gelingin, ni nge yog ni kathkath nag morngaʼagraed, ni boed ni gowa be yib u fithikʼ e butʼ; ma thin roraed e ra kathkath u fithikʼ e fiyath nga wuruʼ.\n\n17 Ya aray rogon ni yoeg fare Somoel ni Got: Yaedra yoloey e pinʼen ni ra un rinʼ u fithikʼraed, ma yira yoloey min chaʼariy u lan bake babyor, ma piʼin ni kar mul gaed ko mich e dabiyog ngoraed e pinnʼem, ya yaed ma gay ni ngar gatheayed e tirokʼ Got.\n\n18 Ere, boed ni piʼin ni kan gatheayraed e kan gatheayraed nib papay; ma fare ulung rokʼ e piʼin kireb e ra boed fitiruʼ e grain nra chuw—arragon, ni aray rogon ni yoeg fare Somoel ni Got: Ma ra buch nib tomgin, ni rib gur—\n\n19 Ma bay yibi buch, ni piʼin nra mul ko mich e yira liiʼraed nga paʼ fapi Gentiles.\n\n20 Ma fapi Gentiles e kar langlang gaed ngalang nga fithikʼ e ʼufʼuf u oewchraed, ma kar mul gaed, ni bachan e rib noemow e maenwoʼ roraed, ni kar toeyed e galasia nib yoʼor; machane, kar tayed nga butʼ fare gelingin nge pi maʼangʼang rokʼ Got, mar machib niged ngoraed e tiroraed e gonop nge tiroraed e llowaenʼ, ni nge yog ni felʼ rograed mar kired oewchen e piʼin gafgow.\n\n21 Ma boʼor e pi galasia ni kan toey nibe kʼaring e moʼowaenʼ, nge togopluw, nge fananikan.\n\n22 Ma kubay bogi ulung nib miith, ni boed ni kakrom, nrogon fapi ulung rokʼ moʼoniyanʼ, ya ire chaʼ nib gaaʼ ko gubin e pinnʼey; arragon, fachaʼ nib gaaʼ ko mathang pogofan, nge pi muruwel nu milmor; arragon, ma be powiʼiyraed iyaen u baelʼigaf nib munguy ni kan bichiy nga balelʼugun raed, ni nge yaeni madaʼ ko ngiyalʼ ni ke mʼag raed ko fare yilʼ i gaf rokʼ nib el ni manemus.\n\n23 Ya musap gaed, pi walageg nib tʼuf rog, gube yoeg ngomed ni fare Somoel ni Got e dar ma muruwel u fithikʼ e lumor.\n\n24 Dariy banʼen nibe rinʼ ni gathi fan ko fayleng; ya rib tʼuf e fayleng rokʼ, ni piiʼ e pogofan rokʼ ni gomanga yog ni miliy gubin e gidiiʼ ngakʼ. Ere, dariy bee nibe chiyliy ngakʼ ni nge dabi thapeg woʼen e thap rokʼ.\n\n25 Musap gaed, ke yoeg ku beeʼ, nibe gaʼar: Muchuw rog? Musap gaed, gube yoeg ngomed ni, Dawor; ya ke gaʼar: Mired ngog ni gimed gubin e gidiiʼ nu fayleng, mu chuwiʼiyed e milik nge honey, ni dab mu piiʼed e salpiy ma dariy puluwon.\n\n26 Musap gaed, kaʼagu chiyliy ngakʼ bogniiʼ ni ngar chuw gaed u lan tagilʼ e moʼolung, ara pi naʼun ni tagilʼ e liyoer? Musap gaed, gube yoeg ngomed ni, Dawor.\n\n27 Gul ke chiyliy ngakʼ bogniiʼ ni dabi thapegraed? Musap gaed gube yoeg ngomed ni, Dawor; ya ke piiʼ ni dariy puluwon ni fan ngakʼ gubin e gidiiʼ; ma ke chiyliy ngakʼ e gidiiʼ rokʼ ni ngar pingegedaenʼ gubin e gidiiʼ ngar kalgaed ngaenʼraed.\n\n28 Musap gaed, gul ke chiyliy Somoel ngakʼ bogniiʼ ni nga dabra feked falngin? Musap gaed, gube yoeg ngomed ni, Dawor; ya gubin e gidiiʼ mab puf rogon ni nge yog ngoraed ni taʼareb rogon, ma dariy beeʼ ni yira siyeg rokʼ.\n\n29 Ke chiyliy ni nge siy e pi gamʼing nib falʼngakʼ; ya, musap gaed, pi gamʼing nib falʼngakʼ e boed e gidiiʼ ni be machib ni kar ʼuf niged yaed ngalang ni ngar manged tamilang ko fayleng, ni nge felʼ rograed me yoeg e fayleng e soerokʼ ngoraed riy; machane darur gayed rogon ni nge felʼ rogon e paer rokʼ yu Zion.\n\n30 Musap gaed, fare Somoel e ke mathngeluwol nag e biney; ere, fare Somoel ni Got e ke piiʼ ba motochiyel ni gubin e gidiiʼ ma thingari yog e tʼufeg ngoraed, nib tʼufeg ni adag. Ma faʼanra dariy e tʼufeg roraed ma dariy rograed. Ere, faʼanra bay e tʼufeg roraed ma dabra paged e chaʼ ni be muruwel u Zion ni nge yimʼ.\n\n31 Ya chaʼ ni ma muruwel u Zion e ra muruwel ni fan ko Zion; ya faʼanra yaed be muruwel ni fan ko salpiy ma yaedra yimʼ.\n\n32 Ma ku bayay, fare Somoel ni Got e ke chiyliy ni gidiiʼ e dabra thanged e fan; ma dabra baen gaed; ma dabra moroʼroʼ gaed; ma dabi un fithingan fare Somoel ni Got roraed u lʼugunraed ni dariy fan; ma dabra chogow gaed; ma dabra fananikan gaed; ma dabra togopluw gaed ngoraed; ma dab ur gathar gaed; ma dab rrinʼed reb e pinnʼey; ya enra rinʼ e ra yimʼ.\n\n33 Ya dariy reb e pi ngongol ney nib kireb ni yib rokʼ Somoel; ya ire ma rinʼ e tin nib mangil u fithikʼ e gidiiʼ; ma dariy banʼen ni nge rinʼ ma kemus ni tin nib tamilang u laniyaenʼ e gidiiʼ; ma be piningraed ni yaed gubin ni ngar baed ngakʼ ngar feked boech e murnguy rokʼ; ma dar fek yathin e piʼin nibe yib ngakʼ, ni talimor nge wechwech, ni kalbus nge de kalbus, ni pumoʼon nge ppin; ma kubay u waenʼ fa piʼin dariy loren Got u wunʼraed; ma gubin ma taʼareb rogon rokʼ Got, ni Jew nge Gentile.\n\n", "2-ne 27": "[center][font_size=26]Guruy Ni 27[/font_size][/center]\n\n[i]Lumor nge mul ko mich e ra tharey dakean e fayleng u lan e tin tomur e rran—Fare ke Babyor ku Mormon e ra yibi mʼug—Dalip e mich nra micheg fare ke babyor—Fare moʼon nib llowaenʼ e ra yoeg ni dabiyog ni nge biʼeg fare ke babyor ni kan uchumiy—Fare Somoel e rarinʼ ba maʼangʼang nge ba angʼang—Mu taʼareb nag ko Isaiah 29. Napʼan 559–545 M.K.[/i]\n\n1 Machane, musap gaed, u lan e tin tomur e rran, ara lan fapi rran ko fapi Gentiles—arragon, musap gaed gubin fapi nam ko fapi Gentiles nge fapi Jews, ni ruw rabaʼ ni piʼroraed ni ra yib nga dakean e re nam ney nge piʼin nra yaen nga dakean yug boech e nam, arragon, nga dakean gubin e pi nam u fayleng, musap gaed, yaedra chingawʼ ko denen nge gubin mite ngongol nib kireb—\n\n2 Ma napʼan nra yib e re rran nem ma ra yib fare Somoel ko Yoʼor ngoraed, u fithikʼ e dirraʼ nge durruʼ, nge lingan nib gaaʼ, nge yokoʼ, nge nifeng ni gelʼ, nge fare nifiy nibe fulʼ e gabin.\n\n3 Ma arame gubin e pi nam nra cham ngakʼ yu Zion, nge piʼin nra amith nagraed, e yaedra boed ba likʼay ko changar nnepʼ; arragon, ra yibi aw ngoraed, ni boed beeʼ nib moʼon nibe likʼay, nibe abich machane napʼan nra od make yimʼ e yaʼel rokʼ ko bilig; ara boed be nib moʼon ni ke balel nibe likʼay, nibe unum e raen machane napʼan nra od ma be yaen ni nge aw nga butʼ, ni ke yimʼ e yaʼel rokʼ ni balel; arragon, ma aram rogon ngakʼ e pi ulung ko gubin e pi nam ni yaedra cham ngakʼ fare Burey nu Zion.\n\n4 Ya musap gaed, gimed gubin e piʼin ni gimed ma rinʼ e kireb, mu tal gaed ngam lem gaed, ya gimed ra gelʼgelʼ, ma gimed ra yoer; arragon, gimed ra chingawʼ ni gathi bachan e waeyin, ma gimed ra thigthig ni gathi bachan e rrom.\n\n5 Ya musap gaed, fare Somoel e ke puʼoeg nga dakeanmed fare mol aran. Ya musap gaed, kam mileged oewchmed, ma kam feked yathin fapi profet; ma pi tiyugangʼ romed, nge pi tathogthog e ke upnguy ni bachan e denen romed.\n\n6 Ma bay yibi buch ni fare Somoel ni Got e ra fek iyib ngomed e thin u bake babyor, ni thin rokʼ e piʼin ni kar mʼaed.\n\n7 Ma musap gaed fare ke babyor e yira chaʼariy; ma lan e reke babyor nem e bay ba yiʼiy ni yib rokʼ Got riy, aram ko tabolngin e fayleng iyib nge madaʼ nga tungun.\n\n8 Ere, bachan e pinʼen ni kan chaʼariy, ma arame pinʼen ni kan chaʼariy e dab ni piiʼ u lan fare rran ko ngongol ni kireb nge fananikan ko gidiiʼ. Ere fare ke babyor e yira tel roraed.\n\n9 Machane fare ke babyor e yira piiʼ ngakʼ beeʼ nib moʼon, me fek e thin u lan fare ke babyor, niʼir e thin rokʼ fa piʼin ni yaed be mol u fithikʼ e fiyath, ma ki fek e pi thin ney nge piiʼ ngakʼ beeʼ;\n\n10 Machane fapi thin ni kan chaʼariy e dabi piiʼ, ara piiʼ fare ke babyor. Ya fare ke babyor e yira chaʼariy u gelingin Got, ma fare yiʼiy u lan fare ke babyor e yira chaʼariy nge yaeni madaʼ ko ngiyalʼ nib mʼagaenʼ fare Somoel ngay, ni nge yog ni yibi mʼug; ya musap gaed, yaedra yiʼiy nag gubin banʼen aram ko tabolngin e fayleng iyib nge madaʼ nga tungun.\n\n11 Ma fare rran e bay yib ni fapi thin ko fare ke babyor ni kan chaʼariy e bay ni biʼeg u dakean e naʼun; ma bay ni biʼeg u dakean fare gelingin rokʼ Kristus; ma gubin banʼen ma bay ni yiʼiy nag ngakʼ e gidiiʼ ni pinʼen ni kaʼaram iyib ni immoy u fithikʼ e gidiiʼ, nge pinʼen ni bay yib nge yaeni madaʼ nga tungun e fayleng.\n\n12 Ere, napʼan e re rran nem ni yira piiʼ fare ke babyor ngakʼ fare moʼon niʼir e kug weliy morngaʼagen, ma bay ni mithaeg fare ke babyor rokʼ e fayleng, ni dariy oewchen beeʼ ni nge guy ma kemus ni fadalip i mich riy e yaedra guy, u dakean fare gelingin rokʼ Got, nge faʼanem niʼir e yira piiʼ ngakʼ; ma yaedra micheg nib riyulʼ fare ke babyor nge pinʼen ni bay u langgin.\n\n13 Ma dakuriy beeʼ nra guy, ma kemus ni buchʼuw nrogon nib mʼagaenʼ Got ngay, ni ngar micheged e thin rokʼ ngakʼ e gidiiʼ; ya fare Somoel ni Got e yoeg ni thin rokʼ e piʼin nib yulʼyulʼ e ra non ni gowa yib ko pi yamʼ.\n\n14 Ere, fare Somoel ni Got e bayi guy rogon nge yibi mʼug fapi thin ko fare ke babyor; mu lʼugun e yoʼor ni mich riy, nrogon ni baʼadag, e ra micheg e thin rokʼ; ma rigafgow ngakʼ e enra fek yathin fare thin rokʼ Got!\n\n15 Machane musap gaed, bay yibi buch ni fare Somoel ni Got e ra gaʼar ngakʼ, fachaʼ nra piiʼ fare ke babyor ngakʼ: Mu fek e pi thin ney ni dawor ni chaʼariy ngam piiʼ ngakʼ beeʼ, ni nge dag ngakʼ beeʼ nib llowaenʼ, me gaʼar: Mu biʼeg e pinnʼey, wenig ngom. Ma fachaʼ nib llowaenʼ e ra gaʼar: Mu fek ngaray fare ke babyor, me fin gubiʼeg.\n\n16 Ere chiney, e bachan e rir nu fayleng, nge felʼ rogon, e yaedra yoeg e biney riy, ma gathi bachan e rir rokʼ Got.\n\n17 Ma fare moʼon e ra gaʼar: Dabiyog ni nggu fek fare ke babyor iyib, ya kan chaʼariy.\n\n18 Ma aram me gaʼar fachaʼ nib llowaenʼ: Ere dabiyog ni nggu biʼeg.\n\n19 Ere bay yibi buch, ni fare Somoel ni Got e ra piiʼ bayay fare ke babyor nge fapi thin riy ngakʼ fachaʼ dellowaenʼ; ma fare moʼon nide llowaenʼ e ra gaʼar: Gag e dariy banʼen ni gumnang.\n\n20 Ma arame bayi gaʼar fare Somoel ni Got ngakʼ: Piʼin nib llowaenʼ e dabiyog ni nge biʼeg e pinnʼem, ya kar feked yathin, me gag e rayog ni nggu rinʼ e muruwel rog; ere gur e gara biʼeg e pi thin ni gura piiʼ ngom.\n\n21 Dab mmath ko pinʼen ni kan chaʼariy, ya gura fek iyib ngoyiy ko ngiyalʼ nib mʼaganʼug ngay; ya gura dag ngakʼ e gidiiʼ ni gag e rayog ni nggu rinʼ e muruwel rog.\n\n22 Ere, napʼan ni gara biʼeg fapi thin ni kug chiyliy ngom, ma ke yog ngom e pi mich riy niʼir e kug michmicheg ngom, ma arame ngam chaʼariy fare ke babyor bayay, mag mithaeg ngog, ni nge yog nug chaʼariy fapi thin ni dawor mu biʼeg, nge yaeni madaʼ ko ngiyalʼ ni kug guy nib mʼag u lan e gonop rog ni nggu yiʼiy nag gubin banʼen ngakʼ e gidiiʼ.\n\n23 Ya musap gaed, I gag Got; ma gag ba Got ko maʼangʼang; ma gura dag ko fayleng ni taʼareb rogog fowap, nge daʼir, nge manemus; ma dagur muruwel u fithikʼ e gidiiʼ ma kemus nu rogon e mich roraed.\n\n24 Ma ku bayay, bay yibi buch ni fare Somoel e ra gaʼar ngakʼ fachaʼ niʼir e ra biʼeg fapi thin ni yira piiʼ ngakʼ:\n\n25 Ya nʼumngin u napʼan ni pi gidiiʼ ney e yaed be chugur niged yaed ngog u langraed, ma yaed be liyoer ngog u dapʼelʼugunraed, machane kar palog niged gumʼirchaʼaraed rog, ma madguwog ngoraed e kar filed u rogon e motochiyel ko gidiiʼ—\n\n26 Ere, gura rinʼ ba maʼangʼang u fithikʼ e pi gidiiʼ ney, arragon, ba muruwel nib maʼangʼang mabʼangʼang, ya pi gonop ko piʼin nib gonop roraed nge piʼin nib llowaenʼ e ra mʼay, ma pi nangaenʼ rokʼ e piʼin nib gonop roraed e ra mʼay nga bayang.\n\n27 Ere gafgow ngakʼ e piʼin ni ma gay rogon ni ngar mitheged e fonow roraed rokʼ Somoel! Ma pi muruwel roraed e bay u fithikʼ e lumor; ma yaedma gaʼar: Miniiʼ e be guy daed, nge miniiʼ e manang daed? Ma ku yaedma gaʼar: Rriyulʼ, ni pinʼen ni kam gatheay e yira lemnag ni boed e butʼ rokʼ e chaʼ ni ma maʼthʼib. Machane musap gaed, gura dag ngoraed, ni yoeg fare Somoel ko Yoʼor, ni gumnang gubin e pi muruwel roraed. Ya gul fare muruwel e ra yog ni nge gaʼar ngakʼ e chaʼ ni falʼeg, gathi gur e mu falʼegeg? Ara gul banʼen nni falʼeg, e ra yog ni nge yoeg ni chaʼ ni falʼeg, e dariy banʼen ni manangfan?\n\n28 Machane musap gaed, i gaʼar fare Somoel ko Yoʼor: Gura dag ngakʼ e gidiiʼ ni kari ngoch napʼan ni yu Lebanon e bayi mang bangi rad nib galwog; ma farengi rad nib galwog e yira lemnag ni bangi garger.\n\n29 Ma lan e re rran nem e ra rungʼag e piʼin baling fapi thin ko fare ke babyor, ma oewchen e piʼin nib maʼew e ra guy banʼen u fithikʼ e minaenʼ nge lumor.\n\n30 Ma piʼin nib gumʼaenʼ e yaedra monʼog, ma falfalaenʼ roraed e bay rokʼ Somoel, ma piʼin nib gafgow u fithikʼ e gidiiʼ e yaedra falfalaenʼ rokʼ Fachaʼ nib Thothup ku Israel.\n\n31 Ya boed fini riyulʼ nib fos Somoel e aram rogon ni yaedra guy ni fachaʼ nib kireb e ra mʼay fan, nge chaʼ nib tamuning e ra muʼuruf, ma gubin e piʼin ma sap nag rogon me rinʼ e kireb e yira chuwegraed.\n\n32 Nge piʼin ma dugliy e kireb nga dakean beeʼ ni bachan bbugi thin ni ke yoeg, nge piʼin ni yaed ma tay e wup ni fan ngakʼ e chaʼ ni ma fonow nigey u langan e garog, nge piʼin ni ma chefeg nga orel e piʼin nib matʼaw ni bachan e fananikan ni dariy fan.\n\n33 Ere, baʼaray rogon ni yoeg fare Somoel, niʼir e bayuliy Abraham, morngaʼagen e gidiiʼ ku Jacob; Jacob e dabi tamraʼ e chiney, ara mʼingkawon e chiney.\n\n34 Ya napʼan nra guy pifak, ni fare waʼamngin e muruwel u paʼag, ni kar longbiyed, mar thothup niged fithingag, mar thothup niged Fachaʼ nib Thothup rokʼ Jacob, me yib ngoraed madguwan fare Got ku Israel.\n\n35 Nge ku piʼin ni ke minaenʼ e yaʼel roraed e ra tamilang laniyaenʼraed, ma piʼin ni ma nonnon e yaedra nang e machib.\n\n", "2-ne 28": "[center][font_size=26]Guruy Ni 28[/font_size][/center]\n\n[i]Boʼor e galasia ni yigoʼ baen ni yira toey u lan e tin tomur e rran—Yaedra machib nag e tin nib baen banʼen, ma dariy fan, nge tin nib meechiyang e machib—Malog ko mich e ra garar ni bachan e pi tafanow ni baen—Fare moʼoniyanʼ e ra gagyeg u lan gumʼirchaʼen e gidiiʼ—Ire ra machib nag gubin mite machib nib baen. Napʼan 559–545 M.K.[/i]\n\n1 Ere chiney, e musap gaed, pi walageg, kug non ngomed, u rogon ni ke wawliyeg fare Kan ni Thothup; ere, gumnang ni riyulʼ nra yibi buch.\n\n2 Ma pinʼen ni yira yoloey ko fare ke babyor e rib gaʼfan ngakʼ e gidiiʼ, ma rib gaaʼ ni yigoʼ pifakmaed, niʼ piʼin ni ke magaey ko gidiiʼ ku Israel.\n\n3 Ya bay yibi buch u lan e re rran nem ni pi galasia ni kan toey, ni gathi fan ngakʼ Somoel, e bayi gaʼar reb ngakʼ reb: Musap, Gag, e fen Somoel gag; ma boech e yaedra gaar: I gag, e fen Somoel gag; ma aram rogon nra yoeg gubin e gidiiʼ ni kar toeyed e galasia, ma gathi fan ngakʼ Somoel—\n\n4 Ma bay ra togopluw gaed ngoraed; nge pi priest roraed e bay ra togopluw gaed ngoraed, ma bay ra machib niged e llowaenʼ roraed, mar feked yathin fare Kan ni Thothup, niʼir e ma piiʼ ngodaed e tin ni nga noeg.\n\n5 Mar feked yathin fare gelingin rokʼ Got, ni Fachaʼ nib Thothup ku Israel; ma bay ra gaʼar gaed ngakʼ e gidiiʼ: Mmotoyil gaed ngomaed, ngam rungʼaged e yalen romaed; ya musap gaed dariy e Got e dabaʼ, ya fare Somoel nge fare Tabiyul e ke rinʼ e muruwel, ma ke piiʼ gelingin ngakʼ e gidiiʼ;\n\n6 Musap gaed, mmotoyil gaed ko yalen rog; faʼan yaedra yoeg ni bay ba maʼangʼang ni kan gagyeg nag u paʼ Somoel, ma dabi mich u wunʼmed; ya biney e rran e gathi ir ba Got ko maʼangʼang; ya ke rinʼ e muruwel rokʼ.\n\n7 Arragon, ma boʼor e piʼin ni bay ra gaʼar gaed: Ngan abich, min garbad, min falfalaenʼ, ya bayi gabul ma kad mʼaed; ma gaed bay ko dodow nib mangil.\n\n8 Ma kub yoʼor e piʼin ni bay ra gaʼar gaed: Ngan abich, min garbad, min falfalaenʼ; machane nge yib madgun Got—ire yug rayog ni nge pag, ngan rinʼ buchʼuw e denen; arragon, yug rayog ni ngan baen buchʼuw, min fek yathin beeʼ ni bachan e thin rokʼ; mag fuʼog ba won ko buguliyoror rom; ya dariy e kireb ko biney; mag rinʼ gubin e pinnʼey, ya ra gabul ma kad mʼaed; ma faʼan rachey nib buch e rodaed, ma Got e bayi gechig nagdaed buchʼuw, ma ra yaeni tomur ma gaed ra thap nga langgin gilʼilungun Got.\n\n9 Arragon, mab yoʼor e piʼin ni bay ra machib gaed ni aray rogon yalen, machib ni baen ma dariy fan mab meechiyang, e ra oeb u lan gumʼirchaʼraed, mar gayed rogon ni ngar mithaeged e pi gafarig roraed nib toʼaer rokʼ Somoel; nge pi muruwel roraed e bayi paer u milmor.\n\n10 Ma rachaʼen pi gidiiʼen Got e yoer u fithikʼ e butʼ nib togopluw ngoraed.\n\n11 Arragon, yaed gubin ma ka ranoed nga wuruʼ e woʼ; ma kar kireb gaed.\n\n12 Bachan e ufʼuf, nge bachan e sensey ni baen, nge machib ni baen, me kireb e pi galasia roraed, ma pi galasia roraed e kar ʼuf gaed ngalang; ni bachan e ufanthin roraed ma kar ufʼuf gaed ngalang.\n\n13 Yaed be moroʼroʼ ngakʼ e piʼin nib gafgow ni bachan e pi tagilʼ e liyoer roraed, yaed be moroʼroʼ ngakʼ e piʼin nib gafgow ni bachan e pi mad roraed ni falelʼ; ma yaed be gafgow nag e piʼin nib muding nge gafgowaenʼ, ni bachan e ufanthin roraed ma kar ʼuf gaed ngalang.\n\n14 Yaed ba gelaenʼ mab tolngaenʼraed; arragon, ma bachan e ufanthin, nge denen, nge fananikan, nge gathar, ere yaed gubin ni ka ranoed nga wuruʼ e woʼ ma kemus ni buchʼuw iyaed e magaey, ni piʼin nib sobutʼaenʼ ni gidiiʼen Kristus; ya, kan wawliyraed, ni ke yoʼor yay ni kar oloboch gaed ni bachan e yibe machib nagraed ko pi motochiyel ko gidiiʼ.\n\n15 O gimed e piʼin nib gonop, nge piʼin nib llowaenʼ nge piʼin nib falaʼab, ni kam langlang gaed ngalang nga fithikʼ e ufʼuf u gumʼirchaʼmed, nge gubin e piʼin nibe piiʼ e machib ni baen, nge gubin e piʼin nibe gathar, ma kar thilyeged e bin nib matʼaw yalen Somoel, gafgow, gafgow, gafgow ngoraed, ni yoeg fare Somoel ni Got ni Gubin Marayog Rokʼ, ya yira thuruyraed nga butʼ nga infierno!\n\n16 Gafgow ngakʼ e piʼin ni ma chefeg nga orel e tin nib matʼaw ni bachan e fananikan ni dariy fan ma yaed be yoeg e thin nib togopluw ko tin nib mangil, ma yaed be yoeg ni dariy falʼngin! Ya fare rran e bay yib ni fare Somoel ni Got e bayi gur ni nge gechig nag e gidiiʼ nu fayleng; ma lan e rran nem u napʼan ni kar loel gaed nga fithikʼ e kireb e bay ni gatheayraed.\n\n17 Machane musap gaed, faʼanra pi gidiiʼ nu fayleng e yaedra kalngaenʼ ko pi kireb nge fananikan roraed ma dab ni gatheayraed, ni yoeg fare Somoel ko Yoʼor.\n\n18 Machane musap gaed, fare galasia nib gaaʼ mab kireb, niʼir e gathar ko poloʼ e fayleng, e thingari puth nge aw nga butʼ, ma rib almarin nra aw nga butʼ.\n\n19 Ya gilʼilungun fare moʼoniyanʼ e rra puth, ma piʼin nib mang ngay e rib tʼuf ni ngan gagyeg nagraed nga dakean e kalngaenʼ, ara dangay ma fare moʼoniyanʼ e ra mʼag raed ko pi chen rokʼ ni dabimus biʼid, ma bay ni kʼaring e damomuw ngoraed, mar mʼaed;\n\n20 Ya musap gaed, re rran nem e ire ra gagyeg u lan gumʼirchaʼen e gidiiʼ, me kʼaringraed ngar damomuw gaed ko tin nib mangil banʼen.\n\n21 Ere boech e gidiiʼ e ra miliyaenʼraed me wawliy laniyaenʼraed iyaen ko fel rogon nu fayleng, ni arame yaedra gaʼar: Gubin banʼen mab felʼ rogon u Zion, arragon, Zion e ke monʼog, ma gubin banʼen mab felʼ rogon—ere aray rogon ni fare moʼoniyanʼ e ra baen nag e yaʼel roraed, me wawliyraed nib kolchiyaʼ iyaen nga infierno.\n\n22 Ma musap gaed, boech e gidiiʼ e ra sabaenbaen nagraed iyaen nga orel, me yoeg ngoraed ni dariy e infierno; me gaʼar ngoraed: Gag e gathi gub moʼoniyanʼ, ya dariy e moʼoniyanʼ—ere aray rogon nra i kathkath nga lan telraed, nge yaeni madaʼ ko ngiyalʼ ni ke mʼag raed ko chen rokʼ, ni gin ni dabiyog ni ngan chuw riy.\n\n23 Arragon, ke koelraed e yamʼ, nge infierno; nge yamʼ nge infierno nge fare moʼoniyanʼ, ma gubin e piʼin ni kan tayraed riy e dabisiy ni ngar sakʼiy gaed u mit fare gilʼ e pufthin rokʼ Got, min pufthin nagraed u rogon e pi ngongol roraed, ma ranoed u roem ni dabisiy ko fangi tagilʼ ni kan falʼeg ni fan ngoraed, nib lupath ko nifiy nge dramrom, nib gafgow ni dabimus biʼid.\n\n24 Ere, gafgow ngakʼ e chaʼ ni kaygi pag ir, u Zion!\n\n25 Gafgow ngakʼ e enra gaʼar: Gubin mab felʼ rogon!\n\n26 Arragon, gafgow ngakʼ e enra motoyil ko pi machib ko gidiiʼ, me fek yathin fare gelingin Got, nge fare tawaʼath ko fare Kan ni Thothup!\n\n27 Arragon, gafgow ngakʼ e enra gaʼar: Kug gaman gaed, ere daki tʼuf boech romaed!\n\n28 Ere kemus aray, ma gafgow ngakʼ gubin e piʼin nibe tʼon, ma kar damomuw gaed ni bachan e tin riyulʼ rokʼ Got! Ya musap gaed, chaʼ ni ra dumow nga dakean e war e ra fek u fithikʼ e falfalaenʼ; ma chaʼ ra dumow nga dakean ba dayif ni yanʼ e be rus ni richey me puth.\n\n29 Gafgow ngakʼ e enra gaʼar: Ke thap e thin rokʼ Got ngomaed, ere daki tʼuf romaed boech e thin rokʼ Got, ya kug gaman gaed!\n\n30 Ya musap gaed, baʼaray rogon ni yoeg fare Somoel ni Got: Gura piiʼ ko gidiiʼ, ni bayilʼ nga dakean bayilʼ, nib yalen nga dakean yalen, ni buchʼuw aray nge buchʼuw aram; ma nge felʼ waʼathan e piʼin ni yaedra motoyil ko pi yalen rog, mar lʼiged telraed ko fonow rog, ya yaedra fil e gonop; ya enra fek, e kug ra piiʼ boech ngakʼ; ma piʼin nra gaʼar, Kug gaman gaed, e yira chuweg roraed e chuʼuw inʼen ni bay roraed.\n\n31 Ra buch waʼathan e chaʼ nra tay e pagaenʼ rokʼ ngakʼ e gidiiʼ, ara nga paʼ e dowef, ara nge motoyil ko pi fanow ko gidiiʼ, ma dabi buch ni faʼanra fanow roraed, e yib u gelingin fare Kan ni Thothup.\n\n32 Gafgow ngakʼ fapi Gentiles, ni yoeg fare Somoel ni Got ko Yoʼor! Ya yug aram rogon ni gura nʼuw nag napʼan ni gube kʼiyeg paʼag ngoraed u rebo rran ngo reb, ma yaedra fek yathig; machane, ra wureng anʼug ngoraed, ni yoeg fare Somoel ni Got, ni faʼan yaedra kalngaenʼ marbaed ngog; ya kug nʼuw nag napʼan i kʼiyeg paʼag ni poloʼ e rran, ni yoeg fare Somoel ni Got ko Yoʼor.\n\n", "2-ne 29": "[center][font_size=26]Guruy Ni 29[/font_size][/center]\n\n[i]Boʼor e Gentiles ni yaedra fek yathin fare ke Babyor ku Mormon—Yaedra gaʼar, Daki tʼuf baken e Bible romaed—Fare Somoel e non ko nam nib yoʼor—Ra pufthin nag e fayleng u lan yuke babyor ni yira yoloey. Napʼan 559–545 M.K.[/i]\n\n1 Machane musap gaed, boʼor e piʼin ni bayi gaʼar—ko re rran nem u napʼan ni bay gu tabab irinʼ ba muruwel nib maʼangʼang u fithikʼraed, ni nge yog ni yib nganʼug fapi mʼag rog nug falʼeg u thilmaed e gidiiʼ, ni nge yog nug kʼiyeg paʼag bayay ko yan lʼagruw yay ni nggu sulweg e gidiiʼ rog, ni piyu Israel;\n\n2 Ma ku arragon, ni ngki yog ni paer u wunʼug fapi michmich nug tay ngom, gur Nephi, nge ku arragon ngakʼ e chitamam, nra ʼug lemnag pifakmew; nge pi thin rokʼ pifakmew e nge yaen u lʼugnag ngakʼ pifakmew; ma thin rog e bay yaen nge madaʼ ngakʼ e gidiiʼ ko tin tomur e rran u fayleng, nib pow ngakʼ e gidiiʼ rog, ni piyu Israel;\n\n3 Ma bachan e thin rog ni bay iyaen—ma boʼor fapi Gentiles ni ra gaʼar: Bible! Bible! Bay baken e Bible romaed, ere dakuriy baken e Bible ngabang.\n\n4 Machane baʼaray rogon e nʼen ni yoeg fare Somoel ni Got: O pi meechiyang, rayog bake Bible ngoraed; nra yib rokʼ fapi Jews, ni gidiiʼ rog ni kakrom nug falʼeg ba mʼag u thilmaed. Ere buʼuw rogon ni kar oged e magaer ngakʼ fapi Jews ko fare ke Bible ni ke yog ngoraed roraed? Arragon, mang e nomeg fapi Gentiles? Gul ku yaed manang fapi gafgow, nge muruwel, nge amith ko fapi Jew, nge lʼagaenʼ roraed ngog, nge yulʼyulʼ roraed ngog, ni ngar thapeged fapi Gentiles?\n\n5 O gimed e Gentiles, ke yib ngaenʼmed fapi Jews, ni fapi gidiiʼ rog ni kakrom nug falʼeg ba mʼag u thilmaed? Dawor; ya kam gerniged yaed, ma dawor mu guyed rogon ni ngam sulweged raed. Machane musap gaed, gura sulweg gubin e pinnʼey nga dakean loelugmed; ya gag Somoel e dawor gupag talin e gidiiʼ rog.\n\n6 Gimed ba meechiyang, e piʼin ni gimed ra gaʼar: Ba Bible, bay baken e Bible romaed, ma daki tʼuf romaed baken e Bible. Gathi yog e Bible ngomed ni yib rokʼ fapi Jews?\n\n7 Damnanged ni bay e nam nib yoʼor ko taʼareb? Damnanged ni gag, fare Somoel ni Got romed, e gu sunmiy gubin e gidiiʼ, ma ku gumnang e piʼin ni bay u dakean e pi donguch u maday; ma gag e gube gagyeg u lan e tharmiy u lang ngu fayleng u butʼ; ma gube fek e thin iyib ngakʼ e gidiiʼ, arragon, u dakean gubin e pi nam nu fayleng?\n\n8 Ere mangfan ni gimed be nonnon, ni bachan boech e thin rog ni bay thap ngomed? Damnanged ni mich rokʼ lʼagruw e nam e ire michriy ngomed ni gag Got, ma ku taʼab rogon u wunʼug rebo nam nga reb? Ere, taʼareb rogon e thin ni gube yoeg nga rebo nam ngo reb. Ma napʼan ni ra yaen fagal nam u taʼabang ma mich rokʼ fagal nam e kura yaen u taʼabang.\n\n9 Ma gube rinʼ e rennʼey ni nge yog nug micheg ko yoʼor ni gag e taʼareb rogog fowap, daʼir, nge manemus; ma guma yoeg e thin rog u rogon nib mʼag u wunʼug. Ere bachan e kugog taʼabbug e thin ma dab mu lemniged ni dab ki yog ni gura yoeg bbug; ya muruwel rog e dawori mʼay; ma kudabi mʼay nge yaeni taw nga napʼan ni ke mus e gidiiʼ, ara ngiyalʼ nem iyaen nga mʼon nge manemus.\n\n10 Ere, bachan e bay bake Bible romed ma dab mu lemniged ni gubin e thin rog ma bay riy; ara mu lemniged ni dabiyog ni kug ra guy rogon boech ngan yoloey.\n\n11 Ya gubin e gidiiʼ ma gube chiyliy ngoraed, ni ruw rabaʼ, lan e ngek ngu lan e ngael, lan e leluʼoch, ngu lan e yimuch, ngo dakean e pi donguch nu maday, ni ngar yoloeyed e pi thin ni gube yoeg ngoraed; ya fare ke babyor ni yira yoloey e gura pufthin nag e fayleng riy, ni gubin e gidiiʼ nra beeʼ ma be yaen u rogon e pi muruwel rok, ni boed rogon e pinʼen ni kan yoloey.\n\n12 Ya musap gaed, gura non ngakʼ fapi Jews ma yaedra yoloey; ma kug ra non ngakʼ fapi Nephites ma yaedra yoloey; ma kug ra non ngakʼ boech e ganong ko gidiiʼ ku Israel, ni yaed e kug wawliyraed ngab yang, ma yaedra yoloey; ma kug ra non ngakʼ gubin e pi nam u fayleng ma yaedra yoloey.\n\n13 Ma bay yibi buch ni fapi Jews e rayog ngoraed fapi thin ko Nephites, ma fapi Nephites e rayog ngoraed fapi thin ko Jews; ma fapi Nephites nge fapi Jews e rayog ngoraed fapi thin rokʼ fapi ganong ku Israel ni kar malog gaed; ma fapi ganong ku Israel ni kar malog gaed e rayog ngoraed fapi thin rokʼ fapi Nephites nge fapi Jews.\n\n14 Ma bay yibi buch ni gidiiʼ rog, ni gidiiʼ ku Israel, e bay ni kunuy raed nga tabinaew ko fapi nam ni taferaed; nge thin rog e ku aram rogon nra mukun nge taʼareb. Ma bay gudag ngakʼ e piʼin ni ma cham nib togopluw ko thin rog ma ma togopluw ko gidiiʼ rog, ni gidiiʼ ku Israel, ni gag fare Got, nug falʼeg ba mʼag u thilmow Abraham ni gura tay u wunʼug pifak ni manemus.\n\n", "2-ne 30": "[center][font_size=26]Guruy Ni 30[/font_size][/center]\n\n[i]Pi Gentiles nra kalngaenʼ me thil e yira uneg raed ko mathaʼeg nga fithikʼ fapi gidiiʼ u lan fare mʼag—Boʼor e Lamanites nge Jews nra mich u wunʼraed fare thin me felʼ dakeanraed—Yu Israel e yira sulwegraed ma piʼin nib kireb e yira gatheayraed. Napʼan 559–545 M.K.[/i]\n\n1 Ere chiney e musap gaed, pi walageg nib tʼuf rog, gu baʼadag ni nggu non ngomed; ya gag, Nephi, e dab gupag ni ngam lemniged ni gimed ba matʼaw nga rogon fapi Gentiles nra yaeni aw. Ya musap gaed, faʼanra dab mu fol gaed ko fapi motochiyel rokʼ Got ma gimed gubin ni boed yaed ni gimed rayimʼ; ere bachan e fapi thin ni kanoeg ma dab mu lemniged riy ni fapi Gentiles e arame kan gatheayraed ni poloʼ.\n\n2 Ya musap gaed, gube yoeg ngomed ni oren pi Gentiles nra kalngaenʼ e ireram e pi gidiiʼ ni falʼeg Somoel e mʼag u thilraed; ma oren fapi Jews ni dabra kalgaed ngaenʼraed e yira chuwegraed; ya fare Somoel e dar ma falʼeg e mʼag u thilrow beeʼ ni aram rogon, ma kemus ni piʼin ni ma kalngaenʼ me michaenʼraed ngakʼ Fak, niʼir Fachaʼ nib Thothup ku Israel.\n\n3 Ere chiney, e nggu prophesy nag boech banʼen ni morngaʼagen fapi Jews nge fapi Gentiles. Ya tomuren, nra yib fare ke babyor niʼir e kug weliy morngaʼagen, min yoloey nge yaen ngakʼ fapi Gentiles, min chaʼariy bayay ngakʼ fare Somoel, ma arame boʼor e piʼin nra michaenʼraed ko fare thin ni kan yoloey; ma arame bay rafeked iyaen ngakʼ e piʼin ni ke magaey rokʼ pifakdaed.\n\n4 Ma arame piʼin ni ke magaey u pifakdaed e bay ra naʼab gaed nga morngaʼagdaed, nge rogon ni dabaed nga wuruʼ yu Jerusalem, ma ku yaed gidiiʼen fapi Jews.\n\n5 Ma fare gospel ku Yesus Kristus e bay ni weliy u fithikʼraed; ere, bay ni sulwegraed ko naʼab u morngaʼagen e pi chitamangraed, nge fare naʼab u morngaʼagen Yesus Kristus, ni immoy u fithikʼ e pi chitamangraed.\n\n6 Ma arame bay ra falfalaenʼ gaed; ya bay ra nanged nib tawaʼath ngoraed ni yib u paʼ Got; nge pi iman e lumor e bayi tabab ko mul u oewchraed; ma boʼor e mfen ni dabra mʼaed u fithikʼraed, ni faʼan yaedra paer nib machalbog nge gidiiʼ nib felʼ dakean.\n\n7 Ma bay yibi buch ni fapi Jews ni kar garar gaed e ku bayi tabab i michaenʼraed ngakʼ Kristus; ma bay ra tabab gaed ko mukun nga taʼabang u dakean e fayleng; ma oren e piʼin nra michaenʼraed ngakʼ Kristus e kuyaedra mang bogi gidiiʼ nib felʼ dakeanraed.\n\n8 Ma bay yibi buch ni fare Somoel ni Got e bayi tabab nag e muruwel rokʼ u fithikʼ gubin e pi nam, nge mfen, nge thin, nge gidiiʼ, ni nge gagyeg nag fare sulyarmen ko gidiiʼ rokʼ u dakean e fayleng.\n\n9 Ma yalen nib matʼaw e fare Somoel ni Got e ra pufthin nag e piʼin nib gafgow riy, me fonow nib matʼaw ni fan ngakʼ e piʼin nib gumʼaenʼ nu fayleng. Ma ra gechig e fayleng ko thin u lʼugun; ma nifngin i lʼugun e ra liiʼ e piʼin nib kireb ngay.\n\n10 Ya fare ngiyalʼ innʼem e be yib ni rib papay ni fare Somoel ni Got e bayi gagyeg nag ba kiiʼ nga fithikʼ fapi gidiiʼ, ma piʼin nib kireb e yira gatheayraed; ma ra tay e tirokʼ e gidiiʼ, arragon, ni faʼanra nge gatheay e piʼin nib kireb ko nifiy.\n\n11 Ma tin nib matʼaw e ramang liʼed u lukungun, nge yulʼyulʼ nge ramang liʼed u kiruʼ.\n\n12 Ma arame bayi paer e wolf u fithikʼ e saaf; nge leopard e bayi mol nga butʼ u charen pifak e kaming, ma pifak e garbaw, nge lion, nge gamanman nib sugsug, u taʼabang; e bayi powiʼiyraed beeʼ nib bitir.\n\n13 Ma garbaw nge bear e yaedra abich u taʼabang; ma pifakraed e yaedra mol nga butʼ u taʼabang; ma layon e yaedra kay kenggin e grain ni boed e garbaw.\n\n14 Nge bitir nib achichig nra i fafel u langan i tafen e porchoyog ma dabi kʼaed, nge bitir ni kub achig nra tay paʼ nga lan tafen e porchoyog ma dabi kʼaed.\n\n15 Ma dabra kʼaeded ara madʼad gaed ngakʼ beeʼ u gaʼangin yang fare burey rog nib thothup, ya fayleng ni poloʼ e ra sug ko llowaenʼ rokʼ Somoel, ni boed e day nibe tharey e butʼ u maday.\n\n16 Ere, gafarig ko gubin e pi nam e goʼyira nang; arragon, gubin banʼen ma yira dag ngakʼ e gidiiʼ.\n\n17 Dariy banʼen nib miith ni dab ni yiʼiy nag; dariy e muruwel nu milmor ni dab ni dag nga lan e tamilang; ma dariy banʼen ni kan tel ni dab ni pag.\n\n18 Ere, gubin banʼen ni kan yiʼiy nag ngakʼ e gidiiʼ e yira yiʼiy nag ko re rran nem; ma Satan e arame bayi paer ni dakuriy gelingin nga dakean i gumʼirchaʼen e gidiiʼ, nib nʼuw napʼan. Ere chiney, pi walageg nib tʼuf rog, nggu museg e thin rog u roey.\n\n", "2-ne 31": "[center][font_size=26]Guruy Ni 31[/font_size][/center]\n\n[i]Nephi e yoeg fan ni Kristus e ni tawfe nag—Gidiiʼ e thingari leak Kristus, min tawfe nagraed, mar thapeged fare Kan ni Thothup, mar athamgil gaed nge madaʼ ko tomur ni nge yog ni ngar thap gaed—Kalngaenʼ nge tawfe e ireram e garog ko fare kanawoʼ nib wuʼinʼin mab achichig radan—Yafos ni Gubinfen e rayog ngakʼ e piʼin ni ma fol kopi motochiyel u tomuren e tawfe. Napʼan 559–545 M.K.[/i]\n\n1 Ere chiney e gag, Nephi, e nggu museg e prophecy rog ngomed, pi walageg nib tʼuf rog. Ma dabiyog ni nggu yol nib yoʼor ma kemus ni buchʼuw banʼen, niʼir e gumnang nra yibi buch; ara kemus ni buchʼuw riy ko thin rokʼ walageg i Jacob e rayog ni nggu yoloey.\n\n2 Ere, pinʼen ni kug yoloey e bagaman u wunʼug, ma kemus ni buchʼuw e thin e kubay ni thingar gu weliy ni morngaʼagen e machib rokʼ Kristus, ere, nggu non ngomed ni chirogon, u rogon fini tamilang e prophecy rog.\n\n3 Ya yaʼel rog e ba mʼagaenʼ ko tamilang; ya aray rogon yalen fare Somoel ni Got ni ma muruwel u fithikʼ e gidiiʼ. Ya fare Somoel ni Got e ma piiʼ e tamilang nga laninʼuy; ya ma non ngakʼ e gidiiʼ u rogon e thin roraed, ni ngar nanged fan.\n\n4 Ere, gubaʼadag ni ngam tayed u wunʼmed ni kug non ngomed ni morngaʼagen fare profet ni ke dag Somoel ngog, niʼir e ra tawfe nag fare Saaf rokʼ Got, niʼir e ra chuweg e pi denen ko gidiiʼ u fayleng.\n\n5 Ere chiney, faʼanra fare Saaf rokʼ Got, niʼir e ba thothup, mab tʼuf ni ngan tawfe nag ko raen, ni nge muguʼuliy gubin e tin nib matʼaw, O ere, aram fini rib tʼuf rodaed, e piʼin ni daed thothup gaed, ni ngan tawfe nagdaed, arragon, tawfe ko raen!\n\n6 Ere chiney, gubaʼadag ni nggu fithmed, pi walageg nib tʼuf rog, uw rogon ni fare Saaf rokʼ Got e ke muguʼuliy gubin e tin nib matʼaw u dakean e tawfe ko raen?\n\n7 Damnanged niʼir beeʼ nib thothup? Machane yug aram rogon niʼir beeʼ nib thothup, me dag ko gidiiʼ, nu rarogon e dowef e sobutʼ nag ir riy u mit e en Chitamangiy, me micheg ngakʼ e en Chitamangiy niʼir e ra liyoer ngakʼ u dakean e fol ko pi motochiyel rokʼ.\n\n8 Ere, tomuren ni kan tawfe nag ko raen me yib fare Kan ni Thothup nga dakean ni boed yaʼan ba bulogol.\n\n9 Ere bayay, ki dag ko gidiiʼ fini wuʼinʼin fare paʼ i kanawoʼ, nge fini achichig langan fare garog, niʼir e yaedra yaen riy, niʼir e ke mʼon ke dag yalen ngoraed.\n\n10 Me gaʼar ngakʼ e gidiiʼ: Mu leaked gag. Ere, pi walageg nib tʼuf rog, rayog ni ngad leaked Yesus ni faʼanra dabi mʼagaenʼ daed ngay ni ngad fol gaed ko fapi motochiyel rokʼ e en Chitamangiy?\n\n11 Ma fachaʼ ni Chitamangiy e gaʼar: Mu kalgaed ngaenʼmed, mu kalgaed ngaenʼmed, min tawfe nagmed u fithingan Fakag nib Tʼuf rog.\n\n12 Nge ku arragon, ni non fachaʼ ni Fak ngog, nibe gaʼar: Chaʼ ni yira tawfe nag u fithingag, e ire ra piiʼ fachaʼ ni Chitamangiy fare Kan ni Thothup ngakʼ, ni boed gag, ere, mu leaked gag, ngam rinʼed e pinʼen ni kam guyed gag ni kug rinʼ.\n\n13 Ere, pi walageg nib tʼuf rog, gumnang ni faʼan gimed raleak fachaʼ ni Fak, u poloʼ i gumʼirchaʼmed, ni damur baen gaed nge sasaliyeb u mit Got, ya fithikʼ e lʼagaenʼ romed, ma gimed be kalngaenʼ ko pi denen romed, ma gimed be micheg ngakʼ fachaʼ ni Chitamangiy nib mʼagaenʼmed ngay ni ngam feked nga dakeanmed fithingan Kristus, u dakean e tawfe—arragon, ni ngam leaked e Somoel romed nge Tathapeg romed iyaen nga fithikʼ e raen, ni boed rogon e thin rokʼ, musap gaed, ma aram me yog ngomed fare Kan ni Thothup; arragon, ma aram me yib fare tawfe ko nifiy nge fare Kan ni Thothup; ma arame rayog ni ngam non gaed ni boed e pi angel, mi gimed tolul nag e soerokʼ ngakʼ Fachaʼ nib thothup ku Israel.\n\n14 Machane, musap gaed, pi walageg nib tʼuf rog, iyib laman fachaʼ ni Fak ngog, nibe gaʼar: Tomuren ni kam kalgaed ngaenʼmed ko pi denen romed, mi gimed micheg ngakʼ e en Chitamangiy nib mʼagaenʼmed ngay ni ngam fol gaed ko pi motochiyel rog, u dakean e tawfe ko raen, ma kam thapeged fare tawfe ko nifiy nge fare Kan ni Thothup, ma rayog ni nga moeged e thin nib beʼech, arragon, ni boed ni ma non e pi angel, ma tomur riy mi gimed fek yathig, ma arame kay gub felʼ ni faʼan manga damnanged gag.\n\n15 Mug rungʼag balam ni yib rokʼ e en Chitamangiy, nibe gaʼar: Arragon, fapi thin rokʼ fachaʼ ni Fakag nib Tʼuf rog e ba riyulʼ mab yulʼyulʼ. Enra athamgil nge madaʼ ko tomur, e arame chaʼ nra thap.\n\n16 Ere chiney, pi walageg nib tʼuf rog, e gumnang riy ko rennʼey ni faʼanra dabi athamgil beeʼ nge madaʼ ko tomur, ni be leak wokon fachaʼ ni Fak fare Got nib fos, ma dabiyog ni nge thap.\n\n17 Ere, mu rinʼed fapinʼen ni kugog ngomed ni kug guy ni fare Somoel nge Tabiyul romed e rarinʼ; ya, ya baʼaray fan ni kan dag ngog, nge yog ni ngam nanged e gin ngam maroed riy. Ya fare garog niʼir e gimed ra yaen riy, e kalngaenʼ nge tawfe ko raen; ma aram me yibe manʼaegfan ko pi denen romed u dakean e nifiy nge fare Kan ni Thothup.\n\n18 Ma arame kam awgaed ngalan e re paʼ i kanawoʼ ney nib wuʼinʼin mab achichig radan nib sor iyaen ko yafos ni gubinfen; arragon, kam maroed ngalan fare garog; kam rinʼed ni boed rogon fapi motochiyel rokʼ fachaʼ ni Chitamangiy nge fachaʼ ni Fak; make yog ngomed fare Kan ni Thothup, niʼir e be micheg fachaʼ ni Chitamangiy nge fachaʼ ni Fak, ni ke muguʼuliy fare michmich ni tay, niʼir e faʼan gimed ra yaen riy ma rayog ngomed.\n\n19 Ere chiney, pi walageg nib tʼuf rog, tomuren ni kam maroed nga langgin e re paʼ i kanawoʼ ney nib wuʼinʼin mab achichig radan, nggu fith, gubin make mʼay irinʼ? Musap gaed, gube gaʼar ngomed, Dawor; ya dabiyog ni ngam baed ngam madaʼ gaed ko giney ma kemus nu dakean fare thin rokʼ Kristus u fithikʼ e mich nib miyuluy ngakʼ, ni gimed be tagaʼ ni poloʼ nga dakean e pi ngongol rokʼ e chaʼ ni bay gelingin ni nge thapegey.\n\n20 Ere, thingar mu piiʼed iyaen nga mʼon u fithikʼ e yulʼyulʼ romed ngakʼ Kristus, nib machalbog laniyaenʼmed ko athap, nge tʼufeg rokʼ Got ngakʼ gubin e gidiiʼ. Ere, faʼan gimed ra piiʼ iyaen nga mʼon, ni gimed be duwuriʼiyed gimed ko thin rokʼ Kristus, mi gimed athamgil nge madaʼ ko tomur, ma musap gaed, i gaʼar fachaʼ ni Chitamangiy: Rayog e yafos ni gubinfen ngomed.\n\n21 Ere chiney, musap gaed, pi walageg nib tʼuf rog, ireray e kanawoʼ; ma dakuriy rebo kanawoʼ ara rebo fithingan ngabang u tane tharmiy ni rayog ni nge thap e gidiiʼ riy nga langgin gilʼilungun Got. Ere chiney, musap gaed, ireray e machib rokʼ Kristus, ma karimus aray e bin riyulʼ e machib rokʼ e en Chitamangiy, nge fare Fak, nge fare Kan ni Thothup, ni taʼareb e Got, ni dariy tungun. Amen.\n\n", "2-ne 32": "[center][font_size=26]Guruy Ni 32[/font_size][/center]\n\n[i]Pi angel e manon u gelingin fare Kan nib Thothup—Gidiiʼ e thingari meybil me yog e llowaenʼ ni fan ngoraed ni nge yib rokʼ fare Kan ni Thothup. Napʼan 559–545 M.K.[/i]\n\n1 Ere chiney, musap gaed, pi walageg nib tʼuf rog, gube tafnaey nag ni gimed be lemnag boech banʼen u lan gumʼirchaʼmed ni morngaʼagen e pinʼen ni ngam rinʼed u tomuren ni kam maroed nga langgin fare paʼ i kanawoʼ. Machane, musap gaed, mangfan ni gimed be lemnag e pinnʼey u lan gumʼirchaʼmed?\n\n2 Dakum nanged ni kugog ngomed faram ni tomuren ni kam thapeged fare Kan ni Thothup ma rayog ni ngam non gaed ni boed e pi angel? Ere chiney, uw rogon me yog ni ngam mannaed ni boed e pi angel, ya gathi kemus nu dakean fare Kan ni Thothup?\n\n3 Pi angel e manon u dakean gelingin fare Kan ni Thothup; ere, yaed mayoeg e thin rokʼ Kristus. Ere, gube gaʼar ngomed, mu duruwʼiyed gimed ko thin rokʼ Kristus; ya musap gaed, pi thin rokʼ Kristus e ra yoeg ngomed rogon gubin e pinʼen ni ngam rinʼed.\n\n4 Ere, chiney u tomuren ni kug weliy e pi thin ney, ma faʼanra damur nanged fan meʼere ra yaeni aw ni bachan e damur deʼeriyed, ara mu tugtuguyed e mab; ere, danur fekmed nga tamilang, ere thingar mmʼaed u fithikʼ e lumor.\n\n5 Ya musap gaed, bayay, gube yoeg ngomed ni faʼan gimed ra yaen u lan fare paʼ i kanawoʼ, mi gimed thapeg fare Kan ni Thothup, ma ra dag ngomed gubin banʼen ni ngam rinʼed.\n\n6 Musap gaed, ireray fare machib rokʼ Kristus, ma arame dakuriy e machib ni ngan piiʼ nge yaeni madaʼ nga tomuren ni ke mʼug ngomed u lan e dowef. Ma napʼan nra mʼug ngomed u lan e dowef, ma pinʼen nra yoeg ngomed e ngam guyed rogon ngam rinʼed.\n\n7 Ere chiney e gag, Nephi, e dab kiyog ni ngunon; ya fare Kan ni Thothup e ke tilegeg, ma ke pageg ni kemus ni mayoer e nggu tay ni bachan fare mich ni dariy, nge ngongol ni kireb, nge fekyath, nge gelaenʼ ko gidiiʼ; ya dabra gayed e llowaenʼ, ara ra nanged fan e llowaenʼ nib gaaʼ, u napʼan ni yibe piiʼ ngoraed u fithikʼ e tamilang, u rogon nra yog ni nge yaeni aw fini tamilang e thin.\n\n8 Ere chiney, pi walageg nib tʼuf rog, gube pirʼeg ni kagmed be lemnag u lan gumʼirchaʼmed; ma be kireb anʼug ngay ni thingar guweliy morngaʼagen e tiney. Ya faʼan gimed ra motoyil ko fare Kan ni Thothup niʼir e mafil ko gidiiʼ ni nge meybil, ma gimed ranang ni thingar um meybil gaed; ya fare yaʼel ni moʼoniyanʼ e dar mafil ko gidiiʼ ni nge meybil, ya mafil ngakʼ ni nga dabi meybil.\n\n9 Machane musap gaed, gube yoeg ngomed ni thingar um meybil gaed ni gubin e ngiyalʼ, ma dabi ngochngochaenʼmed; ma thingar dab mu rinʼed banʼen ngakʼ Somoel u mʼon riy ni ngam meybil gaed ngakʼ e en Chitamangiy u fithingan Kristus, ni nge falʼeg waʼathmed ko nʼen ni gimed be rinʼ, ni nge yaeni aw ni pinʼen ni gimed be rinʼ e ba mʼag nga rogon e paer ko yaʼel romed.\n\n", "2-ne 33": "[center][font_size=26]Guruy Ni 33[/font_size][/center]\n\n[i]Thin rokʼ Nephi e ba riyulʼ—Yaed be micheg Kristus—Piʼin nib michaenʼraed ngakʼ Kristus e ra michaenʼraed ko thin rokʼ Nephi, niʼir e ra yaeni paer ni michriy u mit gilʼ e pufthin. Napʼan 559–545 M.K.[/i]\n\n1 Ere chiney e gag, Nephi, e dabiyog ni nggu yoloey gubin banʼen ni kan machib nag u fithikʼ e gidiiʼ rog; ara gub salap ko yol, ni boed e numon; ya napʼan nra non beeʼ u gelingin fare Kan ni Thothup ma fare Kan ni Thothup e ma fek iyaen nga langgin gumʼirchaʼen e gidiiʼ.\n\n2 Machane musap gaed, boʼor e piʼin nib ʼelʼel gumʼirchaʼen nib togopluw ko fare Kan ni Thothup, ni arame dariy tagilʼ u fithikʼraed; ere, kar nʼiged boʼor banʼen ni kan yoloey ma yaed be lemnag ni bogi banʼen ni dariy fan.\n\n3 Machane gag, Nephi, e kug yoloey e tin ni kug yoloey, ma gube lemnag nib gaʼfan, ma rib gaaʼ niffan ko gidiiʼ rog. Ya guma meybil ni gubin e ngiyalʼ ni rran ni fan ngoraed, ma oewcheg e ma gardaʼ nag e gayul rog ni nepʼ, ni bachraed; ma guma yoer ngakʼ Got u fithikʼ e mich, ma gumnang ni nra rungʼag e meybil rog.\n\n4 Ma gumnang ni fare Somoel ni Got e ra piiʼ angin e meybil rog ngakʼ e gidiiʼ rog. Ma pi thin ni kug yoloey u fithikʼ e moʼowaer e ra gelnagraed; ya ra miliyaenʼraed ni ngar rinʼed e tin nib mangil; ma ra ayuwegraed riy ngar nanged morngaʼagen e pi chitamangraed; ma be weliy morngaʼagen Yesus, mar miliyed laniyaenʼraed ni nge michaenʼraed ngakʼ, ni ngar athamgil gaed nge madaʼ ko tomur, niʼir e yafos ni gubinfen.\n\n5 Ma be non nib gel nib togopluw ko denen, u rogon fini tamilang e tin riyulʼ; ere, dariy beeʼ nra puwaenʼ ko thin ni kug yoloey ma kemus ni chaʼ ni yow fare yaʼel ni moʼoniyanʼ.\n\n6 Guma falfalaenʼ ko tamilang; guma falfalaenʼ ko tin riyulʼ; guma falfalaenʼ ku Yesus, ya ke bayuliy e yaʼel rog ke chuw u infierno.\n\n7 Bay e tʼufeg rog ko gidiiʼ rog, nge mich rog nib gel ngakʼ Kristus nug ra guy nib yoʼor e yaʼel ni dariy thibngiraed u gilʼ e pufthin rokʼ.\n\n8 Bay e tʼufeg rog ngakʼ fapi Jew—gube yoeg e Jew, ni bachan e gube wupfan ngakʼ e piʼin ni baʼaram ni gub roraed.\n\n9 Ma kubay e tʼufeg rog ngakʼ fapi Gentiles. Ya musap gaed, ya dariy bagyaed e pichaʼaney ni rayog ni nggu athapeg ma kemus ni faʼan yaedra falʼeg thilraed Kristus, ma ranoed nga langgin fare garog nib achig radan, ma ranoed ko fachi paʼ i kanawoʼ nib wuʼinʼin nib sor iyaen ko yafos, mar tayed riy ni aram rogon iyaen nge madaʼ nga tomuren fare rran u napʼan e yafos.\n\n10 Ere chiney, pi walageg nib tʼuf rog, nge fapi Jews, nge gubin e gidiiʼ ko tin tomur e rran u fayleng, mmotoyil gaed ko pi thin ney ma nge michaenʼmed ngakʼ Kristus; ma faʼanra dabi michaenʼmed ko pi thin ney ma nge michaenʼmed ngakʼ Kristus. Ma faʼanra michaenʼmed ngakʼ Kristus ma ra michaenʼmed ko pi thin ney, ya ireray e thin rokʼ Kristus, ni ke piiʼ ngog; ma be fil ngakʼ gubin e gidiiʼ ni ngar rinʼed e tin nib mangil.\n\n11 Ma faʼanra gathi ireray e thin rokʼ Kristus, meʼere ngam turguyed u wunʼmed—ya Kristus e ra dag ngomed, u gelingin nge falʼngin, ni ireram e thin rokʼ, ko bin tomur e rran; ma gimed nge gag e gadaed ra sakʼiy ngad saboliyed gadaed u gilʼepufthin rokʼ; mi gimed ranang ni ke chiyliy ngog ni nggu yoloey e pinnʼey, ni yug aram rogon ni dag salap.\n\n12 Ma gube meybil ngakʼ e en Chitamangiy u fithingan Kristus ni nge yoʼor i gadaed, ni faʼanra gathi gadaed gubin, ni manga yog ni thap nga langgin gilʼilungun ko fare rran nib gaaʼ mab tomur.\n\n13 Ere chiney, pi walageg nib tʼuf rog, ni gubin e gidiiʼ ku Israel, nge gubin e gidiiʼ ko tin tomur e rran, gube non ngomed ni gowa beeʼ nibe non u fithikʼ e fiyath nibe gaar: Kefelʼ nge madaʼ ko fare rran nib gaaʼ ni bay yib.\n\n14 Ma gimed e piʼin ni dab mu feked e murnguy rokʼ Got, mi gimed tayfan fapi thin rokʼ e Jews, nge thin rog, nge pi thin ni bay yib nga butʼ u lʼugun fare Saaf ku Got, e musap gaed, gube piiʼ ba fangich ngomed ni dabimus biʼid, ya pi thin ney e ra gafgow nagmed ko bin tomur e rran.\n\n15 Ya nʼen ni bay gu chaʼariy u fayleng, e yira togopluw nag ngomed u gilʼepufthin; ya aray rogon ni ke chiyliy Somoel ngog, ma thingar gufol riy. Amen.\n\n", "jacob 1": "[center][font_size=26]Fare Babyor ku Jacob Fachaʼ Ni Walagen Nephi[/font_size][/center]\n\nPi thin ni machib nag ngakʼ piwalagen. I athkuy laniyaenʼ beeʼ nib moʼon niʼir e i gay rogon ni nge gatheay e machib rokʼ Kristus. Buchʼuw e thin ni morngaʼagen fapi chep ko gidiiʼ rokʼ Nephi.\n\n[center][font_size=26]Guruy Ni 1[/font_size][/center]\n\n[i]Jacob nge Yosef e ra gayew rogon ni ngar pingegew laniyaenʼ e gidiiʼ ni nge michaenʼraed ngakʼ Kristus mar fol gaed ko pi motochiyel Rokʼ—Nephi e yimʼ—Denen ni ubchiyaʼ e garar u fithikʼ fapi Nephites. Napʼan 544–421 M.K.[/i]\n\n1 Ya musap gaed, yibi buch ni ke gaman wugem nge lal e duw ni ke yaen ko ngiyalʼ ni chuw Lehi u Jerusalem; ere, Nephi e piiʼ ngog, gag Jacob, ba motochiyel ni morngaʼagen fapi yungi plates ni baʼachig yang, niʼir e kan ker e pinnʼey nga dakean.\n\n2 Me piiʼ ngog, gag Jacob, ba motochiyel ni thingar gu yoloey nga dakean e tiney e plates buchʼuw banʼen ni gube lemnag ni thʼabi gaʼfan; ni thingar dab gu rinʼ banʼen ngay, ma kemus ni nggu yoloey buchʼuw, ni morngaʼagen fapi chep ko tiney e gidiiʼ ni kanoeg ni yaed fapi gidiiʼ ku Nephi.\n\n3 Ya ire yoeg ni fapi chep ko gidiiʼ rokʼ e thingar ni ker nga dakean ku yug boech e plates rokʼ, ma thingar gu chaʼariy e pi plates ney mug piiʼ nge yib nga butʼ ngakʼ e gidiiʼ rog, nu rebe mfen ngo rebe mfen.\n\n4 Ma faʼanra bay e machib nib thothup, ara yiʼiy nib gaʼfan, ara prophecy, ni thingar gu ker e tin thʼabi gaʼfan riy nga dakean e tiney e plates, mug yoloey morngaʼagen ni chirogon ni rayog, ni fan ngakʼ Kristus, nge ku fan ko gidiiʼ romow.\n\n5 Ya bachan e mich nge magafaenʼ romow, min dag ngomow morngaʼagen e gidiiʼ romow, nge mange pinʼen ni thingari buch roraed.\n\n6 Ma gamow e kub yoʼor e yiʼiy ni yib ngomow, nge nangaenʼ ko prophecy; ere, gamow manang morngaʼagen Kristus, nge gilʼilungun ni bay yib.\n\n7 Ere ʼug muruwel gow ni rib lʼagaenʼmow ngay u fithikʼ e gidiiʼ romow, ni gomanga gu pingegew laniyaenʼ raed ngar baed ngakʼ Kristus, mar thapeged boech e falʼngin rokʼ Got, ni gomanga yog ni ranoed nga tagilʼ e toffan rokʼ, ya gamow be rus nag ni richey me thʼaeb u waenʼ u fithikʼ e damomuw rokʼ ni nga dab gu ʼuned e ngaram, ni boed ni damomuw Got u lan e pi rran ni iyib e lumel u napʼan ni immoy e pi gidiiʼ ku Israel u lan wuruʼ e binaw.\n\n8 Ere, gamow be athapeg ni nge ayuwegmow Got ni nge yog ni nggu pingegew laniyaenʼ gubin e gidiiʼ ni nga dab kur togopluw gaed ngakʼ Got, min makʼar damomuw ngakʼ, ni nge gubin e gidiiʼ ma nge yog ni michaenʼraed ngakʼ Kristus, mar guyed fan e yamʼ ni tay, mar uned i chibiy e kruth rokʼ mar paged fan e kuʼ ko gidiiʼ nu fayleng; ere, gag, Jacob, e kug fek nga dakeanag ni nggu muguʼuliy e motochiyel rokʼ walageg i Nephi.\n\n9 Chiney e Nephi e kari pilibthir, me guy ni aram dab ki nʼuw napʼan ma nge yimʼ; ere, gapgep nag beeʼ nib moʼon ni nge mang pilung nge mitethin ko gidiiʼ rokʼ e chiney, ni rogon e lung ko pi pilung.\n\n10 Fapi gidiiʼ e rib tʼuf Nephi roraed, ni bachan e ri ma ayuwegraed, ma kub salap i pilig e pi sayden ko farengi sayden rokʼ Laban u napʼan e cham ni ma yib ngoraed, nge ku bachan e muruwel ni i tay u napʼan e yafos rokʼ ni fan ko paer roraed—\n\n11 Ere, fapi gidiiʼ e riyaed baʼadag ni nge paer fithingan u laniyaenʼ raed. Nge kuʼen ni thingari yinʼ luwan, e fapi gidiiʼ e tunguy fithingan, ni bin lʼagruw e Nephi, bin dalip e Nephi, nge aram rogon iyaen, ni woed rogon e lung ko pi pilung; ni aray rogon niʼ i pining raed fapi gidiiʼ, ma dariy fan ni ra bagyaed ma baʼ rogon fithingan.\n\n12 Me yibi buch ni arame yibi yimʼ Nephi.\n\n13 Chiney e gidiiʼ ni gathi yaed e Lamanites e yaed e Nephites; machane, yibe pining raed ni Nephites, Jacobites, Josephites, Zoramites, Lamanites, Lemuelites, nge Ishmaelites.\n\n14 Machane gag, Jacob, e dab gurinʼ e chiney iyaen e ngaram ni nggu kiiʼeg raed u rogon e pi ngochol ney, machane bay ʼug piningraed ni Lamanites ni piʼin ni yaed be gay rogon ni ngar gatheayed fapi gidiiʼ rokʼ Nephi, nge piʼin ni yaed e bafelʼ thilraed Nephi e bay gu pining raed ni Nephites, ara fapi gidiiʼ rokʼ Nephi, u rogon e lung ko pi pilung.\n\n15 Ere chiney e yibi buch ni fapi gidiiʼ ku Nephi, u tan e lung ko fabin lʼagruw e pilung, e ra tabab gaed i ʼelʼel nag gumʼirchaʼraed, mar paged yaed ngar uned i rinʼ e ngongol nib kireb, ni boed rogon David ni kakrom ni baʼadag ni nge yoʼor pi leʼengin nge ppin ni yarif rokʼ, nge ku aram rogon ngakʼ Solomon, ni fak.\n\n16 Arragon, ma arame kur tabab niged i gay e gol nge silber ni yoʼor, ma arame ra tabolngin niged i ʼufʼuf niged yaed ngalang.\n\n17 Ere gag, Jacob, e gu piiʼ e pi thin ney ngoraed ko ngiyalʼ ni gube fil morngaʼagen ngoraed u temple, u tomuren ni kug muʼ i fek rokʼ Somoel e tin ni nggu rinʼ.\n\n18 Ya gag, Jacob, nge walageg i Yosef e kan bangbeng nagmow ni nggu mangew priest nge teacher ko pi gidiiʼ ney, u tanpaʼ Nephi.\n\n19 Ma gamow ba yulʼyulʼ i rinʼ e muruwel romow ngakʼ Somoel, mug dugiliyew gamow ngay ni nge mang muruwel romow, ni pi denen ko pi gidiiʼ e ra yaeni aw ni gamow e kireb romow ni faʼanra dab gu filew ngoraed fapi thin rokʼ Got nib felʼ rogon; ere, gamow ra muruwel u poloʼ i gelingmow ma rayog ni rachaʼraed e dabi aw ko mad romow; ma faʼanra dangay ma rachaʼrad e ra ʼaw ko mad romow, ma dabiyog nni pirʼegmow ni dariy thibngimow ko bin tomur e rran.\n\n", "jacob 2": "[center][font_size=26]Guruy Ni 2[/font_size][/center]\n\n[i]Jacob e non nib togopluw nga fithikʼ e yoʼor ni morngaʼagen chogowen e falaʼab, nge ufʼuf, nge galong—Gidiiʼ e ba puf matʼawon ni ngar gayed e falaʼab ni ngar ayuweged e gidiiʼ roraed ngay—Ke yoeg Somoel ni dariy reb e pumoʼon u fithik fapi Nephites ni nge pag taʼareb urngin e ppin rok—Fare Somoel e ma falfalaenʼ ni ma koel e piʼin nib ppin falan e dowef. Napʼan 544–421 M.K.[/i]\n\n1 Fapi thin ni weliy Jacob, ni fachaʼ ni walagen Nephi, ngakʼ fapi gidiiʼ rokʼ Nephi, u tomuren ni ke yimʼ Nephi:\n\n2 Chiney, gimed pi walageg nib tʼuf rog, e gag, Jacob, nu rogon e muruwel rog ngakʼ Got, ni nggu rinʼ u fithikʼ e tamilngaenʼ, ni gomanga yog ni nggu chuweg madag u fithikʼ e pi denen romed, e kugub nga langgin fare temple e dabaʼ ni nge yog nuggu weliy ngomed fapi thin rokʼ Got.\n\n3 Ma gimed manang romed ni ke yibi madaʼ ko ngiyalʼ ney ni gube rinʼ e muruwel rog nib felʼ rogon; machane biney e rran e kug muchuch nga butʼ ko kirbaenʼ nge magafaenʼ ni fan ko pinʼen nib tʼuf ko yaʼel romed nib thil nga yungiyalʼ.\n\n4 Ya musap gaed, ke yibi madaʼ ko ngiyalʼ ney, ma gimed be fol ko fapi thin rokʼ fare Somoel, ni ir faram e kug piiʼ ngomed.\n\n5 Machane musap gaed, ngam motoyil gaed ngog, mi gimed nang nu dakean fare ayuw rokʼ fachaʼ ni gubin ma ra yog rokʼ niʼir e Tasunmiy e tharmiy nge fayleng ma ra yog nuggu weliy riy ngomed e tafnaey romed, u rogon ni kam tabab niged i muruwliy e denen, nib denen ni be yibi mʼug nib ubchiyaʼ ni gube guy, arragon, mab ubchiyaʼ u mit Got.\n\n6 Arragon, me kireb anʼug ngay mug sulsul riy nga tomur ko tamraʼ ni kug tay u pʼoewchen e Anisunmiyeg, ni thingar gu micheg ngomed morngaʼagen e pi denen ni ubchiyaʼ ni bay u lan gumʼirchaʼmed.\n\n7 Nge ku arragon niki kireb anʼug ngay ni thingar gu pag nga kanawo morngaʼagmed u pʼoewchen e pi leʼengimed nge bitir romed, ni boʼor i yaed e rib simnguy laniyaenʼ mab muding mab mʼing dakean u pʼoewchen Got, ni aray e mitinʼen nib felʼ u waenʼ Got.\n\n8 Ma gube lemnag ni karbaed ngaray ni ngar rungʼaged fare thin rokʼ Got nib gamog u wunʼuy, arragon, fare thin ni ma chuweg e denen royiy.\n\n9 Ere, kar gu muchuch nga butʼ ko kirbaenʼ ni thingar gu rinʼ, ni bachan e motochiyel ni ke yib ngog rokʼ Got, ni nggu machib ngomed ni bachan e pi denen romed, mug gel nag e gafgowaenʼ ngakʼ e piʼin ni ke gafgowaenʼ raed, ni manga boech ma kar pired ni yaed ba falfalaenʼ; nge piʼin ni dawori gafgowaenʼ raed, ni gonpon e susun e ngar mur niged fare thin rokʼ Got nib gamog u wunʼuy, e kar gafgow gaed nga morngaʼagen e pi ngongol romed ni kireb nibe kaen ngoraed ma be gafgow nag laniyaenʼ raed.\n\n10 Machane, yug aram rogon fini moʼomawʼ, ma thingar gu rinʼ ni boed rogon ni ke motochiyel nag Got, ni nggog ngomed ni rogon e pi ngongol nge denen romed ni ubchiyaʼ, u pʼoewchen e piʼin nib machalbog gumʼirchaʼraed, nge piʼin ni ke kalngaenʼ, u tan e gachin u oewchen fare Got ni Gubin ma ra yoeg rokʼ.\n\n11 Ere, thingar gu weliy ngomed e tin riyulʼ ni rogon fini tamilang fare thin rokʼ Got. Ya musap gaed, napʼan nug meybil ngakʼ fare Somoel, ma aray rogon ni yib fare thin ngog ni gaʼar: Jacob, ngam man nga langgin fare temple gabul, ngam weliy fare thin ni bay gu piiʼ ngom ngakʼ e pi gidiiʼ ney.\n\n12 Ere chiney musap gaed, pi walageg, ireray fare thin ni gube yoeg ngomed, ni boʼor i gimed e ke tabab i gay e gol, nge silber, nge gubin mit banʼen ni yib ko wasey nib felʼ, u lan e renam ney, ni ireray fare nam nni michmicheg ngomed nge pi bitir romed, ni gubin mit ma bay riy.\n\n13 Nge paʼ e chaʼ nibe piiʼ e gabin ngomed e rib falfalaenʼ ngay ni be tawaʼath nagmed, ni ke yog nib yoʼor ngomed e falaʼab; ma bachan e bay bochi gimed ni ke yog ngakʼ nib yoʼor ngakʼ bochi walagmed ere kam langlang gaed ngalang u fithikʼ e ufʼuf u gumʼirchaʼmed, ma kam elʼel niged laniyaenʼmed ma kam tolang niged e tafnaey romed ni bachan e rib tolang puluwon e mad ni gimed be chuw ngay, mi gimed gafgow nag pi walagmed ni bachan e gimed be lemnag nib felʼ rogmed ngoraed.\n\n14 Ere chiney, gimed pi walageg, gimed be lemnag ni Got e ra yoeg nib felʼ e romed riy u fithikʼ e pinnʼey? Musap gaed, gube yoeg ngomed ni, Dangaʼ. Ya be yoeg ni gimed ba kireb riy, ma faʼan gimed ra paer riy ni arragon u fithikʼ e pinnʼey ma pi gechig rokʼ e bay yib ni papay nge aw ngomed.\n\n15 O gomanga yug muguyed ni rayog ni nge kurufmed e changar rokʼ, ma taʼareb e gachin u oewchen me piliyegmed ngam ngaelʼ gaed ni ab!\n\n16 O gomanga yug muchuw gaed u fithikʼ e biney e dodow ko denen nge ngongolen e fananikan. Nge, O gomanga yug mmotoyil gaed ko fapi thin rokʼ ni be chiyliy, me siy mu paged nge paer ni re ufʼuf ney u gumʼirchaʼmed e nge gatheay e yaʼel romed!\n\n17 Mu lemniged pi walagmed ni boed ni gimed ma lemniged gimed, mi gimed gol ngoraed ngam piiʼed boech banʼen romed ngoraed, ni gomanga falʼ rograed ni boed gimed.\n\n18 Machane u mʼon ni ngam gayed e falaʼab, mu gayed fare gilʼilungun Got.\n\n19 Ma tomuren ni ke yog ni dugil e tafnaey romed ngakʼ Kristus ma bay yog e falaʼab ngomed, ni faʼan gimed ra gay; ma ngam gayed ni fan e ngam rinʼed e tin nib mangil ngay—ni ngam piiʼed e mad ko piʼin dariy e mad roraed, mi gimed duruwiʼiy e piʼin ni kar mʼaed ko bilig, mi gimed pag e piʼin yaed bay u kalbus, mi gimed piiʼ e gapas nga laniyaenʼ e piʼin nib mʼar nge piʼin nib kirbaenʼ raed.\n\n20 Ma chiney, gimed pi walageg, kug non ngomed ni morngaʼagen e ufʼuf; nge piʼ i romed ni ke gafgow nag laniyaenʼ e chaʼ ni buguliyoror romed, ma kam gafgow niged ni fan e kam ʼuf gaed u lan gumʼirchaʼmed, nga bogi banʼen ni Got e ke piiʼ ngomed, ere mang e nga moeged riy?\n\n21 Damur lemniged ni mitinnʼey e rib fananikay fachaʼ niʼir e sunmiy gubin e gidiiʼ? Ma taʼareb rogon e gidiiʼ u waenʼ. Ma gubin e gidiiʼ ni sum ko ʼab; ma taʼareb rogon fan ni sunmiy raed, ni thingar rafol gaed ko pi motochiyel rokʼ mi yaed liyoer ngakʼ ni gubinechuboeg.\n\n22 Ma chiney e nggu teleg i weliy ngomed morngaʼagen e ufʼuf. Faʼan manga dab gu weliy ngomed morngaʼagen ba denen nib ubchiyaʼ, ma gumʼirchaʼ rog e kari falfalaenʼ ni bachmed.\n\n23 Machane fare thin rokʼ Got e be chuchuyeg nga butʼ ni bachan e pi denen romed ni ubchiyaʼ. Ya musap gaed, aray rogon ni yog fare Somoel: Pi gidiiʼ ney e arame bay ri ubchiyaʼ gaed nga fithikʼ e denen; dar yog ni ngar nanged fan e pi chep ni thothup, ya yaed be gay e towaey riy u napʼan ni yaed be rinʼ e tin nib galong, ni bachan e pinʼen nni yoloey ni morngaʼagen David nge Solomon ni fak.\n\n24 Musap gaed, riyulʼ ni David nge Solomon e boʼor leʼengirow nge tugruw rorow, niʼir e thʼabi kireb u pʼoewcheg, ni yoeg fare Somoel.\n\n25 Ere, baʼaray rogon ni yoeg fare Somoel, kug powiʼiy e pi gidiiʼ ney nga wuruʼ fare nam nu Jerusalem, u gelingin paʼag, ni manga yog ni gu sunmiy ni fan ngog ba tabinaew nib mangil u waʼamngin i yin Yosef.\n\n26 Ere, gag fare Somoel ni Got e dab gupag e pi gidiiʼ ney ni ngar rinʼed ni boed rogon ni rinʼ pi kakrom.\n\n27 Ere, pi walageg, mmotoyil gaed ngog, mi gimed fol ko fapi thin rokʼ fare Somoel: Dariy bi gimed ni nge yoʼor ko taʼareb leʼengin; ma dab mu tugruw gaed.\n\n28 Ya gag, fare Somoel ni Got, e ba felʼ ko tafnaey rog ni nga i paer e piʼin nib ppin nib machalbog. Ma tin gathar e thʼabi kireb u pʼoewcheg; aray rogon ni yoeg fare Somoel ko Yoʼor.\n\n29 Ere, pi gidiiʼ ney e ngar rafol gaed ko pi motochiyel rog, ni yoeg fare Somoel ko Yoʼor, ara dangay ma ra buch waʼathan e binaw ni bachraed.\n\n30 Ya faʼan gura rinʼ, ni yoeg fare Somoel ko Yoʼor, ni nggu yung ba awoch ni fan ngog, ma gura chiyliy ngakʼ e gidiiʼ rog; ni ngar fol gaed ko pinnʼey.\n\n31 Ya musap gaed, gag, fare Somoel, e kug gguy e kirbaenʼ, ma kug rungʼag e mayoer ni be tay e pi ppin ni fak e gidiiʼ rog u lan e nam nu Jerusalem, arragon, ngo lan gubin e pi nam ko gidiiʼ rog, ni bachan e denen ni ubchiyaʼ nge pi fananikan rokʼ e pi figirngiraed.\n\n32 Ma dab gupag, ni yoeg fare Somoel ko Yoʼor, ni fapi mayoer ni ʼi tay e pi ppin ni pidorang ni fak e pi gidiiʼ ney, ni yaed faram e kug powiʼiyraed nga wuruʼ fare nam nu Jerusalem, ni nge yib ngog ni togopluw ngakʼ e pi pumoʼon ko gidiiʼ rog, ni yoeg fare Somoel ko Yoʼor.\n\n33 Ya dabra wawliyed nga orel nga kalbus fapi ppin ni fak e gidiiʼ rog ni bachan e sumunguy roraed, ara dangay ma gura gechig nagraed ni ubchiyaʼ, nge madaʼ nga napʼan ni kan gathey raed; ya dab ur gathar gaed iyaen, ni boed rogon pi kakrom, ni yoeg fare Somoel ko Yoʼor.\n\n34 Ere chiney e musap gaed, pi walageg, gimed manang ni pi motochiyel ney e ni piiʼ faram ngakʼ e chitamangdaed, i Lehi; ere, kagmed manang ko sommʼon, ere ma kam baed mu taw gaed ngay ni ke buch e romed; ya kam rinʼed e pinnʼey ni susun e dab mu rinʼed.\n\n35 Musap gaed, kam taw gaed nga ba dodow ko kireb ni dawori taw fapi Lamanites ngay, ni walagdaed. Kam gafgow niged laniyaenʼ nge gumʼirchaʼen e pi leʼengimed nib sumunguy, ma kam dariy fan niged gimed u pʼoewchen e pi bitir romed, ni bachan e folwok romed nib kireb u pʼoewchraed; nge kirbaenʼ u gumʼirchaʼraed ni be yaen ngalang ngakʼ Got e yira togopluw nag ngomed. Ma fan e richirogon fare thin rokʼ Got, ni yibi togopluw ngomed, me yoʼor e pi gumʼirchaʼ ni yimʼ ko amith, ni ke moʼochʼoch ko kirbaenʼ.\n\n", "jacob 3": "[center][font_size=26]Guruy Ni 3[/font_size][/center]\n\n[i]Piʼin ni machalbog gumʼirchaʼen e rayog ngoraed fare thin rokʼ Got ko mʼagaenʼ—Lamanite e yaedra mataw nge thilyeg rogon ko fapi Nephites—Jacob e tay chiylen ni nge dab un iling u muchugbil, nge dirngal ni galong, nge gubin e denen. Napʼan 544–421 M.K.[/i]\n\n1 Machane musap gaed, gag, Jacob, e gubaʼadag ni nggu non ngomed e piʼin nib machalbog gumʼirchaʼen. Mu changar gaed ngakʼ Got nib dugil laniyaenʼmed, mi gimed meybil ngakʼ u fithikʼ e mich, me falʼeg laniyaenʼmedʼ u fithikʼ e pi kirbaenʼ romed, me wenig nagmed ko oloboch romed, me piiʼ e gechig nge yib nga butʼ ngakʼ e piʼin ni yaed be gay rogon ni ngar gafgow niged gimed.\n\n2 O gimed gubin e piʼin ni machalbog gumʼirchaʼen, mu puged oewchmed ngalang ngam thapeged fare thin ko mʼagaenʼ rokʼ Got, mi gimed mur nag e murnguy ni falfalaenʼ rokʼ, ya rayog, ni faʼanra dugil laniyaenʼmed ngakʼ, ni gubinechubog.\n\n3 Machane, gafgow, nri gafgow, ngomed e piʼin ni de machalbog gumʼirchaʼen, ni gimed e piʼin ni gimed be rinʼ e ngongol ni dirngal e biney e rran u mit Got; ni faʼanra dab mu kalgaed ngaenʼmed ma bay gu kireb nag waʼathan e binaw nib fan ngomed; nge fapi Lamanites, ni dar rinʼed e ngognol ni dirngal ni boed rogmed, e yug aram rogon ni rib buch waʼathraed, ma yaedra gafgow nagmed nge madaʼ ko ngiyalʼ ni kam bilged tʼay e gafgow.\n\n4 Ma fare ngiyalʼ innʼem e be yib ni rib papay, ni faʼanra dab mu kalgaed ngaenʼmed ma bay rabaed ngar suweyed fare binaw ni tafen med, nge fare Somoel ni Got e ra powiʼiy e piʼin nib matʼaw ngar chuw gaed u fithikʼmed.\n\n5 Musap gaed, fapi Lamanites ni walagmed, ni gimed be fananikayed yaed ni bachan e pi ngongol roraed nib dirngal nge fare wol ni kireb ni ke aw nga wuruʼ i doewraed, e kuyaed ba yalʼuw buchʼuw ngomed; ya dawor ra paged talin fare motochiyel rokʼ fare Somoel, ni faʼan ni piiʼ ngakʼ e chitamangdaed—ni thingari ra beeʼ ma taʼareb leʼengin, ma dabra tugruw gaed, ma thingar dab ni rinʼ e ngongol ko gathar u fithikʼraed.\n\n6 Ere chiney, re motochiyel ney e ngar fol gaed riy; ere, bachan e biney ni ngan rinʼ, ni ngan fol ko re motochiyel ney, ma fare Somoel ni Got e dab ki gatheayraed, machane bayi wurengaenʼ ngoraed; ma bayi rebo rran mar pired ni bogi gidiiʼ nifelʼ waʼathan.\n\n7 Musap gaed, pi figirngiraed e yaed ma tʼufeg pi leʼengiraed, nge pi leʼengiraed e yaed ma tʼufeg pi figirngiraed; nge pi figirngiraed nge pi leʼengiraed e yaed ma tʼufeg e pi bitir roraed; ma michaenʼ roraed ni dariy nge fananikan roraed ngomed e bachan e denen rokʼ e pi chitamangraed; ere, ur fanam felʼ gaed ngoraed, u mit fare Tasunmiy romed?\n\n8 O pi walageg, gube rus ngay ni faʼanra dab mu kalgaed ngaenʼmed ko pi denen romed ma ra wechwech yalchen i doewraed ngomed, u napʼan ni yira fekmed iyaen nga mit fare gilʼilngun Got.\n\n9 Ere, ba motochiyel ni kug piiʼ ngomed, ni ir fare thin rokʼ Got, ni nge dab kum togopluw gaed ngoraed ni bachan e lumor u wuruʼ i doewraed; ara kudab kum togopluw gaed ngoraed ni bachan e pi ngongol roraed ni dirngal; machane thingari yib ngaenʼmed e tiromed e ngongol nib dirngal, ma nge yib ngaenʼmed ni pi ngongol roraed nib dirngal e yib ni bachan pi chitamangraed.\n\n10 Ere, thingar mu tayed u wunʼmed e pi bitir romed, nge rogon ni kam amith niged gumʼirchaʼraed ni bachan fare falwok ni kam daged nga pʼoewchraed; nge ku arragon, ni ngam tayed u wunʼmed ni rayog, ni bachan e pi ngongol romed nib dirngal, mi gimed fek e pi bitir romed nga fithikʼ e gafgow, ma pi denen roraed e gimed rafek wengan ko fabin tomur e rran.\n\n11 O pi walageg, mmotoyil gaed ko thin rog; mu gechgech gaed ngam gel niged laniyaenʼmed; mu ruruged gimed ni manga yigi yog nam odgaed ngam chuw gaed u fithikʼ fare denen; mi gimed pithigmed ko fare gechig nu infierno me yog ni siy mmanged boech e angel rokʼ fare moʼoniyanʼ, ni nga ninʼ med nga langgin e re lupath nir ko nifiy nge daramrom niʼir e bin lʼagruw e yamʼ.\n\n12 Ma chiney e gag, Jacob, e kug weliy boech banʼen nib yoʼor ngakʼ fapi gidiiʼ ku Nephi, ni gube yog ngoraed nib togopluw ko iling u muchugbil nge dirngal nib galong, nge gubin mit e denen, ni gube yoeg ngoraed fini gaaʼ riyaʼen.\n\n13 Ma raʼay guruy u morngaʼagen e tin ni irinʼ e tiney e gidiiʼ, ni ere chiney e be tabab ko yoʼor iyaen, ni dabiyog ni ngan yoloey nga dakean e tiney plates; machane boʼor i morngaʼagen e tin ni ur rinʼed ni kan yoloey nga dakean fayungin gaaʼ e plates, nge pi mael roraed, nge pi maleʼeg thin roraed, nge fapi lung ko pi pilung roraed.\n\n14 Tiney e plates e kanoeg ni fapi plates ku Jacob, ni ra sum gaed u paʼ Nephi. Ere nggu tal i weliy e pi thin ney.\n\n", "jacob 4": "[center][font_size=26]Guruy Ni 4[/font_size][/center]\n\n[i]Gubin e pi profet ma ur liyoer gaed ngakʼ fare Chitamangiy u fithingan Kristus—Maligach rokʼ Abraham ni Isaac e boed rogon Got nge fachaʼ ni Maʼagirag Rokʼ—Gidiiʼ e thingari felʼ thilraed Got u dakean fare Bayul—Fapi Jews e ra feked yathin fare malang ni thʼabi gaʼfan ko dayif. Napʼan 544–421 M.K.[/i]\n\n1 Chiney e musap gaed, yibi buch ni gag, Jacob, e ke yoʼor ni kug fil ko gidiiʼ rog ni sabethin, (ma dabiyog nuggu yoloey ma kemus ni buchʼuw e thin, ni bachan e rib moʼomawʼ i ker e thin romaed nga dakean e plates) ma gamaed manang ni pinʼen ni gamaed be yoloey nga dakean e pi yungi plates e thingari paer;\n\n2 Machane demutrug banʼen ni kug yoloeyed nga dakean yug banʼen ni gathi plates e rra kireb nge mathmath me mʼay ngab yang; machane kemus ni buchʼuw e thin rayog ni nggu yoloeyed nga dakean e plates, niʼir e bayi piiʼ ngakʼ e pi bitir romaed, nge pi walagmaed nib tʼuf romaed, buchʼuw e naʼab ni morngaʼagdaed, ara morngaʼagen e pi chitamangraed—\n\n3 Ere chiney e pinnʼey e gamaed ba falfalaenʼ ngay; ere gamaed be muruwel nib gel ni nggu kired e pi thin ney nga dakean e plates, ni gamaed be athapeg ni gomanga thap ngakʼ pi walagmaed nib tʼuf romaed nge pi bitir romaed u fithikʼ e falfalaenʼ, mar sap gaed ngay ni gomanga yog ni ngar nanged u fithikʼ e falfalaenʼ ma gathi kirbaenʼ, ma ku gathi fithikʼ e muning, ni morngaʼagen e tin sommʼon e gallabthir roraed.\n\n4 Ya, arayfan ni kug yoloeyed e pinnʼey, ni gomanga yog ni ngar nanged ni gamaed manang Kristus, ma ke dugil laniyaenʼ maed ko rir rokʼ ni boʼor miriʼay e duw nga mʼon ko wub ni bayi tay; ma gathi kemus ni yigoʼ gamaed e ke dugil laniyaenʼ maed ko rir rokʼ, ya ku aram rogon ngakʼ gubin e pi profet ni ur moyed nga mʼon romaed.\n\n5 Musap gaed, i michaenʼraed ngakʼ Kristus mar liyoer gaed ngakʼ fare Chitamangiy u fithingan, nge gamaed ni ka gamaed be liyoer ngakʼ fare Chitamangiy u fithingan. Ya baʼaray fan ni gamaed be chaʼariy fapi motochiyel rokʼ Moses, be yalʼuweg maed iyaen ngakʼ; ere aray rogon e nʼen ni rinʼ me yog nug malʼaf gaed ko denen mug pired ni kug mataw gaed, ni ku aram rogon ni piiʼ ngakʼ Abraham u lan wuruʼ e binaw ni nge fol ko fare motochiyel rokʼ Got ni yoeg ngakʼ ni nge piiʼ fak ni Isaac ni maligach, ni boed rogon Got nge Fak ni Maʼagirag Rokʼ.\n\n6 Ere, gu filed fapi thin ni yoloey fapi profet, me yog ngomaed nib yoʼor e yiʼiy nge fare nangaenʼ ko prophecy; ere bachan e ke yog ngomaed e tiney e mich ma arame yog ngomaed ba athap, ma mich romaed e paer ni dakir rur, ni aramfan ni riyulʼ nuggu nonad u fithingan Yesus me fol e pi gakʼiy romaed, ara pi burey, ara pi nʼew nu maday.\n\n7 Machane, fare Somoel ni Got e dag ngomaed e pi moʼowaer romaed ni gomanga yog nug nanged nu dakean e murnguy rokʼ, nge adag rokʼ ngakʼ fapi bitir ko gidiiʼ, me yog riy ni nge yib gelingmaed ni nggu rinʼed e pinnʼey.\n\n8 Musap gaed, rib felʼ ma rib maʼangʼang fapi muruwel rokʼ fare Somoel. Ridawori arfini moʼomawʼ i pirʼeg e tin nib riyulʼ rokʼ nib miith; ma rib math liyiben me yog ni nge pirʼeg beeʼ gubin i kanawoʼen. Ma dariy beeʼ ni rayog ni nge nang rogon e pi kanawoʼ rokʼ ma kemus ni faʼan yira yiʼiy nag ngakʼ; ere, pi walageg, dab kum dariy fan niged fapi yiʼiy rokʼ Got.\n\n9 Ya musap gaed, u dakean gelingin fare thin rokʼ me yog ni yib e gidiiʼ nga dakean e fayleng, ni fare fayleng ni sunmiy u dakean gelingin fare thin rokʼ. Ere, faʼanra Got e yog ni nge non me sum e fayleng, me non me sum e gidiiʼ, O ere, mangfan ni dabiyog ni nge taʼ morngaʼagen e fayleng, ara pinʼen ni muruwliy nga paʼ ni bay u dakean, ni boed rogon ni be finey ma baʼadag?\n\n10 Ere, piwalageg, gathi ngam gayed rogon ni ngam fonow niged Somoel, ya ngam feked e fonow u paʼ. Ya musap gaed, gimed ma gimed manang niʼir e ma fonow u fithikʼ e gonop, ngu yalen e justice, ngu fithikʼ e murnguy, u poloʼ i gaʼangin e muruwel rokʼ.\n\n11 Ere arfan, piwalageg nib tʼuf rog, ni ngam falʼeged thilmed u dakean e bayul rokʼ Kristus, ni Maʼagirag Rokʼ ni Fak, me yog e foskoyamʼ ngomed, u rogon fare gelingin fare foskoyamʼ niʼir e bay rokʼ Kristus, min fekmed ni gimed e tin sommʼon-i waʼamngin Kristus iyaen ngakʼ Got, nifan e mich romed, ma ke yog ngomed ba athap ko rir rokʼ nib mangil u mʼon ni nge yibi mʼug ni gidiiʼ.\n\n12 Ere chiney, gimed e piʼin nib tʼuf rog, dab mu gingaed ngay ni kugog ngomed e pinnʼey; ya mangfan ni dab ni weliy morngaʼagen fare bayul rokʼ Kristus, me yog ni tamilang anʼuy u morngaʼagen, ni ku woed ni nge tamilang anʼuy u morngaʼagen ba foskoyamʼ nge reb e fayleng ni bay yib?\n\n13 Musap gaed, piwalageg, chaʼ ni ma prophesy, e ngam paged nge prophesy ngan nang fan; ya fare Kan ni Thothup e mayoeg e tin riyulʼ ma darmabaen. Ere, ma weliy morngaʼagen bogi banʼen ni rogon ni bay, nge morngaʼagen bogi banʼen ni rogon ni bay yib; ere pinnʼey e kan dag ngodaed ni chirogon, ni fan ko thap rodaed ni poloʼ. Machane musap gaed, gathi kemus ni yigoʼ gadaed e mich ko pinnʼey; ya Got e ki weliy e pinnʼey ngakʼ e pi profet ni kakrom.\n\n14 Machane musap gaed, fapi Jews e bogi gidiiʼ ni immoy nib ʼelʼel laniyaenʼ raed; ma kar dariy fan niged fapi thin nib tamilang, ma kar liiʼed fapi profet ngar mʼaed, mar gayed e tin baʼariy banʼen ni dabiyog ni ngar nanged fan. Ere, bachan e maʼew u oewcherad, nib maʼew ni ke yib ni fan e changar nge thumʼ nga wuruʼ fare pow, ere thingar ra mul gaed; ya Got e ke chuweg e tamilang rokʼ roraed, me piiʼ ngoraed nib boʼor ni bogi banʼen ni dabra nanged fan, ya aram rogon ni yaed baʼadag. Ere bachan e yaed baʼadag me rinʼ Got, ni nge yog ni tun ayraed.\n\n15 Ere chiney e gag, Jacob, e ke wawliyeg fare Kan ni Thothup ni nggu prophesy; ya ba tamilang anʼug u rogon e pi muruwel ko fare Kan ni Thothup ni bay rog, ya dakean e mul nra tay fapi Jews e yaedra fek riy yathin fare war, niʼir e manga boech ma kar dumow gaed nga dakean me yog e dayif nib ayal ngoraed.\n\n16 Machane musap gaed, rogon e pi chep ni thothup e, re malang ney e ra yaeni aw niʼir e thʼabi felʼ, nge ire tomur, ma kari mus e re dayif nib ayal, nu dakean e rayog ni nge dumow fapi Jews ngay.\n\n17 Ere chiney, gimed e piʼin nib tʼuf rog, buʼuw rogon me yog ko pichaʼaney, u tomuren ni kar feked yathin fare dayif nib ayal, ma ku rayog ni ngar dumow gaed nga dakean, ni nge yog ni mang taʼan e dayif roraed?\n\n18 Musap gaed, gimed pi walageg nib tʼuf rog, bay gu tamilngeg ngomed e tin riyulʼ nib miith; ni faʼan gura rinʼ, ni demutrug rogon, ma dabi worwar e tafnaey rog riy u rogon fini dugil laninʼug ngakʼ fare Kan ni Thothup, mug mul ni bachan e magafaenʼ rog ngomed.\n\n", "jacob 5": "[center][font_size=26]Guruy Ni 5[/font_size][/center]\n\n[i]Jacob e yoeg e thin rokʼ Zenos nib lʼeag rogon nga bochi yat ni fanathin ni morngaʼagen e gakʼiy nifiʼiy ni olive nge gakʼiy ni pan ni olive—Yaed be yipʼ fan piyu Israel nge fapi Gentiles—Fare garar nge mukun ni tay piyu Israel e ni guʼ ngamʼon ni nge buch—Morngaʼag e ni falʼeg nge yaen ko fapi Nephites nge Lamanites nge gubin fapi gidiiʼ ku Israel—Fapi Gentiles e bay ni puthuy raed ngakʼ piyu Israel—Me tomur riy ma farengi mileayʼ e yira urufiy. Napʼan 544–421 M.K.[/i]\n\n1 Musap gaed, pi walageg, dakir yib ngaenʼmed ni kaʼam poeyed fapi thin rokʼ fare profet i Zenos, ni weliy ngakʼ fapi gidiiʼ ku Israel, ni gaʼar:\n\n2 Mmotoyil gaed, O gimed e gidiiʼ ku Israel, ngam rungʼaged e pi thin rog, ni gag ba profet rokʼ fare Somoel.\n\n3 Ya musap gaed, aray rogon ni yoeg fare Somoel, bay gu taʼareb nagmed, O gimed e gidiiʼ ku Israel, nga bake gakʼiy ni olive nifiʼiy, ni bay beeʼ nib moʼon ni fek nge yung nga mileayʼ rokʼ; me tugul, nge ilal, me tabab ko lʼud iyaen.\n\n4 Me yibi buch ni fare masta ko farengi wuldug e yaen nga mileayʼ, me guy ni fare ke gakʼiy ni olive rokʼ e arame ke tabab ko lʼud iyaen; me gaʼar: Bay gu thʼethʼaeb papaʼngin, mug fofuʼog nge liyeg taʼaben, mug fogloliy, ni gomanga thethaey e noef riy nib mirerey, me paer ni dab ki yimʼ.\n\n5 Me yibi buch ni thʼethʼaeb papaʼngin, me fofuʼog taʼaben iyaen, me fogloliy ni boed rogon e thin rokʼ ni yoeg.\n\n6 Me yibi buch u tomuren ni boʼor e rran ni ke yaen ma arame thetheay nochi noef riy, nib achig mab mirerey; machane musap gaed, nga malʼugun e arame tabab ngay ni nge yimʼ iyaen.\n\n7 Me yibi buch ni fare masta ko farengi mileayʼ e sap me guy, me gaʼar ngakʼ ba tapigpig rokʼ: Be kireb anʼug ngay ni ra yimʼ e re ke gakʼiy ney; ere, ngam man mu poef papaʼngin baken e gakʼiy ni olive ni pan, mag fek iyib ngog ngaray; ma gadow poefpoef e tin baʼaram i papaʼngin ni ke tabab ni nge yimʼ iyaen, ma gadow fek ngad yinʼew nga mite nifiy ni nge moʼoruf.\n\n8 Ere musap gaed, i gaʼar fare Somoel ko farengi mileayʼ, nggu fek boech nib yoʼor e pi noef ney nib mirerey, nggu waen gu puthuy ko gin gubaʼadag; ma dariy fan ni faʼanra mus nga likʼngin e reke gakʼiy ney mangki yimʼ, ra buch ni rayog nugu ayuweg waʼamngin ni fan ngog; ere, bay gu fek e pi noef ney nib mirerey, nggu puthputhuy raed ko chigin gubaʼadag.\n\n9 Gur e ngam fek fapi yupaʼ i noef ko fare ke gakʼiy ni olive ni pan, ngam puthuy ngay, nga luwan e tin baʼaram ni kug chuweg; ma tin baʼaram ni kug chuweg e bay gunʼ nga mite nifiy nge muʼuruf, ni nga dabi suguy dakean e buutʼ ko farengi mileayʼ rog.\n\n10 Me yibi buch ni fare tapigpig rokʼ fare Somoel ko farengi mileayʼ e rinʼ ni rogon e thin ni yoeg fare Somoel ko farengi mileayʼ, me puthputhuy ngay fapi papaʼngin fare ke gakʼiy ni olive ni pan.\n\n11 Ma fare Somoel ko farengi mileayʼ e guy rogon ni thingar ni fofuʼog taʼaben nge liyeg, man thʼethʼaeb papaʼngin, man fogloliy, ni be gaʼar ngakʼ fare tapigpig rokʼ: Be kireb anʼug ngay ni rayimʼ e rake gakʼiy ney; ere, sana rabuch ni rayog nugu ayuweg fapi likʼngin nge paer ni dabi yimʼ, ni gomanga yog nugu ayuwegraed ni fan ngog, arfan ni kug rinʼ e pinnʼey.\n\n12 Ere, man mu rinʼ e tin ni gabe rinʼ, mag matangiy fare ke gakʼiy, mag fogloliy, ni boed rogon ni kugog.\n\n13 Ma tin baʼaray e bay guwaen nggu yung ko gin thʼabi sobutʼ ko farengi mileayʼ rog, ni gin gubaʼadag ni nggu yung ngay, e dariy rogon ngom; ma gube rinʼ ni gomanga yog nug ayuweg fapi papaʼngin ni fan ngog ni yib ko fare ke gakʼiy; nge ku gomanga yog nugu chaʼariy waʼamngin ni bay riy ni fan ngog, bingyalʼ; Ya be kireb anʼug ngay ni rayimʼ e reke gakʼiy ney nge waʼamngin ni bay riy.\n\n14 Me yibi buch ni fare Somoel ko farengi mileayʼ e arame yaen ko gin ni baʼadag ni nge sor ngay, nge yaeni mithaeg fapi papaʼngin ni yib ko fare ke gakʼiy ni olive ni fiʼiy ko gin thʼabi sobutʼ ko farengi mileayʼ, ni boech nga bayang ma boech nga bayang, ni be yaen u rogon nibe finey ma baʼadag.\n\n15 Me yibi buch ni rib nʼuw napʼan ni ke yaen, ma fare Somoel ko farengi mileayʼ e gaʼar ngakʼ fare tapigpig rokʼ: Moy, nga darow ko farengi mileayʼ, ngad muruwliyew.\n\n16 Me yibi buch ni fare Somoel ko farengi mileayʼ, nge fare tapigpig, e ranow ko farengi mileayʼ ni ngar muruwel gow. Me yibi buch ni fare tapigpig e gaʼar ko masta rokʼ: Musap, muchangar aray; am guy fare ke gakʼiy.\n\n17 Me yibi buch ni fare Somoel ko farengi mileayʼ e sap me guy fare ke gakʼiy ni ir faram e fare papaʼngin fare ke olive ni pan e kan puthuy ngay; make tugul me tabab i piiʼ waʼamngin. Me guy ni rib mangil; ma waʼamngin ni bay riy e boed rogon waʼamngin e gakʼiy nif felʼ.\n\n18 Me gaʼar ngakʼ fare tapigpig: Musap, fapi papaʼngin fare ke gakʼiy ni pan e ke tugul ni be un i fek rangin likʼngin fare ke gakʼiy, ma arame tugul likʼngin nge gel; ere bachan e ke gel likʼngin ma arame fapi yupaʼ i papaʼngin fare ke gakʼiy ni pan e kʼuf nge piiʼ e waʼamngin nib fel. Chiney, e faʼan gomanga daed puthuyew e pi papaʼngin ney ngay, make yimʼ e reke gakʼiy ney. Ere chiney e, musap, nggu chaʼariy e waʼamngin nib yoʼor, niʼir e ke piiʼ fare ke gakʼiy; nge pi waʼamngin riy e nggu chaʼariy ni fan ngog bingyalʼ.\n\n19 Me yibi buch ni fare Somoel ko farengi mileayʼ e gaʼar ngakʼ fare tapigpig: Moy, nga darow ko fagin thʼabi sobutʼ ko farengi mileayʼ, ngad guyew, fapi yupaʼ i papaʼngin ni yib ko fare ke gakʼiy ko ke kʼuf nib yoʼor waʼamngin fa dawor, ni gomanga ki yog nug chaʼariy e waʼamngin, ni fan ngog bingyalʼ.\n\n20 Me yibi buch ni arame ranow ko gin ni mithaeg fare masta fapi yupaʼ i papaʼngin riy ni yib ko fare ke gakʼiy, me gaʼar ngakʼ fare tapigpig rokʼ: Musap ko tiney, me sap me guy e tin sommʼon ni ke kʼuf nib yoʼor waʼamngin, ma arame ki guy nib mangil. Me gaʼar ngakʼ fare tapigpig: Mufek boech e waʼamngin riy, ngam taʼ, ni gomanga nge yog nug chaʼariy ni fan ngog bingyalʼ; ya musap, me gaʼar, ka aray nʼumngin i napʼan ni kug fogloliy, ma ke kʼuf nib yoʼor waʼamngin.\n\n21 Me yibi buch ni fare tapigpig e gaʼar ngakʼ fare masta rokʼ: Mangfan ni mub ngaray ngam yung e reke gakʼiy ney, ara paʼney e paʼngin fare ke gakʼiy? Ya muguy, ireray e gin ni immoy ni dariy yongoʼolen e butʼ riy u dakean gaʼangin yang e mileayʼ rom.\n\n22 Ma fare Somoel ko farengi mileayʼ e gaʼar ngakʼ: Dab mu fonow nigeg; Gu manang ni immoy ni bangi banʼen ni dariy yongoʼolen; ma, kugog ngom faram, ni kug fogloliy ni ka aray nʼumngin i napʼan, ma kamguy ni ke kʼuf nib yoʼor waʼamngin.\n\n23 Me yibi buch ni fare Somoel ko farengi mileayʼ e gaʼar ngakʼ fare tapigpig rokʼ: Musap ngaray; muguy kug yung ba paʼ i paʼngin fare ke gakʼiy; ma gur e gamnang ni giney e butʼ e ba gel e kireb riy ko fagin sommʼon. Machane, muguy fare ke gakʼiy. Kug fogloliy ni ka aray nʼumngin i napʼan, make kʼuf nib yoʼor waʼamngin; ere, mu tʼaer ngam tay, ni nge yog nug chaʼariy nifan ngog bingyalʼ.\n\n24 Me yibi buch ni fare Somoel ko farengi mileayʼ e ki gaʼar bayay ngakʼ fare tapigpig rokʼ: Musap aray, ngam guy kub paʼ e paʼangin, ni kug yung; muguy ni kuʼug fogloliy boech, make kʼuf ke yib waʼamngin.\n\n25 Me gaʼar ngakʼ fare tapigpig: Musap aray ngam guy faken tomur. Musap, kaney e gu yung nga dakean bang e butʼ nib mangil; ma ka aray nʼumngin i napʼan ni kug fogloliy, ma kemus ni taʼ bochiyang ko fare ke gakʼiy e kʼuf ke piiʼ e waʼamngin nib fel, nge gin ni ke magaey ko fare ke gakʼiy e kʼuf ke piiʼ e waʼamngin ni pan; musap, kuʼug fogloliy e kaney e gakʼiy ni kuboed rogon fayu kenem.\n\n26 Me yibi buch ni fare Somoel ko farengi mileayʼ e gaʼar ngakʼ fare tapigpig: Mu tʼaer ngam luf fapi papaʼngin ni dawori piiʼ e waʼamngin nib mangil, nga munʼ nga mite nifiy.\n\n27 Machane, me gaʼar fare tapigpig ngakʼ: Ngad thʼethʼaebew papaʼngin, ma gado fofuʼog taʼaben nge liyeg, ma ka gadow fogloliy nge nʼuw napʼan buchʼuw, ma sana gomanga rayog ni kʼuf nge piiʼ e waʼamngin nib felʼ ngom, ni nge yog nam chaʼariy ni fan nga bingyalʼ.\n\n28 Me yibi buch ni fare Somoel ko farengi mileayʼ nge fare tapigpig rokʼ fare Somoel ko farengi mileayʼ e ri fogloliyew gubin fapi waʼamngin ko farengi mileayʼ.\n\n29 Me yibi buch ni nʼuw napʼan ni ke yaen, ma fare Somoel ko farengi mileayʼ e gaʼar ngakʼ fare tapigpig rokʼ: Moy, nga darow nga lan farengi mileayʼ, ni gomanga yog ni kud muruwel gow bayay u lan farengi mileayʼ. Ya musap, fare ngiyalʼ innʼem e be chugur iyib; ma tomuren e gabin e ke chugur ni nge taw; ere, thingar gu chaʼariy e waʼamngin ni fan ngog bingyalʼ.\n\n30 Me yibi buch ni fare Somoel ko farengi mileayʼ nge fare tapigpig e ranow nga lan farengi mileayʼ; mar bow nga bake gakʼiy ni papaʼngin ni immoy riy e kan tetʼaer kan chuweg, ma fapi papaʼngin e gakʼiy ni pan e kan puthuy ngay; ere musap gubin mite waʼamngin ni ke suguy lʼugun fare ke gakʼiy.\n\n31 Me yibi buch ni fare Somoel ko farengi mileayʼ e riʼ lamen boech fapi waʼamngin, ni gubin mit ni tabab ko tin yoʼor nge madaʼ ko tin nib lich. Ma fare Somoel ko farengi mileayʼ e gaʼar: Musap, ke aray nʼumngin i napʼan ni kad fogloliyew e reke gakʼiy ney, ma kug chaʼariy e waʼamngin nib yoʼor ni fan ngog bingyalʼ.\n\n32 Machane musap, ngiyalʼ ney e piiʼ e waʼamngin nib yoʼor, ma dariy reb riy nib mangil. Ere muguy, gubin mit e waʼamngin nib kireb ma bay riy; ma dariy falʼngin ngog, ni yug aram rogon e muruwel nib gel ni kad tayew riy; ere chiney e be kireb anʼug ngay ni nge yimʼ e re ke gakʼiy ney.\n\n33 Ma fare Somoel ko farengi mileayʼ e gaʼar ngakʼ fare tapigpig: Mang e ngad rinʼew ko fare ke gakʼiy, ni gomanga yog nuggu chaʼariy bayay e waʼamngin riy nib mangil ni fan ngog.\n\n34 Ma fare tapigpig e gaʼar ngakʼ e masta rokʼ: Musap, bachan e kam puthuy ngay fapi yu papaʼngin fare ke gakʼiy ni olive ni pan ma kar ayuweged ke lʼeag pi likʼngin, ni kar pired ni yaed ba fos ma dawor ra mʼaed; ere muguy ni kuyaed ba mangil\n\n35 Me yibi buch ni fare Somoel ko farengi mileayʼ e gaʼar ngakʼ fare tapigpig rokʼ: Fare ke gakʼiy e dariy falʼngin ngog, nge pi likʼngin ni bay riy e dariy falʼngin ngog ni nʼumngin i napʼan ni bay i piiʼ waʼamngin nib kireb.\n\n36 Machane yug aram rogon, ma gumnang ni pi likʼngin e ba mangil, ma baʼfan ni gube lemnag ere kug ayuwegraed, ere bachan e kar pired nib gel ke madaʼ ko ngiyalʼ ney ere kar piiʼed e waʼamngin nib mangil ko fayupaʼ i paʼngin ni pan.\n\n37 Machane musap, fapi papaʼngin ni pan e ke tugul nib yoʼor ni dakur yog gaed u likʼngin fare ke gakʼiy; ere bachan fapi papaʼngin ni pan e ke yoʼor ni dab kiyog ko fapi likʼngin ere ke kʼuf nib yoʼor waʼamngin nib kireb; ma ku bachan e ke kʼuf nib yoʼor waʼamngin nib kireb ere arfan ni kam guy ni arame be sonon iyaen; ni dakuriy napʼan me lʼud, min fek nga ninʼ nga mite nifiy, ma kemus ni faʼanra kubay banʼen ni rayog ni ngad rinʼew ngay nge paer nib dammol.\n\n38 Me yibi buch ni fare Somoel ko farengi mileayʼ e gaʼar ngakʼ fare tapigpig rokʼ: Mman nga darow ko gin thʼabi sobutʼ ko farengi mileayʼ, ngad guyew fapi yupaʼ i papaʼngin ni yib ko fare kenggin ko ki piiʼ e waʼamngin nib kireb fadawor.\n\n39 Me yibi buch ni arame ranow nga lan fagin thʼabi sobutʼ ko farengi mileayʼ. Me yibi buch ni arame ruguyew ni waʼamngin fapi yupaʼ i papaʼngin ni yib ko fare kenggin e ki kireb; arragon, fatin sommʼon, nge fatin migid, nge fatin tomur; e gubin ma ke kireb.\n\n40 Ma fapi waʼamngin e gakʼiy ni pan ko yupaʼ ni tomur e ke gel faraed ko fayu paʼanem i paʼangin fare ke gakʼiy niʼir e ma piiʼ e waʼamngin nib mangil, ni mus ko fapi paʼngin make lʼud nge yimʼ.\n\n41 Me yibi buch ni fare Somoel ko farengi mileayʼ e yoer, me gaʼar ngakʼ fare tapigpig: Mang e kubay ni gurarinʼ ko mileayʼ rog?\n\n42 Musap, u gunang ni gubin fapi waʼamngin ko farengi mileayʼ ni ke kireb, ma kemus ni yigoʼ tiney. Ere chiney e tiney ni immoy ni i piiʼ e waʼamngin nib mangil e ki kireb; ere chiney gubin fapi gakʼiy ko farengi mileayʼ rog e dakuriy banʼen ni yaed ba felʼ ngay ma kemus ni ngan thʼaeb nga butʼ ma ninʼ raed nga mite nifiy.\n\n43 Ere muguy e tiney ni tomur, ni paʼngin e ki yimʼ, ma rug yung ko gin nib mangil e butʼ riy; arragon, niʼir e thʼabi gubaʼadag u fithikʼ gubin yang i butʼan farengi mileayʼ rog.\n\n44 Ma kamguy niku kug thʼaeb nga butʼ e tin nike suguy dakean e giney e butʼ, ni nge yog ni nggu yung e kaney e gakʼiy ngay.\n\n45 Ma kamguy ni bang ko kaney e ke piiʼ e waʼamngin nib mangil, nge bang riy e ke piiʼ e waʼamngin e gakʼiy ni pan; ere bachan e dag thʼaeb e tinem e paʼngin ni bay riy nggunʼ nga mite nifiy, ere muguy, ke gel faraed ko fatinem e paʼngin nib mangil kar thanged mit kar mʼaed.\n\n46 Ere chiney, musap, yug aram rogon gelingin e muruwel nge ayuw ni kad tayew ko mileayʼ rog, ma fapi gakʼiy ni bay u dakean e ke misilpig, ni be piiʼ e waʼamngin ni kireb; ma tiney e kuʼug athapeg ni nge yog ni nggu saʼaʼayuweg, ni nge yog ni nggu fek e waʼamngin riy nggu tay ni fan ngog bingyalʼ. Machane, musap, kar boeded fayu kenem e gakʼiy ni olive ni pan, ma dakuriy falʼngiraed ngab yang ere kemus ni ngan thʼaeb raed nga butʼ ma ninʼ raed nga mite nifiy; ma ribe kireb anʼug ngay ni ngar mʼaed.\n\n47 Machane mang e kubay ni kug rarinʼ u lan farengi mileayʼ rog? Gulley gu warwareg paʼag i muruwliy, mug pag ni dag fogloliy? Dangay, kuʼug fogloliy, ma kug fofuʼog taʼaben nge liyeg, ma kug thʼethʼaeb papaʼngin, ma kug tay e yongoʼol ngay; ma dar tal paʼag ko muruwel riy nib chugur ni nge poloʼ rebo rran riy, ma fare tomur e ke chugur iyib. Ma be kireb anʼug ngay ni thingar gu thʼethʼaeb nga butʼ gubin fayuke gakʼiy ko farengi mileayʼ rog, ni gunʼ nga mite nifiy ngar moʼruf gaed. Miniiʼ e chaʼ ni ke kireb nag e mileayʼ rog?\n\n48 Me yibi buch ni fare tapigpig e gaʼar ko masta rokʼ: Gathi gomanga bachan e kan pag ke nʼunʼuw e gakʼiy ngalang ko farengi mileayʼ rom—gathi fapi papaʼngin ni bay riy e kegel ko fapi likʼngin ni bay riy nib mangil? Ma bachan e kegel fapi papaʼngin ko fapi likʼngin ni bay riy, ere muguy kar tugul gaed nib papay nge pag nga rogon i gelingin fapi likʼngin, ya kar feked gelingin ngoraed. Musap, gube gaʼar, gathi ireray fan ni fapi yuke gakʼiy ko farengi mileayʼ rom e kireb rogon?\n\n49 Me yibi buch ni fare Somoel ko farengi mileayʼ e gaʼar ko fare tapigpig: Mman nga darow ngad thʼethbew nga butʼ fapi gakʼiy ko farengi mileayʼ ngad yinʼew nga mite nifiy, ni nga dabra suguyed dakean farengi mileayʼ rog, ya kug muʼ i rinʼ e tin ni nggu rinʼ. Mang e kubay ni gura rinʼ ko mileayʼ rog?\n\n50 Machane, musap, i gaʼar fare tapigpig ngakʼ fare Somoel ko farengi mileayʼ; mu tay nge nʼuw napʼan boech.\n\n51 Ma fare Somoel e gaʼar: Arragon, bay gu tay nge nʼuw boech napʼan, ya be kireb anʼug ngay ni nggu dar gaed fapi gakʼiy ko mileayʼ rog.\n\n52 Ere, man ngad fekew boech fapi papaʼngin nug yung ko fayungin nib sobutʼ ko farengi mileayʼ rog, ngad puthuyew raed ko fare ke gakʼiy ni rabaed riy; ma ngad poefew nge chuw ko fare ke gakʼiy, fatinem e papaʼngin nib moʼoy waʼamngin, ma gadow puthuy ngay fapi yupaʼ i papaʼngin ni yib ko fare ke gakʼiy.\n\n53 Ma biney e nggu rinʼ ni fare ke gakʼiy e gomanga yog ni paer ni dabi yimʼ, ma sana, rayog nug ayuweg fapi likʼngin ni bay riy ya baʼ fan ni gube lemnag.\n\n54 Ma, musap, fapi likʼngin ko fapi yupaʼ i papaʼngin ni yib ko fare ke gakʼiy niʼir e guyung ko fagin nug baʼadag e kubay ni kabfos; ere nga kug ayuwegraed ni baʼfan ni gube lemnag, bay gufek boech i papaʼngin e kaney e gakʼiy, ma bay gu puthuy raed ngoraed. Arragon, bay gu puthuy ngoraed fapi papaʼngin ko fare ke gakʼiy ni chitiningraed, ni gomanga yog ni kug ayuweg likʼngin ni fan ngog, ya napʼan ni kar gel gaed ma sana rayog ni ngar piiʼed e waʼamngin nib mangil ngog, ma gomanga yog ni gu falfalaenʼ ko fapi waʼamngin ko farengi mileayʼ rog.\n\n55 Me yibi buch ni ra fekew ko fare ke gakʼiy nib felʼ ni ke ngaelʼ ni gakʼiy ni pan, ngar puthuyew ko fayu kenem e gakʼiy nib felʼ, niki ngaelʼ ni gakʼiy ni pan.\n\n56 Ma kur fekew ko fayu kenem e gakʼiy nib felʼ ni ke ngaelʼ gakʼiy ni pan, ngar puthuyew ko fare ke gakʼiy ni chitiningraed.\n\n57 Ma fare Somoel ko farengi mileayʼ e gaʼar ngakʼ fare tapigpig: Dab mu poef ngam chuweg fapi papaʼngin e gakʼiy ni pan ko fayu ke gakʼiy, ma kemus ni yigoʼ tin thʼabi gel e moʼoy riy; ma ngam puthuy ngay ni boed rogon ni kugog.\n\n58 Mag do fogloliy bayay fayu ke gakʼiy ko farengi mileayʼ mag do thʼethʼaeb fapi papaʼngin ni bay riy; mag do poef ko fayu ke gakʼiy e tin baʼaram e paʼangin ni ke lʼud, ni thingari yimʼ, ngad yinʼew nga mite nifiy.\n\n59 Ma nggu rinʼ e biney ni, gomanga, fapi likʼngin ni bay riy e lʼeag me gel ni bachan e yaed e tin nib felʼ; nge bachan e thilyeg ni kan tay ko fapi papaʼngin, ma tin nib felʼ e rayog ni gel ko tin nib kireb.\n\n60 Ere bachan e kug ayuweg fapi papaʼngin ni yib ko fare ke gakʼiy nge fapi likʼngin ni bay riy, ma kug puthuy ngay fapi papaʼngin ni yib ko fare ke gakʼiy bayay ni chitiningraed, ma kug ayuweg fapi likʼngin fare ke gakʼiy ni chitiningraed, ni sana, fayu ke gakʼiy ko farengi mileayʼ rog e rayog ni piiʼ bayay e waʼamngin nib mangil; me yog nug falfalaenʼ bayay nga waʼamngin farengi mileayʼ rog, ma, sana, rayog nug falfalaenʼ ni rib gel ni kug ayuweg fapi likʼngin nge fapi yupaʼ i papaʼngin fatin sommʼon e waʼamngin—\n\n61 Ere, mman ngam pining boech e tapigpig, ni nge yog ni ngad gonopiyed rogon e muruwel u poloʼ i gelingdaed u lan farengi mileayʼ, ni nge yog ni ngad tʼaered midlen i woʼen, ni gomanga yog ngog bayay e waʼamngin nib felʼ, nib waʼamngin nib felʼ nib mangil ma ire thʼabi felʼ u fithikʼ gubin mit e waʼamngin.\n\n62 Ere, man nga darow ngad muruwel gow u poloʼ i gelingdow ko yan tomur, ya musap fare tomuren e be chugur iyib, ma ireray e yan tomur ni nggu thʼethʼaeb papaʼngin e gakʼiy u mileayʼ rog.\n\n63 Mu puthuy ngay fapi papaʼngin; mu tabab ko tin tomur ni nge yog ni ngar manged e tin mʼon, ma nge yog ni tin mʼon e nge tomur, mag fofuʼog taʼaben fayu ke gakʼiy nge liyeg, ni tin nib ilal nge madaʼ ko tin nib bitir, ni tin mʼon nge tin tomur; nge tin tomur nge tin mʼon, ni nge yog ni gubin min fogloliy bayay ko yan tomur.\n\n64 Ere, mu fofuʼog nge liyeg taʼaben, mag thʼethʼaeb papaʼngin fayuke gakʼiy, mag tay e yongoʼol ngay taʼabyay, ko yan tomur, ya fare tomuren e ke chugur iyib. Ma faʼanra tiney ni tomur e puthuy ni ngan tay ngay e ra tugul riy, me kʼuf nge piiʼ e waʼamngin nib felʼ, me ere ngam tʼaer midlen i woʼen, me yog ni ngar tugul gaed.\n\n65 Ma napʼan ni yaedra tabab ko tugul mag chuweg fatinem e papaʼngin niʼir e be piiʼ e waʼamngin nib moʼoy, nibe yaen u rogon gelingin e tin nib mangil ni bay riy nge rogon gaʼangin; ma dab mu chuweg nge chuw e tin nib kireb ni bay riy ni gubin taʼabyay, ya fapi likʼngin ni bay riy e yug ragel ko fapi paʼangin ni kan puthuy ngay, nge fapi paʼangin ni kan puthuy ni bay riy e rayimʼ, mug dar gaed fayu ke gakʼiy ko farengi mileayʼ rog.\n\n66 Ya be kireb anʼug ngay ni ngu dar gaed fayu ke gakʼiy ko farengi mileayʼ rog; ere, ngam chuweg nge chuw e tin nib kireb ni be yaen u rogon ni be tugul e tin nib mangil, ni nge yog ni fapi likʼngin nge mallʼugun e paer ni taʼareb gelingin, nge yaeni madaʼ ko ngiyalʼ ni ke gel e tin nib mangil ko tin nib kireb, ma tin nib kireb e ngan thʼaeb nga butʼ nga ninʼ nga mite nifiy, ni nga dabra suguyed dakean e buutʼ ko farengi mileayʼ rog; ma arame bay gu wolguy nggu chuweg e tin nib kireb u dakean e mileayʼ rog.\n\n67 Nge fapi papaʼngin ni yib ko fare ke gakʼiy nib felʼ e bay gu puthuy bayay ko fare ke gakʼiy nib felʼ;\n\n68 Nge fapi papaʼngin ko fare ke gakʼiy nib felʼ e bay gu puthuy ko fapi papaʼngin nib felʼ ko fare ke gakʼiy; ma aram rogon ni bay gu sulweg raed nga taʼabang bayay, ni ngar piiʼed e waʼamngin nib felʼ, mar pired ni kar taʼareb gaed.\n\n69 Nge tin nib kireb e ngan nʼaeg, arragon, nga wuruʼ gaʼangin yang e binaw ko farengi mileayʼ rog; ya muguy, ireray e yan tomur ni nggu thʼethʼaeb paʼangin e gakʼiy u mileayʼ rog.\n\n70 Me yibi buch ni fare Somoel ko farengi mileayʼ e lʼoeg fare tapigpig rokʼ; ma fare tapigpig e yaen nge rinʼ ni boed ni chiyliy fare Somoel ngakʼ, me yaeni fek in e tapigpig; ni dar yoʼor gaed.\n\n71 Ma fare Somoel ko farengi mileayʼ e gaʼar ngoraed: Mmaroed, ngam muruwel gaed u lan farengi mileayʼ, u poloʼ i gelingmed. Ya musap gaed, ireray e yan tomur ni nggu fogloliy e mileayʼ rog; ya fare tomur e kari chugur ni nge taw, ma fare ngiyalʼ innʼem e be yib ni rib papay; ma faʼan gimed raʼun ngog ngam muruwel gaed u poloʼ i gelingmed ma rayog e falfalaenʼ ngomed ko fapi waʼamngin niʼir e bay gufek nggu chaʼariy ni fan ngog ko fare ngiyalʼ innʼem ni bay yib ni dab ki nʼuw napʼan.\n\n72 Me yibi buch ni fapi tapigpig e ranoed ngar muruwel gaed u poloʼ i gelingraed; ma fare Somoel ko farengi mileayʼ e un ngoraed ko muruwel; mar fol gaed kopi motochiyel rokʼ fare Somoel ko farengi mileayʼ u fithikʼ gubin banʼen.\n\n73 Ma arame tabab iyib e waʼamngin nib felʼ bayay ngalan farengi mileayʼ; nge fapi papaʼngin nib felʼ e tabab ko tugul me ilal ni rib papay; ma fapi papaʼngin ni ke ngaelʼ ni pan e ni tabab i poef ngan nʼaeg; mar tayed likʼngin nge malʼugun ni bay riy ni taʼareb rogon, ni be yaen u rogon gelingin fare ke gakʼiy nib felʼ.\n\n74 Ere aray rogon nra muruwel gaed, u fithikʼ e lʼagaenʼ, nrogon fapi motochiyel rokʼ fare Somoel ko farengi mileayʼ, ni aram rogon nge madaʼ ko ngiyalʼ ni fa tin nib kireb e kan chuweg ko farengi mileayʼ, ma fare Somoel e ke ayuweg ni fan ngakʼ fayuke gakʼiy ma kar ngaelʼ gaed bayay ni fare waʼamngin nib felʼ; mar manged taʼab dowef; nge fapi waʼamngin e taʼab rogon; ma fare Somoel ko farengi mileayʼ e ke chaʼariy ni fan ngakʼ fare waʼamngin nib felʼ, niʼir e thʼabi tʼuf rokʼ ni aram ko sommʼon iyib.\n\n75 Me yibi buch u napʼan ni guy fare Somoel ko farengi mileayʼ fapi waʼamngin rokʼ nib mangil, nge farengi mileayʼ rokʼ ni dakuriy e kireb riy, me pining fapi tapigpig rokʼ, me gaʼar ngoraed: Musap gaed, ireray e yay ni tomur ni kad fogloliyed e mileayʼ rog; ma kam guyed ni kug rinʼ ni boed rogon ni gubaʼadag; ma kug chaʼariy ni fan ngog fare waʼamngin nib felʼ, ni rib mangil, nri boed rogon ni immoy ko sommʼon. Ere nge felʼ waʼathmed; ya kuʼum yulʼyulʼ gaed i un ngog ko muruwel u lan farengi mileayʼ rog, ma kam fol gaed ko fapi motochiyel rog, ma kam yog niged ngog bayay fare waʼamngin nib felʼ, ma farengi mileayʼ rog e dakuriy e kireb riy, ma fapi kireb e kan chuweg, ere muguyed ngam uned ngog ko falfalaenʼ ni bachan e waʼamngin farengi mileayʼ rog.\n\n76 Ya musap gaed, rib nʼuw napʼan ni gura tay fapi waʼamngin farengi mileayʼ rog ni fan ngog bingyalʼ, nibe yib ni rib papay; ma ireray e yan tomur ni kug fogloliy farengi mileayʼ rog, ma kug thʼethʼaeb papaʼngin, ma kug fofuʼog taʼaben nge liyeg, ma kug tay e yongoʼol ngay; ere bay gu chaʼariy rog fare waʼamngin, ni rib nʼuw napʼan, u rogon e pinʼen ni kug weliy.\n\n77 Ma napʼan nra taw ko fare ngiyalʼ innʼem ni fare waʼamngin ni kireb e kesul bayay ngalan farengi mileayʼ rog, ma arame bay gguy rogon nge mukun e felʼ me mukun e kireb; ma tin nib felʼ e gura chaʼariy rog, ma tin nib kireb e gura chuweg nggu tay ko gin tagilʼ. Ma fin arame ke taw ko fare ngiyalʼ innʼem nike taw ko tomur; ma farengi mileayʼ rog e bay gu urufiy ko nifiy.\n\n", "jacob 6": "[center][font_size=26]Guruy Ni 6[/font_size][/center]\n\n[i]Fare Somoel e ra kunuy piyu Israel nga taʼabang ko tin tomur e rran—Fare fayleng e ra muʼuruf ko nifiy—Gidiiʼ e thingar ra leked Kristus mar chuw gaed ko lupath ko nifiy nge dramrom. Napʼan 544–421 M.K.[/i]\n\n1 Ere chiney, musap gaed, pi walageg, ni woed ni gu weliy ngomed ni bay gu prophesy, muguyed, ireray e pi prophecy rog—ni fapinʼen nre profet ney i Zenos e ke weliy, ni morngaʼagen fapi gidiiʼ ku Israel, niʼir faram e ke taʼareb nagraed nga bake gakʼiy ni olive ni fiʼiy, ni thangri yibi buch.\n\n2 Nge fare rran ni ra kʼiyeg paʼ riy bayay ko yan lʼagruw yay ni ra kunuy e gidiiʼ rokʼ, e ireram e re rran, arragon, ni ireram e yan tomur, ni fapi tapigpig rokʼ fare Somoel e bay ranoed iyaen ni bay gelingin roraed, ni ngar fogloliyed mar thʼethʼaebed papaʼngin fapi yuke gakʼiy ko farengi mileayʼ rokʼ; ma tomuren e binem ma arame fare ngiyalʼ nib tomur e kari chugur ni bayi taw.\n\n3 Ma rib felʼ waʼathan e piʼin ni muruwel u fithikʼ e lʼagaenʼ u lan farengi mileayʼ rokʼ; ma rib buch waʼathan e piʼin ni bay ni tharbog raed ko gin tagilʼraed! Ma fare fayleng e bayi moʼruf ko nifiy.\n\n4 Ma rib sug e murnguy rokʼ e Got rodaed ngodaed, ya kumnang fapi gidiiʼ ku Israel, ni yow lʼagruw ni likʼngin nge papaʼngin; me kʼiyeg paʼ nga dakeanraed ni nge ayuwegraed ni poloʼ fare rran; ma rib ʼelʼel laniyaenʼ raed nge gidiiʼ ni ma non nib togopluw; machane oren e piʼin ni dabra ʼelʼel niged gumʼirchaʼraed e yaedra thap nga gilʼilungun Got.\n\n5 Ere, piwalageg, gube wenig ngomed u fithikʼ e thin nib tamilang ni ngam kalngaenʼgaed, mi gimed yib u poloʼ i gumʼirchaʼmed, ngam chechʼeyed gimed ngakʼ Got ni woed nibe chechʼey ir ngomed. Nge ngiyalʼ ni ra kʼiyeg paʼ ngomed nib sug ko murnguy u lan e tamilang ni rran, ma dabmu ʼelʼel niged gumʼirchaʼmed.\n\n6 Arragon, dabaʼ, e faʼan gimed ra rungʼag e thin rokʼ, ma dabmu ʼelʼel niged e gumʼirchaʼ romed; fa mangfan ni ngam mʼaed?\n\n7 Ya musap gaed, tomuren ni kan chathowoliymed ko fare thin rokʼ Got nib mangil ni poloʼ e rran, ma gimed piiʼ e waʼamngin nib kireb, ma thingar ni thʼaebmed nga butʼ minʼinmed nga mite nifiy?\n\n8 Musap gaed, gimed ra fek yathin e pi yu bugithin ney? Gimed ra fek yathin fapi thin ko fapi profet; ma gimed ra fek yathin gubin fapi thin ni kan weliy ni morngaʼagen Kristus, u tomuren ni aray fini yoʼor e piʼin ni kar weliyed morngaʼagen; mi gimed yoeg ni deriyulʼ fare thin nib mangil rokʼ Kristus, nge fare gelingin Got, nge fare tawaʼath ko fare Kan ni Thothup, mi gimed tileg gamʼingin fare Kan ni Thothup, mi gimed moning nag fare woʼen e bayul, ni kan tay ni fan ngomed?\n\n9 Dam nanged ni faʼan gimed rarinʼ e pinnʼey, ma fare gelingin e bayul nge fare foskoyamʼ, niʼir e bay rokʼ Kristus, e ra fekmed ngam sakʼiy gaed u fithikʼ e tamraʼ nge mʼingaenʼ nga tagilʼ e pufthin rokʼ Got?\n\n10 Ma rogon gelingin yalen e justice, ya yalen e justice e dabiyog i siyeg, ni thingar mmaroed nga langgin fare lupath ko nifiy nge dramrom, ni dabi math e dramrom riy, nge ath riy e be yaen ngalang ni dabi tal, nib lupath ko nifiy nge dramrom nib gechig ni dabi mʼay biʼid.\n\n11 O ere, gimed piwalageg nib tʼuf rog, mu kalgaed ngaenʼmed, mi gimed yaen ko fare garog nib wuʼinʼin, mi gimed yaen ko re ginnʼem iyaen nib achig radan, nge madaʼ ko ngiyalʼ ni ke yog ngomed e yafos ni manemus.\n\n12 O mu gonop yed; mang e kubay ni gura yoeg?\n\n13 Ere fin aray, e nggu fingichiymed mug waen, nge madaʼ ko ngiyalʼ ni kug madaʼ nagmed u tagilʼ e pufthin rokʼ Got, ni ireray e re tagilʼ e pufthin ni ma gafgow e piʼin nib tadenen riy ko murus nge tamdag. Amen.\n\n", "jacob 7": "[center][font_size=26]Guruy Ni 7[/font_size][/center]\n\n[i]Sherem e yoeg ni deriyulʼ Kristus, me togopluw ngakʼ Jacob, me yoeg ni ngan dag e pow ngakʼ, me yimʼ ni Got e liiʼ—Gubin e profet make weliy morngaʼagen Kristus nge Bayul ni tay—Fapi Nephites e ra pired u lan e pi rran roraed ni yaed bogi maletheay, nni gargeleg raed nga fithikʼ rarogon e kirbaenʼ, ma i fananikay raed fapi Lamanites. Napʼan 544–421 M.K.[/i]\n\n1 Ere chiney e yibi buch u tomuren boech e duw ni ke yaen, me yib beeʼ nib moʼon nga fithikʼ fapi gidiiʼ ku Nephi, ni fithingan e Sherem.\n\n2 Me yibi buch ni tabab ko machib u fithikʼ fapi gidiiʼ, me weliy nga fithikʼraed ni dariy Kristus. Me machib nag boʼor banʼen ni be sabaenbaen nag fapi gidiiʼ; ma biney e rinʼ ni gomanga yigi yog ni kireb nag e machib rokʼ Kristus.\n\n3 Me muruwel ni rib gel ni gomanga yigi yog ni wawliy ngoʼorel gumʼirchaʼen fapi gidiiʼ, ni aram rogon ni wawliy ngoʼorel e gumʼirchaʼ nib yoʼor; ma bachan e manang ni gag, Jacob, e bay e mich rog ngakʼ Kristus nra yib, me gay rogon ni gomanga yigi yog ni yib ngog.\n\n4 Ma beeʼ ni rib llowaenʼ, ni rib felʼ rogon ni manang e thin ko fapi gidiiʼ; ere, rayog ni nge sabaenbaen nagraed, me yoeg e thin nib mangingʼ u tiliy, u rogon fare gelingin ni bay rokʼ moʼoniyanʼ.\n\n5 Ma be athapeg ni nge rurugeg ko mich rog, ni aram rogon nib yoʼor e yiʼiy ni ke yib ngog nge pinʼen nib yoʼor ni kug guy ni morngaʼagen e pinnʼey; ya rriyulʼ ni kug gguy e angel, ma kar pigpig gaed ngog. Ma ku arragon, ni kug rungʼag fare lam rokʼ Somoel ni be non ngog, u bingyalʼ ngo bingyalʼ; ere, dabiyog nra rur e mich rog.\n\n6 Me yibi buch ni yib ngog, ni baʼaray rogon ni non ngog, ni gaʼar: Walageg ni Jacob, ke yoʼor yay ni kug gay rogon ni gomanga yigi yog nug non ngom; ya kug rungʼag ma kug manang ni gur e gabe yaen iyaen, ni gabe machib ni pinʼen ni gabe yoeg e fare gospel, ara fare machib rokʼ Kristus.\n\n7 Ma kam wawliy ngoʼorel boech e pi gidiiʼ ney nib yoʼor ma kar thilyeged fabin nib matʼaw i woʼen Got, ma darur fol gaed ko fare motochiyel rokʼ Moses niʼir e bin nib matʼaw e kanawoʼ; ma kar thilyeged fare motochiyel rokʼ Moses ni ngan liyoer ngakʼ beeʼ niʼir e gabe yoeg ni bay yib nib yoʼor miriʼay e duw make taw. Ere chiney e musap, I gag, Sherem, e gube yoeg ngom ni biney ni gabe rinʼ e ba togopluw ngakʼ Got; ya dariy beeʼ nib moʼon ni manang e tiney e banʼen; ya dabiyog ni nge yoeg beeʼ e tin ni bay yib banʼen. Ere aray rogon ni i togopluw Sherem ngog.\n\n8 Machane musap gaed, fare Somoel ni Got e puʼoeg e Kan ni Thothup rokʼ nga dakeanag, ma arame gu athkuy laniyaenʼ u gubin e pi thin rokʼ.\n\n9 Mug gaʼar ngakʼ: Gabe fek yathin Kristus niʼir e ra yib? Me gaʼar: Faʼanra bay ba Kristus, ma dab gu fek yathin; machane gumnang ni dariy Kristus, ma da immoy, ma ku dabi yib.\n\n10 Mug gaʼar ngakʼ: Ba mich u wunʼum fapi chep ni thothup? Me gaʼar ngog, Arragon.\n\n11 Mug gaʼar ngakʼ: Ere damur nang fan, ya rriyulʼ ni yaed be micheg morngaʼagen Kristus. Musap, gube yoeg ngom ni dariy reb fapi profet ni yol, ara prophesy, ni gathi morngaʼagen Kristus e be weliy.\n\n12 Ma gathi kemus aray—ya kun dag ngog, ma kug rungʼag ma kug guy; ma kuʼun dag ngog u gelingin fare Kan ni Thothup; Ere, gumnang ni faʼanra dab ni ngongliy bbayul ma gubin e gidiiʼ ma ra malog.\n\n13 Me yibi buch ni gaʼar ngog: Mu dag ngog ba pow u dakean gelingin fare Kan ni Thothup, niʼir e ri gamnang morngaʼagen.\n\n14 Mug gaʼar ngakʼ: Gag miniiʼ ni nggu sikeng nag Got ni nge dag ngom ba pow u morngaʼagen e pinʼen ni gur ma gamnang nib riyulʼ? Machane gabe fek yathin, ni bachan e kam gabliyem ko fare moʼoniyanʼ. Yug aray rogon, ma gathi laninʼug ni ngan rinʼ; ya faʼanra Got e nge liiʼem, mpag nge mang ba pow ngom ni bay gelingin, ni ruw yang, u tharmiy ngu fayleng; nge ku arragon, ni ba pow ngom ni Kristus e ra yib. Ere laninʼum, O Somoel, ni ngan rinʼ, ma gathi gag.\n\n15 Me yibi buch u napʼan ni gag, Jacob, e kug weliy e pi thin ney, ma fare gelingin fare Somoel e yibi aw nga dakean, ma arame thig riy nge aw nga dakean e buutʼ. Me yibi buch ni un duruwʼiy nib yoʼor e rran.\n\n16 Me yibi buch ni gaʼar ngakʼ fapi gidiiʼ: Mu ulung gaed nga taʼabang gabul, ya bay gumʼ; ere, gu baʼadag ni nggu non ko pi gidiiʼ u mʼon riy ning gumʼ.\n\n17 Me yibi buch ni faʼani rebo rran riy ma fare ulung i gidiiʼ e kar mukun gaed nga taʼabang; me weliy ni rib tamilang ngoraed me yoeg ni deriyulʼ fapinʼen ni ke fil ngoraed, me micheg ni riyulʼ Kristus, nge gelingin fare Kan ni Thothup, nge pigpig ko pi angel.\n\n18 Me weliy ngoraed ni rib tamilang, ni fare moʼoniyanʼ e ke baen nag. Me weliy morngaʼagen e infierno, nge morngaʼagen e yafos ni gubinechubog, nge morngaʼagen e gechig ni gubinfen.\n\n19 Me gaʼar: Kug rus ya kug bucheg fare denen ni dabiyog i nʼaegfan, ya kug baen nag Got; ni kugog ni deriyulʼ Kristus, ma kugog nib mich u wunʼug fapi chep ni thothup; ma rriyulʼ nibe micheg morngaʼagen. Ma bachan e kug baen nag Got ere kar gu rus nib gel ya rib tomal e kireb rog; machane kug pogofay nag ngakʼ Got.\n\n20 Me yibi buch u napʼan ni ke muʼ i yoeg e pi thin ney ma arame dakiyog ni non, me yimʼ nge chuw fare yaʼel rokʼ.\n\n21 Ma napʼan ni guy fare ulung i gidiiʼ ni ke weliy e pinnʼey ko ngiyalʼ inʼen nibe yaen ni ngar dar gow fare yaʼel, me gin owcharaed ngay; ma arame yib fare gelingin Got nga dakeanraed, me poloʼ nga fithikʼ i doewraed mar thiggaed ngar aw gaed nga butʼ.\n\n22 Chiney, e rennʼey e aray rogon rib mʼag u wunʼug, gag Jacob, ya arragon ni kug ning ngakʼ e Chitamag ni bay u tharmiy; ya ke rungʼag e mayoer rog me piiʼ e fulweg ko meybil rog.\n\n23 Me yibi buch ni arame gapas nge fare murnguy rokʼ Got e kun sulweg bayay nga fithikʼ fapi gidiiʼ; mar biʼeged fapi chep ni thothup, ma dakur fol gaed ko fapi thin rokʼ e re moʼon ney nib kireb.\n\n24 Me yibi buch nib yoʼor mite yalen nni muruwel ngay ni ngki yog bayay ni ngan sulweg fapi Lamanites ko fare naʼab u morngaʼagen e tin riyulʼ; machane gubin nib mʼay fan, ya ri yaed baʼadag e mael nge puʼoeg rachaʼ, ma bay ba fananikan roraed ngomaed ni gubinfen, ni gamaed pi walagraed. Ma yaed be gay rogon u gelingin e pi talin e cham roraed ni ngar liiʼed gamaed ngay ni darur talgaed.\n\n25 Ere, fapi gidiiʼ ku Nephi e ra gel niged yaed ngar cham gaed ngoraed ko pi talin e cham roraed, nge poloʼ i gelingrad, nibe pagaenʼraed ngakʼ fare Got nge war ko thap roraed; ere, ki paer riy ni aram rogon, mi yaed mang tagech ko pi toʼogor roraed.\n\n26 Me yibi buch ni gag, Jacob, e gube pilibthir iyaen; nge fare chep ko pi gidiiʼ ney e kan chaʼariy u dakean yug yuyang e plates rokʼ Nephi, ere, nggu ning e biney e chep, ni gube yoeg ni kuggu yoloey u rogon ni gumnang, ni yibe yoeg ni fare ngiyalʼ innʼem e ke un ngodaed ke thimur, nge ku yafos rodaed e ki yaen ni gowa ba likʼay ngodaed, ni gadaed bogi gidiiʼ ni kirbaenʼ, nge gidiiʼ nib miyuluyaenʼ, nge tamilekag, ni kan chuweg daed u Jerusalem, ma un gargeleg daed nga fithikʼ e gafgowaenʼ, u lan ba wuruʼ e binaw, ma be fananikay daed pi walagdaed, niʼir e kʼaring e mael nge maleʼeg thin; ere, gu pired u fithikʼ e kirbaenʼ ko pi rran romaed.\n\n27 Ere gag, Jacob e kug gguy ni dab ki nʼuw napʼan ma kan tayeg nga lan e loew; ere, gguʼar ngakʼ fakag i Enos: Mu fek e pi plates ney. Mug weliy ngakʼ fapinʼen ni walageg i Nephi e motochiyel nag ngog, me micheg nra fol ko pi motochiyel. Ma arame gu tileg e yol rog nga dakean e tiney e plates, ni bogi yol ni rib buchʼuw; ma gimed e pi tapow babyor e gube fingichiymed, ni gube athapeg ni gomanga yoʼor pi walageg nra poeyed e pi thin rog. Pi walageg, kefelʼ.\n\n", "enos 1": "[center][font_size=26]Fare Babyor ku Enos[/font_size][/center]\n\n[center][font_size=26]Guruy Ni 1[/font_size][/center]\n\n[i]Enos e meybil ni rib gel min nʼaegfan e pi denen rokʼ—Fare thin rokʼ fare Somoel e yib nga laniyaenʼ, nibe michmicheg woʼen e thap ni fan ngakʼ fapi Lamanites u lan ba rran ni kubay nga mʼon—Fapi Nephites e ri guyed rogon ni ngar sulweged fapi Lamanites—Enos e ri falfalaenʼ ngakʼ e Tabiyul rokʼ. Napʼan 420 M.K.[/i]\n\n1 Musap gaed, yibi buch ni gag, Enos, e gumnang ni chitamag e beeʼ nib moʼon nib mangil—ya ire fil ngog e thin rokʼ, nge ku morngaʼagen e machathowol nge fonow rokʼ fare Somoel—ma gube oge magaer ngakʼ e Got rog riy—\n\n2 Ma gura yoeg morngaʼagen ba fathael ni gu tay u pʼoewchen Got, u mʼon ni ngan nʼaegfan e pi denen rog.\n\n3 Musap gaed, mug waen ko mokol gamanman nga magerger; ma fapi thin niʼir e bagaʼ ni guma rungʼag ni ma weliy e chitamag u morngaʼagen e yafos ni gubinfen, nge falfalaenʼ rokʼ fapi saints, e ri rich nib toʼaer nga lan gumʼirchaʼeg.\n\n4 Ma yaʼel rog e ri yibe bilig ngakʼ; mug ragbug nga butʼ u pʼoewchen e Anisunmiyeg, mug yoer ngakʼ u dakean e meybil rog nge wenig rog ni fan ko yaʼel rog; nge fare rran ni poloʼ e rug yoer riy ngakʼ; arragon, ma napʼan ni nepʼ ma kug be meybil nib gaaʼ lamag nge yaeni taw nga tharmiy.\n\n5 Ma arame yib ba lam ngog, ni be gaʼar: Enos, denen rom e kan nʼaegfan, ma bay ni falʼeg waʼatham.\n\n6 Me gag, Enos, e gumnang ni Got e dabi baen; ere, kireb rog e ke mʼay.\n\n7 Mug gaʼar: Somoel, mang e ke rinʼ ni arragon?\n\n8 Me gaʼar ngog: Bachan e mich rom ngakʼ Kristus, niʼir e chaʼ ni gur ma dawor mu rungʼag laman fa muguy. Ma ba yoʼor e duw nra yaen u mʼon riy ni nga fini dag ir ni bay doewngin; ere, ngam man, mich rom e ke poloʼ nigem.\n\n9 Chiney, e yibi buch u napʼan nuggu rungʼag e pi thin ney mug tabab i thamiy rog nug baʼadag ni nge felʼ rogon e paer rokʼ pi walageg, ni fapi Nephites; ere, gu piiʼeg ni poloʼ ngakʼ Got ni fan ngoraed.\n\n10 Ma napʼan ni be wagagaey laninʼug, ma musap gaed, fare thin rokʼ Somoel e yib nga laninʼug bayay, ni gaʼar: Bay gub gguy pi walagem ni be yaen u rogon faraed yulʼyulʼ i koel falan e pi motochiyel rog. Kug piiʼ ngoraed e giney e binaw, ni bangi binaw nib thothup; ma dab gu kireb nag waʼathan ma faʼanra nge buch ma bachan e denen; ere, bay gub gguy pi walagem ni boed rogon ni kugog faram; nge pi ngongol roraed ni kireb e gura oeg e kirbaenʼ riy nga dakean loelugraed.\n\n11 Ma tomuren ni gag, Enos, e kug rungʼag e pi thin ney, ma mich rog e paer ni ke miyuluy ngakʼ Somoel; mug meybil ngakʼ u fithikʼ e gafgowaenʼ nib nʼuw napʼan ni fan ngakʼ pi walageg, ni fapi Lamanites.\n\n12 Me yibi buch u tomuren ni kug meybil ma kug muruwel u poloʼ i gelingig, me gaʼar Somoel ngog: Bay gu piiʼ ngom ni boed rogon ni gabaʼadag, ni bachan e mich rom.\n\n13 Ere chiney e musap gaed, ireray e re athap niʼug athapeg rokʼ—ni faʼanra thingari buch, ni gidiiʼ rog, ni fapi Nephites, e ngar awgaed nga fithikʼ e kireb, ma faʼanra nge buch ni ngan gatheayraed, ma fapi Lamanites e dab ni gatheayraed, ma fare Somoel ni Got e nge chaʼariy ba chep ni morngaʼagen e gidiiʼ rog, ni fapi Nephites; ni faʼanra aram rogon u dakean gelingin i paʼ nib thothup, ni gomanga yigi yog ni yib u lan boech e rran nga mʼon ngakʼ fapi Lamanites, ma, sana, gomanga rayog ni ngar thap gaed—\n\n14 Ya ngiyalʼ i nnʼey e rib mʼay fan e pi gafgow nug tayed u napʼan ni gamaed be sulweg raed ko bin riyulʼ e mich. Ma kar micheged u fithikʼ e damomuw roraed ni, faʼan nra yog, ma yaedra gatheay e pi chep romaed nge gamaed, nge ku gubin e pi yalen e pi chitamangmaed.\n\n15 Ere, bachan e gumnang ni fare Somoel ni Got e yog ni chaʼariy e pi chep romaed, mug yoer ngakʼ ni dagur tal, ya ke gaʼar ngog: Demutrug banʼen ni gara ning u fithikʼ e mich, ni be mich u wunʼum ni rayog ngom u fithingan Kristus, ma rayog ngom.\n\n16 Me gag e bay e mich rog, ere gu yoer nag ngakʼ Got ni nge chaʼariy fapi chep; me michmicheg ngog ni ra fek iyaen ko fapi Lamanites ko ngiyalʼ i nʼen nib mʼagaenʼ ngay.\n\n17 Me gag, Enos, e gumnang nra buch ni boed rogon ni micheg ko fare mʼag; ma arame gapas laninʼug.\n\n18 Ma fare Somoel e gaʼar ngog: Pi chitamangmed e kuʼar rogon ni yaed baʼadag ni nggu rinʼ e rennʼey; ma yira rinʼ ni rogon ni yaed baʼadag u rogon e mich roraed; ya mich roraed e boed rogon e birom.\n\n19 Me yibi buch ni gag, Enos, e guwaen iyaen u fithikʼ fapi gidiiʼ rokʼ Nephi, ni gube prophesy ni morngaʼagen e pinʼen ni bay yib, ma gube micheg morngaʼagen e pinʼen ni kug rungʼag ma kug gguy.\n\n20 Mug yoloey babyoren ni fapi gidiiʼ rokʼ Nephi e rri gayed rogon ni ngar sulweged fapi Lamanites ko bin riyulʼ e mich ngakʼ Got. Machane pi muruwel romaed e rib mʼayfan; ya fananikan roraed e kar yuluyed u laniyaenʼraed ma ke wawliy raed e thagith roraed ngar manged gidiiʼ nib malboch, mab tagalngach, ma, ma araʼareg e puʼoeg rachaʼ, mab ta meybil ko liyos, ma yaed ba sunsungor; ni yaed ba tamalang gamanman; ni yaed ma paer u lan e tent, ni yaed ma garbael iyaen u lan wuruʼ e binaw ni kar mʼaged nochi ke oeng nib ngochngoch nga lukungraed, ma loelugraed e kan puy e piy riy ke mʼay; ma talin e cham ni yaed ba salap ko cham ngay e gatʼing, nge sayden nib achig, nge tow. Ma boʼor i yaed e dariy banʼen ni ma kay ma kemus ni ufin nib kakʼling; ma darur tal gaed i gay rogon ni ngar liiʼed gamaed.\n\n21 Me yibi buch ni fapi gidiiʼ rokʼ Nephi e ra ngongliyed e mileayʼ, mar yunged gubin mite foeyʼ nge waʼamngin, mar chuguliyed yu ulung i gamanman, nge ulung ko gubin mite garbaw, nge kaming, nge kaming ni malboch, nge os nib yoʼor.\n\n22 Ma rib yoʼor e profet ni i paer romaed u fithikʼmaed. Ma fapi gidiiʼ e bogi gidiiʼ nib ʼelʼel laniyaenʼ raed, ni rib moʼomawʼ ngoraed ni ngar nanged fan banʼen.\n\n23 Ma dariy banʼen ma kemus ni maʼangech, nge machib, nge prophesy ni morngaʼagen e mael, nge pi maleʼeg thin, nge pi gafgow, nge gubin e ngiyalʼ ni yibe pug uran ngoraed e yamʼ, nge nʼumngin i napʼan e gubinechubog, nge pi pufthin nge fare gelingin Got, ma gubin e pinnʼey—e ba puguran ngoraed ni nga ur pired ma be yib nag madgun fare Somoel ngoraed. Gube yoeg ni dariy banʼen ma kemus ni mit ney e banʼen, nge welthin ni rib almarin mab tamilang, e ra tileg raed ni nga dab kur gur gaed iyaen nga butʼ ko gafgow. Ma ireray rogon nug yoloey morngaʼagraed.\n\n24 Mu gguy e mael u thilin fapi Nephites nge Lamanites u langgin e pi rran rog.\n\n25 Me yibi buch ni arame kug pilibthir iyaen, ma arame ke yaeni gaman raʼay nge medilipi ragag nge mereb e duw ni ke yaen ko fare ngiyalʼ innʼem ni chitamangmaed i Lehi e chuw u Jerusalem.\n\n26 Ma arame gguy ni ke chugur ni thingar guwaen ko loew rog, ma kan gagyeg nag nga dakeanag u gelingin Got ni thingar gu machib mug prophesy nag ngakʼ e pi gidiiʼ ney, mug weliy nge nang e yoʼor fare bugithin u rogon e tin nib riyulʼ ni bay rokʼ Kristus. Mu kug weliy ni nge nang e yoʼor u lan urngin e pi rran rog, ma kug falfalaenʼ ngay nib gel nib dakean ko tin nu fayleng banʼen.\n\n27 Ma ke chuchugur ni nggu waen nga tagilʼ e toffan rog, niʼir e bay rokʼ e Tabiyul rog; ya gumnang niʼir e gura toffan rokʼ. Ma gura falfalaenʼ u lan fare rran ni dowef rog nra yimʼ e ra chuw nga ba dowef ni dab ki yimʼ, mug sakʼiy nga pʼoewchen; ma arame gura guy oewchen ni gub falaenʼ ngay, ma ra gaʼar ngog: Moy ngog, gur e ba felʼ waʼatham, bay bangi tagilʼ ni kan ngongliy ni fan ngom u lan fapi singgil ko chitamag. Amen.\n\n", "jarom 1": "[center][font_size=26]Fare Babyor ku Jarom[/font_size][/center]\n\n[center][font_size=26]Guruy Ni 1[/font_size][/center]\n\n[i]Fapi Nephites e ra fol gaed ko fare motochiyel rokʼ Moses, mar athapeged fare wub rokʼ Kristus, mar falaʼab gaed u dakean farengi nam—Boʼor e profet nra muruwel gaed ni ngar tayed e gidiiʼ ko bin riyulʼ e kanawoʼ. Napʼan 399–361 M.K.[/i]\n\n1 Chiney e musap gaed, gag, Jarom, e gu yoloey buchʼuw e thin ni rogon ni motochiyel nag e chitamag ngog, i Enos, ni nge yog nni chaʼariy e chep ni morngaʼagen e thaʼ romaed.\n\n2 Ma bachan e tiney e plates e ba achichig, nge bachan e pinnʼey e kan yoloey ni kan tafnaey nag ni fan ngakʼ pi walagmaed ni fapi Lamanites, ere, rib tʼuf ni nggu yoloey buchʼuw; machane dab gu yoloey e pinʼen ni gube prophesy nag, ara pi yiʼiy rog. Ya mang e kubay ni gura yoloey nib gaʼfan ko tin ni ke yoloey e chitamag? Ya gathi kar yiʼiy niged fare woʼen e thap? Gube gaʼar ngomed, Arragon; ma biney e ba gaman u wunʼug.\n\n3 Musap gaed, rib tʼuf ni ngan muguʼuliy boʼor banʼen u fithikʼ e pi gidiiʼ ney, ni bachan e ʼelʼel u gumʼirchaʼraed, nge baling u tel raed, nge maʼew u laniyaenʼ raed, nge ʼelʼel u laniyaenʼraed; yug aram rogon machane, be runguyraed Got, ma ke madaʼ ko chiney ma dawori chuweg raed u dakean farengi nam.\n\n4 Ma bay nib yoʼor u fithikʼ daed e piʼin nib yoʼor e yiʼiy ni ke yib ngakʼ, ya de ʼelʼel laniyaenʼraed. Ma oren e piʼin nide ʼelʼel laniyaenʼraed ma bay e mich roraed, mab chugur e thaʼ roraed fare Kan ni Thothup, niʼir e ma dag banʼen ngakʼ e pi gidiiʼ, u rogon e mich roraed.\n\n5 Ere chiney, e musap gaed, lʼagruw miriʼay e duw ni ke yaen, ma fapi gidiiʼ rokʼ Nephi e kar yoʼor ma kar gel gaed u dakean farengi nam. Mar athamgiliyed ngar fol gaed ko fare motochiyel rokʼ Moses mar tayed fare rran rokʼ Somoel nib thothup. Ma darur rinʼed fa roeged e tin nib kireb ara ra nonaed nib togopluw ngakʼ Got. Ere, pi motochiyel ko farengi nam e thingar ni fol riy.\n\n6 Ma arame ra garar gaed u dakean farengi nam, ma ku aram rogon ngakʼ fapi Lamanites. Ma ri yaed ba yoʼor ngakʼ fapi Nephites; ma yaed baʼadag e mathang pogofan nge muʼun rachaʼ ko gamanman.\n\n7 Me yibi buch ni rabaed nib yoʼor yay ngomaed, fapi Nephites, ni mael. Machane pi pilung romaed nge pi mitethin romaed e rib gel e mich roraed ngakʼ fare Somoel; mar filed ngakʼ fapi gidiiʼ fapi yalen rokʼ Somoel; ere, rug gel gaed ko fapi Lamanites mug chuweged raed u dakean e pi binaw romaed, ma arame gu tabab gaed i noemow nag lan e binaw romaed, ara ginʼen ni bang ko binaw ni suwmaed.\n\n8 Ma arame rug yoʼor gaed, nggu garar gaed u dakean farengi nam, ma rug falaʼab gaed ko gol, nge silber, nge tin thʼabi felʼ banʼen, nge rean ni rib felʼ rogon ni ngongliy, nge naʼun, nge masin, nge wasey nge copper, nge brass nge steel, nib mite wasey ni yibe ngongliy gubin mit e talin e muruwel ko gubin mit ni nga un ker e butʼ ngay, nge talin e mael—arragon, fapi gane gatʼing nib mʼuthmʼuth, nge tafen, nge sarey nib baʼud, nge sarey ni bay e wasey u taban, nge gubin mite tatlin e mael.\n\n9 Ere bachan e kugu falʼeged rogmaed ni nggu madaʼ gaed fapi Lamanites, ma yaed e defelʼ rograed ni ngar baed ngomaed ko mael. Machane fare thin rokʼ Somoel e ni micheg nib riyulʼ, niʼir e weliy ngakʼ e pi chitamangmaed, ni be gaʼar: u nʼumngin i napʼan ni gimed ra fol ko pi motochiyel rog ma gimed ra monʼog u dakean farengi nam.\n\n10 Me yibi buch ni fapi profet rokʼ Somoel e ra ginnged riy fapi gidiiʼ rokʼ Nephi, ni boed ni ke yoeg Got, ni faʼanra dabra fol gaed ko fapi motochiyel, mar mul gaed nga fithikʼ e ngongol ni kireb, ma bay ni liiʼraed ngan chuwegraed u dakean farengi nam.\n\n11 Ere, fapi profet, nge pi priest, nge pi teacher, e ra muruwel gaed ni rib gel nib fel rogon, ma yaed be ning chilen u fithikʼ e athamgil ngakʼ fapi gidiiʼ ni ngar yulʼyulʼ gaed; ma yaed be fil ngoraed fare motochiyel rokʼ Moses, nge fan, ni aramfan ni kan piiʼ; e ngar pingeged laniyaenʼraed ngar sap gaed nga mʼon ko fare wub ni bayi tay fare Messiah, ma nge michaenʼraed ngakʼ ni boed rogon ni manga bay roraed. Ma ireray rogon ni fil ngoraed.\n\n12 Me yibi buch ni aram rogon ni rrinʼed mar ayuweged raed ngar pired ni da kun liiʼraed u dakean farengi nam; ya rri kurufed e pi gumʼirchaʼ roraed ko fare thin, ma yug yaed be puguran ngoraed e kalngaenʼ.\n\n13 Me yibi buch ni arame ke gaman lʼagruw miriʼay nge guyey nge meruk e duw nʼumngin i napʼan ni ke yaen—ni yigoʼ bay e mael, nge maleʼeg thin, nge togopluw nag e thin nib dake gubin e ngiyalʼ.\n\n14 Ma gag, Jarom, e dab gu yoloey nib yoʼor, ya fapi plates e rib buchʼuw. Machane musap gaed, pi walageg, rayog ni ngam maroed ko fayung nem e plates rokʼ Nephi; ya muguyed, dakean e tinem e bay riy e chep ni morngaʼagen e mael romaed ni kan ker nga dakean, ni rogon e yol ko pi pilung, ara tin nra gagyeg niged ni ngan yoloey.\n\n15 Ma aram mug tay e tiney e plates nga paʼ ba pagael ni fakag i Omni, ni nge yog ni ngan chaʼariy u rogon e pi motochiyel rokʼ e pi chitamag.\n\n", "omni 1": "[center][font_size=26]Fare Babyor ku Omni[/font_size][/center]\n\n[center][font_size=26]Guruy Ni 1[/font_size][/center]\n\n[i]Omni, Amaron, Chemish, Abinadom, nge Amaleki, yaed gubin ni af rokʼ bagyaed ngakʼ bagyaed, i chaʼariy fapi chep—Mosiah e pirʼeg fapi gidiiʼ nu Zarahemla, ni rabaed u Jerusalem u lan e pi rran rokʼ Zedekiah—Mosiah e mang pilung roraed—Fa piʼin ni pifak Mulek u Zarahemla e ra pirʼeged Coriantumr, fa piʼin ni magaey ko fapi Jaredites—Pilung ni Benjamin e yib nga tomuren Mosiah—Gubin e gidiiʼ ma thingar ra piiʼed yaed ni poloʼ ni maligach ngakʼ Kristus. Napʼan 323–130 M.K.[/i]\n\n1 Musap gaed, yibi buch ni gag, Omni, e ke motochiyel nag ngog e chitamag, i Jarom, ni thingar gu yoloey oren banʼen nga dakean e pi plates ney, ya ngan chaʼariy e chep ni morngaʼagen e thaʼ romaed ni kakrom i yib—\n\n2 Ere, lan e pi rran rog, e gu baʼadag ni ngam nanged ni boʼor e cham nug tay ko sayden rog nug be ayuweg e pi gidiiʼ rog, ni fapi Nephites, ni nga dabra mul gaed ngar awgaed nga paʼ e pi toʼogor roraed, ni fapi Lamanites. Machane musap gaed, ku mus ngog ma gag rebe tadenen, ma dawor gu fol ko fapi yalen nge fapi motochiyel rokʼ Somoel ni boed rogon ni thingar gurinʼ.\n\n3 Ere yibi buch ni ke yaeni gaman lʼagruw miriʼay nge medilip i ragag nge nelʼ e duw ni ke yaen, ni boʼor e ngiyalʼ niʼug pirʼeged e gapas; ma boʼor e ngiyalʼ ni kuʼug pirʼeged e mael ni ubchiyaʼ nge puʼoeg rachaʼ. Arragon, ma ngan ngocheg i weliy, ma ke gaman lʼagruw miriʼay nge meruk i ragag nge lʼagruw e duw ni ke yaen, ma kug chaʼariy e pi plates ney ni rogon e pi motochiyel rokʼ e pi chitamag; mug fek nggu piiʼ ngakʼ fakag i Amaron. Ma arame kug muʼ.\n\n4 Ere chiney, e gag, Amaron, e gu yoloey e pinʼen nug yoloey, ni buchʼuw nga langgin fare ke babyor rokʼ e chitamag.\n\n5 Musap gaed, yibi buch ni ke gaman dalip miriʼay nge riliwʼ e duw ni ke yaen, ma oren e tin nib gel e kireb rokʼ ko fapi Nephites e ni liiʼraed ngar mʼaed.\n\n6 Ya fare Somoel e dabi pag, u tomuren ni ke powiʼiyraed nga wuruʼ e nam nu Jerusalem ma ke chaʼariy raed ma ke ayuwegraed ni nga dabra mul gaed nga lan paʼ e pi toʼogor roraed, arragon, dabi pag ni fapi thin ni dabi micheg nib riyulʼ, ni ir faram e ke weliy ngakʼ e pi chitamangdaed, ni gaʼar: Nʼumngin i napʼan ni dab mu fol gaed ko pi motochiyel rog ma dabiyog ni ngam monʼog gaed u lan farengi nam.\n\n7 Ere, fare Somoel e yib nag e gechig ngoraed nib tinoewey; machane yug aram rogon, me tay e piʼin nib mangil ni dar mʼaed, ya chuweg raed u paʼ e pi toʼogor roraed.\n\n8 Me yibi buch nug piiʼ fapi plates ngakʼ walageg i Chemish.\n\n9 Chiney e gag, Chemish, e gu yol ni buchʼuw e pinʼen ni gu yoloey, nga langgin fare ke babyor ni yol walageg ngay; ya musap gaed, gguy e pinʼen nib tomur ni yoloey, ni yoloey nga paʼ; ni yoloey u lan e re rran ni baʼaram ni piiʼ e pinnʼem ngog. Ma ireray yalen ni gamaed be chaʼariy fapi chep, ya ri aray rogon e pi motochiyel rokʼ e pi chitamangmaed. Ma arame kug muʼ.\n\n10 Musap gaed, i gag, Abinadom, gag beeʼ nib pagael ni fak Chemish. Musap gaed, yibi buch nug gguy ni boʼor e mael nge togopluw u thilin e gidiiʼ rog, ni fapi Nephites, nge fapi Lamanites; me gag, e sayden rog e gufek boʼor e pogofan rokʼ fapi Lamanites ngay u napʼan ni gube yororiy pi walageg.\n\n11 Ere muguyed, fapi chep ko pi gidiiʼ ney e ni ker nga dakean e plates niʼir e ke af u paʼ e pi pilung, u gubin e pi mfen; ma gumnang ni dariy morngaʼagen ba yiʼiy nga bang ma kemus ni bin baʼaray ni kan yoloey, ara ba prophecy; ere, tin nib gaʼfan e kan yoloey. Ere nggu museg u roey.\n\n12 Musap gaed, i gag Amaleki, e beeʼ nib pagael ni fak Abinadom. Musap gaed, nggu weliy ngomed morngaʼagen Mosiah, niʼir e mang pilung ko fare nam nu Zarahemla; ya muguyed, i chiyliy Somoel ngakʼ ni nge chuw u lan fare binaw ku Nephi, ma gubin e piʼin ni yaedra motoyil ko thin rokʼ Somoel e ku yaedra un ngakʼ ngar chuw gaed u lan fare binaw, nga ranoed nga lan wuruʼ e binaw—\n\n13 Me yibi buch ni rinʼ nrogon ni ke chiyliy Somoel ngakʼ. Mar chuw gaed ko farengi nam nga ranoed nga lan wuruʼ e binaw, ni gubin e piʼin ni motoyil ko thin rokʼ Somoel; ma ni powiʼiyraed u dakean e pi machib ni yoʼor nge pi yiʼiy. Ma daʼun tal i fonow nagraed ko fare thin rokʼ Got; ma un powiʼiyraed nga gelingin i paʼ, u lan wuruʼ e binaw iyaen nge madaʼ ko ngiyalʼ ni karbaed ko farengi binaw ni kanoeg ni farengi binaw nu Zarahemla.\n\n14 Mar pirʼeged bogi gidiiʼ, ni kanoeg ni fapi gidiiʼ nu Zarahemla. Chiney, e immoy ni rib gel e falfalaenʼ u fithikʼ fapi gidiiʼ nu Zarahemla; ma riki gel e falfalaenʼ u Zarahemla, ni bachan Somoel ni lʼoeg fapi gidiiʼ rokʼ Mosiah ni bay fapi plates ni brass roraed ni bay fapi chep ko Jew riy.\n\n15 Musap gaed, yibi buch ni Mosiah e pirʼeg ni fapi gidiiʼ nu Zarahemla e rabaed u Jerusalem ko fare ngiyalʼ i nʼen ni Zedekiah, ni pilung nu Judah, e ni fek ni kalbus nga Babylon.\n\n16 Ere ra milekag gaed u lan wuruʼ e binaw iyaen, mar uned u paʼ Somoel ngar thʼaebed nga barbaʼ farengi day nib gaaʼ, ngar baed ko farengi nam niʼir e pirʼeg raed Mosiah riy; ma arame ra pired u roem ni kaʼaram iyib.\n\n17 Ma napʼan e re ngiyalʼ innʼem ni pirʼeg raed Mosiah, ma kar ra yoʼor gaed. Machane aram rogon, ma bayoʼor e mael ni kar tayed nge togopluw ni almarin, ma kan liiʼraed ko sayden u bingyalʼ ngo bingyalʼ; ma thin roraed e daki papluw; ma dar feked ba chep nge un ngoraed; ma yaed be yoeg ni deriyulʼ ni bay e Anisunmiy raed; nge Mosiah, ara fapi gidiiʼ rokʼ Mosiah, e yog ni ngar nanged salapraed.\n\n18 Machane yibi buch ni Mosiah e guy rogon ni ngan fil ngoraed e thin rokʼ. Me yibi buch u tomuren ni kan fil ngoraed e thin rokʼ Mosiah, me piiʼ Zarahemla ba chep ni morngaʼagen e pi chitamangin, nrogon ni kum nang; min yoloey, machane gathi nga dakean e tiney e plates.\n\n19 Me yibi buch ni fapi gidiiʼ rokʼ Zarahemla, nge rokʼ Mosiah, e ra gak gaed nga taʼabang; ma Mosiah e ra turguyed ni nge mang pilung roraed.\n\n20 Me yibi buch u lan fapi rran rokʼ Mosiah, ma bay ba barbaʼ i malang nib gaaʼ nni fek iyib ngakʼ ni bay e yol ni kan ker nga dakean; me yibi piliyeg e pi thin ni kan ker nga dakean fa yungi plates u dakean fare tawaʼath nge gelingin Got.\n\n21 Mar piiʼed bbabyor ni morngaʼagen beeʼ ni Coriantumr fithingan, nge yamʼ ntay ko gidiiʼ rokʼ. Ma Coriantumr e ni pirʼeg ni fapi gidiiʼ rokʼ Zarahemla e yaed e ra pirʼeged; me paer roraed u langgin mereb e pul.\n\n22 Ma ki weliy buchʼuw e thin ni morngaʼagen pi chitamangin. Ma tin sommʼon e gallabthir rokʼ e rabaed ko fare wulyang, u napʼan fare ngiyalʼ i nʼen ni thilyeg Somoel e thin rokʼ fapi gidiiʼ; ma fare gechig ni ubchiyaʼ rokʼ Somoel e yibi aw nga dakeanraed u rogon e pi gechig rokʼ, ni rib matʼaw; nge pi yil roraed e rib garar u lan farengi binaw ni bay nga lan e leluʼoch.\n\n23 Musap gaed, gag, Amaleki, e ni gargelegeg u lan e pi rran rokʼ Mosiah; mug paer nge madaʼ ko ngiyalʼ nug guy ni ke yimʼ; ma Benjamin, nib pagael ni fak, e yinʼ luwan ko lung.\n\n24 Ere muguyed, kug gguy, u lan e pi rran rokʼ fare pilung i Benjamin, ba mael ni ubchiyaʼ nge puʼoeg rachaʼ ni yoʼor u thilin fapi Nephites nge fapi Lamanites. Machane musap gaed, fapi Nephites e ra gel gaed ngoraed; arragon, ni fare pilung i Benjamin e tuluf raed ngar chuw gaed u lan fare binaw nu Zarahemla.\n\n25 Me yibi buch ni gube pilibthir iyaen; ma, dariy e bitir rog, ma bachan e gumnang ni pilung i Benjamin e beeʼ nib moʼon nib maʼtaw u pʼoewchen Somoel, ere, nggu piiʼ e pi plates ney ngakʼ, ma gube ning chilen ngakʼ gubin e gidiiʼ ni ngar baed ngakʼ Got, ni Fachaʼ nib Thothup ku Israel, me mich u wunʼraed ko prophesy ni yibe tay, nge yiʼiy, nge pigpig ko pi angel, nge tawaʼath ko thin ni ma yib u bolowthey, nge tawaʼath ko piliyeg thin, nge gubin banʼen nib felʼ; ya dariy banʼen nib mangil ni dar yib rokʼ Somoel: ma tin nib kireb e ma yib rokʼ moʼoniyanʼ.\n\n26 Ere chiney, pi walageg nib tʼuf rog, rug baʼadag ni ngam baed ngakʼ Kristus, niʼir Fachaʼ nib Thothup ku Israel, ni nge yog ni ngam thap gaed, me yog ngomed fare gelingin e bayul rokʼ. Arragon, mired ngakʼ, ngam piiʼed gimed ni poloʼ nib maligach ngakʼ, ma kum ʼulʼul gaed ko damunmun romed nib baley nge pi meybil romed, mi gimed tay riy ni aram rogon nge yaeni madaʼ ko tomur; ma woed nib fos Somoel e aram rogon ni gimed ra thap.\n\n27 Ere chiney e nggu weliy boech morngaʼagen ba ulung i gidiiʼ nranoed nga lan wuruʼ e binaw ni ngar suloed ko fare binaw rokʼ Nephi; ya yaed ba ulung i gidiiʼ nib yoʼor ni yaed baʼadag ni ngar suloed ko binaw ni taferaed.\n\n28 Ere, ranoed nga lan wuruʼ e binaw. Ma aenibgaʼ roraed e beeʼ nib moʼon nib gel mab yargael, ma beeʼ nib ʼelʼel laniyaenʼ, ere ire kʼaring e maleʼeg thin nga fithikʼraed; ma yaed gubin nra mʼaed, kemus ni wugem i yaed e magaey, u lan wuruʼ e binaw, ma arame ra suloed bayay ko fare nam nu Zarahemla.\n\n29 Me yibi buch ni kur feked buʼulung e gidiiʼ nib yoʼor, mar milekag gaed bayay nga lan wuruʼ e binaw.\n\n30 Me gag, Amaleki, e bay beeʼ nib pagael ni walageg, niki un ngoraed; ma ka arame gu nang morngaʼag raed. Me gag e ke chugur ni ngan tayeg nga loew; ma pi yungi plates ney e ke sug. Ma arame kug muʼ ko numon.\n\n", "w-of-m 1": "[center][font_size=26]Fapi Thin ku Mormon[/font_size][/center]\n\n[center][font_size=26]Guruy Ni 1[/font_size][/center]\n\n[i]Mormon e ngocheg i yoloey fatin nib gaaʼ e plates rokʼ Nephi—Me tay fatin nib achig e plates nge kuboch e plates nga taʼabang—Pilung ni Benjamin e awnag e gapas nga lan fare nam. Napʼan T.Y. 385.[/i]\n\n1 Ma chiney e gag, Mormon, e gube yaen ni nggu piiʼ fapi chep ni ir faram e kuʼug falʼeg nga lan paʼ ba pagael ni fakag i Moroni, musap gaed, kuʼug guy ni badake gubin e pi mogothgoth ni aw ko gidiiʼ rog, ni fapi Nephites.\n\n2 Ma rib yoʼor miriʼay e duw nga tomuren e wub rokʼ Kristus nug piiʼ e pi chep ney nga lan paʼ fakag; ma gube lemnag nra guy chirogon e gafgow nra tay e gidiiʼ rog. Machane manga yigi flaenʼ Got ni nge yog nra pired ni dabra mʼaed, ni nge yog ni yoloey boech banʼen ni morngaʼagraed, nge boech banʼen ni morngaʼagen Kristus, ni gomanga yigi yog ni rebo rran me yib falʼngin ngoraed.\n\n3 Ere chiney, nggu weliy boech banʼen ni morngaʼagen e pinʼen ni kug yoloey; ya tomuren ni kug ngochngoch nag i yoloey e nʼen ni bay ko fapi plates rokʼ Nephi, ni yibi madaʼ nga butʼ ko ngiyalʼ nibe yoeg fare pilung ni Benjamin lungun, niʼir e weliy Amaleki morngaʼagen, mug gay u fithikʼ fapi chep niʼir e kan tay nga lan paʼag, ma aram mug pirʼeg e tiney e plates, niʼir e bay riy e chuʼuw ney e babyor ni morngaʼagen fapi profet, ni aram rokʼ Jacob iyib nge madaʼ ko ngiyalʼ ni ke suwey fare pilung i Benjamin e lung, nge ku boch fapi thin rokʼ Nephi nib yoʼor.\n\n4 Nge fapinʼen niʼir e bay u dakean e pi plates ney e rib mʼagaenʼug ngay, ya bachan e pi prophecy ni morngaʼagen e wub rokʼ Kristus; nge pi chitamag e yaed manang ni tin yoʼor riy e ke muguʼul; arragon, nge kugag ma gumnang ni oren e pinʼen ni kan prophesy nag ni morngaʼagmaed iyib nge madaʼ ko biney e rran e ke muguʼul, ma oren e pinʼen ni bay nga tomuren e biney e rran e rra yibi buch—\n\n5 Ere, kug melʼeg e tiney, ni nggu muʼ nag e chep rog nga dakean, ni ireram e tin ni ke magaey ko chep rog ni bay gufek ko fapi plates rokʼ Nephi; ere dabiyog ni nggu yoloey taʼbuchi raʼay guruy u morngaʼagen e gidiiʼ rog.\n\n6 Machane musap gaed, bay gufek e tiney e plates, niʼir e bay riy e tiney e prophecy nge yiʼiy, nggu dachuguy raed ko fatin ni ke magaey ko fapi chep rog, ya ireram e tin nib mʼaganʼug ngay; ma gumnang ni ireram e tin nra mʼagaenʼ pi walageg ngay.\n\n7 Ma gube rinʼ e rennʼey ni fan nga ba muruwel nib gonop; ya ke kathkath nag ngog, u rogon e muruwel ko fare Kan ni Thothup rokʼ Somoel ni bay rog. Ere chiney, gag e dagnang urngin banʼen; machane fare Somoel e ire manang urnign banʼen ni bay yib; ere, ire be gagyeg nigeg ni nggu rinʼ nrogon ni baʼadag.\n\n8 Ere meybil rog ngakʼ Got e fan ngakʼ pi walageg, ni gomanga yog bayay nra suloed ko llowaenʼ rokʼ Got, arragon, fare bayul rokʼ Kristus; ni gomanga yog bayay nra manged gidiiʼ ni yib adag dakeanraed.\n\n9 Ere chiney e gag, Mormon, e nggu muʼ nag e chep rog, niʼir e kug fek ko fapi plates rokʼ Nephi; mug falʼeg u rogon fare llowaenʼ nge fare tamilngaenʼ ni piiʼ Got ngog.\n\n10 Ere, me yibi buch u tomuren ni Amaleki e ke piiʼ e pi plates ney nga lan paʼ pilung i Benjamin, me fek nge dachuguy nga boech e plates, niʼir e bay riy e pi chep niʼir e ke af i af u paʼ e pi pilung, u rebo mfen ngo rebo mfen nge madaʼ ko pi rran rokʼ pilung i Benjamin.\n\n11 Me af iyib nga butʼ u paʼ fare pilung i Benjamin, u rebo mfen ngo rebo mfen nge madaʼ ko ngiyalʼ ni ke thap nga lani paʼag. Me gag, Mormon, e gube meybil ngakʼ Got ni nge yog ni chaʼariy ko ngiyalʼ ney iyaen nga mʼon. Ma gumnang ni yira chaʼariy; ya bay bogi banʼen riy ni kan yoloey ni rib gaʼfan, niʼir e pi gidiiʼ rog nge pi walagraed e yira pufthin nagraed riy ko fabin nib gaaʼ ma bin tomur e rran, ni boed rogon fare thin rokʼ Got ni kan yoloey.\n\n12 Ere chiney, e re pilung ney i Benjamin—e bay boech banʼen rokʼ ni morngaʼagen e maleʼeg thin u fithikʼ e gidiiʼ rokʼ.\n\n13 Me yibi buch ni fapi yuʼ ulung i salthaw rokʼ fapi Lamanites e kur baed nga wuruʼ fare binaw ku Nephi, ni ngar mael gaed e pi gidiiʼ rokʼ. Machane musap gaed, pilung ni Benjamin e kunuy nga taʼabang e pi salthaw rokʼ, me sakʼiy ni ngar mael gaed fapi Lamanites; me cham u gelingin i paʼ, ko farengi sayden rokʼ Laban.\n\n14 Ma, u dakean gelingin fare Somoel mar cham gaed e pi toʼogor roraed riy, nge madaʼ ko ngiyalʼ ni kar liiʼed nib yoʼor e biyuʼ fapi Lamanites. Me yibi buch ni arame ra chamgaed fapi Lamanites nge madaʼ ko ngiyalʼ ni kar tulufed raed nga wuruʼ gubin e pi binaw ni suwraed.\n\n15 Me yibi buch u tomuren ni ke yib e pi Kristus ni baen, ma kan ning lʼugun raed, ma kan gechig nagraed u rogon e pi kireb roraed.\n\n16 Ma tomuren ni ke yib e pi profet ni baen, nge tamachib nge sensey ni baen nga fithikʼ fapi gidiiʼ, ma yaed gubin ma kan gechig nagraed u rogon e pi kireb roraed; nge tomuren ni ke yoʼor e maleʼeg thin ma kar chuw gaed ka ranoed ngakʼ fapi Lamanites, ere musap gaed, yibi buch ni pilung i Benjamin, nge pi ayuw rokʼ fapi profet nib thothup niʼur moyed u fithikʼ e gidiiʼ rokʼ—\n\n17 Ya musap gaed, pilung ni Benjamin e beeʼ nib moʼon nib thothup ni immoy, ni yoeg lungun u dakean e gidiiʼ rokʼ u fithikʼ e tin nib matʼaw; ma kub yoʼor e gidiiʼ nib thothup ni immoy u lan farengi nam, ma ur weliy yed fare thin rokʼ Got u dakean e gelingin nge matʼawon; ma roeged e thin nib kunkun ni bachan fini ʼelʼel laniyaenʼ fapi gidiiʼ—\n\n18 Ere, dakean e ayuw roraed, ma pilung ni Benjamin, e muruwel u poloʼ i gelingin dugren nge gelingin e tafnaey rokʼ, nge fapi profet, mar tabolingin niged bayay e gapas nga lan farengi nam.\n\n", "mosiah 1": "[center][font_size=26]Fare Babyor ku Mosiah[/font_size][/center]\n\n[center][font_size=26]Guruy Ni 1[/font_size][/center]\n\n[i]Pilung Benjamin e fil ngakʼ e pi pagael ni fak fare thin nge pi prophecy rokʼ e pi chitamangraed—Taliw roraed nge fini felʼ e paer roraed e kuʼun chaʼariy ni bachan fapi chep ni kan chaʼariy u dakean fapi yungi plate nib thilthil—Mosiah e ni melʼeg ni nge mang pilung min pag gafalngin ngakʼ fapi chep nge ku boech banʼen. Napʼan 130–124 M.K.[/i]\n\n1 Ere chiney e dakuriy e maleʼeg thin u lan farengi nam ni poloʼ nu Zarahemla, u fithikʼraed ni gubin e gidiiʼ nib mang ngakʼ fare pilung ni Benjamin, ere fare pilung i Benjamin e pirʼeg e gapas u lan gubin e pi rran rokʼ ni ke magaey.\n\n2 Me yibi buch ni immoy dalip i pagael ni fak; me pining fithingraed ni Mosiah, nge Helorum, nge Helaman. Me guy rogon ni ngan fil ngoraed gubin e pi thin rokʼ e pi chitamangin, ni gomanga yog ni ngar manged gidiiʼ nib tamilang laniyaenʼraed; ni gomanga yog nra nanged morngaʼagen fapi yiʼiy niʼir e kiiʼ i weliy e pi chitamangraed morngaʼagen, niʼir e thap ngoraed u paʼ fare Somoel.\n\n3 Ma ki fil ngoraed morngaʼagen fapi chep niʼir e kan ker nga dakean fapi plate ni brass, ni be gaʼar: Pi fakag ni pumoʼon, gu baʼadag ni thingar mu tayed u wunʼmed ni manga boech ni gathi bachan e yungi plates ney, niʼir e bay riy e pi chep ney nge pi motochiyel ney, ma dabisiy ni kad gafgow gaed u fithikʼ e minaenʼ, ni aram rogon iyib nge madaʼ ko ngiyalʼ ney, ni dab dannanged e tin riyulʼ rokʼ Got nib miith.\n\n4 Ya dariy liyiben ma rayog rokʼ e chitamangdaed, i Lehi, ni nge tay u waenʼ gubin e pinnʼey, ni nge fil ngakʼ e pi bitir rokʼ, ni faʼan gomanga dariy e ayuw ko pi plates ney riy; ya ire ni fil ngakʼ e thin ko Egyptian ere rayog rokʼ ni nge poey e pi yol ney ni kan ker, me fil ngakʼ e pi bitir ni fak, ni nge yog nra filed ngakʼ e pi bitir roraed, ere arame muguʼul e pi motochiyel rokʼ Got, ni aram rogon iyib nge madaʼ ko ngiyalʼ ney.\n\n5 Gube yoeg ngomed, pi fakag, manga boech ni gathi bachan e pinnʼey, ni kan ayuweg ma kan chaʼariy nga paʼ Got, ni nge yog ni ngad poeyed ma gaed nang fan e tin riyulʼ rokʼ nib miith, me yog ni nga i paer ni gubin e ngiyalʼ e pi motochiyel rokʼ u pʼoewchdaed, ma ku aram rogon ngakʼ e pi chitamangdaed ni ku rayog ni ngar malog gaed ko mich, ma ku rayog ni ngad boeded fa piʼin walagdaed, ni fapi Lamanites, ni yaed e dariy banʼen ni yaed manang u morngaʼagen e pinnʼey, ara ku aram rogon ni de mich u wunʼraed ni un machib nag ngoraed, ya bachan e pi yalen rokʼ e pi chitamangraed, ni dematʼaw.\n\n6 O gimed e pi pumoʼon ni fakag, gu baʼadag ni thingar mu tayed u wunʼmed ni pi thin ney e bariyulʼ, nge ku arragon e pi chep ney nib riyulʼ. Ere musap gaed, ku arragon ko fapi plates rokʼ Nephi, niʼir e bay riy fapi chep nge pi thin rokʼ e pi chitamangdaed ni aram ko ngiyalʼ nra chuw gaed u Jerusalem nge madaʼ ko chiney, ma bogi banʼen nib riyulʼ; ma gadaed manang nib riyulʼ ya bay rodaed u pʼoewchdaed.\n\n7 Ere chiney, gimed e pumoʼon ni fakag, gu baʼadag ni thingar mu tayed u wunʼmed ni ngam yulʼyulʼ gaed ngay i poey, ni gomanga yog ni felʼ rogmed riy; ma gu baʼadag ni thingar mu fol gaed ko fapi motochiyel rokʼ Got, ni gomanga yog ni ngam monʼog gaed u dakean farengi nam nrogon fapi michmich ni tay Somoel ngakʼ e pi chitamangdaed.\n\n8 Ma kub yoʼor boech banʼen ni fil fare pilung i Benjamin ngakʼ fapi pagael ni fak, ni dan yoloey nga langgin e biney e babyor.\n\n9 Me yibi buch u tomuren ni ke muʼ fare pilung i Benjamin i machib nag fapi pagael ni fak, ma be pilibthir iyaen, ma arame guy ni dab ki nʼuw napʼan make yimʼ min upnguy e butʼ nga oewchen; ere, lemnag nib mʼag ni thingari piiʼ e lung ngakʼ reb fapi pagael ni fak.\n\n10 Ere, min fek Mosiah iyib ngakʼ; ma baʼaray e pi thin ni weliy ngakʼ, ni gaʼar: Fakag, gu baʼadag ni ngam wereg e thin u dakean gaʼangin e gi nam ney u fithikʼ gubin e pi gidiiʼ ney, ara pi gidiiʼ nu Zarahemla, nge pi gidiiʼ rokʼ Mosiah niʼir e be paer ko gi nam ney, ni nge yog nra mukun gaed nga taʼabang; ya ra gabul ma bay guweliy ko pi gidiiʼ rog ney ni gur e pilung nge mitethin ko pi gidiiʼ ney, ni gur e, fare Somoel ni Got rodaed e ke piiʼem ngomaed.\n\n11 Nge ku arragon, ni gura piiʼ ko pi gidiiʼ ney ba ngachol, ni nge kiiʼeg raed ko gubin fapi gidiiʼ ni chuwegraed Somoel ni Got ko farengi nam nu Jerusalem; ma gube rinʼ e pinnʼey ni bachan e kar pired ni yaed bogi gidiiʼ nib yulʼyulʼ ko pi motochiyel rokʼ Somoel.\n\n12 Ma kug piiʼ ngoraed ba ngachol ni dabi mʼay biʼid, ma kemus nu dakean e pi denen e ra mʼay riy.\n\n13 Arragon, nge ku arragon ni gube yoeg ngom, ni faʼanra pi gidiiʼ ney ni rib tʼuf rokʼ Somoel e yaedra mul nga fithikʼ e denen, mar manged gidiiʼ ni kireb nge taʼiling, ma fare Somoel e ra pagraed, ni aram riy ni yaedra moʼowaer ni boed pi walagraed; ma arame dab ki ayuwegraed u dakean gelingin nib maʼangʼang ma dariy e puluw riy, ni boed ni aram iyib ni i ayuweg e pi chitamangdaed.\n\n14 Ya gube yoeg ngom, ni faʼanra da i kʼiyeg paʼ nibe ayuweg e pi chitamangdaed mar dabi siy ni kar mulgaed nga lan paʼ fapi Lamanites, ngar manged e pi ldoew ko fananikan roraed.\n\n15 Ere yibi buch u tomuren ni ke muʼ fare pilung i Benjamin i yoeg e pinnʼey ngakʼ fak, me piiʼ ngakʼ matʼawon ni nge gagyeg nag gubin i morngaʼagen e pi gamʼing u lan fare lung.\n\n16 Nge ku arragon, niki piiʼ ngakʼ matʼawon ni nge gagyeg nag fapi chep ni kan ker nga dakean fapi plates ni brass; nge ku fapi plates rokʼ Nephi; nge ku, farengi sayden rokʼ Laban, nge fare batʼ ara tapowoʼ, niʼir e powiʼiy e pi chitamangdaed iyaen u lan wuruʼ e binaw, niʼir e falʼeg Somoel nga paʼ ni nge yog nni powiʼiyraed riy, ni yaed gubin u rogon e fol nge yulʼyulʼ roraed ngakʼ.\n\n17 Ere, ngiyalʼ ni dar fol gaed e daki felʼ rograed ma da kiyog ni monʼog e milekag roraed, ma arame ur suloed nga tomur, madaʼ ki flaenʼ Got ngoraed; Me ere yibi awe uyngol nge gafgow ni ubchiyaʼ ngoraed, ni nge pug uran ngoraed e muruwel roraed.\n\n18 Ere chiney, yibi buch ni Mosiah e yaen nge yaen i rinʼ ni boed ni ke motochiyel nag e chitamangin ngakʼ, me yoeg ngakʼ gubin fapi gidiiʼ ni yaed ma paer u dakean e buutʼ nu Zarahemla ni ngar kunuyed yaed nga taʼabang, nga ranoed ko temple ngar rungʼaged fapi thin, niʼir e nge weliy e chitamangin ngoraed.\n\n", "mosiah 2": "[center][font_size=26]Guruy Ni 2[/font_size][/center]\n\n[i]Pilung ni Benjamin e non ngakʼ fapi gidiiʼ rokʼ—Ire tamilngeg rogon fare motochiyel, nge fini matʼaw, nge morngaʼagen e tin ba thothup u napʼan ni bay ko lung—I fonow nagraed ni ngar pigpig gaed ko Pilung roraed nu Tharmiy—Piʼin ni yaedra togopluw ngakʼ Got e yaedra gafgow ni amith ni boed amthun e nifiy ni dabi math. Napʼan 124 M.K.[/i]\n\n1 Me yibi buch u tomuren ni ke rinʼ Mosiah nrogon ni ke motochiyel nag e chitamangin ngakʼ, me yoloey bbabyor nge garareg u dakean farengi nam ni gaʼangin yang, ni nge mukun nga taʼabang gubin e gidiiʼ ko farengi nam ni gaʼangin yang, ni nga ranoed ko fare temple ngar rungʼaged fapi thin niʼir e nge weliy pilung i Benjamin ngoraed.\n\n2 Ma rib yoʼor e piʼin ni ke mukun, ni ri yaed boʼor ni dakiyog i thiʼeg raed; ya kar riyoʼor riyoʼor gaed ni kar suguyed dakean farengi nam.\n\n3 Ma kur feked e tin nib ilal i fak e pi gamanman roraed, ni gomanga yog nra piiʼed ni maligach nge gamanman ni kan urufiy ni maligach u rogon fare motochiyel rokʼ Moses;\n\n4 Nge ku arragon ni gomanga ki yog nra pininged e magaer ngakʼ fare Somoel ni Got roraed, niʼir e ke fekraed iyib nga wuruʼ fare nam nu Jerusalem, nge ku ire ke chuwegraed u paʼ e pi toʼogor roraed, ma ke melʼeg e pumoʼon nib matʼaw ni nge mang sensey roraed, nge ku beeʼ nib moʼon nib matʼaw ni nge mang pilung roraed, niʼir e ke yognag e gapas nga lan fare nam nu Zarahemla, nge ku ire ke fil ngoraed ni ngar fol gaed ko pi motochiyel rokʼ Got, ni gomanga ra falfalaenʼ gaed me yog ni ngar suggaed ko murnguy nge adag roraed ngakʼ Got nge gubin e gidiiʼ.\n\n5 Me yibi buch u napʼan ni ra baed ko fare temple, mar nʼufed e pi tent roraed ngalang nge liyeg, ni gubin e gidiiʼ nra beeʼ ma rogon e birokʼ e tabinaew, ni ppin rokʼ, nge pi pagael ni fak, nge pi rugod ni fak, nge pi pagael ni fakraed, nge pi rugod ni fakraed, ni tabab ko chaʼ ni nganniʼ nge madaʼ ko en nib wayin, gubin e tabinaew nra reb ma ir rokʼ.\n\n6 Mar nʼufed e pi tent roraed ngalang nge liyeg fare temple, ni rabeeʼ make tay e tent rokʼ nib sap e mab riy ko fare temple, ni nge yog riy ni ngar pired u lan e tent roraed mar rungʼaged fapi thin niʼir e nge weliy pilung i Benjamin ngoraed;\n\n7 Ya yaed ba ulung i gidiiʼ nri yaed bayoʼor ni dabiyog ni ngar taw gaed nga langgin e temple ni nge fil pilung i Benjamin banʼen ngoraed, ere guy rogon ni ngan nʼuf ba gilʼedamit ngalang, ni nge yog riy ni rungʼag e pi gidiiʼ rokʼ e pi thin ni nge yoeg ngoraed.\n\n8 Me yibi buch ni tabab ko numon ngakʼ e pi gidiiʼ rokʼ u pʼebugul fare gilʼedamit; ma dabiyog ni nge yaed gubin mar rungʼaged e pi thin rokʼ ni bachan e ka yigi gaaʼ ulung fapi gidiiʼ; ere guy rogon ni pi thin nibe yoeg e ni yoloey ngan piiʼ nge yaen ngakʼ e piʼin ni dar taw laman ngoraed, ni nge yog niki thap e thin rokʼ ngoraed.\n\n9 Ma ireray e pi thin niʼir e weliy me guy rogon ni ngan yoloey, nibe gaʼar: Pi walageg, gimed gubin e piʼin ni kam kunuyed gimed nga taʼabang, gimed e piʼin ni rayog ni ngam rungʼaged e pi thin rog niʼir e bay gu weliy ngomed e biney e rran; ya gathi kug piningmed ni ngam baed ngaray ni ngam dariy fan niged e pi thin ni nggu weliy, ya ngam motoyil gaed ngog, mi gimed bing telmed ni nge yog ni ngam rungʼaged, nge gumʼirchaʼ romed ni nge yog ni ngam nanged fan, nge laniyaenʼmed ni gomanga yog ni ngam guyed e pi riyulʼ rokʼ Got nib miith.\n\n10 Gathi kug chiyliy ngomed ni ngam baed ngaray ni ngam rus gaed ngog, ara ngam lemniged ni gag beeʼ ni kug thum nga wuruʼ u rogon e gidiiʼ.\n\n11 Machane I gag e taʼab rogog ngomed, ni bay rog gubin mite moʼowaer ko dowef nge tafnaey; machane ke melʼegeg e pi gidiiʼ ney, ma ke gapgep nigeg e chitamag, ma ke dugliyeg Somoel u paʼ ni thingar gu mang mitethin nge pilung ko pi gidiiʼ ney; maki i tayeg ma be ayuwegeg nga gelingin ni dariy e puluw riy, ni nggu pigpig ngomed u poloʼ fanag pasig, nge tafnaey rog, nge gelingig ni ke piiʼ Somoel ngog.\n\n12 Gube yoeg ngomed ni faʼanra kug tay u lan e pi rran rog ni nggu pigpig ngomed, ni aram rogon iyib nge madaʼ ko ngiyalʼ ney, ma dawor gu ning e gol fa silber ara yugub mit e falaʼab ngomed;\n\n13 Ara gupag ngan koelmed ngan taymed nga langgin e kalbus u tanggin e butʼ, ara gupag nge mang bi gimed e falipaʼ rokʼ bi gimed, ara ngam liiʼed gimed ngam mʼaed, fa mu feked banʼen u matgael, fa mmoroʼroʼ gaed ngomed, fa mu rinʼed e tin galong; ara gupagmed ngam rinʼed ni demutrug ko mang e mit i denen, ma kug fil ngomed ni thingar mu fol gaed ko pi motochiyel rokʼ fare Somoel, u fithikʼ gubin banʼen ni ke motochiyel nag ngomed—\n\n14 Ma mus ngog, ni gag, ma kug muruwel nga paʼag ni gomanga gu pigpig ngomed, ni nga dab mu gafgow gaed i piiʼ puluwon e tax, ma nge dabi yib banʼen ngomed nib moʼomawʼ i rinʼ romed—ma gubin e pinnʼey ni kug weliy morngaʼagen, ma kam guyed ke mich nga laniyaenʼmed e biney e rran.\n\n15 Yug arragon machane, gimed pi walageg, e gathi kug rinʼ e pinnʼey ni nge yog ni nggu ʼufʼuf, ara gube yoeg e pinnʼey ni nge yog riy ni ngog ni bay thibngimed; ya gube yoeg ngomed e pinnʼey ni nge yog ni ngam nanged nra yog rog ni gu piiʼ e fulweg riy nib tamilang i kiiʼeg u wunʼug u mit Got e biney e rran.\n\n16 Musap gaed, gube yoeg ngomed ni bachan e kugog ngomed ni kug paer u lan e pi rran rog ni gube pigpig ngomed, ni gathi gube ufʼuf, ya pigpig ni kug tay e kemus ni kug pigpig ngakʼ Got.\n\n17 Ere musap gaed, gube yoeg ngomed e pinnʼey ni nge yog ni ngam filed e gonop; ni nge yog ni ngam nanged u napʼan, ni gimed be pigpig ngakʼ beeʼ ma arame ri gimed be pigpig ngakʼ e Got romed.\n\n18 Musap gaed, kam pininged gag ni pilung romed; ma faʼanra gag, niʼir e gimed be pining ni pilung romed, ma gube pigpig ngomed, ma arame gathi kub tʼuf ni ngam muruwel gaed ngam pigpig gaed ngomed?\n\n19 Ma kum musap gaed, faʼanra gag e gimed be pining ni pilung romed, niʼir e ke piiʼ e pi rran rokʼ nibe pigpig ngomed, ma aram riy ni be pigpig ngakʼ Got, ma bay matʼawon ko magaer ni gimed ra pining ngakʼ, O aram fini rib tʼuf ni thingar mu pininged e magaer ko Pilung romed nu Tharmiy!\n\n20 Gube yoeg ngomed, pi walageg, ni faʼan gimed ra piiʼ gubin e pi magaer nge taʼfan nrogon ni bay u poloʼ i gelingin laniyaenʼmed, ngakʼ fare Got niʼir e sunmiymed, ma ke taymed kam madaʼ gaed ko ngiyalʼ ney, ma be ayuwegmed, ma ki guy rogon ni ngam falfalaenʼ gaed, ma ki tay ni ngam pired nib gapas thilmed—\n\n21 Gube yoeg ngomed ni faʼan gimed ra pigpig ngakʼ e chaʼ ni sunmiymed aram ko sommʼon, ma be thapegmed u rebo rran ngo rebo rran, u rogon ni piiʼ ngomed e pogofan ni gimed be tay, ni nge yog ni ngam pired ni gimed be mithmith, mi gimed rinʼ u rogon ni gimed baʼadag, ni madaʼ ko ayuw nibe tay romed u bangi yalʼ ngki madaʼ nga bangi yalʼ—Gube yoeg, ni mus ni gimed ra pigpig ngakʼ u poloʼ i laniyaenʼmed ma ku dabiyog ni ngam sulweged labgen e magaer.\n\n22 Ere musap gaed, ma urngin ni be athpeg romed e ngam fol gaed ko pi motochiyel rokʼ; ma ke michmicheg ngomed ni faʼan gimed rafol ko pi motochiyel rokʼ ma ra felʼ rogmed u dakean farengi nam; ya dar ma pag e tin ni ke yoeg; ere, faʼan gimed rafol ko pi motochiyel rokʼ ma ra tawaʼath nagmed me felʼ rogmed.\n\n23 Ere chiney, e sommʼon riy, e sunmiymed, me piiʼ ngomed e yafos romed, niʼir e ke paer riy ni malfith romed ngakʼ.\n\n24 Nge bin lʼagruw ngay, e be athpeg ni ngam rinʼed ni boed rogon ni ke motochiyel nag ngomed; ya faʼan gimed rarinʼ ni aram rogon, me tawaʼath nagmed riy nib papay; ere arame ke piiʼ puluwmed. Ma arame ku bay e malfith romed ngakʼ, ma arragon e chiney, ma ku aram rogon ni bayi paer iyaen e ngaram, ni dariy nʼumngin i napʼan me tal biʼid; ere, mang e ngam ʼuf gaed ngay?\n\n25 Ere chiney e nggu duwer, rayog ni nga moeged ni bay e towaey romed? Nggu fulweg ngomed, Dabiyog. Dabiyog ni nga moeged ni taʼab rogmed ko fiyath nu fayleng; machane ni sunmiymed ko fiyath nu fayleng; machane musap gaed, kub milsuwon ngakʼ e chaʼ ni sunmiymed.\n\n26 Ere gag, nri gag, e chaʼ ni gimed be pining ni pilung romed, e da guthil nggu felʼ ngomed; ya kugag ma gusum ko fiyath. Ma kam guyed ni kug pilibthir, ma arame ke chugur nga napʼan ni nge sul e re dagur ney ko chitiningin ni fayleng.\n\n27 Ere, boed faram ni kugog ngomed ni kug pigpig ngomed, ni gube yaen nib tamilang anʼug u pʼoewchen Got, ni boed rogon ko ngiyalʼ ney ni kug kunuy med nga taʼabang, ni gomanga ni pirʼeg ni dariy thibngig, ma dabi aw e kireb romed nga dakeanag, u napʼan ni nggu sakʼiy ni nge pufthin nigeg Got ko pinʼen ni ke motochiyel nag ngog ni morngaʼagmed.\n\n28 Gube yoeg ngomed ni kug kunuy med nga taʼabang ni gomanga yog ni ngug chuweg rachaʼmed ko mad rog, ko ngiyalʼ ney ni ke chugur ni ngan kʼeygeg, ni gomanga nni kʼeygeg u fithikʼ e gapas, nge yaʼel rog ni dabi yimʼ e gomanga yog ni un ko piʼin ma tang u leang ngar tanggaed ni yaed be oge magaer ngakʼ ba Got nib matʼaw.\n\n29 Nge ku arragon, ni gube yoeg ngomed ni kug guy rogon ni ngam kunuyed gimed nga taʼabang, ni nge yog ni ngug weliy ngomed ni dab kiyog ni nggu mang sensey romed, ara pilung romed;\n\n30 Ya mus ko ngiyalʼ ney, ma dugreg ni poloʼ e be tʼon ni rib gel u napʼan ni gube nomeg ni nggu non ngomed; machane fare Somoel ni Got e be ayuwegeg, ma kepag ni thingar gu non ngomed, make motochiyel ngog ni nggu weliy ngomed e biney e rran, ni fakag i Mosiah e pilung nge mitethin romed.\n\n31 Ere chiney, gimed pi walageg, gu baʼadag ni thingar mu rinʼed ni boed rogon ni kug rinʼ. Ni boed ni kam fol gaed ko pi motochiyel rog, nge ku boed ni kam fol gaed ko pi motochiyel rokʼ e chitamag, ma ke felʼ rogmed, ma kan ayuwegmed ni nge siy mmul gaed nga lan paʼ e pi toʼogor romed, ni ku aram rogon ni faʼan gimed rafol ko pi motochiyel rokʼ fakag, ara pi motochiyel rokʼ Got niʼir e bay ni piiʼ rokʼ ngomed, ma ra felʼ rogmed u dakean farengi nam, ma pi toʼogor romed e dabiyog ni ngar gel gaed ngomed.\n\n32 Machane, O gimed e pi gidiiʼ rog, mu kol ayuw gaed ya richey me sum e maleʼeg thin nga fithikʼmed, mi gimed adag ni ngam fol gaed ko fabin nib kireb e yaʼel, niʼir e weliy e chitamag i Mosiah morngaʼagen.\n\n33 Ya musap gaed, bay ba gafgow ni kan dugliy nga dakean e chaʼ nra melʼeg ni nge fol ko fabin nib kireb e yaʼel; ya faʼanra melʼeg ni nge fol rokʼ, me paer riy nge yimʼ nga fithikʼ e pi denen rokʼ, ma taʼab rogon ngay ni ke unum e gafgow ni tinoewey ngakʼ e yaʼel rokʼ; ya ke thog nag ngakʼ puluwon ni ba gechig ni dariy nʼumngin i napʼan, ni ke denen nib togopluw ko motochiyel rokʼ Got nib thil nga rogon e llowaenʼ ni manang.\n\n34 Gube yoeg ngomed, ni dariy beeʼ u fithikʼmed, ma kemus ni bitir nib achichig e dawoʼ ni fil ngoraed morngaʼagen e pinnʼey, machane gimed manang ni bay e malfith ni manemus romed ngakʼ e Chitamangmed nu tharmiy, ni ngam piiʼed ngakʼ ni gubin ni bay romed nge gimed; ma ki fil ngomed morngaʼagen fapi chep ni bay fapi prophecy riy niʼir e kiiʼ i weliy fapi profet nib thothup morngaʼagen, ni aram iyib nge madaʼ ko ngiyalʼ ni chitamangdaed, i Lehi, e chuw u Jerusalem;\n\n35 Nge ku arragon, ni gubin e tin ni ke weliy e pi chitamangdaed nge madaʼ ko chiney. Ere musap gaed, ku arragon, ni ra weliyed e pinʼen ni motochiyel nag Somoel ngoraed; ere, yaed ba matʼaw ma yaed ba yulʼyulʼ.\n\n36 Ere chiney, gube yoeg ngomed, pi walageg, u tomuren ni kam nanged ma kan fil ngomed gubin e pinnʼey, ma faʼan gimed rarinʼ e ngongol ni kireb mi gimed togopluw ko tin ni kan weliy, ma kam palog niged gimed ko fare Kan ni Thothup rokʼ Somoel, ni nga dab kiyib tagilʼ u fithikʼmed ni nge powiʼiymed u fithikʼ pi woʼen e gonop ni ngam tawaʼath gaed, me felʼ rogmed, me yoeg ni ngan ayuweg med—\n\n37 Gube yoeg ngomed, ni re moʼon nra rinʼ e rennʼey, e ireram e chaʼ ni be yib nga tamilang ni be togopluw ngakʼ Got; ere ke melʼeg ni nge fol ko fare yaʼel ni kireb, me mang beeʼ nib toʼogor ko urngin banʼen nib matʼaw; ere, fare Somoel e dakuriy tagilʼ rokʼ faʼanem, ya dar ma paer u lan e pi temple ni de thothup.\n\n38 Ere faʼan rachey ni re moʼon nem e dabi kalngaenʼ, me paer riy nge yimʼ ni ba toʼogor rokʼ Got, ma pi athap ko justice nu tharmiy e be tamilngeg u laniyaenʼ me gagyel u waenʼ nib kireb e rokʼ, ni ireram e gin ra nomeg ni nge lingeg ir riy u pʼoewchen Somoel, ma ra suguy lan ngorngoren ko mʼingaenʼ, nge amith, nge amthun e kalngaenʼ, ni boed ba nifiy ni dabi math, ni be yaen e dramrom riy ngalang ni dariy nʼumngin i napʼan.\n\n39 Ere chiney e gube yoeg ngomed, ni murnguy e dakuriy ngakʼ e re moʼon nem; ere bin tomur e buch waʼathan ni ra tay e nge paer u fithikʼ ba amith nge gafgow ni dabi mʼay.\n\n40 O, gimed gubin e pumoʼon ni pilibthir, nge ku arragon ngomed e piʼin pagael nib felʼ yangren, nge gimed e piʼin bitir nra yog ni ngam nanged fan e pi thin rog, ya kug non nib tamilang ngomed ni gomanga yog ni ngam nanged fan, gube meybil nag ni gomanga paer u wunʼmed fare murus ni rarogon e piʼin ni kar awgaed nga fithikʼ e ngongol ni kireb.\n\n41 Nge ku arragon, ni gu baʼadag ni thingar mu lemniged rogon e tawaʼath nge falfalaenʼ rokʼ e piʼin ni yaed mafol ko fapi motochiyel rokʼ Got. Ya muguyed, kan tawaʼath nagraed u fithikʼ gubin banʼen, ni lʼagruw mit, ni tinu fayleng nge tinu tharmiy; ma faʼan yaedra athamgil nge madaʼ ko tomur ma yaedra thap nga tharmiy, ni ginem e yaedra paer riy rokʼ Got u fithikʼ e falfalaenʼ ni dariy nʼumngin i napʼan. O mu tayed u wunʼmed, mu tayed u wunʼmed, ni pinnʼey e bogi banʼen nib riyulʼ, ya fare Somoel ni Got e ke yoeg.\n\n", "mosiah 3": "[center][font_size=26]Guruy Ni 3[/font_size][/center]\n\n[i]Pilung ni Benjamin e ki ʼulʼul ko morngaʼag rokʼ—Fare Somoel ni gubin ma ra yog rokʼ e ra machib u fithikʼ e gidiiʼ u lan ba dowef—Rachaʼ e ra yib u gubin e mtʼuftʼuf ko yalach u doew u napʼan Nibe bayuliy fapi denen ko gidiiʼ nu fayleng—Fithingan e kemus e re ngachol nra yog e thap riy—Gidiiʼ e rayog ni nge pag e fekyath ngar manged Gidiiʼen u dakean fare Bayul—Fare amith nge gafgow ko pi tadenen e boed ba lupath i nifiy nge dramrom. Napʼan 124 M.K.[/i]\n\n1 Nge kub yay pi walageg, gu baʼadag ni ngam motoyil gaed, ya ku bay boech ni nggu weliy ngomed; ya musap gaed, bay boech banʼen ni nggog ngomed ni morngaʼagen e tin ni bay yib.\n\n2 Nge pinʼen ni nggog ngomed e bogi nʼen ni ke yoeg ba angel rokʼ Got ngog. Ere gaʼar ngog: Muʼod, mug od, mug guy nib sakʼiy u pʼoewcheg.\n\n3 Me gaʼar ngog: Muʼod, ngam telim ko thin ni nggog ngom; ya musap, kugub ni nggog ngom fare morngaʼag ni mangil ni ma piiʼ e falfalaenʼ.\n\n4 Ya fare Somoel e ke rungʼag e pi meybil rom, make dugliy ni gab matʼaw, make lʼugeg ni nggog ngom ni nge yog ni ngam falfalaenʼ; ni nge yog ni nga moeg ngakʼ e pi gidiiʼ rom, ning ki yog nra falfalaenʼ gaed boech.\n\n5 Ya musap, fare ngiyalʼ innʼem e beyib, ma daki palog nga orel, nu dakean e gelingin, ma fare Somoel ni Gubin Marayog Rokʼ niʼir e ba suwey, ire immoy, ma bay e chiney, u gubinechuboeg ko gubinechuboeg, e ra yib nga butʼ u tharmiy nga fithikʼ e gidiiʼ, ma ra paer u lan ba dowef, ma bay yaen iyaen u fithikʼ e gidiiʼ, nga i rinʼ e maʼangʼang, ni boed rogon e golnag e mʼar, faseg e yamʼ, ayuweg e mugutgut nge yaen, pi maʼew nge guy banʼen, nge biling nge rungʼag banʼen, me gol nag gubin mite mʼar.\n\n6 Ma ra tharbog nge chuw e pi moʼoniyanʼ ara pi thagith ni kireb ni yaed be paer u lan e gumʼirchaʼ rokʼ e gidiiʼ.\n\n7 Ere muguy, ra gafgow ko pi lumel, nge amith ko dowef, nge bilig, balel, nge magaer, ni aram rogon nge thumʼ ngaruʼ e gafgow nra yog ni nge tay e gidiiʼ, ma kemus ni yigoʼ yamʼ; ya musap, rachaʼ e yib u gubin yang e mtʼuftʼuf ko yalach u doew, ere rib gel e amith ni tay ni bachan e pi denen ni ubchiyaʼ nge pi fananikan ko gidiiʼ rokʼ.\n\n8 Ma bay ni pining ni Yesus Kristus, ni fare Tir ni fak Got, ni fare Chitamangiy nu tharmiy ngu fayleng, ni Fachaʼ ni sunmiy gubin banʼen aram ko sommʼon; ma chitinngin rokʼ e yira pining ni Mary.\n\n9 Ere musap, ra yib ngakʼ e gidiiʼ rokʼ, ni gomanga yog ni nge thap e gidiiʼ u dakean e michaenʼ roraed nga fithingan; ma aram rogon u tomuren gubin e pinnʼey ma bay ra sap gaed ngakʼ ni yug beeʼ nib moʼon, ma yaedra yoeg ni bay moʼoniyanʼ rokʼ, ma bay ra gafgow niged, mar kuruth niged.\n\n10 Ma ra fos ko yamʼ ko bin dalip e rran; ere musap, ra sakʼiy ni nge pufthin nag e gidiiʼ nu fayleng; ere muguy gubin e pinnʼey ma yira rinʼ ni nge yog ni yibi aw ba pufthin nib matʼaw nga dakean e gidiiʼ.\n\n11 Ere musap, rachaʼen e kura mapʼ nib bayul ko fapi denen rokʼ e piʼin ni kar mul gaed ni bachan e denen rokʼ Adam, ni piʼin ni kar mʼaed ni darnanged laniyaenʼ Got ngoraed, ara chaʼ ni denen ni darnang.\n\n12 Machane gafgow, gafgow ngakʼ e chaʼ niʼir e manang ni be togopluw ngakʼ Got! Ya fare woʼen e thap e dabiyog ngakʼ beeʼ ni aram rogon ya kemus ni rayog riy u dakean e kalngaenʼ nge mich, ngakʼ fare Somoel i Yesus Kristus.\n\n13 Nge fare Somoel ni Got e ke lʼoeg e pi profet rokʼ nib thothup nga fithikʼ gubin e gidiiʼ, ni nga roeged e pinnʼey ngakʼ gubin e mfen, nge nam, nge thin, ni aram riy ni gomanga enra michaenʼ ni Kristus e ra yib, ma ireram e pichaʼ ni gomanga rayog ni nge chuw machaan e denen roraed, mar falaenʼ gaed u fithikʼ e falfalaenʼ ni rib gel, ni boed rogon ni faʼan manga ire bay roraed.\n\n14 Machane fare Somoel ni Got e guy ni gidiiʼ rokʼ e bogi gidiiʼ nib ʼelʼel laniyaenʼ, me dugliy ngoraed ba motochiyel, ni fare motochiyel rokʼ Moses.\n\n15 Nge pow ni yoʼor, nge maʼangʼang, nge ʼang, nge pi foen banʼen ni dag ngoraed, ni morngaʼagen e wub rokʼ; nge ku aram rogon ngakʼ e pi profet nib thothup ni kar weliyed ngoraed morngaʼagen e wub rokʼ; machane ra ʼelʼel niged gumʼirchaʼraed, ma dar nanged fan ni fare motochiyel rokʼ Moses e dabi yib falʼngin ma kemus nu dakean fare bayul ni mapʼ rachaʼen riy.\n\n16 Ma mus ni faʼan gomanga rayog ni nge denen e bitir nib achichig ma ku dabiyog ni yaedra thap; machane gube yoeg ngom ni yaed e bafelʼ waʼathraed; ya musap, u dakean Adam, ara dakean e rarogon, mar mul gaed, ere ku arragon ngoraed ni rachaʼen Kristus e bayuliy e denen roraed.\n\n17 Ma, kug be yoeg ngom, ni dakuriy rebe fithingan ni kan piiʼ ara kureb e kanawoʼ ara banʼen nra yog ni nge thap e gidiiʼ riy, ma kari mus nu fithikʼ ngo dakean fare fithingan Kristus, ni fare Somoel ni Gubin Marayog Rokʼ.\n\n18 Ya musap, ir e ra pufthin nigey, ma pufthin nra tay e ba matʼaw; ma bitir nib madway e dabi gafgow nra yimʼ ni kab madway; ma gidiiʼ e yaedra miliy e gechig nga dakeanraed ma kemus ni faʼan yaedra gumud niged yaed ngar boeded rogon e piʼin bitir, me michaenʼraed ni fare woʼen e thap e immoy, ma bay e chiney, ma kubay yib, u fithikʼ ngo dakean fare bayul ni rachaʼen Kristus, ni fare Somoel ni Gubin Marayog Rokʼ.\n\n19 Ya gidiiʼ nib fekyath e toʼogor rokʼ Got, ni kaʼaram u napʼan e mul ni tay Adam, ma bayi paer riy ni aram rogon, ni dabi thil biʼid ma kemus ni faʼanra mʼag ir ko fare Kan ni Thothup, me pag e fekyath nge mang reb i gidiiʼen u dakean fare bayul rokʼ Kristus ni ir Somoel, me boed beeʼ nib bitir, ni ma fol, mab muding, mab gumud, mab gumʼaenʼ mab sug ko murnguy, mab mʼagaenʼ ngay ni nge fol u gubin banʼen nibe guy Somoel nib mʼag ni nge chiyliy ngakʼ, ni boed rogon beeʼ nib bitir nib mʼagaenʼ ni nge fol ko chitamangin.\n\n20 Ma, kug be yoeg ngom, ni fare ngiyalʼ innʼem e bay yib u napʼan ni ke garar fare llowaenʼ ni morngaʼagen ba Tathapeg u dakean gubin e nam, nge mfen, nge thin, nge gidiiʼ.\n\n21 Ere musap, napʼan nra taw e re ngiyalʼ innʼem, ma dariy beeʼ ni yira pirʼeg ni dariy thibngin u pʼoewchen Got, ma kemus ni yigoʼ piʼin bitir nib achichig, ngo dakean e kalngaenʼ nge mich, nga fithingan fare Somoel ni Got ni Gubin ma ra yoeg rokʼ.\n\n22 Ma kuboed e ngiyalʼ ney, ni kam fil ngakʼ e gidiiʼ rom fapinʼen niʼir e ke motochiyel nag fare Somoel ni Got rom ngom, ni boed ni aram rogon ni dab kiyog ni ngan pirʼeg raed ni da riy thibngiraed u mit Got, ma kemus ni woed rogon e thin ni kuggog ngom.\n\n23 Ere chiney e kuggog fapi thin niʼir e ke motochiyel nag fare Somoel ni Got ngog.\n\n24 Ma aray rogon ni yoeg fare Somoel: Bay ra pired ni yaed bogi michriy nib tamilang nib togopluw ngakʼ e pi gidiiʼ ney, ko fare rran ni ngan pufthin; ere yira pufthin nagraed, ni gubin e gidiiʼ nira beeʼ ma rogon e pi muruwel rokʼ, ko mangil fa ba kireb.\n\n25 Ere faʼanra yaed ba kireb ma bayi pag ngoraed ni ngar guyed nib buch faraed nge pi ngongol roraed nib kireb me kʼaring e murus ngoraed, mar chuw gaed rokʼ Somoel nga ranoed ra awgaed nga fithikʼ e buchbuchaenʼ nge gafgow ni gechig ni dariy nʼumngin i napʼan, u bangi banʼen ni dab kiyog ni yaedra chuw riy; ere kar miliyed e gechig nga dakeanraed.\n\n26 Ere, kar unumed ko fare kap ko damomuw rokʼ Got, nib justice ni dab kiyog i siyeg ni woed rogon ngakʼ Adam ni thingari mul ni bachan e ke kay fare waʼamngin nib mathngeluwol; ere, murnguy e dakuriy angin ngoraed ni manechubog.\n\n27 Ma gechig roraed e boed ba lupath ko nifiy nge dramrom, ni dramrom riy e dabi math, nge ath riy e be yaen ngalang ni dariy nʼumngin i napʼan. Ni aray rogon ni motochiyel nag Somoel ngog. Amen.\n\n", "mosiah 4": "[center][font_size=26]Guruy Ni 4[/font_size][/center]\n\n[i]Pilung ni Benjamin e ki ʼulʼul ko thin rokʼ—Woʼen e thap e yib ni bachan fare Bayul—Michaenʼum ngakʼ Got mag thap—Muguy rogon ni ngan nʼaeg fan e denen rom u dakean e yulʼyulʼ—Mpiiʼ boech e tirom banʼen ko piʼin gafgow—Mu rinʼ gubin banʼen u fithikʼ e gonop nge yaram. Napʼan 124 M.K.[/i]\n\n1 Ere chiney, yibi buch u napʼan ni ke muʼ fare pilung i Benjamin i weliy e pi thin ney ni piiʼ fare angel rokʼ Somoel ngakʼ, me chachngar u dakean fapi yu ulung i gidiiʼ, me guy ni kar awgaed nga dakean e buutʼ, ya ke aw madguwon Somoel nga dakean raed.\n\n2 Ma kar guyed yaed u bangi banʼen ni tagilʼ e gafgow, ni kub sobutʼ ko ab nu fayleng. Ma yaed gubin mar yoer niged taʼab nʼen nib gaaʼ lamraed, ni yaed be gaʼar: O wurenganʼum, nge yib angin fare bayul ko rachaʼ rokʼ Kristus ni gomanga yog ni ngan nʼaegfan e pi denen romaed, nge gumʼirchaʼ romaed ni gomanga yog ni machalbog; ya ba michaenʼmaed ngakʼ Yesus Kristus, ni Fak Got, niʼir e sunmiy e tharmiy nge fayleng, nge gubin banʼen; niʼir fachaʼ ni bay yib nga fithikʼ e gidiiʼ nu fayleng.\n\n3 Me yibi buch u tomuren ni kar muʼ gaed i yoeg e pi thin ney me yib fare Kan ni Thothup rokʼ Somoel nga dakean raed, mar sug gaed ko falfalaenʼ, ni ke chuw machaan e pi denen roraed, me gapas laniyaenʼraed, ni bachan e mich ni bay roraed ngakʼ Yesus Kristus niʼir e bay yib, nnrogon e pi thin ni ke weliy fare pilung i Benjamin ngoraed.\n\n4 Ere pilung i Benjamin e ki bing lʼugun bayay nge non ngoraed, nibe gaʼar: Pi fager rog nge pi walageg, pi mfen rog nge gidiiʼ rog, gubaʼadag ni ngam motoyil gaed ngog bayay, ni nge yog ni ngam rungʼaged mi gimed nangfan e tin ni kubay e thin rog ni nggu weliy ngomed.\n\n5 Ya musap gaed, faʼanra fare naʼab romed nga falʼngin Got ko ngiyalʼ ney e kam nanged riy ni gimed e dariy rogmed, nge gamʼingimed nge dodow ni kam taw gaed ngay—\n\n6 Gube yoeg ngomed, faʼanra kam nanged falʼngin Got, nge gelingin ni dariy e puluw riy, nge gonop rokʼ, nge gumʼaenʼ rokʼ, nge gafgowaenʼ ni be tay rokʼ e gidiiʼ nib nʼuw napʼan; nge ku arragon, ni fare bayul ni tanmeg aram ko sommʼon nni sunmiy e fayleng, ni ireray e gin ni gomanga rayog riy e thap ngakʼ e chaʼan ra tay e pagaenʼ rokʼ ngakʼ Somoel, me yulʼyulʼ i koel falan e pi motochiyel rokʼ, me ululiy e paer u fithikʼ e mich nge yaeni madaʼ nga tomuren e yafos rokʼ, gube yipʼ fan fare yafos ko dowef ni ra yimʼ—\n\n7 Ere gube yoeg, ni ireray e re moʼon nra yog ni nge thap, u dakean fare bayul nni tanmeg ko sommʼon nni sunmiy e fayleng ni fan ngakʼ gubin e gidiiʼ, ni chaʼ ni gomanga immoy ni kaʼaram u napʼan ni mul Adam, ara chaʼ ni bay e chiney, ara chaʼ ni bay yib, ni arragon iyaen nge madaʼ nga tomuren e fayleng.\n\n8 Ma ireray e gin nra yog ni ngan thap riy. Ma dakuriy reb i woʼen e thap ngab yang ma kemus ni biney niʼir e kan weliy morngaʼagen; ara kubay boech e yalen ngab yang nra yog ni nge thap e gidiiʼ riy, ya kemus ni pi yalen ni kugog ngomed.\n\n9 Nge michaenʼmed ngakʼ Got; me michaenʼmed ni ir, nge ire sunmiy gubin banʼen, u tharmiy ngu fayleng; ma nge michaenʼmed ngay ni gubin e gonop, nge gelingin ma bay rokʼ, u tharmiy ngu fayleng; ma nge mich u wunʼmed ni gidiiʼ e dabiyog ni nge nangfan urngin banʼen ni boed rogon nra yog rokʼ Somoel.\n\n10 Ma ku bayay, nge mich u wunʼmed ni thingar mu kalgaed ngaenʼmed ko pi denen romed mi gimed piiʼ keruʼmed ngay, ma ngam sobutʼ niged gimed u mit Got; mi gimed ning ngakʼ u fithikʼ e yulʼyulʼ u gumʼirchaʼmed ni nge nʼaegfan romed; ere chiney, faʼanra ke mich e pinnʼey u wunʼmed ma ngam guyed rogon ngam fol gaed riy.\n\n11 Ma ku bayay gube yoeg ngomed ni boed ni kuggog ngomed faram ko sommʼon, napʼan ni kam naʼab gaed ko rir rokʼ Got, ara faʼanra kam nanged falʼngin ma kam riiʼed lamen e adag rokʼ, make chuw machaan e pi denen romed, niʼir e ke yib nag e falfalaenʼ ngomed ni poloʼ, ere aram rogon ni gu baʼadag ni ngam tayed u wunʼmed, ma nge gubin e ngiyalʼ ma bay u wunʼmed, falʼngin Got, nge gimed ni dariy falʼngimed, nge falʼngin nge gafgow nib nʼuw napʼan ni ke tay ni fan ngomed, e gidiiʼ ni dariy rogmed nga bang, mag gumud niged gimed nga fithikʼ e sobutʼaenʼ, ni gimed be pining fithingan Somoel ni gubin e rran, mi gimed paer ni kam chichiʼiyed gimed u fithikʼ e mich ko renʼen ni bay yib, niʼir e kan weliy kam rungʼaged u lʼugun fare angel.\n\n12 Ere musap gaed, gube yoeg ngomed ni faʼan gimed rarinʼ e rennʼey ma gimed ra falfalaenʼ, ma gimed ra sug ko tʼufeg rokʼ Got, me yog ni nga i mʼay machaan e denen romed; me gaaʼ e llowaenʼ romed ko fare rir rokʼ niʼir e sunmiymed, ara fare llowaenʼ nib matʼaw mab riyulʼ.\n\n13 Ma dabi yib ngaenʼmed ni ngam gafgow niged gimed, machane ngam pired u fithikʼ e gapas, mi gimed piiʼ ngomed ni gimed gubin nra beeʼ ma rogon nib tʼuf rokʼ.\n\n14 Ma dab mu paged pifakmed ngar mʼaed ko bilig, ara ngar pired ni dariy e mad roraed; ara mu paged raed ngar thʼaebed e pi motochiyel rokʼ Got, mar cham gaed, mar maleʼeg thin gaed, mar pigpig gaed ko fare moʼoniyanʼ, niʼir e fare masta ko denen, ara ire yaʼel nib kireb niʼir e kiiʼ i weliy e pi chitamangdaed morngaʼagen, niʼir e togopluw ko gubin mit banʼen nib matʼaw.\n\n15 Machane ngam filed ngoraed ni nga ranoed ko pi woʼen e tin riyulʼ nge tamilngaenʼ; ngam filed ngoraed ni ngar tʼufeged yaed, ma ngar pigpig gaed ngoraed.\n\n16 Nge ku arragon, ni gimed e ngam ayuweged e piʼin nib tʼuf e ayuw roraed; ma ngam piiʼed boech banʼen romed ngakʼ e chaʼ ni ke tʼuf rokʼ, ma dab mu paged beeʼ nib gafgow nge maen ngomed ma dab mu piiʼed ngakʼ, mi gimed pag nge yaeni yimʼ.\n\n17 Ra yog ni ngam gaʼar gaed: Fare moʼon e ire ke gafgow nag ir; ere bay gu tay paʼag rog, ma dab gu piiʼ ngakʼ e ggan rog, ara gu piiʼ ngakʼ boech banʼen rog ni nga dabki gafgow, ya gechig rokʼ e ba matʼaw—\n\n18 Machane gube yoeg ngomed, O pichaʼ, ni en rarinʼ e biney e ireram e chaʼ nib tʼuf rokʼ ni nge kalngaenʼ; ma faʼanra dabi kalngaenʼ ko nʼen ni ke rinʼ ma ra gafgow ni dariy nʼumngin napʼan, ma dariy e lʼagaenʼ rokʼ nga gilʼilungun Got.\n\n19 Ya musap gaed, gathi gadaed gubin ma gafgow? Gathi gadaed gubin ma gadaed be tagaʼ ngakʼ taʼabeeʼ, ni ir Got, ko gubin e pinʼen ni bay rodaed, ko ggan nge mad, nge gol nge silber, nge gubin mite falaʼab ni bay rodaed ko urngin mit?\n\n20 Ere musap gaed, ni mus ko ngiyalʼ ney, ma gimed be pining fithingan, ma gimed be wenig ngakʼ ni nge nʼaeg fan e pi denen romed. Ma ke pagmed nga um wenig gaed ni dariy fan? Dangay; ke puʼoeg e Kan ni Thothup rokʼ nga dakeanmed, make guy rogon ni nge sug lan gumʼirchaʼmed ko falfalaenʼ, ma ke guy rogon ni nge tileg langmed ni nga dab kum nonaed, ere rib gel e falfalaenʼ romed.\n\n21 Ere chiney, e faʼanra Got, niʼir e sunmiymed, niʼir e gimed be tagaʼ ngakʼ ko yafos romed nge gubin banʼen ni bay romed nge gimed, ma be piiʼ ngomed e tin ni gimed be ning ngakʼ nib mangil, u fithikʼ e mich, nib michaenʼmed ngay nra yog ngomed e tin ni gimed be ning, O ere, rib tʼuf ni thingar mu piiʼed boech banʼen romed ngakʼ boech i gimed.\n\n22 Ma faʼan gimed ra guy laniyaenʼmed rokʼ beeʼ nibe ning boech banʼen romed ngomed ni nga dabki gafgow, mi gimed gathibthib nag, ma arame rib matʼaw e gechig romed ni fan e gimed betel e tiromed banʼen ni dab mu piiʼed boech ngakʼ, ni bogi banʼen ni de milsuwon ngomed ya Got e ba milsuwon ngakʼ, niʼir e kub milsuwon e yafos romed ngakʼ; machane damur piiʼed e ayuw romed, ara mu kalgaed ngaenʼmed ko pinʼen ni kam rinʼed.\n\n23 Gube yoeg ngomed, ni nge buch waʼathan e chaʼanem, ya pinʼen ni bay rokʼ e raʼun ngakʼ ko yamʼ; ere chiney e, gube yoeg e pinnʼey ngakʼ e piʼin ni yaed ba falaʼab ko tinu fayleng banʼen.\n\n24 Nge ku bayay, gube yoeg ngakʼ e piʼin gafgow, ni gimed e piʼin ni dariy banʼen romed, machane gimed ba gaman ko tin bay romed, nibe yog ni ngam afgaed riy u rebo rran ngo reb, gube yipʼ fan ngomed ni gimed gubin e piʼin ni gimed be siyeg e piʼin gafgow, ni bachan e dariy banʼen romed; gu baʼadag ni nga moeged u lan gumʼirchaʼmed ni gabe gaʼar: Dagur piiʼ ya dariy rog, machane faʼanra bay rog ma gura piiʼ.\n\n25 Ere chiney, e faʼanra gimed be yoeg ni aray rogon u lan gumʼirchaʼmed ma dariy thibngimed, ara dangaʼ mab buch fanmed; ma gechig romed e ba matʼaw ya kam chagow niged e tin ni dariy romed.\n\n26 Ere chiney, riffan ko pinnʼey ni kug weliy ngomed—ni, fan ko nge yog ni mʼay machaan e pi denen romed u rebo rran ngo rebo rran, ni gomanga yog ni ngam maroed ni dariy thibngimed u pʼoewchen Got—Gu baʼadag ni thingar mu piiʼed boech banʼen romed ngakʼ e piʼin gafgow, ni gubin e gidiiʼ nra beeʼ ma be yaen u rogon e chuʼuw ni bay rokʼ, ni boed rogon ni ngan piiʼ gane piʼin be yimʼ ko makʼiy, ngan piiʼ e mad ko piʼin ni dariy e mad roraed, ngan nang salapen e piʼin nib mʼar min piiʼ ngoraed e tin nib tʼuf roraed, ni fan ko yaʼel nge fan ko dagur, ni boed rogon ni yaed baʼadag.\n\n27 Mi gimed guy rogon ni pinnʼey e ngan rinʼ u fithikʼ e gonop nge yaram; ya detʼuf ni nge miil beeʼ nib moʼon nib machreg nga rogon gelingin. Nge ku bayay, rib tʼuf ni thingari gonop, ni gomanga yog riy ni fek puluwon; ere, gubin banʼen ma thingar nrinʼ nib yaram.\n\n28 Ma gubaʼadag ni ngam tayed u wunʼmed, ni aromed u fithikʼmed ni ke fek banʼen rokʼ beeʼ nib bugul yoror rokʼ ni kura sulweg e thingari sulweg, ni boed rogon ni yoeg ni rarinʼ, ara dangaʼ ma gara denen; ma sana gur e gara kʼaring e bugul yoror rom ngki denen.\n\n29 Nge bin tomur, e dabiyog ni ngog ngomed gubin banʼen u rogon e gin ni gimed ra denen riy; ya bay nib thilthil woʼen nge rarogon, ni rib yoʼor ni dabiyog i thiʼeg rog.\n\n30 Machane baʼaray chirogon ni rayog ni nggog ngomed, ni faʼanra dab mu kol ayuw gaed ngomed, nge pi tafnaey romed, nge pi thin romed, nge pi ngongol romed, mi gimed fol ko fapi motochiyel rokʼ Got, mi gimed ʼulʼul ko paer u fithikʼ e mich ko pinʼen ni kam rungʼaged ni morngaʼagen fare wub rokʼ Somoel rodaed, ni aram rogon iyaen nge madaʼ nga tomuren e yafos romed, ma thingar mmʼaed. Ere chiney, O pichaʼ, mu tayed u wunʼmed, me siy mmʼaed.\n\n", "mosiah 5": "[center][font_size=26]Guruy Ni 5[/font_size][/center]\n\n[i]Pi Gidiiʼen Got e ra manged e pagael nge ppin ni fak Kristus u dakean e mich—Ma arame kan kiiʼeg raed u dakean fithingan Kristus—Pilung ni Benjamin e ning chilen ngoraed ni ngar dugiliyed yaed mar pired ni dabra mithmith gaed u fithikʼ e pi muruwel nib mangil. Napʼan 124 M.K.[/i]\n\n1 Ere chiney, yibi buch u napʼan fare pilung i Benjamin e kenon ni aray rogon ko gidiiʼ rokʼ, me malʼog nga fithikʼraed, ya baʼadag ni nge nang ni faʼanra ke michaenʼ e gidiiʼ rokʼ ko fapi thin ni ke weliy ngoraed.\n\n2 Ma yaed gubin nra nonaed nib gaaʼ lamraed u taʼabang, ni yaed be gaʼar: Arragon, be mich u wunʼmaed fapi thin ni kam weliy ngomaed; nge ku arragon, ni gamaed manang ni rib mutrug mab riyulʼ, ni bachan fare Kan ni Thothup rokʼ Somoel ni Gubin ma ra yog rokʼ, niʼir e ke gagyeg nagmaed kug thil gaed, ara lan e pi gumʼirchaʼ romaed, ni ke chuweg romaed e athap ko ngongol ni kireb, ma ke adag laniyaenʼ maed ni nggu ululiyed i rinʼ e tin nib felʼ banʼen.\n\n3 Ma gamaed, nri ka gamaed, e ku arragon ngomaed, nu dakean fare falʼngin Got, nge pi thogthog ko fare Kan ni Thothup rokʼ, e ke tamilang laniyaenʼ maed riy ko nʼen ni bay yib; ma faʼanra ba tʼuf ni ngan rinʼ, ma rayog ni nggu prophesy niged gubin banʼen.\n\n4 Ma fare mich ni bay romaed u morngaʼagen fapinʼen ni ke yoeg fare pilung romaed ngomaed e ire ke yognag ngomaed e biney e llowaenʼ, ni ireray e gin ni be falaenʼmaed riy u fithikʼ e falfalaenʼ nib gel.\n\n5 Ma rib mʼagaenʼ maed ngay ni nggu falʼeged e mʼag u thilmaed Got ni nggu rinʼed e tin baʼadag, ma gamaed fol ko pi motochiyel rokʼ u fithikʼ gubin banʼen nibe chiyliy ngomaed, u gubin e pi rran romaed ni kubay, ni nge siy gu feked nga dakeanmaed ba gechig ni dabi mʼay biʼid, ni boed ni ke yoeg fare angel, ni gomanga siy gu unumed ko fare kap ko damomuw rokʼ Got.\n\n6 Ere chiney, ireray e fapi thin rokʼ fare pilung i Benjamin ni baʼadag ni ngar rinʼed: ere gaʼar ngoraed: Kam weliyed e thin ni gubaʼadag; nge re mʼag ni kam tayed e ba mʼag nib matʼaw.\n\n7 Ere chiney, e bachan e fare mʼag ni kam tayed ma arame ngan piningmed ni bitir rokʼ Kristus, ni pagael ni fak, nge ppin ni fak; ya musap gaed, biney e rran e kam thap gaed ngakʼ kam chitamangyed; ya kamoeged ni pi gumʼirchaʼ romed e kethil u dakean e mich romed u fithingan; ere, kam sum gaed rokʼ ma kam manged pagael nge ppin ni fak.\n\n8 Ma dakean e re ngachal ney e ke puf rogmed riy, ma dakuriy rebe ngachal ngab yang nra yog ni nge puf rogmed riy. Dakuriy reb e fithingan ngab yang ni gimed ra thap riy; ere, gu baʼadag ni thingar mu feked nga dakeanmed fithingan Kristus, ni gimed gubin e piʼin ni kam falʼeged e mʼag u thilmed Got ni thingar mu fol gaed nge madaʼ nga tomuren e yafos romed.\n\n9 Ma bay yibi buch ni piʼin nra rinʼ e rennʼey e yira pirʼeg u baʼni matʼaw i paʼ Got, ya ra nang e re fithingan ni yira pining u dakean; ya yira pining u dakean fithingan Kristus.\n\n10 Ere chiney e rra yibi buch, ni chaʼ ni dabi fek nga dakean fare fithingan Kristus e thingar ni pining ngo yug rebe fithingan; ere, ra pirʼeg ir u baʼni gilaeyʼ i paʼ Got.\n\n11 Ma gu baʼadag ni thingar kum tayed u wunʼmed, ni ireray e re fithingan ni kugog ni gura piiʼ ngomed ni dariy bangiyalʼ ni ngan chuweg, ma kemus nu dakean e ngongol ni kireb; ere, mu kol chiyaʼ gaed ni nga dab mu rinʼed e ngongol nib kireb, me siy ni chuweg fare fithingan u gumʼirchaʼmed.\n\n12 Gube yoeg ngomed, nug baʼadag ni thingar mu tayed u wunʼmed ni ngam chaʼariyed fare fithingan ni kan yoloey ni gubin e ngiyalʼ u lan gumʼirchaʼmed, ni nge yog ni nga dab ni pirʼegmed u baʼni gilaeyʼ i paʼ Got, machane gimed ra rungʼag mi gimed nang e re fithingan ni yira pining med u dakean, nge re fithingan nra pining ngomed.\n\n13 Ya buʼuw rogon me nang beeʼ nib moʼon fare masta ni dawori pigpig ngakʼ, ma beeʼ ni denang, ma kub palog ko pi tafnaey nge pi lem u gumʼirchaʼen?\n\n14 Nge ku bayay, ba matʼaw ni nge fek beeʼ ba donkey ni fak e chaʼ ni buguliyoror rokʼ, nge tay rokʼ ni dab ki sulweg? Gube gaʼar ngomed, Dangay; ku dabi pag ni nge un ko abich u fithikʼ e pi saaf rokʼ, machane nge tuluf nga palog, nge yaen nge chuw. Gube yoeg ngomed, ni ku aram rogon ni nge paer u fithikʼmed ni faʼanra dam nanged e re fithingan ni ngan piningmed u dakean.\n\n15 Ere, gubaʼadag ni ngam miyuluy gaed ma dab mu worwar gaed, ma gubin e ngiyalʼ ni ngam rinʼed e pi muruwel nib mangil, ya Kristus, ni fare Somoel ni Got ni Gubin ma ra yog rokʼ, e gomanga gabliymed ngakʼ, ni gomanga yog ni fekmed nga tharmiy, ni gomanga yigi yog ni ngam thap gaed me yog ngomed e yafos ni gubinfen, u dakean fare gonop, nge gelingin, nge justice, nge murnguy rokʼ e chaʼ ni sunmiy gubin banʼen, u tharmiy ngu fayleng, niʼir e Got ko urngin banʼen. Amen.\n\n", "mosiah 6": "[center][font_size=26]Guruy Ni 6[/font_size][/center]\n\n[i]Pilung ni Benjamin e yoloey fithingan e gidiiʼ nga babyor me melʼeg e pi priest riy ni nge fil banʼen ngoraed—Mosiah e yoeg e lung ni boed e pilung nib matʼaw. Napʼan 124–121 M.K.[/i]\n\n1 Ma chiney, fare pilung i Benjamin e lemnag ni rib tʼuf, ni tomuren ni ke muʼ ko numon ngakʼ fapi gidiiʼ, ma nge fek fithingan e piʼin ni kar falʼeged e mʼag u thilraed Got ni ngar fol gaed ko pi motochiyel rokʼ.\n\n2 Me yibi buch ni dariy beeʼ ni magaey, ma kemus ni yigoʼ piʼin bitir nib achichig, nge piʼin ni kar michmich gaed ko fare mʼag ma kar feked nga dakeanraed fithingan Kristus.\n\n3 Nge ku bayay, yibi buch u napʼan ni ke muʼ fare pilung i Benjamin i rinʼ e pinnʼey, ma ke bangbeng nag fare pagael ni fak ni Mosiah ni nge mang ba mitethin nge pilung ko gidiiʼ rokʼ, make piiʼ ngakʼ gubin e pi yalen ni baaʼ rogon ko fare lung, maki melʼeg e priest ni ngar filed banʼen ko fapi gidiiʼ, ni nge yog riy ni ngar rungʼaged mar nanged fapi motochiyel rokʼ Got, ma ngar puged uran ngoraed fare michmich ni kar tayed, me pag fare ulung ngar suloed nga taferaed, mar suloed, ni yaed gubin, nga taferaed nra reb e tabnaew ma yaed roraed.\n\n4 Ma arame tabab Mosiah ko lung u tagil e chitamangin. Me tabab ko lung u napʼan e guyey e duw rokʼ, ma arame ke yaeni aw ni gonpon e ke poloʼ, aningeg miriʼay nge medilip nge nelʼ e duw ni ke yaen u napʼan ni chuw Lehi u Jerusalem.\n\n5 Ma pilung ni Benjamin e paer ni dalip e duw me yimʼ.\n\n6 Me yibi buch ni pilung ni Mosiah e paer ni be yaen u woʼen fare Somoel, ma i fol ko pi motochiyel rokʼ nge pi yalen rokʼ, ma i fol ko pi motochiyel rokʼ u fithikʼ gubin banʼen ni demutrug ko mang e ke chiyliy ngakʼ.\n\n7 Ma pilung ni Mosiah e guy rogon e gidiiʼ rokʼ ni ngar ngongoliyed e mileayʼ. Nge ku arragon ngakʼ, niʼir, maki ngongoliy e mileayʼ, ni nge yaeni aw ni dabi yinʼ dakean e gafgow ko gidiiʼ rokʼ, ya nge yog ni rinʼ ni boed rogon ni rinʼ e chitamangin u fithikʼ gubin banʼen. Ma arame yaeni aw ni dakuriy e sileleʼeg thin u fithikʼ e gidiiʼ rokʼ u langgin dalip e duw.\n\n", "mosiah 7": "[center][font_size=26]Guruy Ni 7[/font_size][/center]\n\n[i]Ammon e pirʼeg farengi binaw nu Lehi-Nephi, ni Limhi e pilung riy—Gidiiʼ rokʼ Limhi e ra manged kalbus ngakʼ fapi Lamanites—Limhi e weliy chipin e gidiiʼ roraed—Ba profet ni (Abinadi) e yoeg ni Kristus e ir Got nge Chitamangin gubin banʼen—Piʼin ni yaedra garareg e kireb e yaedra pirʼeg e yokoʼ, ma piʼin ni yaedra tay e pagaenʼ roraed ngakʼ Somoel e yaedra thap. Napʼan 121 M.K.[/i]\n\n1 Ere chiney, e yibi buch u tomuren ni ke ululiy fare pilung i Mosiah e gapas u langgin dalip e duw, me adag ni nge nang morngaʼagen fapi gidiiʼ ni ka ranoed ngar pired ko farengi nam nu Lehi-Nephi, ara lan e binaw nu Lehi-Nephi; ya pi gidiiʼ ney e dariy banʼen ni kar rungʼaged roraed u napʼan ni ranoed ngar chuw gaed ko fare binaw nu Zarahemla; i paer nike magaf laniyaenʼ ngoraed.\n\n2 Me yibi buch ni pilung i Mosiah e yoeg ni ragag nge nelʼ e pumoʼon roraed nib gel e nga ranoed ko farengi nam nu Lehi-Nephi, ni ngar nanged morngaʼagen pi walagraed.\n\n3 Me yibi buch u napʼan ni rebo rran riy mar tabab niged e yaen, ni bay beeʼ roraed ni Ammon, ni beeʼ nib moʼon nib gel mab yargael, ma beeʼ ni gidiiʼ ku Zarahemla; ma ku ire gaaʼ roraed.\n\n4 Ere chiney, e dar nanged e gin ni ngar sor gaed ngay u lan wuruʼ e binaw ni nga ranoed ko farengi nam nu Lehi-Nephi; ere ra malog gaed nib yoʼor e rran u lan wuruʼ e binaw, ni aningeg i ragag e rran ni kar malog gaed.\n\n5 Ma tomuren ni kar malog gaed ni aningeg i ragag e rran mar baed nga bangi falang, ni bay nga leluʼoch ko fare binaw nu Shilom, ma ireram e gin nra nʼufed e tent roraed riy.\n\n6 Ma Ammon e fek dalip i walagen, ni fithingraed e Amaleki, Helem, nge Hem, ma ranoed nga lan farengi binaw ku Nephi.\n\n7 Ma musap gaed, ra madaʼ niged fare pilung ko fapi gidiiʼ ni ur moyed u lan fare binaw rokʼ Nephi, ngo lan fare binaw rokʼ Shilom; make liyegraed e pi matanag ko fare pilung, min fekraed, ngan mʼag raed, ma ninʼ raed nga kalbus.\n\n8 Me yibi buch u tomuren ni ke gaman e lʼagruw e rran yaed u kalbus min fekraed bayay nga pʼoewchen fare pilung, min pithig e mʼag roraed; mar sakʼiy gaed u pʼoewchen fare pilung, me piiʼ matʼawraed ara chiyliy ngoraed, ni ngar piiʼed e fulweg ko duwer ni nge fith ngoraed.\n\n9 Me gaʼar ngoraed: Musap gaed, I gag Limhi, ni fak Noah, ni ir fak Zeniff, niʼir e yib ko fare binaw nu Zarahemla ni nge tafnay e giney e binaw, ni bangi binaw ni tafen e pi chitamangraed, nni pilung nag u lungun fapi gidiiʼ.\n\n10 Ere chiney, e gu baʼadag ni nggu nang ko mangfan ni damur rus gaed ni kam baed nga toʼben e re binaw ney, u napʼan ni gag, nug bay nge pi matanag rog u wuruʼ e garog?\n\n11 Ere chiney, e ireray fan ni kug pag ni ngan taymed ni dab mmʼaed, ni nge yog ni ngug fithmed, ara dangay ma kug pag e pi matanag rog ney ngar liiʼed gimed ngam mʼaed. Ere mu nonaed.\n\n12 Ere chiney, e napʼan ni guy Ammon ni kan piiʼ matʼawon ni nge non, me kan nga mʼon nge siroʼ ngakʼ fare pilung; me bagbag u butʼ ngalang bayay me gaʼar: O pilung, ri gub falfalaenʼ u pʼoewchen Got e bin dabaʼ ney e rran ni kugub fos, ma kam piiʼ matʼawog ni nggu non; ere bay gugay rogon nggu non u fithikʼ e athamgil.\n\n13 Ya kug nang ni faʼan gomanga gam nangeg ma dab mu pag ngan mʼag e tiney e gaf ngog. Ya gag Ammon, ma gag beeʼ ko binaw nu Zarahemla, ma kugub nga wuruʼ e binaw nu Zarahemla ni gube gay morngaʼagen pi walagmaed, ni Zeniff e fekraed nga wuruʼ e re binaw nem.\n\n14 Ere chiney, e yibi buch u tomuren ni ke rungʼag Limhi fapi thin rokʼ Ammon, mari falfalaenʼ ni rib gel, me gaʼar: Chiney, e kar gunang ni pi walageg ni ur moyed u lan fare binaw nu Zarahemla e kuyaed ba fos. Ere chiney, e nggu falfalaenʼ; ma nge rebo rran riy mug guy rogon e gidiiʼ rog ngar falfalaenʼ gaed boech.\n\n15 Ya musap, kad manged sib rokʼ fapi Lamanites, ma kan tax nagdaed ni kad gafgow gaed riy. Ere chiney, e musap gaed, pi walagdaed e bay ra chuweged gadaed u kalbus rodaed, ara u tanpaʼ fapi Lamanites, ma ngad manged sib roraed; ya kub felʼ ni ngad manged sib rokʼ fapi Nephites ko bin baʼaray ni nga ud piiʼed e tax ko fare pilung ko Lamanites ni bachan e nge yog ni nga ud pired u fithikʼ e gapas.\n\n16 Ere chiney, e pilung ni Limhi e yoeg ko pi matanag rokʼ ni dab kur mʼaged Ammon ara walagen, machane guy rogon ni ngar suloed ko farengi falang ni bay ko leluʼoch u Shilom, ngar feked walagraed nga lan fare binaw, ni nge yog nra abich gaed, min garbad, mar toffan gaed ko milekag ni kar tayed; ya bayoʼor banʼen ni kar gafgow gaed riy; ya kar gafgow gaed ko makʼiy, balel, nge magaer.\n\n17 Ere chiney, e yibi buch ni rebo rran riy me piiʼ fare pilung i Limhi ba babyor ni ke yoloey ni nge nang gubin e gidiiʼ rokʼ, ni gomanga yog nra kunuyed yaed nga temple, ni ngar rungʼaged e pi thin ni nge weliy ngoraed.\n\n18 Me yibi buch u napʼan ni kar kunuyed yaed nga taʼabang me non ngoraed ni gaʼar: O gimed, e pi gidiiʼ rog, mu puged oewchmed ngalang ma ngam gapaseged laniyaenʼmed; ya musap gaed, fare ngiyalʼ innʼem e ke chugur ngay, ara daki palog nga orel, ma kad chuw gaed u tanpaʼ e pi toʼogor rodaed, ni yug aram rogon ni ke reb abdaed i lemnag ni ngad chuw gaed, ma dar yog, ere machane ba mich u wunʼug ni kubay taʼabyay e guruboch ni ngad tayed.\n\n19 Ere, mu puged oewchmed ngalang, mi gimed falfalaenʼ, mu tayed e pagaenʼ romed ngakʼ Got, ngakʼ fare Got niʼir fare Got rokʼ Abraham, nge Isaac, nge Jacob; nge ku arragon, ni fare Got niʼir e fek fapi gidiiʼ ku Israel nga wuruʼ fare nam nu Egypt, me bucheg ni ngar thʼaebed farengi day ni Red Sea nga barbaʼ u dakean e buutʼ nib malikʼ, me duruwʼiy raed ko manna ni nga dabra mʼaed u wuruʼ e binaw; ma kub yoʼor boech banʼen ni rinʼ ni fan ngoraed.\n\n20 Nge ku bayay, ku ireram fare Got ni fek e pi chitamangdaed nga wuruʼ fare nam nu Jerusalem, ma i yororiy ma be ayuweg e gidiiʼ rokʼ iyib ke madaʼ ko chiney; ere musap gaed, ri bachan e pi denen rodaed nge pi ngongol rodaed nib kireb me fek daed iyib ngad manged sib.\n\n21 Ma gimed gubin ni mich riy e biney e rran, ni Zeniff, niʼir e mang pilung ko pi gidiiʼ ney, ni bachan e yigi gel i lemnag rokʼ ni nge tafnaʼ tafen e pi chitamangin, ere ni baen nag ko pi sabaenbaen nge sasaliyeb rokʼ fare pilung i Laman, niʼir e ra michmich gow pilung ni Zeniff, me pag nge milfan nga lan paʼ ni nge tafnaʼ bayang ko binaw, ara fare binaw nu Lehi-Nephi, nge fare binaw nu Shilom; nge binaw nib liyeg iyaen—\n\n22 Ma gubin e pinnʼey ni rinʼ, e ri bachan e nge fek e pi gidiiʼ ney nga tanpaʼ ara ngar manged sib rokʼ. Ere musap gaed, gadaed ko ngiyalʼ innʼey e gadaed be piiʼ puluwon e tax ngakʼ fare pilung ko fapi Lamanites, ni balay ko corn rodaed, nge barley rodaed, nge gubin e grain rodaed ni gubin mit, nge baley u urngin i pifak e saaf rodaed nge garbaw rodaed; nge ku baley ko gubin e tin ni bay rodaed, ara chugum rodaed e ngad piiʼed u rogon ni be athpeg rodaed fare pilung ko Lamanites, ara dangay ma yafos rodaed e ngad piiʼed.\n\n23 Ere chiney, gathi kaygi gel e gafgow ko biney ni yibe rinʼ ngodaed? Ma gathi biney e kirbaenʼ rodaed, ni kaygi gel? Ere chiney e musap gaed, ri ireray tapgin e kirbaenʼ ni ngad tayed.\n\n24 Arragon, gube yoeg ngomed, ni ri ireray tapgin i fan ni thingari kirbaenʼ daed; ya musap gaed ke uw urngin pi walagdaed ni kan liiʼraed kar mʼaed, ma kan puʼoeg rachaʼraed ni dariy fan, ma gubin e pinnʼey ni ke buch e bachan e denen.\n\n25 Ya faʼan gomanga pi gidiiʼ ney e dar mul gaed nga fithikʼ e denen ma fare Somoel e dabi pag ni nge yibi awe biney e gafgow ni buchbuchaenʼ ngoraed. Machane musap gaed, dabra motoyil gaed ngar fol gaed ko thin rokʼ; ere yibi sum bogi maleʼeg thin nga fithikʼraed, ma ri almarin ngar cham gaed nga ur liiʼed yaed ngar mʼaed.\n\n26 Nge ba profet rokʼ Somoel ni kar liiʼed ke yimʼ; arragon, beeʼ nib moʼon rokʼ Got niʼir e melʼeg, niʼir e yoeg ngoraed e pi denen roraed ni ubchiyaʼ nge pi fananikan roraed, me prophesy nag bogi banʼen nib yoʼor ni bay yib, arragon, ni boed e wub rokʼ Kristus.\n\n27 Nge ku bachan e ke yoeg ngoraed ni Kristus e ir fare Got, fare Chitamangin gubin banʼen, me yoeg nra mʼug ni boed yaʼan beeʼ nib moʼon, ma ireram rogon yaʼan e gidiiʼ nni sunmiy ko sommʼon; ara ngan pingeg iyoeg, ma, i yoeg ni gidiiʼ e ni sunmiy ni boed yaʼan Got, mare Got nem e ra yib nga fithikʼ e gidiiʼ u fayleng, nra sum ni bay doewngin ni ufin nge rachaʼ, me yaen u dakean e fayleng—\n\n28 Ere chiney, ri bachan e ke yoeg e biney, ere riliiʼed nge yimʼ; ma kub yoʼor boech banʼen ni ur rinʼed niʼir e fek e damomuw rokʼ Got nga dakeanraed. Ere, miniiʼ e piʼaroraed ni ke balyangaenʼ ni yaed be lemnag ni kar manged sib, ma yibe gechig nagraed ko pi gafgow ni ubchiyaʼ?\n\n29 Ya musap gaed, fare Somoel e gaʼar: Dabgu gapaseg laniyaenʼ e gidiiʼ rog u lan e re rran ni yaed be rinʼ e ngongol ni kireb; ma bay gu magawon nag e pi woʼ roraed ni nga dab kur monʼog gaed; nge pi ngongol roraed e bayi mang magawon nib woldabchey nga mʼon roraed.\n\n30 Ma ku bayay, i gaʼar: Faʼanra gidiiʼ rog e ngar yunged e kireb ma yaedra tʼaer fitiruʼ e waʼamngin e gechig riy u paʼ e yokoʼ; ma wengan ni ra yib riy e boed e yub.\n\n31 Ma ku bayay, i gaʼar: Faʼanra gidiiʼ rog e ngar yunged e kireb ma yaedra pirʼeg fare nifngin e ngek, niʼir e ma yibnag e mogothgoth nib papay.\n\n32 Ere chiney, musap gaed, fare michmich rokʼ Somoel e ke muguʼul, ma kan gechig nagmed ke kirbaenʼmed.\n\n33 Machane faʼanra gimed ra chel ngam sap gaed ngakʼ Somoel u poloʼ i gumʼirchaʼmed, mi gimed tay e pagaenʼ romed ngakʼ, mi gimed pigpig ngakʼ u fithikʼ e lʼagaenʼ romed, ni faʼan gimed ra rinʼ e rennʼey, ma ra rinʼ, u rogon nib mʼagaenʼ ngay ma baʼadag, ni nge chuwegmed u tanpaʼ e pi toʼogor romed.\n\n", "mosiah 8": "[center][font_size=26]Guruy Ni 8[/font_size][/center]\n\n[i]Ammon e machib nag fapi gidiiʼ rokʼ Limhi—I fil morngaʼagen fare riliwʼ nge aningeg yang i plates ko Jaredite—Chep ni kakrom e rayog i piliyeg e thin riy rokʼ e pi tathogthog banʼen u dakean—Dariy ba tawaʼath nib gaaʼ ko liwne thogthog. Napʼan 121 M.K.[/i]\n\n1 Me yibi buch u tomuren ni ke muʼ fare pilung i Limhi ko numon ngakʼ e pi gidiiʼ rokʼ, ya boʼor bogi banʼen ni weliy ngoraed ma buchʼuw riy e gu yoloey nga langgin e kaney e babyor, i yog ngakʼ gubin e pi gidiiʼ rokʼ bogi banʼen ni morngaʼagen pi walagraed ni ur moyed u lan fare binaw nu Zarahemla.\n\n2 Me yoeg ngakʼ Ammon ni nge sakʼiy ngalang u pʼoewchen fare ulung i gidiiʼ, nge weliy ngoraed ni yaed gubin e nʼen ni ke buch rokʼ pi walagraed u napʼan ni chuw Zeniff ko farengi binaw nge yibi madaʼ ko ngiyalʼ niʼir e ke chuw ko farengi binaw.\n\n3 Ma ki yoeg ngoraed e tin tomur e thin ni fil fare pilung i Benjamin ngoraed, me weliy fan ngakʼ fapi gidiiʼ rokʼ fare pilung i Limhi, ni nge yog nra nanged fan gubin e pi thin ni ke yoeg.\n\n4 Me yibi buch u tomuren ni ke muʼ i rinʼ gubin e pinnʼey, me yoeg pilung i Limhi ko fare ulung i gidiiʼ ni ngar suloed, me yoeg ni yaed gubin nra beeʼ me sul nga tabinaew rokʼ.\n\n5 Me yibi buch ni yoeg ni fapi plates ni bay e chep riy ni morngaʼagen e gidiiʼ rokʼ ko ngiyalʼ inʼen ni kar chuw gaed ko fare binaw nu Zarahemla, e ngan fek iyib nga pʼoewchen Ammon, ni nge yog ni biʼeg.\n\n6 Chiney, e chingiyalʼ inʼen ni biʼeg Ammon fare chep, ma fare pilung e baʼadag ni nge nang ni faʼanra yog ni nge piliyeg e thin riy, ma Ammon e yoeg ngakʼ ni dabiyog rokʼ.\n\n7 Me gaʼar fare pilung ngakʼ: Bachan e kirbaenʼ rog ko gafgow nibe tay e gidiiʼ rog, ma kug lʼoeg aningegi ragag nge dalip e gidiiʼ rog ni nga ranoed nga lan wuruʼ e binaw, ni gomanga yog nra pirʼeged fare binaw nu Zarahemla, ni gomanga yog nug wenig gaed ngakʼ e pi walagmaed ngar chuweged gamaed u tanpaʼ e pi toʼogor romaed.\n\n8 Mar malog gaed u lan wuruʼ e binaw nib yoʼor e rran, machane ur fol gaed, ma dar pirʼeged fare binaw nu Zarahemla mar suloed ko giney e binaw, ma tomuren ni kar malekag gaed u dakean bangi binaw nib sug e lupath riy, ma tomuren ni kar pirʼeged bangi binaw nib sug yilen e gidiiʼ riy, nge gamanman u dakean, ma kub sug u dakean e naʼun ni ke puthputh nga butʼ ni gubin mit, nge tomuren ni kar pirʼeged bangi binaw niki immoy nib sug dakean ko gidiiʼ ni boed urngin fayu ulung i gidiiʼ ku Israel.\n\n9 Ere ireray e mich ni pinnʼey ni kar weliyed e ba riyulʼ, ni kar feked iyib riliwʼ nge aningeg yang i plates nib sug e yol u dakean ni kan ker, ni yuyang i gol.\n\n10 Ma musap gaed, kur feked iyib yuyang i breastplate, nib gaaʼ yang, ma ni falʼeg ko brass nge copper, nrib felʼ rogon.\n\n11 Nge ku bayay, ra feked iyib e sayden, ni ke mʼing koelingin, ma sayden riy e ki longuy e tʼay; ma dariy beeʼ ko rangi binaw nem nra yog ni nge piliyeg e thin riy ara pi yol ni kan ker nga dakean fapi plates. Ere gube gaʼar ngom: Rayog ni ngam piliyeg fan?\n\n12 Ma kug be gaʼar ngom bayay: Gamnang beeʼ nra yog ni nge piliyeg e thin? Ya gu baʼadag ni pi chep ney e nga ni piliyeg nge yib ni thin rodaed; ya, sana, yaedra piiʼ e llowaenʼ ngodaed u morngaʼagen e piʼin ni ke magaey ko fapi gidiiʼ ni kan liiʼraed, ni arame gin ni yibe pi chep ney riy; ara sana, yaedra piiʼ ngodaed ba llowaenʼ u morngaʼagen e pi gidiiʼ ney ni kan liiʼraed; ma gu baʼadag ni nggu nang ko mang tapgin e yamʼ ni kar tayed.\n\n13 Ere Ammon e gaʼar: Rrayog ni nggu weliy ngom, O pilung, morngaʼagen beeʼ nib moʼon niʼir e rayog ni nge piliyeg e thin ko fapi chep; ya bay banʼen rokʼ nra sap riy, me piliyeg e thin ko gubin e pi chep ni ke kakrom; ma ba tawaʼath ni yib rokʼ Got. Ma pinnʼem e kanoeg ni mamaʼen e piliyeg thin, ma dariy beeʼ ni rayog ni nge sap riy ma kemus ni faʼanra kan chiyliy ngakʼ, ma faʼanra chey ni sap riy ma ra yimʼ. Ma chaʼan ni kan chiyliy ngakʼ ni nge sap ko pinnʼem, ireram e chaʼ ni kanoeg nib tathogthog banʼen u dakean.\n\n14 Ma musap gaed, fare pilung ko fapi gidiiʼ ni yaed bay u lan fare binaw nu Zarahemla e beeʼ nib moʼon ni kan chiyliy ngakʼ ni nge rinʼ e pinnʼey, ma ire bay rokʼ e re tawaʼath ney ni ke piiʼ Got.\n\n15 Ma fare pilung e yoeg ni beeʼ nib tathogthog banʼen u dakean e bagaʼ ko profet.\n\n16 Ma Ammon e yoeg ni tathogthog banʼen u dakean e beeʼ nib tayiʼiy ma ku ba profet; ma kub tawaʼath nib gaaʼ ni gathi yug demutrug beeʼ ma ra yog ngakʼ, kemus ni faʼanra bay rokʼ fare gelingin Got, ma dariy beeʼ nra yog ngakʼ; e gelingin nib gel ma kemus ni faʼanra piiʼ Got ngakʼ.\n\n17 Machane beeʼ nib tathogthog banʼen u dakean e rayog ni nge nang e tin ke thimur banʼen, nge ku tin ni bay yib banʼen, ma u dakeanraed e yira yiʼiy nag gubin banʼen riy, ara, chirogon, e pinʼen nib simithmith morngaʼagen e yaedra nang, nge pinʼen nib miith e ra yib nga tamilang, nge pinʼen ni dannang morngaʼagen e yira nang roraed, ma kuyra nang roraed boech banʼen ni gomanga boech ma dab nnang.\n\n18 Ireray rogon ni Got e bing woʼen ko gidiiʼ, nu dakean e mich, ma ra yog ni ngan ngongoliy e maʼangʼang riy; ere, ke mang beeʼ nib gaʼfan ngakʼ e gidiiʼ rokʼ.\n\n19 Ere chiney, e napʼan ni ke muʼ Ammon i yoeg e pi thin ney ma fare pilung e ri falfalaenʼ ni rib gel, me oge magaer ngakʼ Got, nibe gaʼar: Dar maerwaer u wunʼug banʼen nib miith ni bay ko yungi plates ney, nge pi mamaʼen e piliyeg thin ney e dar maerwaer u wunʼug nni tʼaer midlen ngan tay ni fan ko ngan tamilngeg gubin e tin nib miith banʼen mab riyulʼ ngakʼ e gidiiʼ.\n\n20 O arib mangil e pi muruwel rokʼ fare Somoel, ma rib nʼuw napʼan ni gumʼaenʼ u puluwon e gidiiʼ rokʼ; arragon, ma rib malmit nge minaenʼ e gidiiʼ ko tirokʼ banʼen; ya dabra gayed e gonop, ara ra adaged ni nge gagyeg nagraed.\n\n21 Arragon, yaed e boed rograed ba saaf ni malboch nibe miil rokʼ e chaʼ nib tagafaliy e gamanman, mar garar gaed, ma yibe tuluf raed, ma be longuy raed e gamanman nu mapan.\n\n", "mosiah 9": "Fare Chep rokʼ Zeniff—Bbabyoren e gidiiʼ rokʼ, ko ngiyalʼ i nʼen nra chuw gaed u Zarahemla nge madaʼ ko ngiyalʼ i nʼen ni kan chuwegraed u tanpaʼ fapi Lamanites.\n\nBay morngaʼagen ko guruy ni 9 nge madaʼ ko 22.\n\n[center][font_size=26]Guruy Ni 9[/font_size][/center]\n\n[i]Zeniff e wawliy ba ulung u Zarahemla ni nga ranoed ra tafnayed fare binaw nu Lehi-Nephi—Fare pilung ko Lamanite e pagraed ngar suweyed farengi binaw—Bay e mael u thilin e gidiiʼ rokʼ fapi Lamanites nge gidiiʼ rokʼ Zeniff. Napʼan 200–187 M.K.[/i]\n\n1 Gag, Zeniff, ni kan fil ngog gubin e thin ko fapi Nephites, ma bay e llowaenʼ rog u morngaʼagen farengi binaw rokʼ Nephi, ara morngaʼagen farengi binaw ni sommʼon ni suwey e pi chitamangdaed, ma kuʼun lʼugeg ni guba spy nga fithikʼ fapi Lamanites ni nge yog nug fekthin u rogon e salthaw roraed, gomanga yog ni oge salthaw romaed ngoraed ngan liiʼraed—machane napʼan nug guy boechi yaed nib mangil me mʼag u wunʼug ni nga dab ni liiʼraed ngar mʼaed.\n\n2 Ere, gag e gu mogow puruyʼ ngakʼ pi walageg u lan wuruʼ e binaw, ya gu baʼadag ni angaʼ romaed e nge falʼeg ba michmich ngoraed; machane beeʼ nib kireb ma baʼadag e puʼoeg rachaʼ e yoeg ni ngan liiʼeg nggumʼ; machane gu tawaʼath u dakean e ayuw ni rachaʼ ni mapʼ nib yoʼor ni bachag; ya i cham e matam nge matam, walag nge walag, nge madaʼ ko ngiyalʼ ni ke yoʼor e salthaw romaed ni ke yimʼ u lan wuruʼ e binaw; ma gamaed sul, gamaed e tin nug magaey gaed ni dan liiʼmaed, ko fare binaw nu Zarahemla, ni nggu weliyed e nʼen ni ke buch ngakʼ e pi leʼengiraed nge pi bitir roraed.\n\n3 Ere machane, yigi gel i lemnag rog ni nggu tafnaʼ e binaw ni tafen e pi chitamangmaed, mug kunuy e gidiiʼ nib yoʼor ni baʼadag ni ngar uned ngar tafnayed boech e gi binaw nem, ma arame gu tabab niged bayay e milekag romaed iyaen nga lan wuruʼ e binaw ni nggu waroed ko farengi binaw; machane ggafgow gaed ko uyngol nge pi gafgow ni gel; ya ba sasagaʼal iyib ngaenʼmaed fare Somoel ni Got romaed.\n\n4 Machane, tomuren ni ke yoʼor e rran ni kug garbael gaed u lan wuruʼ e binaw ma gamaed nʼuf e pi tent romaed ngalang ko gin nliiʼ pi walagmaed riy, nib chugur ko farengi binaw ni tafen e pi chitamangmaed.\n\n5 Me yibi buch ni guwaen bayay ni kug fek aningeg e gidiiʼ nggu waroed nga lan fare binaw, ngakʼ fare pilung, ni gomanga gunang laniyaenʼ fare pilung, nge gomanga yog nug nang rayog nug waroed e gidiiʼ rog nggu pired ko farengi binaw u fithikʼ e gapas fa dangay.\n\n6 Mu guwaen ngakʼ fare pilung, me falʼeg ba mʼag u thilmow ni rayog ni nggu paer ko farengi binaw nu Lehi-Nephi, nge farengi binaw nu Shilom.\n\n7 Maki yoeg ko gidiiʼ rokʼ ni ngar chuw gaed ko rangi binaw nem, ere gag nge gidiiʼ rog e guwaroed nga lan farengi binaw ni nggu pired riy.\n\n8 Ma gamaed tabab i toey e naʼun, ma gamaed falʼeg bayay e yoror ko fare binaw, arragon, ni yoror ko fare binaw nu Lehi-Nephi, nge fare binaw nu Shilom.\n\n9 Ma gamaed tabab i falʼeg e mileayʼ, arragon, ni gu yunged gubin mite awoch, ni awoch ko corn, nge wheat, nge barley, nge neas, nge sheum, nge awoch ko gubin mite waʼamngin; ma gamaed tabab ko yoʼor iyaen me felʼ rogmaed u lan farengi binaw.\n\n10 Chiney e fare sabaenbaen nge sasaliyeb rokʼ fare pilung i Laman, e ni fek e gidiiʼ rog riy nga kalbus, ni aram fan ni piiʼ farengi binaw ni nggu pired riy.\n\n11 Ere yibi buch, u tomuren ni kug pired u lan fare binaw ni ragag nge lʼagruw e duw napʼan ma fare pilung i Laman e tabab ko magar, nibe rus ni richey me yoʼor e gidiiʼ rog ngar gel gaed u lan farengi binaw, ma dabiyog ni ngar gel gaed ngoraed ngan fekraed nga kalbus.\n\n12 Chiney e pichaʼanem e bogi gidiiʼ ni yaed ba malmal ma yaed ma liyoer ko liyos; ere yaed baʼadag ni ngar feked gamaed nga kalbus, ni nge yog nra abich gaed u paʼaʼmaed; arragon, ni nge yog nra duruwʼiyed yaed ko pi saaf nu dakean e falang romaed.\n\n13 Ere yibi buch ni fare pilung i Laman e tabab i kʼaring e damomuw ngakʼ e gidiiʼ rokʼ ni ngar togopluw gaed ko gidiiʼ rog; ere arame tabab e mael nge togopluw u lan farengi binaw.\n\n14 Ya, langgin fare ragag nge dalip e duw ko fare lung rokʼ u lan fare binaw rokʼ Nephi, nib palog nga yimuch ko farengi binaw nu Shilom, u napʼan ni gidiiʼ rog e yaed be piiʼ e raen ma yaed be duruwʼiy e saaf roraed, ma yaed be mileayʼ, me yib ba ulung i Lamanites ngoraed mar tabab niged i liiʼraed, ni ngar feked e saaf roraed nge corn roraed u mileayʼ roraed.\n\n15 Arragon, me yibi buch nra miil gaed, ni gubin e piʼin ni dawor ni koelraed, nga lan fare binaw rokʼ Nephi, mar pininged gag ni nggu ayuwegraed.\n\n16 Me yibi buch nug piiʼ ngoraed e gatʼing, nge gane gatʼing, nge sayden, nge sarey, nge gul, nge gawul, nge gubin mite talin e cham nra yog ni nggu falʼeged, me gag nge gidiiʼ rog e guwaroed ngakʼ fapi Lamanites ni nggu mael gaed.\n\n17 Arragon, u dakean gelingin Somoel e guwaroed riy ko mael ngakʼ fapi Lamanites; ya gag nge gidiiʼ rog e rug meybil gaed ni rib almarin ngakʼ Somoel ni nge chuwegmaed u paʼ e pi toʼogor romaed, ya ke yib ngaenʼ maed ba ayuw ni piiʼ ngakʼ e pi chitamangmaed.\n\n18 Ma Got e rungʼag me piiʼ e fulweg ko pi meybil romaed; ma gamaed yaen u gelingin Got; arragon, ma gamaed yaen ko cham ngakʼ fapi Lamanites, ma lan rebe rran nge rebe nepʼ ma kug liiʼed dalip e biyuʼ nge aningeg i ragag nge dalip i yaed; gu liiʼed yaed nge madaʼ ko ngiyalʼ ni kug tulufed raed nga wuruʼ e binaw romaed.\n\n19 Nge gag, ma guʼun ko ayuw i kʼeyag e gidiiʼ roraed ni kar mʼaed. Ere muguyed, rib almarin e kirbaenʼ nge kalngaenʼ ni kug tayed, ya lʼagruw miriʼay nge medilip i ragag nge mereb i walagmaed e kar mʼaed.\n\n", "mosiah 10": "[center][font_size=26]Guruy Ni 10[/font_size][/center]\n\n[i]Pilung ni Laman e yim—Gidiiʼ rokʼ e yaed ba malboch mab tagalngach mab mich u wunʼraed e tin ni deriyulʼ e yalen—Zeniff nge gidiiʼ rokʼ e ragel gaed ngoraed. Napʼan 187–160 M.K.[/i]\n\n1 Me yibi buch ni gamaed bayay e gu tabab gaed i muruwliy fare lung ma arame yog nug pired bayay ko farengi binaw u fithikʼ e gapas. Mugog ni ngan guy rogon ngan ngongoliy gubin mit e talin e cham, ni nge yog e talin e cham ko gidiiʼ rog ni fan nga bingyalʼ ni ke yib bayay fapi Lamanites ko mael ngakʼ e gidiiʼ rog.\n\n2 Ere mug tay e matanag nge liyeg farengi binaw, ni nge yib fapi Lamanites bayay ma dab kug ggin gaed ngoraed min liiʼmaed nggu mʼaed; ere aray rogon nug tay e matanag ko gidiiʼ rog nge gamanman rog, ni nga dab kur mul gaed nga paʼ e pi toʼogor romaed.\n\n3 Me yibi buch ni yog nug pired ko farengi binaw rokʼ e pi chitamangmaed nib yoʼor e duw, arragon, u langgin riliwʼ nge lʼagruw e duw.\n\n4 Mugog ko piʼin pumoʼon ni ngar giʼed e butʼ u mileay, mar yunged gubin mite grain nge gubin mite waʼamngin ni gubin mit.\n\n5 Mugog ni piʼin ppin e ngar bichbichyed e tiret, miyaed rinʼ e farwol nge muruwel, miyaed falʼeg gubin mite mad nib falelʼ, arragon, nge mad ni gubin mit, ni nge yog nug upnguyed doewmaed; ma aray rogon ni felʼ rogmaed u dakean farengi binaw—ma aray rogon ni ʼulʼul e gapas ngomaed u dakean farengi binaw u lan riliwʼ nge lʼagruw e duw.\n\n6 Me yibi buch ni pilung i Laman e keyimʼ, ma beeʼ nib pagael ni fak e ire yinʼ luwan. Me tabab i kʼaring e damomuw ngakʼ e gidiiʼ rokʼ ni ngar togopluw gaed ko gidiiʼ rog; ere mar tabab gaed i falʼeg rograed ko mael, ni ngar baed ni mael ngakʼ e gidiiʼ rog.\n\n7 Machane gulʼoeg e pi spy rog ngar liyeged farengi binaw nu Shemlon, ni nge yog nug nangfan rogon faraed dumʼmidil, ni nge yog nug tay e matanag ni fan ngoraed, ni nga dabiyog ni ngar baed ngakʼ e gidiiʼ rog ngar liiʼed raed.\n\n8 Me yibi buch ni rabaed ko leluʼoch ko farengi binaw nu Shilom, ni yaed e salthaw roraed nib yoʼor, ni piʼin pumoʼon ni kar feked e gatʼing, nge gane gatʼing, nge sayden, nge sarey, nge malang, nge gawul; ma kar pupuyed e piy u loelugraed kar mudroeʼ gaed; ma kar mʼaged nochi ke oeng ni keruʼ e garbaw nga lukungraed.\n\n9 Me yibi buch nug guy rogon ni piʼin nib ppin nge bitir ko gidiiʼ rog e ngar miith gaed nga lan wuruʼ e binaw; ma kugguy rogon ni gubin e pumoʼon ni pilibthir nra yog ni un ko cham, nge ku gubin e pagael nib felʼ yangren nra yog ni ngar uned ko cham, ni ngar mukun gaed nga taʼabang nga ranoed ni cham ngakʼ fapi Lamanites; mug fekraed nggu tayraed nga gilʼraed ko mael nibe yaen u rogon e duw roraed.\n\n10 Me yibi buch nug waroed ni nggu mael gaed fapi Lamanites; nge gag, ni mus ngog, ni kug pilibthir, ma guʼun ko yaen ni nggu mael gaed fapi Lamanites. Me yibi buch nug waroed ko mael u gelingin Somoel.\n\n11 Chiney, fapi Lamanites e dariy banʼen ni yaed manang u morngaʼagen fare Somoel, ara gelingin Somoel, ere ur tagaʼ gaed nga gelingraed. Machane riyaed bogi gidiiʼ nib yargael, nrogon gelingin e gidiiʼ.\n\n12 Yaed bogi gidiiʼ ni malboch, mab tagalngach, ma yaed baʼadag e puʼoeg rachaʼ nga nimʼ, mab michaenʼraed ko fare yalen e pi chitamangraed, niʼir e baʼaray—nib mich u wunʼraed nni tuluf raed nga wuruʼ fare nam nu Jerusalem ni bachan e pi denen rokʼ e pi chitamangraed, mab kireb paʼ e pi walagraed ngoraed u lan wuruʼ e binaw, ma kub kireb paʼay ngoraed u napʼan e milekag roraed u maday.\n\n13 Nge ku bayay, ni kub kireb paʼay ngoraed u lan farengi binaw ni sommʼon niʼur suweyed, u tomuren ni kar thʼaebed e day nga barbaʼ, ma gubin e pinnʼey ni aray rogon ni bachan e Nephi e bagel e yulʼyulʼ rokʼ i koel folan e pi motochiyel rokʼ Somoel—ere, rib tʼuf rokʼ Somoel, ya fare Somoel e rungʼag e pi meybil rokʼ me piiʼ e fulweg riy, me powiʼiyraed u napʼan e milekag roraed u lan wuruʼ e binaw.\n\n14 Ma pi walagen e ur damomuw gaed ngakʼ ya darur nanged fan e pi muruwel rokʼ fare Somoel; ma kur damomuw gaed ngakʼ u maday ni bachan e kar ʼelʼel niged gumʼirchaʼraed ngakʼ Somoel.\n\n15 Nge ku bayay, ma kur damomuw gaed ngakʼ u napʼan ni kar taw gaed ko farengi nam nni michmicheg, ni bachan e roeged ni ke fek u paʼraed matʼawngiraed i yoeg e nʼen ni nge rinʼ fapi gidiiʼ; mar gayed rogon ni ngar liiʼed nge yimʼ.\n\n16 Nge ku bayay, kur damomuw gaed ngakʼ ni bachan e chuw nge yaen nga lan wuruʼ e binaw ni boed rogon ni motochiyel nag Somoel ngakʼ, me fek fapi chep ni kan ker nga dakean fapi plate ni brass, ya roeged ni ke moroʼroʼ ngoraed.\n\n17 Ere aray fan nra filed ngakʼ pifakraed ni ngar fananikayed raed, ma ngar liiʼed raed ngar mʼaed, ma ngar moroʼroʼ gaed ngoraed ma kur feked banʼen roraed u matgael, mar rinʼed gubin banʼen nra yog ni ngar rinʼed me yog ni ngar liiʼed raed; ere bay ba fananikan ni gubinfen roraed ngakʼ pifak Nephi.\n\n18 Ere ri ireray fan ni fare pilung i Laman, e baen nigeg ko sabaenbaen rokʼ, nge sasaliyeb rokʼ, nge pi michmich rokʼ nib falʼfan, ni baʼaray ni kug fek e pi gidiiʼ rog riy nga lan e rangi binaw ney, ni nge bung rograed i liiʼraed ngar mʼaed; arragon, ni kug gafgow gaed ni ke aray urngin e duw u lan e giney e binaw.\n\n19 Ere chiney e gag, Zeniff, e tomuren ni kug muʼ i weliy gubin e pinnʼey ngakʼ e gidiiʼ rog ni morngaʼagen fapi Lamanites, mug kʼaringraed ning ranoed ko mael u gelingraed ni kar tayed e pagaenʼ roraed ngakʼ Somoel; ere, rug mael gaed nga taʼabang.\n\n20 Me yibi buch nug tulufed raed ngar chuw gaed bayay ko farengi binaw romaed; mug liiʼed raed ngar mʼaed me awe ldoew, ni rib yoʼor iyaed e dan thiʼeg.\n\n21 Me yibi buch nug suloed bayay ko binaw romaed, ma gidiiʼ rog e ra tabab gaed bayay i chuguliy e gamanman roraed mar falʼeged e mileayʼ.\n\n22 Ere chiney e gag, ni kug pilibthir e gu tay fare lung nga paʼ reb fapi pagael ni fakag; ere, dakuriy e nʼen ni nggog. Ma nge falaenʼ Somoel ko gidiiʼ rog. Amen.\n\n", "mosiah 11": "[center][font_size=26]Guruy Ni 11[/font_size][/center]\n\n[i]Pilung i Noah e gagyeg u fithikʼ e denen ni ubchiyaʼ—Rib adag ni yaed ma paer pi leʼengin nge pi tugruw rokʼ u fithikʼ e wagagaey—Abinadi e yiʼiy nag ni fapi gidiiʼ e yira fekraed nga kalbus—Yafos rokʼ e i finey fare pilung i Noah ni nge fek. Napʼan 160–150 M.K.[/i]\n\n1 Ere chiney e yibi buch ni Zeniff e piiʼ fare lung ngakʼ Noah, ni reb fapi pagael ni fak; ere Noah e ire yinʼ luwan; ma deyaen u woʼen e chitamangin.\n\n2 Ya musap gaed, defol ko pi motochiyel rokʼ Got, iyaen nibe leak e ʼarʼar u gumʼirchaʼen. Mab yoʼor pi leʼengin nge pi tugruw rokʼ. Me guy rogon ni gidiiʼ rokʼ e ngar denen gaed, mar rinʼed e pinʼen ni riʼir e thʼabi kireb u mit Somoel. Arragon, mar rinʼed e ngongol ni galong nge gubin mite denen.\n\n3 Me dugliy e tax ni ngar piiʼed ni taʼab guruy u lal guruy ko gubin e pinʼen ni bay roraed, nge buguruy u lal guruy ko gol roraed nge silber roraed, nge buguruy u lal guruy ko wasey ni ziff roraed, nge wasey ni copper roraed, nge wasey ni brass roraed nge wasey roraed; nge buguruy u lal guruy ko pi gamanman roraed nib bitir mab sugsug; nge ku buguruy u lal guruy ko gubin e awoch roraed.\n\n4 Ma gubin e pinnʼey ni fek e nge felʼ rogon riy, nge pi leʼengin nge pi tugruw rokʼ; nge kupi priest, nge pi leʼengiraed nge pi tugruw roraed; aray rogon ni thilyeg e yalen ko fare lung.\n\n5 Ya ke chuweg fapi priest ni bangbeng nagraed e chitamangin, me fek boech nib biʼech nge bangbeng nagraed nga luwraed, ni piʼin ni kar nʼufed yaed ngalang ko ufʼuf u gumʼirchaʼraed.\n\n6 Arragon, ma aray rogon ni kan yuʼ nag e gabin ngoraed nga fithikʼ e malmal roraed, nge liyoer roraed ko liyos, nge pi ngongol roraed nib galong, u dakean e tax ni ke dugliy fare pilung i Noah nga dakean e gidiiʼ rokʼ, ere aray rogon ni muruwel fapi gidiiʼ nib gel ni ngar ayuweged e gidiiʼ ni kireb.\n\n7 Arragon, ma kur manged gidiiʼ nib ta meybil ko liyos, ni bachan e ke ban nagraed fare pilung nge fapi priest ko sabaenbaen nge falʼfalʼ thin roraed; ya yaed e ra nonaed ngoraed u fithikʼ e falʼfalʼ thin.\n\n8 Me yibi buch ni pilung i Noah e toey e naʼun ni rib felʼ mab gagangʼ; me falʼeg yaʼan ko rean ni kan ngongoliy ni thʼabi felʼ, nge gubin mite banʼen nib felʼ yaʼan, nge gol, nge silber, nge wasey, nge wasey ni brass, nge wasey ni ziff, nge wasey ni copper;\n\n9 Me ki toey ni fan ngakʼ ba tafen e pilung nib gaaʼ, nge ba chiya ni tagilʼilungun nga lulukungun e re naʼun nem; mar gubin ma kan falʼeg ko gol nge silber nge tin falelʼ banʼen.\n\n10 Ma ki guy rogon ni gidiiʼ nibe muruwel rokʼ e ngar ngongoliy gubin yalen e muruwel nib felʼ u baʼan langgin fare temple, ni ngan falʼeg ko rean nib felʼ, nge copper, nge brass.\n\n11 Nge pi chiya ni kan kiiʼeg ni fan ko fapi priest, ma kan tay nib tolang ko gubin e chiya, e ki achey ko gol; me yoeg ni ngan ngongoliy ba yoror nga mʼon ko pi chiya nem, ni nge yog ni ngar toffan gaed ngay ma yaed be tay paʼraed nga dakean u napʼan ni yaed be morngaʼag ni yigoʼ baen ma dariy fan ngakʼ e gidiiʼ rokʼ.\n\n12 Me yibi buch ni toey ba gilʼedamit nga taʼaben fare temple; arragon, ba gilʼedamit ni rib tolang, ni rib tolang u napʼan ni yira sakʼiy nga pʼebugul me yaen e changar u gaʼangin yang farengi binaw nu Shilom, nge ku fare binaw nu Shemlon, niʼir e ke suwey fapi Lamanites; ma kura guy dakean gubin yang e binaw nib liyegraed.\n\n13 Me yibi buch ni guy rogon ni ngan toey e naʼun nib yoʼor nga lan fare binaw nu Shilom; me yoeg ni ngan toey ba gilʼedamit nib gaaʼ nga dakean bangi falang ni bay nga leluʼoch ko fare binaw nu Shilom, niʼir e ke mang tagilʼ e gapas rokʼ fapi gidiiʼ rokʼ Nephi ko fare ngiyalʼ i nʼen nra chuw gaed u lan fare binaw; ere ireray e nʼen ni rinʼ ko fapi falaʼab ni fek ko tax ni yib u paʼ e gidiiʼ rokʼ.\n\n14 Me yibi buch ni ke tay gumʼirchaʼen ko pi falaʼab rokʼ, me yunʼuy e paer rokʼ ko paer u fithikʼ e wagagaey ni yaed e pi leʼengin nge pi tugruw rokʼ; nge ku arragon ngakʼ fapi priest ni kur yunʼuyed e paer roraed ko paʼan gathar.\n\n15 Me yibi buch ni yung e grape u gaʼangin yang farengi binaw; me ngongliy fen e mongongol waeyin, me falʼeg e waeyin nib yoʼor; ma arame e mang beeʼ nib taʼunum e waeyin, nge ku arragon nge gidiiʼ rokʼ.\n\n16 Me yibi buch ni fapi Lamanites e ra tabab gaed i liiʼ e gidiiʼ rokʼ, ko pi ulung nib lich gidiiʼen, min liiʼraed u dakean e pi yungi falang roraed, u napʼan ni yaed be matangiy e gamanman roraed.\n\n17 Nge fare pilung i Noah e lʼoeg e pi matanag rokʼ ngar liyeged farengi binaw ni nga dab kiyog nra baed ngay; machane de lʼoeg e matanag nib gaman, ere fapi Lamanites e rabaed ngoraed ngar liiʼed yaed ngar mʼaed, mar tulufed e gamanman roraed nib yoʼor nga wuruʼ farengi binaw; ere aray rogon ni fapi Lamanites e tabab i liiʼraed, mar daged e fananikan roraed ngoraed.\n\n18 Me yibi buch ni pilung i Noah e lʼoeg e salthaw rokʼ ngoraed, min tuluf raed ngar suloed, ara ra tulufed yaed ngar suloed u boechi ngiyalʼ; ere, ra chel gaed ngar suloed ni kar falfalaenʼ gaed ko nʼen ni ke yog ngoraed.\n\n19 Ere chiney, e rib chane kar gel gaed ko mael mar nʼufed yaed ngalang ko ufʼuf u lan gumʼirchaʼraed; kar ufanthin gaed nga gelingraed, ni yaed beyoeg ni wugem i yaed e rayog ni ngar liiʼed bukun e biyuʼ ko fapi Lamanites; ma aray rogon ni kar ʼuf gaed, ma kar falaenʼ gaed i fek e pogofan, nge puʼoeg rachaʼen pi walagraed, mar rinʼed e biney ni bachan e ngongol ni kireb rokʼ e pilung roraed nge fapi priests roraed.\n\n20 Me yibi buch ni immoy beeʼ nib moʼon u fithikʼraed ni fithingan e Abinadi; me yaen u fithikʼraed iyaen, me tabab ko prophesy ni be gaʼar: Musap gaed, baʼaray rogon ni yoeg fare Somoel, ma baʼaray rogon ni motochiyel ngog, nibe gaʼar, Ngam man iyaen, nga moeg ngakʼ e pi gidiiʼ ney, ni aray rogon ni ke yoeg fare Somoel—Nge buch waʼathan e pi gidiiʼ ney, ya kug guy e pi ngongol roraed nib kireb, nge pi denen roraed, nge pi ngongol roraed nib galong; ma faʼanra dabra kalgaed ngaenʼraed ma bay gub ngoraed u fithikʼ e damomuw rog.\n\n21 Ma faʼanra dabra kalgaed ngaenʼraed mar sap gaed ngakʼ fare Somoel ni Got roraed, ma musap gaed, gura piiʼraed nga lan paʼ e pi toʼogor roraed; arragon, yira fekraed nga kalbus; ma yaedra gafgow nga paʼ e pi toʼogor roraed.\n\n22 Ma bay yibi buch ni bay ra nanged ni gag fare Somoel ni Got roraed, ma gub Got ni guma talyeg nag e gidiiʼ rog, ma guma gechig nag e gidiiʼ rog ko kireb roraed.\n\n23 Ma bay yibi buch ni faʼanra dabi kalngaenʼ e pi gidiiʼ ney mar sap gaed ngakʼ fare Somoel ni Got roraed, ma bay ni fekraed nga kalbus; ma dariy beeʼ ni rayog ni nge chuwegraed, ma kemus ni fare Somoel ni Got ni Gubin ma ra yog rokʼ.\n\n24 Arragon, ma bay yibi buch u napʼan ni bay ra yoer gaed ngog ma gura sasagaʼal i rungʼag e mayoer roraed; arragon, ma bay gupagraed nge gafgow nagraed e pi toʼogor roraed.\n\n25 Ma faʼanra dabra kalngaenʼgaed mar chuw gaed nga mad ni tutuw man bangbangeg e awat nga dakean loelugraed, mar meybil gaed nib almarin ngakʼ fare Somoel ni Got roraed, ma arame dabgu piiʼ e fulweg ko meybil roraed, ara guchuwegraed u fithikʼ e pi gafgow roraed; ma aray rogon ni yoeg fare Somoel, ma aray rogon ni motochiyel nag ngog.\n\n26 Ere chiney e yibi buch u napʼan ni Abinadi e ke yoeg e pi thin ney ngoraed mar damomuw gaed ngakʼ, mar gayed rogon ni ngar feked e yafos rokʼ; machane fare Somoel e chuweg u paʼraed.\n\n27 Ere chiney e napʼan ni fare pilung i Noah e ke rungʼag fapi thin ni ke weliy Abinadi ngakʼ e gidiiʼ rokʼ, maki damomuw; me gaʼar: Miniiʼ Abinadi, ni gag nge gidiiʼ rog e nge pufthin nagmaed, ara miniiʼ e re Somoel, ni ra yib nag e gafgow ni rib gel nga dakean e gidiiʼ rog?\n\n28 Gube yoeg ngomed ni ngam maroed mu feked Abinadi e ngaray, ni nge yog ni nggu liiʼ nge yimʼ, ya ke yoeg e pinnʼey ni nge yog ni kʼaring e gidiiʼ rog ngar damomuw gaed ngoraed, ma nge yog ni sum e maleʼeg thin nga fithikʼ e gidiiʼ rog; ere nggu liiʼ nge yimʼ.\n\n29 Chiney e rib maʼew oewchen fapi gidiiʼ; ere ra ʼelʼel niged gumʼirchaʼraed ko fapi thin rokʼ Abinadi, ma arame ra gayed rogon e ngiyalʼ innʼem iyaen ni ngar koeled. Ma pilung i Noah e ʼelʼel nag gumʼirchaʼen nge togopluw ko thin rokʼ fare Somoel, ma de kalngaenʼ ko pi ngongol rokʼ ni kireb.\n\n", "mosiah 12": "[center][font_size=26]Guruy Ni 12[/font_size][/center]\n\n[i]Abinadi e ni kalbus nag ni fan e i prophesy nag ni bay nliiʼ fapi gidiiʼ nge yamʼ nra tay fare Pilung i Noah—Fapi priest ni yigoʼ baen e ra weliyed fapi chep nib thothup ma yaed be dake fol ko fare motochiyel rokʼ Moses—Abinadi e tabab i fil ngoraed fare Ragag i Motochiyel. Napʼan 148 M.K.[/i]\n\n1 Me yibi buch u tomuren ni ke gaman lʼagruw e duw napʼan ni ke yaen me yibi mʼug Abinadi u fithikʼraed, ma dar nanged ni ir, me tabab ko prophecy u fithikʼraed, nibe gaʼar: Baʼaray rogon ni motochiyel fare Somoel ngog, nibe gaʼar—Abinadi, mman ngan prophecy ngakʼ e pi gidiiʼ rog ney, ya kar ʼelʼel niged gumʼirchaʼraed ko thin rog; dawor ra kalgaed ngaenʼraed ko pi ngongol roraed nib kireb; ere, bay gub ngoraed u fithikʼ e damomuw rog, arragon, u fithikʼ e damomuw rog nib maʼangech e bay ggechig nagraed riy ko pi denen roraed nge pi ngongol roraed nib kireb.\n\n2 Arragon, gafgow ngakʼ e biney e mfen! Ma fare Somoel e gaʼar ngog: mu kʼiyeg paʼam nga mʼon ngam prophecy, ni gabe gaʼar: Ri aray rogon niki yoeg fare Somoel, bay yibi buch ni biney e mfen, e bay ni koelraed ngan fekraed nga kalbus, ni bachan e re dodow ko denen ni kar taw gaed ngay, ma bay un bat nag linglingiraed; arragon, ma bayi tuluf raed e gidiiʼ ma yibe piiʼ e muruwel ngoraed nib gel, ma bay un liiʼraed ngar mʼaed, nge pi archeʼ ni malonguy e gamanman, nge pi pilis, arragon, nge pi gamanman nib malboch, e bay ra longuyed raed.\n\n3 Ma bay yibi buch ni yafos rokʼ fare pilung i Noah e ra yaeni boed rogon nʼumngin i napʼan e mad nibe yikʼ u mite e nifiy; ma bayi nang ni gag fare Somoel.\n\n4 Ma bay yibi buch ni bay gu pag e pi gidiiʼ rog ney nge awe gafgow ngoraed ni ubchiyaʼ, arragon, ni uyngol nge mʼar ni ubchiyaʼ; ma bay gguy rogon ngar gelʼgelʼ gaed ko gafgow ni poloʼ e rran.\n\n5 Arragon, ma bay gguy rogon e chugum ni totomal ngan mʼag nga dakean i keruʼ raed; ma bay un lang raed ni boed ba donkey nib maʼay.\n\n6 Ma bay yibi buch ni bay gu piiʼ e nʼuw ni ayis nge yib nga fithikʼraed, me liiʼraed; ma kug ra gechig nagraed ko fare nifeng ni ngek nib gowael ni ma malikʼ nag e gabin; nge chachngeg ni kura gatheay e binaw roraed, mar longuyed e grain roraed.\n\n7 Ma bay gu gechig nagraed ko mʼar ni ubchiyaʼ—ma gubin e pinnʼey e gura rinʼ ni bachan e pi denen roraed nge pi ngongol roraed nib kireb.\n\n8 Ma bay yibi buch ni faʼanra dabra kalgaed ngaenʼraed ma bay gu gatheayraed mug chuwegraed u dakean e fayleng; machane bay ba chep ni yaedra digey nga tomur, ma bay gu chaʼariy ni fan ngakʼ boech e gidiiʼ ni bay ra pired ko farengi binaw; arragon, ni biney e gura rinʼ ni fan ko nge yog nug dag e pi ngongol ni kireb ko tiney e gidiiʼ ngakʼ yug boech e gidiiʼ. Ma bayoʼor bogi banʼen ni prophecy nag Abinadi nib togopluw ngakʼ e pi gidiiʼ ney.\n\n9 Me yibi buch nra puwaenʼ gaed ngakʼ; mar koeled ngar feked ni kan mʼag nga pʼoewchen fare pilung, mar gaʼar gaed ngakʼ fare pilung: Musap, kug feked beeʼ nib moʼon iyib nga pʼoewchem nibe prophecy nag e kireb ni morngaʼagen e gidiiʼ rom, me yoeg ni Got e ra gatheayraed.\n\n10 Ma ki prophecy nag e kireb ni morngaʼagen e yafos rom, me yoeg ni yafos rom e boed e mad nibe gowael u tafen e nifiy.\n\n11 Nge ku bayay, ke yoeg ni gur e gara boed e pan ni mororoy, nri boed e pan ni mororoy nib malikʼ u dakean e falang, nibe miil e gamanman u dakean ma yibe yitʼ nga butʼ ngan yaen u dakean.\n\n12 Nge ku bayay, ke yoeg ni gur e gara boed e floras ko nochi ke gakʼiy nib sug e rachangal riy, nra taw nga, napʼan ni ke felʼ fini mororoy, ma faʼanra thoey e nifeng, me aw nga butʼ nga i yanu butʼ iyaen u dakean e binaw. Ma be dake susun e Somoel e ke yoeg. Ma ke yoeg ni gubin e pinnʼey e ra buch rom ma kemus ni faʼan gara kalnganʼum, ma pinnʼey e aray rogon ni bachan e pi denen rom.\n\n13 Ma chiney, O pilung, ri mang e re kireb ni kam rinʼ, ara ri mang e pi kireb ni ke rinʼ e pi gidiiʼ rom, ni nge gechig nagdaed Got ara nge pufthin nagdaed e re moʼon ney riy?\n\n14 Ere chiney, O pilung, musap, dariy thibngimaed, nge gur, O pilung, e dawor mu denen; ere, re moʼon ney e ke baen ni morngaʼagem, make prophesy ni yigoʼ baen.\n\n15 Ma musap, gadaed ba gel, dabiyog ni nga daroed nga kalbus, ara fek daed e pi toʼogor rodaed ni gadaed e kalbus; arragon, nge gur e ke felʼ rogom u lan fare binaw, ma kura felʼ rogom.\n\n16 Musap, baʼaray fare moʼon, kug piiʼed ngom nga lan paʼam; gur e ngam muguy ko mang e ngam rinʼ ngakʼ ni gabaʼadag.\n\n17 Me yibi buch ni pilung i Noah e guy rogon ni Abinadi e nga ninʼ nga kalbus; me yoeg ni fapi priest e ngar kunuyed yaed nga taʼabang ni nge yog nra moʼolung gaed ngar puruyʼ niged ko mang e nge rinʼ ngakʼ.\n\n18 Me yibi buch nra gaʼar gaed ngakʼ fare pilung: Mu fek ngaray ni nge yog ni ngad duwriyed; me yoeg fare pilung ni ngan fek iyib nga pʼoewchraed.\n\n19 Ma arame ra tabab gaed i duwriy, ni gomanga yog ni chel nge non niʼir e ba togopluw ngakʼ, ni ireram e gin ni gomanga rayog riy ni nga roeged ni bay banʼen nib kireb riy; machane i fulweg ngoraed ni rib tamilang, me thang e thin roraed ko gubin e pi duwer roraed, arragon, ma ri balyangaenʼraed; ya ri thang e thin roraed ko gubin e pi duwer roraed, ma ri athukuy laniyaenʼraed u gubin e pi thin roraed.\n\n20 Me yibi buch ni bay bagyaed ni gaʼar ngakʼ: Mang e be yipʼ fan fapi thin ni kan yoloey, ma ire kiiʼ i fil e pi chitamangmaed ngomaed ni yaed be gaʼar:\n\n21 Rib felʼ usun u dakean e pi burey, rifrifanʼay e chaʼ nibe yib nag e pi thin nib mangilʼ; niʼir e ma aw nag e gapas; niʼir e ma fek iyib e thin nib felʼ ni morngaʼagen ni tin nib felʼ; niʼir e weliy morngaʼagen woʼen e thap; ni gaʼar ngakʼ Zion, Got romed e ir suwon e lung;\n\n22 Matanag rom e yaedra non nib gaaʼ lamraed u fithikʼ e falfalaenʼ; ma bay ra tang gaed ni taʼab lamraed u taʼabang; ya yaedra guy nga oewchraed u napʼan ni fare Somoel e bay yib nag bayay e Zion;\n\n23 Mar tolul gaed u fithikʼ e falfalaenʼ; ni yaed be tang u taʼabang ni yaed be gaʼar, gimed e pi yungi nʼen ni kan gatheay nu Jerusalem; ya fare Somoel e ke falʼeg laniyaenʼ e gidiiʼ rokʼ, make bayuliy yu Jerusalem;\n\n24 Fare Somoel e ke dag falʼngin i paʼ nib thothup u mit gubin e pi nam, ma gubin e gidiiʼ ko tin tomur e rran u fayleng, e yaedra guy fare thap rokʼ e Got rodaed?\n\n25 Ere chiney e gaʼar Abinadi ngoraed: Gimed e pi priest, ni gimed be dake fil banʼen ngakʼ e pi gidiiʼ ney, ma gimed be dake gimed manang fan fare nangaenʼ ko prophesy, ere ka gimed baʼadag ni nggog ngomed fan ko mang e pinnʼey?\n\n26 Gube yoeg ngomed, ni nge buch waʼathmed ya kam thilyeged fapi yalen rokʼ Somoel! Ya faʼanra gimed be nang fan e pinnʼey meʼere dawor mu filed iyaen; ere, kam thilyeged fapi yalen Somoel.\n\n27 Dawor mu tayed gumʼirchaʼmed ngay ngam nanged fan; ere, da ʼum gonop gaed. Ere, mang e kam filed ko pi gidiiʼ ney?\n\n28 Mar gaʼar gaed: Gamaed be fil iyaen fare motochiyel rokʼ Moses.\n\n29 Nge ku bayay i gaʼar ngoraed: Faʼanra gimed be fil iyaen fare motochiyel rokʼ Moses meʼere mangfan ni damur fol gaed riy? Mangfan ni kam dugiliyed e gumʼirchaʼ romed nga dakean e falaʼab nu fayleng? Mangfan ni gimed be rinʼ e tin ba galong ma gimed tay gelingmed ko paʼan gathar, arragon, kam kʼaringed e pi gidiiʼ ney kar denen gaed, ni aram fan ni fare Somoel e ke lʼugeg ni nggu prophesy nib togopluw ko pi gidiiʼ ney, arragon, ni rib ngongol nib kireb nib togopluw ngakʼ e pi gidiiʼ ney?\n\n30 Damur nanged nug be weliy e tin riyulʼ? Arragon, gimed manang ni gube weliy e tin riyulʼ; ere thingar mu tʼon gaed u pʼoewchen Got.\n\n31 Ma bay yibi buch ni bayi liiʼmed nga fithikʼ e kireb romed, ya kamoeged ni gimed be fil iyaen fare motochiyel rokʼ Moses. Ma, mang e gimed manang u morngaʼagen fare motochiyel rokʼ Moses? Rayog ni ngan thap u dakean fare motochiyel rokʼ Moses? Ere mang e nga moeged?\n\n32 Mar fulweged nga roeged ni woʼen e thap e yib u dakean fare motochiyel rokʼ Moses.\n\n33 Machane chiney e gaʼar Abinadi ngoraed: Gu manang ni faʼan gimed rafol ko fapi motochiyel rokʼ Got ma gimed ra thap; arragon, ni faʼanra gimed rafol ko fapi motochiyel ni fare Somoel e piiʼ ngakʼ Moses u dakean fare burey nu Sinai, ni gaʼar:\n\n34 Gag fare Somoel ni Got romed, niʼir e fekmed nga wuruʼ fare binaw nu Egypt, nga wuruʼ fare naʼun ni tafen e kalbus.\n\n35 Gur e dakuriy reb e Got ni ngam tay ni nge mʼon rog.\n\n36 Dab mu ngongoliy ba liyos, ara yaʼan banʼen ni bay u tharmiy, ara pinʼen ni bay u fayleng ngu tane butʼ.\n\n37 Ere chiney e Abinadi e gaʼar ngoraed, Kam rinʼed gubin e pinnʼey? Gube gaʼar ngomed, Dawor, dawor mu rinʼed. Ma kam filed ko pi gidiiʼ ney ni ngar rinʼed e pinnʼey? Gube gaʼar ngomed, Dawor, dawor mu rinʼed.\n\n", "mosiah 13": "[center][font_size=26]Guruy Ni 13[/font_size][/center]\n\n[i]Abinadi e ni ayuweg u dakean e gelingin nu tharmiy—I fil ko gidiiʼ iyaen fare Ragag i Motochiyel—Thap e dabiyog ni kemus nigoʼ fare motochiyel rokʼ Moses e ngan fol riy—Got e Riʼir e ra falʼeg bbayul me bayuliy e gidiiʼ Rokʼ. Napʼan 148 M.K.[/i]\n\n1 Ere chiney e napʼan ni rungʼag fare pilung e pi thin ney, me gaʼar ngakʼ fapi priest rokʼ: Mu chuweged e chaʼaney, mi gimed liiʼ nge yimʼ; fa mang rogon ngodaed, ya ke aliliy.\n\n2 Ma ranoed ngakʼ ni kar nomeaged ni ngar koeled; machane deyog ngoraed, me gaʼar ngoraed:\n\n3 Dab mmath gaed ngog, ya ra liiʼmed Got ni faʼan gimed ra koleg, ya dawor gog fare mulwol niʼir e ke lʼugeg Somoel ni nggu weliy; ma ku dawor gog ngomed fare nʼen ni kamoeged ni nggu weliy ngomed; ere, Got e dabi pag ni ngan liiʼeg ko ngiyalʼ ney.\n\n4 Machane thingar gu muguʼuliy fapi motochiyel niʼir e ke chiyliy Got ngog; nge bachan e kugog ngomed e tin riyulʼ ma kam damomuw gaed ngog. Ma ku bayay, bachan e kug weliy e thin rokʼ Got ere kam lemniged ni kug aliliy.\n\n5 Ere chiney e yibi buch u tomuren ni ke muʼ Abinadi i weliy e pi thin ney, ma fapi gidiiʼ rokʼ fare pilung i Noah e daki thog roraed ni ngar koeled, ya fare Kan ni Thothup rokʼ fare Somoel e ke yib ngakʼ; ma oewchen e ke gaelgael raʼen, ni boed rogon ni rinʼ Moses u napʼan ni bay ko fare burey nu Sinai, u napʼan ni benon ngakʼ Somoel.\n\n6 Ere non u dakean gelingin nge matʼawon ni yib rokʼ Got; ma ki ʼulʼul ko thin rokʼ ni gaʼar:\n\n7 Kam guyed ni dariy gelingmed ni ngam liiʼed gag, ere nggu muʼ i yoeg e mulwol rog. Arragon, ma gum nangfan ni bay i kaen ko gumʼirchaʼ romed ni bachan e gube yoeg ngomed e tin riyulʼ ni morngaʼagen e dodow ko pi denen romed.\n\n8 Arragon, nge pi thin rog e ke ginaenʼmed ngay make balyangaenʼmed ngay, make kʼaring e damomuw ngomed.\n\n9 Machane gura muʼ i yoeg e mulwol rog; ma arame demutrug e gin ni gura yaen ngay, ni faʼanra kug thap.\n\n10 Machane baʼaray banʼen ni thingar gu weliy ngomed, nʼen ni gimed rarinʼ ngog, u tomuren e biney, e ireram e miti nʼen nge miti gagyeg ni bay yib.\n\n11 Ere chiney e nggu biʼeg ngomed e tin kubay ko fapi motochiyel rokʼ Got, ya gumnang ni dawori rich nga lan gumʼirchaʼmed; Gumanang ni kam filed kam nanged ma kam filed iyaen e ngongol ni denen u lan e gin gaaʼ ko yafos romed.\n\n12 Ere chiney, e ngam tayed u wunʼmed ni kugog faram ngomed: Dab mu ngongoliyed e liyos, ara yaʼan e pinʼen ni bay u tharmiy, ara tin ni bay u fayleng u tane butʼ, ara tin ni bay u fithikʼ e raen u tane butʼ.\n\n13 Nge ku bayay: Ma dab mu siroʼ gaed ngoraed, ara mu pigpig gaed ngoraed; ya gag fare Somoel ni Got romed e gub Got ni guma talyeg nag e gidiiʼ rog, ni kugra gechig nag e piʼin bitir ni bachan e pi denen rokʼ e pi chitamangraed, nge yaeni madaʼ ko bin dalip nge bin aningeg e mfen rokʼ e piʼin ni yaed ma fananikayeg;\n\n14 Ma bay gu dag e murnguy rog ngakʼ yu biyuʼ i yaed e piʼin ni gub tʼuf roraed ma yaed mafol ko pi motochiyel rog.\n\n15 Dabi un fithingan fare Somoel ni Got romed u lʼugunmed ni dariy fan; ya fare Somoel e dabi tay ni dariy thibngin e chaʼ ni ke un fithingan u lʼugun ni dariy fan.\n\n16 Mu tayed u wunʼmed fare rran ni madnom, ni ngam tayed nib thothup.\n\n17 Nelʼ e rran ni ngam muruwel gaed riy, ni ngam rinʼed gubin e muruwel romed.\n\n18 Machane bin medilip e rran ngay, e fare madnom rokʼ fare Somoel ni Got romed, ni dab mu rinʼed e muruwel riy, gimed, ara pagael ni fakmed, ara ppin ni fakmed, pumoʼon ni tapigpig romed, ara ppin ni tapigpig romed, ara gamanman romed, ara ba milekag ni bay u lan e yoror romed;\n\n19 Ya lan nelʼ e rran ma fare Somoel e ngongoliy e tharmiy nge fayleng riy, nge day, nge gubin banʼen ni bay u fithikʼ; ere fare Somoel e yibliy fare rran ni madnom, me thothup nag.\n\n20 Mu liyoer ko chitamam nge chitinam, ni gomanga yog ni nʼuw napʼan e pi rran rom u dakean e nam ni ke piiʼ fare Somoel ni Got rom ngom.\n\n21 Dab mu liiʼ beeʼ nge yimʼ.\n\n22 Dab mu pirew beeʼ ni gathi mabgol rom. Dab mu moroʼroʼ.\n\n23 Dab mu tʼaer e thin nga dakean e bugul yoror rom.\n\n24 Dab mu chogow nag e naʼun ko bugul yoror rom, dab mu chogow nag leʼengin e bugul yoror rom, ara pumoʼon ni tapigpig rokʼ, ara ppin ni tapigpig rokʼ, ara garbaw rokʼ, ara donkey rokʼ, ara demutrug banʼen nib milsuwon ngakʼ e bugul yoror rom.\n\n25 Me yibi buch u tomuren ni ke muʼ Abinadi i yoeg e pinnʼey me gaʼar ngoraed: Kam filed ko pi gidiiʼ ney ni thingar rinʼed gubin e pinnʼey ni nge yog ni ngar fol gaed ko pi motochiyel ney?\n\n26 Gube gaʼar ngomed, Dawor; ya faʼanra kam rinʼed, ma fare Somoel e dabi lʼugeg ni nga gub gu prophesy nag e kireb ni morngaʼagen e pi gidiiʼ ney.\n\n27 Ma chiney e kamoeged ni fare thap e rayog u dakean fare motochiyel rokʼ Moses. Ere gube yoeg ngomed ni rib tʼuf ni ngam fol gaed ko fare motochiyel rokʼ Moses e ngiyalʼ ney; machane gube yoeg ngomed, ni bay e ngiyalʼ ni bayi taw ngay ma dab ki tʼuf ni ngan fol ko fare motochiyel rokʼ Moses.\n\n28 Nge ku boech, gube yoeg ngomed, ni fare woʼen e thap e gathi kemus ni yigoʼ fare motochiyel e rayog u dakean; ya manga boech ni gathi bachan fare bayul, ni Got ni riʼir e nge rinʼ ni fan ko pi denen nge ngongol ni kireb ko gidiiʼ rokʼ, ma ri yaedra yimʼ ni dabi siy, ni yug aram rogon ni kubay fare motochiyel rokʼ Moses.\n\n29 Ere chiney e gube yoeg ngomed ni ngiyalʼ nem e rib tʼuf ni ngan piiʼ ba motochiyel ngakʼ fapi gidiiʼ ku Israel, arragon, ni ba motochiyel nib gel; ya yaed bogi gidiiʼ nib gellaenʼ, ni yaed ba papay ni ngar rinʼed e ngongol ni kireb, ma ba sasagaʼal iyib ngaenʼraed fare Somoel ni Got roraed;\n\n30 Ere immoy ba motochiyel nni piiʼ ngoraed, arragon, ba motochiyel ko muruwel nge gamʼing, ba motochiyel ni thingar rafol gaed riy u rebo rran ngo rebo rran, ni ngar fol gaed riy nib pug uran ngoraed Got nge muruwel roraed ngakʼ.\n\n31 Machane musap gaed, gube yoeg ngomed, ni gubin e pinnʼey ma bogi pow u bogi banʼen ni bayi buch.\n\n32 Ere chiney, gulley ur nanged fan fare motochiyel? Gube yoeg ngomed, Dangay, gathi yaed gubin ma ra nanged fan fare motochiyel; ni bachan e ʼelʼel u gumʼirchaʼraed; ya dar tamilang laniyaenʼraed riy ni dariy beeʼ nra thap ma kemus nu dakean e bayul rokʼ Got.\n\n33 Ya musap gaed, gathi prophesy Moses ngoraed ni morngaʼagen fare wub rokʼ fare Messiah, nge Got ni ra bayuliy e gidiiʼ rokʼ? Arragon, nge gubin e pi profet ni kar prophesy gaed ni kaʼaram ko sommʼon ni sum e fayleng—dawor ra weliyed nib yoʼor ara buchʼuw morngaʼagen e pinnʼey?\n\n34 Dawor roeged ni Got e ire ra yib nga butʼ nga fithikʼ e gidiiʼ, me yibi sum ni boed yaʼan beeʼ nib moʼon, me iyaen u fithikʼ ba gelingin u dakean e fayleng?\n\n35 Arragon, ma ku dawor roeged nra yib nag e foskoyamʼ, ma ire, ra un gafgow nag?\n\n", "mosiah 14": "[center][font_size=26]Guruy Ni 14[/font_size][/center]\n\n[i]Isaiah e weliy morngaʼagen fare Messiah—Fare dariy fan nge pi gafgow ntay ngakʼ fare Messiah e ni weliy morngaʼagen—I piiʼ ir ni maligach ni fan ko denen Rokʼ e gidiiʼ me ngongoliy e bayul ni fan ko pi tadenen—Mu taʼareb nag ko Isaiah 53. Napʼan 148 M.K.[/i]\n\n1 Arragon, ni gathi boed ni yoeg Isaiah: Niʼir e ke michaenʼ ko thin rodaed, ma ire ke yiʼiy nag Somoel gelingin ngakʼ?\n\n2 Ya bayi ilal rokʼ Got ni boed boechi ke gakʼiy nib mirerey, ma boed ba likʼngin ni ke thaey u fithikʼ e butʼ nib malikʼ; ire defelʼ yaʼan ara ba felʼ usun; ma napʼan ni gadaed ra guy ma defelʼ yaʼan ni nge mʼagaenʼ daed ngakʼ.\n\n3 Ire i paer e gidiiʼ nga ur dariy fan niged ma ur feked yathin; beeʼ nib moʼon ni bay e kirbaenʼ rokʼ, ma manang amthune kirbaenʼ; ma gaed fek oewchdaed rokʼ; un dariy fan nag, ma daʼ ud lemniged.\n\n4 Rriyulʼ ni i gafgow i thamiy amthun e kirbaenʼ rodaed, nge malngin i chibiy e pi gafgowaenʼ rodaed; machane da lemniged ni Got e ke gechig nag, me gafgow ko amith.\n\n5 Machane ni madʼad ngakʼ ni bachan e pi ngongol rodaed nib kireb, ma i bech doew ni bachan e pi denen rodaed; Gafgowen e gapas rodaed e aw nga dakean; nge pi dumow ni un tay ngakʼ e ke thapegdaed riy.\n\n6 Gadaed gubin, ni boed e saaf, ni yaen ngab yang; ni ra bagdaed me yaen ko gin nibe lemnag; ma fare Somoel e ri gafgow ni bachan e pi denen rodaed ni gadaed gubin.\n\n7 Un abngey, ma un gafgow nag, machane dariy banʼen ni yoeg; nni fek ni boed e saaf iyaen nga tafen e maliiʼ gamanman, ni boed ba saaf nib maʼay u pʼoewchen e chaʼ ni ma puy bunuʼen e gamanman ma dariy banʼen ni yoeg.\n\n8 Ire ni chuweg u kalbus ma dan piiʼ matʼawon nga rogon yalen e pufthin; ma miniiʼ e piʼin ni yaedra yoeg ni yaed e bitir rokʼ? Ya ni liiʼ ngemʼ nge chuw u fayleng; ya pi ngongol ni kireb ko gidiiʼ rog e ni gafgow nag riy.\n\n9 I un ngakʼ e gidiiʼ nib denen ngar mʼaed, min kʼeyag nga tafen e gumʼeyag ko falaʼab; ni bachan e dariy banʼen nib kireb ni rinʼ, ara yoeg banʼen nib baen.\n\n10 Machane mʼagaenʼ fare Somoel ngay ni ngan madʼad ngakʼ; ke pag ni nge thamiy amthune kirbaenʼ nge gafgow; napʼan i gur Somoel e bay mu dugliy ni ir ba maligach ni fan ko denen ma bayi guy e gidiiʼ rokʼ, ma bayi muguʼuliy e muruwel rokʼ u napʼan e pi rran rokʼ, ma falfalaenʼ rokʼ fare Somoel e bayi monʼog u paʼ.\n\n11 Ra guy e gafgow nra tay, ma ra felʼ u waenʼ e maligach ni tay; u dakean e llowaenʼ rokʼ ma tapigpig rokʼ nib matʼaw e ra thapeg e gidiiʼ nib yoʼor; ya bayi fek malngin e denen ko gidiiʼ.\n\n12 Ere bay gu piiʼ bang ko tawaʼath rog ngakʼ e chaʼ nib gilbugwan, ma bayi piiʼ boech fare chugum ngakʼ e piʼin nib yargael; ni bachan e ke piiʼ ir kan liiʼ ngemʼ; ma ni uneg ko mathaʼeg nga fithikʼ e pi tadenen; me fek malngin e denen rokʼ e gidiiʼ nib yoʼor, me bayul nag e pi tadenen.\n\n", "mosiah 15": "[center][font_size=26]Guruy Ni 15[/font_size][/center]\n\n[i]Rogon me aw ni Kristus e ir fare Chitamangiy nge fare Fak—Ra ngongoliy e bayul me fek machaan e pi denen ko gidiiʼ Rokʼ—Yaed nge gubin e pi profet nib thothup ma gidiiʼ Rokʼ—I yognag e foskoyamʼ—Bitir nib achichig e taferaed e yafos ni gubinfen. Napʼan 148 M.K.[/i]\n\n1 Ere chiney e Abinadi e gaʼar ngoraed: Gu baʼadag ni ngam nanged fan ni Got e ire ra yib nga butʼ nga fithikʼ e gidiiʼ, me bayuliy e gidiiʼ rokʼ.\n\n2 Ma bachan e ra yib i paer ni bay doewngin ere bay ni pining ni fare Tir ni Fak Got, ere bay doewngin ni boed ni lemnag fachaʼ ni Chitamangiy, ere ir fare Chitamangiy nge fare Fak—\n\n3 Fare Chitamangiy, ni bachan e ire sum nga mayal u dakean fare gelingin ku Got; ma fare Fak, ni bachan fare dowef; ere aray rogon ni mang fare Chitamangiy nge Fak—\n\n4 Ma yow taʼab Got, arragon, ri fare Chitamangiy ni Gubinfen nu tharmiy ngu fayleng.\n\n5 Ere aray rogon ni fare dowef e aw nga tane gagyeg ko fare Kan ni Thothup, ara fare Fak ko fare Chitamangiy, ni yaed taʼab Got, ni ra gafgow ko lumel, ma de pag ir nga paʼ e lumel, machane pag nga un kuʼ nag, ma yibe gafgow nag, ma gidiiʼ rokʼ e ra keruʼuyed mar feked yathin.\n\n6 Ma tomuren gubin e pinnʼey, u tomuren ni ke rinʼ e maʼangʼang nib yoʼor u fithikʼ fapi gidiiʼ, ma bay ni powiʼiy, arragon, ni ri boed ni yoeg Isaiah, ni boed rogon ba saaf nib maʼay u pʼoewchen e chaʼ ni ma puy bunuʼen e gamanman ere dariy banʼen ni yoeg.\n\n7 Arragon, ni bay ni powiʼiy, min kuruth nag, min liiʼ nge yimʼ, ma fare dowef e bayi munguy nga paʼ e yamʼ, ma laniyaenʼ fachaʼ ni Fak e ra mʼing nga laniyaenʼ fachaʼ ni Chitamangiy.\n\n8 Ma aray rogon ni Got e ra chuwegey ko yamʼ, ni bachan e ire yog ni chuweg ir ko yamʼ; make piiʼ ngakʼ fachaʼ ni Fak e gelingin ni nge ngongoliy e bayul ni fan ko gidiiʼ—\n\n9 Me yaen nga tharmiy, mab sug ko wurengaenʼ, mab sug ko murnguy ngakʼ e gidiiʼ; make sakʼiy nga thilraed e justice; ma ra chuwegey ko yamʼ, ni fek nga dakean e denen roraed nge pi ngongol roraed nib kireb, me bayuliyraed, me ayliy e pi yalen e justice.\n\n10 Ere chiney e gube yoeg ngomed, miniiʼ e piʼin ni yaedra yoeg ni yaed e mfen rokʼ? Musap gaed, gube yoeg ngomed, u napʼan ni ra piiʼ ir ni maligach ni fan ko denen ma ra guy e gidiiʼ rokʼ. Ere chiney mang e kamoeged? Nge miniiʼ e pichaʼ ni ra mang gidiiʼ rokʼ?\n\n11 Musap gaed gube yoeg ngomed, ni enra rungʼag me fol ko thin rokʼ fapi profet, arragon, gubin fapi profet ni kar prophesy gaed ni morngaʼagen fare wub rokʼ fare Somoel—Gube yoeg ngomed, ni piʼin ra fol ko thin roraed, me michaenʼraed ni fare Somoel e ra bayuliy e gidiiʼ rokʼ, ma yaed be soen nag e re rran nem ni ngan nʼaegfan e pi denen roraed, gube yoeg ngomed, ni ireray e pichaʼ ni gidiiʼ rokʼ, ara yaedra tafnaʼ fare gilʼilungun Got.\n\n12 Ya ireray e pichaʼ ni denen roraed e kefek nga dakean; ireray e pichaʼ ni ke yimʼ ni fan ngoraed, ni nge bayuliyraed ko pi ngongol roraed nib kireb. Ere chiney, gathi yaed e gidiiʼ rokʼ?\n\n13 Arragon, ma gathi yaed fapi profet, ni yaed gubin ma kar prophesy gaed, ni dawor ra mul gaed nga fithikʼ e ngongol ni kireb, gube yipʼ fan ngakʼ gubin e pi profet nib thothup ni kaʼaram ni tabab e fayleng? Gube yoeg ngomed ni yaed e gidiiʼ rokʼ.\n\n14 Ma ireray e pichaʼ ni kar yog niged e gapas, nge pichaʼ ni kar feked iyib e pi thin ko felʼ nib mangil, nge pichaʼ ni kar weliyed morngaʼagen e thap; mar gaʼar gaed ngakʼ Zion: Got romed e suwon e lung!\n\n15 Ma rib felʼ usun u dakean e pi burey, rifrifanʼayraed!\n\n16 Nge ku bayay, rib felʼ usun u dakean e pi burey, rifrifanʼay e piʼin ni ku yaed be aw nag e gapas!\n\n17 Nge ku bayay, rib felʼ usun u dakean e pi burey, rifrifanʼay e piʼin ku yaed be aw nag e gapas nga tomuren e ngiyalʼ ney, arragon, ko ngiyalʼ ney iyaen e ngaram ma dariy nʼumngin i napʼan.\n\n18 Ere musap gaed, gube yoeg ngomed, gathi kemus aray. Ya rib felʼ usun u dakean e pi burey, rifrifanʼay fachaʼ nra yib nag e thin nib felʼ, niʼir e ma piiʼ e gapas, arragon, ni fare Somoel, niʼir e ke bayuliy e gidiiʼ rokʼ; arragon, niʼir e ke thapeg e gidiiʼ rokʼ;\n\n19 Ya faʼan manga boech ni dariy e bayul ni falʼeg ni fan ko gidiiʼ rokʼ, niʼir e ni tanmeg aram ko sommʼon ni sunmiy e fayleng, gube yoeg ngomed, faʼan manga boech ni gathi arragon, ma gubin e gidiiʼ ma ra mathmit.\n\n20 Machane musap gaed, fare wolan e yamʼ e ra mathʼ nge chuw, ma fachaʼ ni Fak e ra suwey e lung, me thang wolbuwen e yamʼ; ere, ke yognag e foskoyamʼ ko pi yamʼ.\n\n21 Ma arame yib e foskoyamʼ, niʼir e bin mʼon e foskoyamʼ; arragon, ni ba foskoyamʼ ko piʼin ni ke yimʼ, nge piʼin be yimʼ, nge piʼin ni bay yimʼ, ni aram iyaen nge madaʼ ko ngiyalʼ nra fos Kristus ko yamʼ—ya aray rogon fithingan ni yira pining.\n\n22 Ere chiney, fare foskoyamʼ ko gubin fapi profet, nge gubin e piʼin ni ke michaenʼ ko thin roraed, ara gubin e piʼin ni kar fol gaed ko fapi motochiyel rokʼ Got, e yaedra un ko bin sommʼon e foskoyamʼ; ere, yaed e tin sommʼon e foskoyamʼ.\n\n23 Yaed e kan fasegraed ni ngar pired rokʼ Got niʼir e ke bayuliyraed; ere aray rogon ni yog e yafos ni gubinfen ngoraed u dakean Kristus, niʼir e thʼaeb wolan e yamʼ.\n\n24 Ma ireray e piʼin ni yaed ba un ko bin sommʼon e foskoyamʼ; ma ireray e pichaʼ ni kar mʼaed u mʼon ni nge yib Kristus, u fithikʼ e minaenʼ roraed, ma dan weliy morngaʼagen fare thap ngoraed. Ere aray rogon ni fare Somoel e yib nag fare sulyarmen ko pichaʼ ney; ma yaed ba un ko fabin sommʼon e foskoyamʼ, ara rayog ngoraed e yafos ni gubinfen, ni bachan e ke bayuliy raed fare Somoel.\n\n25 Nge piʼin bitir e ku rayog e yafos ni gubinfen ngoraed.\n\n26 Machane musap gaed, ngam rus gaed mi gimed tʼon u pʼoewchen Got, ya thingar mu tʼon gaed; ya fare Somoel e dabi bayuliy e re miti gidiiʼ ni ma togopluw ngakʼ mar mʼaed nga fithikʼ e pi denen roraed; arragon, ni mus ngakʼ gubin e piʼin ni kar mʼaed nga fithikʼ e pi denen roraed aram ko sommʼon ni tabab e fayleng, nra lemniged ni ngar togopluw gaed ngakʼ Got, ni piʼin ni yaed manang fapi motochiyel rokʼ Got, ma dabra fol gaed riy; ere ireray e piʼin ni dabra uned ko bin sommʼon e foskoyamʼ.\n\n27 Ere damur lemniged ni thingar mu tʼon gaed ni murus? Ya woʼen e thap e dabiyog ni yog ngakʼ e mitnir e gidiiʼ; ya fare Somoel e de bayuliy e mitnir e gidiiʼ; arragon, ara rayog ni nge bayuliy Somoel e mitnir e gidiiʼ; ya dabiyog ni nge fek yathin ir, ya dabiyog ni nge siyeg e justice ni aram rogon ni bay e gechig riy.\n\n28 Ere chiney e gube yoeg ngomed ni fare ngiyalʼ innʼem e bay yib, ni fare woʼen e thap rokʼ Somoel e bay noeg ngakʼ gubin e pi nam, mfen, thin nge gidiiʼ.\n\n29 Arragon, Somoel, matanag rom e yaedra non nib gaaʼ lamraed; ni bay ur tang gaed u taʼabang; ya yaedra guy nga oewchraed, u napʼan ni fare Somoel e bay yib nag bayay fare Zion.\n\n30 Ma bay ra tolul gaed u fithikʼ e falfalaenʼ, ma yaed be tang u taʼabang ni yaed ba gaʼar, gimed e pi yungi nʼen nu Jerusalem ni kan gatheaymed; ya fare Somoel e ke falʼeg laniyaenʼ e gidiiʼ rokʼ, ma ke bayuliy yu Jerusalem.\n\n31 Fare Somoel e ke dag falʼngin i paʼ nib thothup u mit gubin e pi nam, nge gubin e gidiiʼ ko tin tomur e rran e yaedra guy fare woʼen e thap rokʼ fare Got rodaed.\n\n", "mosiah 16": "[center][font_size=26]Guruy Ni 16[/font_size][/center]\n\n[i]Got e ra bayuliy e gidiiʼ ko rangi dodow ni yaedra malog mar mul gaed ngay—Piʼin ni yaed ma folwok ko fayleng e yaedra paer ni da riy angin e bayul ngoraed—Kristus e yognag e foskoyamʼ ko yafos ni manechubog ara gafgow ni manechubog. Napʼan 148 M.K.[/i]\n\n1 Ere chiney, e yibi buch u tomuren ni ke weliy Abinadi e pi thin ney me kʼiyeg paʼ nga mʼon me gaʼar: Fare ngiyalʼ innʼem e bayi taw ngay ni arame gubin e gidiiʼ ma bayi guy fare woʼen e thap rokʼ Somoel; ni arame gubin e nam, mfen, thin, nge gidiiʼ e bay ra guyed nga oewchraed ni taʼab rogon ma bay roeged u mit Got ni pi pufthin rokʼ e ba matʼaw.\n\n2 Ma arame piʼin nib kireb e bay ni chuwegraed, ma arame bay tapgin ni ngar yoer gaed nib gaaʼ lamraed, ma yaed be gelʼgelʼ, ma yaed be gawol, mar waʼachriyed nguwelraed nga taʼabang; ni fan e biney e dabra motoyil gaed ko thin rokʼ fare Somoel; ere fare Somoel e dabi bayuliyraed.\n\n3 Ya yaed e piʼin ni yaed ma folwok ko fayleng ma yaed ma rinʼ e ngongol rokʼ moʼoniyanʼ, ma fare moʼoniyanʼ e poloʼ gelingin nga dakeanraed; arragon, ni ir fare porchoyog ni kari kakrom niʼir e luguy nag e gal ni mʼon e labthir rodaed, niʼir e tapgin e mul ni ratayew; niʼir e tapgin me gubin e gidiiʼ mar folwok gaed ko fayleng, nge aʼraʼr u gubin e thamthaem roraed, nge ngongol rokʼ moʼoniyanʼ, mar nanged e thil ko felʼ nge kireb, ma gubin e gidiiʼ make gabliyraed fare moʼoniyanʼ.\n\n4 Ere aray rogon ni malog gubin e gidiiʼ; ere musap gaed, manga boech ma kar malog gaed ni dariy nʼumngin i napʼan, ni faʼan gomanga de bayuliy Got e gidiiʼ rokʼ ko rengi dodow ni kar awgaed ngay nib malog.\n\n5 Machane mu tayed u wunʼmed ni enra i paer ni be folwok u rarogon e denen rokʼ, ma be ululiy e paer ko pi woʼen e denen ma be togopluw ngakʼ Got, e ra magaey ko rangi dodow ni ke mul keʼaw ngay ma fare moʼoniyanʼ e ke poloʼ nag gelingin u dakean. Ere ire ra yaeni aw ni boed rogon ni dariy e bayul ni kan falʼeg ni fan ngakʼ, ni bachan e ke mang toʼogor rokʼ Got; ma ku aram rogon ko fare moʼoniyanʼ niʼir e toʼogor rokʼ Got.\n\n6 Ere chiney e faʼan gomanga deyib Kristus nga fayleng, nge weliy morngaʼagen bogi banʼen nra yib, nri gowa ke taw ngay, ma ra yaeni aw ni dariy woʼen e bayul.\n\n7 Ma faʼan gomanga defos Kristus ko yamʼ, ara thʼaeb wolan e yamʼ me yaeni aw ni dab kiyog ni nge gel fen e yamʼ, me yaeni aw ni yamʼ e dakuriy gelingin, ma arame dariy e foskoyamʼ.\n\n8 Machane bay e foskoyamʼ, ere yamʼ e dakuriy gelingin, ma fare gafgow ni yamʼ e ke mʼay ni bachan Kristus.\n\n9 I ir fare tamilang nge fare yafos ko fayleng; arragon, ba tamilang ni dariy nʼumngin i napʼan, ni dabiyog ni nge lumor; arragon, ma kub yafos ni dariy nʼumngin i napʼan, ma dakuriy e yamʼ riy.\n\n10 Ni biney e dowef nra yimʼ e ra chuw nga rebe dowef ni dabi yimʼ, nge biney e gafgow ni ma tay e dowef e ra chuw, ma bay ni fek nge sakʼiy nga tagilʼ e pufthin rokʼ Got, nge pufthin nagraed u rogon e pi muruwel roraed ko ba mangil fa ba kireb—\n\n11 Ma faʼanra ba mangil e muruwel roraed, ma yaedra foskoyamʼ me yog ngoraed e yafos ni dariy nʼumngin i napʼan nge falfalaenʼ; ma faʼanra ba kireb e muruwel roraed, ma yaedra foskoyamʼ ma ranoed nga fithikʼ e gafgow ni tinoewey ni dariy nʼumngin i napʼan, ma kan piiʼraed nga paʼ fare moʼoniyanʼ, niʼir e ke gabliyraed, ni ireram e gafgow—\n\n12 Ma kar pired u fayleng u rogon ni yaed baʼadag ma yaed be aʼraʼr nag ni ngar folwok gaed ko tinu fayleng banʼen; ma darur meybil gaed ngakʼ fare Somoel ko ngiyalʼ ni be kʼiyeg paʼ nib sug ko murnguy ngoraed; ya fare paʼayif ko murnguy e un kʼiyeg ngoraed, ma da ur meybil gaed; ma un ginang raed ko pi denen roraed machane dar palog gaed riy; ma ni chiyliy ngoraed ni ngar kalgaed ngaenʼraed ko denen roraed ma dar kalgaed ngaenʼraed.\n\n13 Ere chiney, gathi ngam tʼon gaed ni murus mi gimed kalngaenʼ ko denen romed, ma ngam tayed u wunʼmed ni kemus nu fithikʼ ngo dakean Kristus e gimed rathap riy?\n\n14 Ere, faʼanra gimed be fil iyaen fare motochiyel rokʼ Moses, meʼere kum filed iyaen e gagyeg ko pinʼen ni bay yib—\n\n15 Mmachib niged ngoraed ni bayul e rayog u dakean Kristus ni fare Somoel, ni riʼir fare Chitamangiy ni Gubinfen. Amen.\n\n", "mosiah 17": "[center][font_size=26]Guruy Ni 17[/font_size][/center]\n\n[i]Alma e michaenʼ me yoloey e pi thin rokʼ Abinadi—Abinadi e yimʼ ko nifiy—I prophesy nag morngaʼagen e mʼar nge yamʼ ko nifiy nra tay e pi gidiiʼ nra liiʼed nge yimʼ. Napʼan 148 M.K.[/i]\n\n1 Ere chiney e yibi buch u napʼan ni ke muʼ Abinadi i yoeg e pi thin ney, ma fare pilung e yoeg ngakʼ fapi priest ni ngar koeled ngar feked ngar liiʼed nge yimʼ.\n\n2 Machane immoy bagyaed u fithikʼraed ni fithingan e Alma, ku ir rebe gidiiʼ rokʼ Nephi. Ma beeʼ ni kab pagael, ma i michaenʼ ko fapi thin ni weliy Abinadi, ya manang morngaʼagen fare denen ni Abinadi e ke yoeg nib togopluw ngoraed; ere i wenig ngakʼ fare pilung ni nge dab ki puwaenʼ ngakʼ Abinadi, ma nge pag nge yaen u fithikʼ e gapas.\n\n3 Machane fare pilung e rigel e damomuw rokʼ, me yoeg ni Alma e ngan fek ngan chuweg u fithikʼraed, me lʼoeg e pi tapigpig rokʼ ngakʼ ni ngar liiʼed nge yimʼ.\n\n4 Machane me miil roraed nge yaeni miith ma dar pirʼeged. Ma napʼan ni be miith nib yoʼor e rran me yoloey gubin fapi thin ni weliy Abinadi.\n\n5 Me yibi buch ni fare pilung e yoeg ni pi matanag rokʼ e ngar longbiyed Abinadi ngar feked; mar mʼaged ngar tayed nga kalbus.\n\n6 Ma tomuren dalip e rran riy, ni kar muʼ gaed fapi priest rokʼ ko puruyʼ, me yoeg ni ngan fek bayay iyib nga pʼoewchen.\n\n7 Me gaʼar ngakʼ: Abinadi, kug pirʼeged banʼen nib buch e roem riy, ere gur e bafelʼ ni nga mumʼ.\n\n8 Ya gur e kamoeg ni Got e ra yib nga butʼ nga fithikʼ e gidiiʼ; ere chiney, e aray fan ni gur e ngan liiʼem nga mumʼ ma kemus ni faʼan gara thilyeg fapi thin ni kamoeg nib kireb ni morngaʼageg nge gidiiʼ rog.\n\n9 Ere gaʼar Abinadi ngakʼ: Gube yoeg ngom, dabgu thilyeg fapi thin ni kug weliy ngom ni morngaʼagen e pi gidiiʼ ney, ya bogi thin nib riyulʼ; ma rogon me yog ni ngam nang fini riyulʼ e arfan ni kug pageg nga lani paʼam.\n\n10 Arragon, ma gura pageg nge madaʼ ko ngiyalʼ ni kugumʼ, ma dabgu thilyeg fapi thin rog, ma bay ra pired ni ngar manged mich nib togopluw ngom. Ma faʼan gara liiʼeg nggumʼ ma gara puʼoeg e rachaʼ ni dariy tapgin, nge biney e kura paer ni mich nib togopluw ngom ko bin tomur e rran.\n\n11 Ere chiney e fare pilung i Noah e ri chugur ni nge pag nge yaen, ya ke rus ko thin rokʼ; ya ke rus ni ra gechig nag Got.\n\n12 Machane fapi priest e ra nonaed nib gaaʼ lamraed nib togopluw ngakʼ, mar tabab gaed i dugliy e kireb nga dakean, ni yaed be gaʼar: Ke kireb nag thiin fare pilung. Ere fare pilung e ra kʼarnged nge damomuw ngakʼ, me pag ni ngan liiʼ nge yimʼ.\n\n13 Me yibi buch nra feked ngar mʼaged, muʼur toeyed ngakʼ yuthum i papaʼngin e gakʼiy ni kan mʼag nga taʼabang, arragon, ni aram rogon nge madaʼ ko ngiyalʼ ni nge yimʼ.\n\n14 Ma ngiyalʼ ney u napʼan ni arame be yikʼ ko dramrom, me non ngoraed u fithikʼ e amith nib gaaʼ laman, nibe gaʼar:\n\n15 Musap gaed, rogon ni kam rinʼed ngog, e bay yibi buch ni pifakmed e bayra guyed rogon ni nge yoʼor e gidiiʼ ni nge gafgow ko amith ni boed ni kug gafgow riy, ni boed rogon e pi amithngin e yamʼ u fithikʼ e nifiy; ma fan ni aray rogon e bachan e rib michaenʼraed ko fare woʼen e thap rokʼ Somoel ni Got roraed.\n\n16 Ma bay yibi buch ni gimed ra gafgow ni amith ko gubin mite mʼar ni bachan e pi denen romed.\n\n17 Arragon, ma bay ni gafgow nagmed u gubin yang, ma bay ni tulufmed ngam garar gaed iyaen nga mʼon nge sul nga tomur, ni boed rogon ba saaf ni tuluf e gamanman nib malboch mab tacham.\n\n18 Ma langgin e re rran nem e bay un gaymed, ma yira koelmed nge fekmed e pi toʼogor romed, ma arame bay mu gafgow gaed, ni boed rogon e gafgow ni kug tay, ni amithngin e yamʼ u fithikʼ e nifiy.\n\n19 Aray rogon ni Got e ra sulweg labgen ngakʼ e piʼin ni ma liiʼ e gidiiʼ rokʼ. O Got, mu fek e yaʼel rog.\n\n20 Ere ngiyalʼ ney, u napʼan ni Abinadi e ke yoeg e pi thin ney, me munguy ni ke awe fan rokʼ, ni ke yimʼ ko nifiy; arragon, ni kan liiʼ ngemʼ ni bachan e dabi fek yathin fapi motochiyel rokʼ Got, ere ke micheg e thin rokʼ ko yamʼ ni tay.\n\n", "mosiah 18": "[center][font_size=26]Guruy Ni 18[/font_size][/center]\n\n[i]Alma e i machib nib mith—I weliy fan e mʼag ko tawfe me tawfe u lan e raen ku Mormon—I yarmiy fare Galasia rokʼ Kristus me yibliy e priests—Ra muruwel gaed ni fan ngoraed mar filed ngakʼ fapi gidiiʼ—Alma nge gidiiʼ rokʼ e ra miil gaed rokʼ Pilung i Noah nga lan wuruʼ e binaw. Napʼan 147–145 M.K.[/i]\n\n1 Ere chiney, e yibi buch ni Alma, niʼir faram e miil rokʼ fapi tapigpig rokʼ fare pilung i Noah, e kalngaenʼ ko pi denen rokʼ nge pi ngongol rokʼ nib kireb, me yaen nib mamith u fithikʼ fapi gidiiʼ iyaen, me tabab i fil iyaen fapi thin rokʼ Abinadi—\n\n2 Arragon, ni morngaʼagen e pinʼen ni bay yib, nge ku morngaʼagen fare foskoyamʼ nra tay e pi yamʼ, nge fare bayul ko gidiiʼ, ni yira muguʼuliy u dakean fare gelingin, nge pi gafgow, nge yamʼ nra tay Kristus, nge foskoyamʼ nge yaen nga tharmiy nra tay.\n\n3 Ma gubin e piʼin ni yaedra motoyil ko thin rokʼ e fil ngoraed. Ma i fil ngoraed nib mamith morngaʼagen, ni nga dabi nang fare pilung. Ma bayoʼor e piʼin ni michaenʼ ko thin rokʼ.\n\n4 Me yibi buch ni oren e piʼin ni michaenʼraed ngakʼ e ranoed ko farengi nʼen ni kanoeg Mormon ngay, ni tunguy fare pilung fithingan, ni immoy nga mathil ko binaw ni suguy e gamanman ni malboch dakean u bingyalʼ ngo bingyalʼ.\n\n5 Ere chiney, immoy u lan yu Mormon ba alublub i raen nib machalbog, ma Alma e yaen ngaram, ni bachan e immoy riy ba chuwoʼ i gakʼiy nib dubʼag mab achichig kean, ni ireram e gin ni ma miith riy ni rran rokʼ fare pilung.\n\n6 Me yibi buch ni gubin e piʼin ni michaenʼraed ngakʼ e ranoed ngaram ni ngar rungʼaged e pi thin rokʼ.\n\n7 Me yibi buch u tomuren nib yoʼor e rran ni ke yaen make yoʼor e gidiiʼ ni ke mukun nga taʼabang ko farengi nʼen nu Mormon, ni ngar rungʼaged fapi thin rokʼ Alma. Arragon, gubin e piʼin ni kar mukun gaed nga taʼabang nib michaenʼraed ko thin rokʼ, e ngar motoyil gaed ngakʼ. Ere me fil ngoraed, me machib nag ngoraed e kalngaenʼ, nge fare bayul, nge micheanʼ ngakʼ fare Somoel.\n\n8 Me yibi buch ni gaʼar ngoraed: Musap gaed, baʼaray fare raen rokʼ Mormon, (ya ireray fithingan ni kar tunguyed) ere chiney, e bachan e gimed baʼadag ni ngam baed ko ulung rokʼ Got, ma noeg ni gimed e gidiiʼ rokʼ, mab mʼagaenʼmed ngay ni ngam ayuweged gimed, ni nge yog ni ngam baʼud gaed;\n\n9 Arragon, mab mʼagaenʼmed ngay ni nge kirbaenʼmed ngakʼ e piʼin nibe kirbaenʼ; arragon, mi gimed falʼeg laniyaenʼ e piʼin nib tʼuf rokʼ ni ngan falʼeg laniyaenʼ, ma ngam pired ni gimed e pi mich rokʼ Got ni gubin e ngiyalʼ ngo fithikʼ gubin banʼen, nge gubin yang ni gimed bay riy, nge yaeni madaʼ ko ngiyalʼ ni kam mʼaed, ni nge yog ni bayuliymed Got, mi gimed un nga fithikʼ e mathaʼeg ngakʼ e piʼin ni yaed bay ko bin sommʼon e foskoyamʼ, ni nge yog ngomed e yafos ni gubinfen—\n\n10 Ere chiney e gube yoeg ngomed, faʼanra ireray e athap ko gumʼirchaʼ romed, ere mangfan ni dab ni tawfe nagmed u fithgan Somoel, nib mich riy ngakʼ ni kam falʼeged ba mʼag u thilmed, ni gimed ra pigpig ngak mi gimed fol ko pi motochiyel rokʼ, ni nge yog ni piiʼ e Kan ni Thothup rokʼ nga dakeanmed?\n\n11 Ere ngiyalʼ ney u napʼan ni rungʼag fapi gidiiʼ e pi thin ney, mar weywey gaed ko falfalaenʼ, miyaed gaʼar: Ireray e re athap ko gumʼirchaʼ romaed.\n\n12 Ere chiney e yibi buch ni Alma e fek Helam, niʼir e chaʼ ni sommʼon, ma ranow ra sakʼiy gow nga lan farengi raen, me non nib gaaʼ laman, ni gaʼar: O Somoel, mpiiʼ e Kan ni Thothup rom nga dakean e tapigpig rom, ni nge yog ni rinʼ e re muruwel ney u fithikʼ e gumʼirchaʼ nib thothup.\n\n13 Ma napʼan ni yoeg e pi thin ney, ma fare Kan ni Thothup rokʼ Somoel e yib ngakʼ, me gaʼar: Helam, Nggu tawfe nigem, u matʼawog ni ke yib rokʼ fare Got ni Gubin ma ra yog rokʼ, ni pow riy ni kam man nga langgin ba mʼag ni ngam pigpig ngakʼ nge madaʼ ko ngiyalʼ ni kamumʼ ko biney e dowef; ma nge yib fare Kan ni Thothup rokʼ Somoel nga dakeanam; me yog ni piiʼ ngom e yafos ni gubinfen, u dakean fare bayul rokʼ Kristus, niʼir e tanmeg Got aram ko sommʼon nni sunmiy e fayleng.\n\n14 Me tomuren ni ke yoeg Alma e pi thin ney, ma yow lʼagruw Alma nge Helam nra lith gow nga fithikʼ e raen; mar suloew ngalang mar bow nga wuruʼ farengi raen u fithikʼ e falfalaenʼ, ni kar sug gow ko fare Kan ni Thothup.\n\n15 Ma ku bayay, Alma e ki fek bagyaed fapi gidiiʼ, me yaen nga maraen ko yaen lʼagruw yay, me tawfe nag ni boed rogon ko yaen sommʼon, machane yaney e daki un ko yaen nga fithikʼ e raen.\n\n16 Ma ireray rogon ni tawfe nag gubin e piʼin ranoed ko farengi binaw nu Mormon; ma urngiraed e gonpon lʼagruw miriʼay nge aningeg e gidiiʼ; arragon, ma ni tawfe nagraed u lan farengi raen ku Mormon, mar sug gaed ko murnguy rokʼ Got.\n\n17 Ma kanoeg ni yaed fare galasia rokʼ Got, ara fare galasia rokʼ Kristus, ko ngiyalʼ nem iyaen nga mʼon. Me yibi buch ni chaʼ nni tawfe nag u gelingin nge matʼawon Got e un ko galasia rokʼ.\n\n18 Me yibi buch ni Alma, e bay matʼawon Got rokʼ, e yibliy e priest; ni ra wugem e gidiiʼ ma taʼareb e priest ni yibliy me dugliy ngay ni ngar machib gaed ngoraed, mar filed ngoraed morngaʼagen e pinʼen ni bay rogon nga gilʼilungun Got.\n\n19 Me chiyliy ngoraed ni dariy banʼen ni ngar filed iyaen ma kemus ni pinʼen ni ke fil ngoraed, ma ireram e pinʼen ni weliy e pi profet nib thothup.\n\n20 Arragon, niki chiyliy ngoraed ni dabra machib niged banʼen ma kemus ni kalngaenʼ nge mich ngakʼ Somoel, niʼir e ke bayuliy e gidiiʼ rokʼ.\n\n21 Me chiyliy ngoraed ni dabra lʼelʼeged e thin u thilraed, machane nge taʼareb laniyaenʼraed ko changar roraed ko athap nga mʼon, ni nge taʼareb laniyaenʼraed me taʼareb e mich, me taʼareb e tawfe, ma nge taʼareb gumʼirchaʼraed u taʼabang ngo fithikʼ e tʼufeg roraed ngoraed.\n\n22 Ere ireray rogon e pinʼen ni chiyliy ngoraed ni ngar machib niged. Ma aray rogon ni ra manged bitir rokʼ Got.\n\n23 Me chiyliy ngoraed ni ngar tayed fan fare rran ni madnom, mar tayed nib thothup, ma ku gubin e rran ni ngar oged e magaer ngakʼ fare Somoel ni Got roraed.\n\n24 Ma ki chiyliy ngoraed ni fapi priest ni ke yibliy raed e thingar ra muruwel gaed nga paʼraed ni fan ko tin ba tʼuf roraed banʼen.\n\n25 Ma bay rebo rran u lan gubin e wik ni kan kiiʼeg ni nga ur kunuyed yaed riy nga taʼabang ni ngar filed e thin rokʼ ko fapi gidiiʼ, ma nga ur meybil gaed ko fare Somoel ni Got roraed, nge ku arragon, ni urngin yay nra i yog u gelingraed, ni nga ur moʼolung gaed nga taʼabang.\n\n26 Ma fapi priest e dabra tagaʼ gaed ko gidiiʼ ko tin ba tʼuf roraed banʼen; machane, bachan e muruwel ni yaedra tay e rayog riy ngoraed e falaʼab rokʼ Got, ni gomanga yog ni ngar monʼog gaed u dakean fare Kan ni Thothup, ni ke yog ngoraed e naʼab rokʼ Got, ni gomanga yog ni ngar filed ko gidiiʼ u gelingin nge matʼawon Got.\n\n27 Nge ku bayay ni Alma e chiyliy ni gidiiʼ ko galasia e thingar ra piiʼed boech e tin bay roraed banʼen, ni yaed gubin nra beeʼ ma be yaen u rogon e tin bay rokʼ; faʼanra bayoʼor ni bay rokʼ beeʼ ma thingari piiʼ nib yoʼor; ma chaʼ ni buchʼuw e bay rokʼ, e buchʼuw e ra piiʼ; ma chaʼ ni bay rokʼ e dab ni piiʼ ngakʼ.\n\n28 Ere aray rogon ni ngar piiʼed e tin bay roraed banʼen u fithikʼ e lʼagaenʼ nge athap roraed ngakʼ Got, nge ngakʼ fapi priest ni ke tʼuf banʼen roraed, arragon, nge gubin e piʼin nib tʼuf banʼen roraed, nge piʼin dariy e mad roraed.\n\n29 Ma ireray e nʼen ni yoeg ngoraed, ni bachan e ke chiyliy Got ngakʼ; ma u ranoed nib matʼaw u pʼoewchen Got, ni yaed be piiʼ roraed ngoraed ni tin bagaʼ fan ko dowef nge yaʼel, u rogon e tin ba tʼuf roraed nge tin yaed baʼadag.\n\n30 Ere chiney e yibi buch ni gubin e pinnʼey e nrinʼ u Mormon, arragon, nib chugur ko farengi raen ku Mormon, u lan e loway u charen farengi raen ku Mormon; arragon, farengi binaw rokʼ Mormon, farengi raen rokʼ Mormon, fare loway rokʼ Mormon, rib felʼ usun u oewchen e piʼin ni kar baed ngaram ke tamilang laniyaenʼraed u morngaʼagen e Tabiyul roraed; arragon, ma rib falaenʼ Somoel ngoraed, ya yaedra tang ni yaed be oge magaer ngakʼ ni gubinechubog.\n\n31 Ma gubin e pinnʼey e nrinʼ u wuruʼ farengi binaw ni nga dabi nangraed fare pilung.\n\n32 Machane musap gaed, yibi buch ni fare pilung, e pirʼeg ba mithmith u fithikʼ fapi gidiiʼ, ere lʼoeg e tapigpig rokʼ nge damit nagraed. Ere u lan fare rran ni yaed be moʼolung nga taʼabang ni ngar rungʼaged fare thin rokʼ Somoel ma noeg raed ngakʼ fare pilung.\n\n33 Ere chiney e fare pilung e yoeg ni Alma e be kʼaring fapi gidiiʼ ni ngar togopluw gaed ngakʼ; ere, lʼoeg e salthaw rokʼ ni ngar liiʼed yaed.\n\n34 Me yibi buch ni Alma nge fapi gidiiʼ rokʼ Somoel e ni kuruf e thin ngoraed u morngaʼagen e salthaw rokʼ fare pilung ni yaed be yaen ni ngar baed ngoraed; ere rafeked e pi tent roraed nge tabinaew roraed nga ranoed nga lan wuruʼ e binaw.\n\n35 Ma urngiraed e gonpon aningeg miriʼay nge wugem e gidiiʼ.\n\n", "mosiah 19": "[center][font_size=26]Guruy Ni 19[/font_size][/center]\n\n[i]Gideon e gay fare pilung i Noah ni nge liiʼ—Fapi Lamanites e rabaed ko farengi binaw—Pilung i Noah e gafgow me yimʼ ko nifiy—Limhi e igagyeg ni boed e pilung u tanpaʼ e Lamanites. Napʼan 145–121 M.K.[/i]\n\n1 Me yibi buch ni fapi salthaw rokʼ fare pilung e ra suloed, ni rib mʼay fan e magow ni kar tayed ngakʼ fapi gidiiʼ rokʼ Somoel.\n\n2 Ere chiney e musap gaed, fare ulung i salthaw rokʼ fare pilung e rib achig, ya kar lichlich gaed u tane mael, ere arame tabab ba daar nga fithikʼ fapi gidiiʼ.\n\n3 Ere bin nib achig e ulung e tabab i kʼaring e murus ngakʼ fare pilung ko thin, ma arame tabab e maleʼeg thin nib almarin nga fithikʼraed.\n\n4 Ere ngiyalʼ ney e immoy beeʼ nib moʼon u fithikʼraed ni fithingan e Gideon, ma beeʼ nib moʼon nib yargael ma toʼogor rokʼ fare pilung, ere girngiy e sayden rokʼ, me micheg u fithikʼ e damomuw rokʼ nra liiʼ fare pilung nge yimʼ.\n\n5 Me yibi buch ni arame ra cham gow fare pilung; ma napʼan ni guy fare pilung ni arame nge gel Gideon ngakʼ, me miil nge yaen ko fare gilʼedamit ni bay u taʼaben fare temple.\n\n6 Ere Gideon e lʼoelʼoeg iyaen me chugur nga taban fare gilʼedamit ni arame nge liiʼ fare pilung, ma faʼani sap fare pilung ko gin ni bay fare binaw nu Shemlom riy, me guy, fare ulung i salthaw ko Lamanites ni kar taw gaed nga mathil ko binaw.\n\n7 Ere ngiyalʼ ney e fare pilung e tolul nag amthun e yafos rokʼ, ni gaʼar: Giedon, dabmu liiʼeg nggumʼ, ya fapi Lamanites e kar baed ngodaed, ma yaedra liiʼdaed; arragon, yaedra liiʼ e gidiiʼ rog ngar mʼaed.\n\n8 Ma ngiyalʼ ney e fare pilung e gathir be rus nag e gidiiʼ rokʼ ni boed rogon ni be rus nag e birokʼ e yafos, machane yug aram rogon me pag Gideon ni de liiʼ nge yimʼ.\n\n9 Ere fare pilung e yoeg ko fapi gidiiʼ ni ngar miil gaed rokʼ fapi Lamanites, ma ire yaen nib mʼon roraed, mar miil gaed nga lan wuruʼ e binaw, ni yaed pi leʼengiraed nge pi bitir roraed.\n\n10 Me yibi buch ni fapi Lamanites e ra lʼoelʼoeged yaed, mar koeled yaed, mar tabab gaed i liiʼraed ngar mʼaed.\n\n11 Ere ngiyalʼ ney e yibi buch ni fare pilung e yoeg ngoraed ni yaed gubin ma ngar digeyed e pi leʼengiraed nge pi bitir roraed, ngar miil gaed rokʼ fapi Lamanites.\n\n12 Ere chiney e boʼor i yaed e dabi pag leʼengin nge bitir rokʼ, ku yaed baʼadag ni yaedra paer ngan liiʼraed ngar mʼaed u taʼabang. Ma tin kubay e ra paged pi leʼengiraed nge pi bitir roraed ngar miil gaed.\n\n13 Me yibi buch ni piʼin nra pired rokʼ pi leʼengiraed nge pi bitir roraed e roeged ngakʼ e pi rugod nib pidorang ni fakraed ni ngar kan gaed nga mʼon ni ngar wenig gaed ko fapi Lamanites ni nga dabra liiʼed yaed.\n\n14 Me yibi buch ni fapi Lamanites e wurengaenʼraed ngoraed, ya kar digow niged e pidorang ko pi ppin roraed.\n\n15 Ere fapi Lamanites e dar liiʼed yaed ngar mʼaed, ere rafeked yaed ni kalbus ngar suloed ko fare binaw ku Nephi, min piiʼ matʼaw raed ni ngar pired ko binaw, u taen e pi mʼag ni ngar koeled fare pilung i Noah ngar piiʼed nga paʼ fapi Lamanites, ma ngar piiʼed e chugum roraed, ni balaey ko urngin e chugum ni bay roraed, nge balaey ko gol roraed, nge silber roraed, nge gubin e pinʼen ni rib gaʼfan ngoraed, ma aray rogon ni ngar piiʼed e tax ko fare pilung ko Lamanites u rebe duw ngo reb.\n\n16 Ma chiney e immoy reb fapi pagael ni fak fare pilung u fithikʼ fa piʼin ni kan koelraed, ni fithingan e Limhi.\n\n17 Ere chiney e Limhi e baʼadag ni dab ni liiʼ e chitamangin; yug aram rogon, machane Limhi e manang e pi ngongol nib kireb rokʼ e chitamangin, ni bachan e ir beeʼ nib mangil.\n\n18 Me yibi buch ni Gideon e lʼoeg e pumoʼon nga lan wuruʼ e binaw nib mamith, ni ngar gayed fare pilung nge piʼin ni yaed bay rokʼ. Me yibi buch ni ra madaʼ gaed fapi gidiiʼ u lan wuruʼ e binaw, ni yaed gubin ma kemus ni fare pilung nge fapi priest rokʼ e dar madaʼ gaed.\n\n19 Chiney e pichaʼaney e kar thʼaebed i micheg u lan gumʼirchaʼraed ni ku yaedra sul ko fare binaw ku Nephi, ma faʼan rachey ni kan liiʼ pi leʼengiraed nge pi bitir roraed, nge ku piʼin nra magaey gaed roraed, ma yaedra cham ni falbiy, ngar uned ngoraed ko yamʼ.\n\n20 Ma fare pilung e yoeg ngoraed ni dabra suloed; ere ra damomuw gaed ngakʼ fare pilung, mar guyed rogon ni nge gafgow, nge madaʼ ko ngiyalʼ ni ke yimʼ ko nifiy.\n\n21 Ma ku ranoed ni ngar feked fapi priest ni ngar liiʼed yaed, mar miil gaed roraed.\n\n22 Me yibi buch ni arame ke yaen ni ngar suloed ko fare binaw ku Nephi, mar madaʼ gaed fapi gidiiʼ rokʼ Gideon. Ma fapi gidiiʼ rokʼ Gideon e roeged ngoraed gubin e pinʼen ni ke buch rokʼ pi leʼengiraed, nge pi bitir roraed; nge fapi Lamanites e kar piiʼed matʼawraed ni ngar pired ko binaw u dakean e wup tax ngakʼ fapi Lamanites ni balaey ko gubin e chugum roraed.\n\n23 Ma fapi gidiiʼ e roeged ko fapi gidiiʼ rokʼ Gideon ni kar liiʼed fare pilung, ma fapi priest rokʼ e kar miil gaed kar kan gaed boech nga lan wuruʼ e binaw.\n\n24 Me yibi buch u tomuren ni kar muʼ gaed ko morngaʼag, mar suloed ko fare binaw ku Nephi, u fithikʼ e falfalaenʼ, ni bachan e pi leʼengiraed nge pi bitir roraed e kuyaed baey ni dan liiʼraed; ma roeged ngakʼ Gideon ko mang e kar rinʼed ngakʼ fare pilung.\n\n25 Me yibi buch ni fare pilung ko Lamanites e michmich ngoraed, ni pi gidiiʼ rokʼ e dabra liiʼed yaed.\n\n26 Nge ku arragon ngakʼ Limhi, ni bachan e ir fak fare pilung, ma bachan e fapi gidiiʼ e ra dugiliyed ko fare lung, ere michmich ngakʼ fare pilung ko fapi Lamanites ni fapi gidiiʼ rokʼ e yaedra piiʼ e tax ngakʼ, ni balaey ko gubin e chugum roraed.\n\n27 Me yibi buch ni Limhi e tabab i oge lung me sunmiy e gapas nga fithikʼ e gidiiʼ rokʼ.\n\n28 Ma fare pilung ko fapi Lamanites e ra tayed e matanag nge liyeg farengi binaw, ni nge yog ni tay fapi gidiiʼ rokʼ Limhi u lan farengi binaw, ni nga dab ranoed nga lan wuruʼ e binaw; ma be ayuweg e pi matanag rokʼ ko pinʼen nibe yog ngakʼ u paʼ fapi Nephites.\n\n29 Ere chiney e fare pilung i Limhi e ki ululiy e gapas u lan gilʼilungun u langgin lʼagruw e duw, ni arame fapi Lamanites e dakur gafgow niged raed ara ragayed rogon ni ngar liiʼed yaed.\n\n", "mosiah 20": "[center][font_size=26]Guruy Ni 20[/font_size][/center]\n\n[i]Boech e ppin ni fak fapi Lamanite e iringraed fapi priest rokʼ Noah—Fapi Lamanites e rabaed nag e cham ngakʼ Limhi nge gidiiʼ rokʼ—Fapi salthaw ko Lamanite e ra chel gaed ngar suloed min piiʼ e gapas nga laniyaenʼraed. Napʼan 145–123 M.K.[/i]\n\n1 Chiney e immoy bangi banʼen u Shemlon ni ma yaen e pi ppin ni fak fapi Lamanites ngay nga ur tang gaed, ma yaed be churuʼ, ma yaed be falfalaenʼ.\n\n2 Me yibi buch ni immoy rebo rran ni mukun ini yaed nga ur tang gaed ma yaed be churuʼ.\n\n3 Ere chiney e fapi priest rokʼ fare pilung i Noah, e kar tamraʼ gaed ni ngar suloed ko fare binaw ku Nephi, arragon, ma kuyaed be rus ni yira liiʼraed, ere dakir thog rograed ni ngar suloed ngakʼ e pi leʼengiraed nge pi bitir roraed.\n\n4 Ma bachan e kar pired u lan wuruʼ e binaw, nge bachan e kar pirʼeged fapi ppin ni fak fapi Lamanites, ere ramith gaed nga ur yaliyed yaed;\n\n5 Ma napʼan ni kar guyed ni kar mukun gaed nga taʼabang ni yaed bbuchʼuw ni ngar churuʼ gaed, mar baed nga tamilang ko fagin ni yaed be miith riy ngar koeled raed mar feked raed nga lan wuruʼ e binaw; arragon, ma riliwʼ nge aningeg fapi ppin ni fak fapi Lamanites nra feked nga lan wuruʼ e binaw.\n\n6 Me yibi buch u napʼan ni fapi Lamanites e ra pirʼeged ni fapi ppin ni fakraed e dakur moyed, mar damomuw gaed ngakʼ fapi gidiiʼ rokʼ Limhi, ya kar lemniged ni fapi gidiiʼ rokʼ Limhi e kar iringed raed.\n\n7 Ere ra lʼoeged e salthaw roraed; arragon, ni mus ko fare pilung me un ko yaen ni bay nga mʼon ko gidiiʼ rokʼ; ma ranoed ko fare binaw ku Nephi ni ngar liiʼed fapi gidiiʼ rokʼ Limhi.\n\n8 Ere chiney e Limhi ni bay ko fare gilʼedamit e sap me guyraed, nri guy ni kar feked gubin mite tatlin e mael; ere kunuy e gidiiʼ rokʼ nga taʼabang, ma ranoed ra mith gaed ngar soen niged raed u lan e pi yungi rad ngo fithikʼ e garger.\n\n9 Me yibi buch u napʼan ni yib fapi Lamanites, me og fapi gidiiʼ rokʼ Limhi ngoraed, ko gin ni yaed be miith riy, mar tabab gaed i liiʼraed.\n\n10 Me yibi buch nri almarin e mael, ya racham gaed ni boed e layon ni yaed be cham nag garaed.\n\n11 Me yibi buch ni fapi gidiiʼ rokʼ Limhi e ra tabab gaed i tuluf fapi Lamanites; machane de taʼareb urngiraed ko fapi Lamanites. Machane racham gaed ni fan ko yafos roraed, nge pi leʼengiraed, nge pi bitir roraed, ere ur athamgil gaed mar cham gaed ni boed rogon e dragon.\n\n12 Me yibi buch nra pirʼeged fare pilung ko Lamanites u fithikʼ e piʼin ni kar mʼaed; machane dawori yimʼ, make madʼad ma kan digey u butʼ, ere rib papay ni miil e gidiiʼ rokʼ.\n\n13 Ere rafeked ngar taflay niged e madʼad u doew, mar feked iyaen ngakʼ Limhi, mar gaʼar gaed: Musap, baʼaray fare pilung ko fapi Lamanites; bachan e ke madʼad make mul nge aw nga fithikʼ e piʼin ni kar mʼaed, mar paged nga ranoed; ere musap, kug feked iyib ngom; ngam pagmaed nggu liiʼed ngemʼ.\n\n14 Machane Limhi e gaʼar ngoraed: Dab mu liiʼed ngemʼ, machane mu feked ngaray ni nge yog nug guy. Ere rafeked iyaen ngakʼ. Me gaʼar Limhi ngakʼ: Mang tapgin ni ngam baed ni mael ngakʼ e gidiiʼ rog? Musap, gidiiʼ rog e dawor ra thʼaebed fare michmich ni kug tay ngom; ere, mangfan ni ngam thʼaeb e michmich ni kam tay ko gidiiʼ rog?\n\n15 Ma arame chiney e fare pilung e gaʼar: Kug thʼaeb fare michmich ya bachan e gidiiʼ rom e kar feked bogi ppin ni fak e pi gidiiʼ rog; ere u fithikʼ e damomuw rog mugog ko gidiiʼ rog ni ngar baed ni mael ngakʼ e gidiiʼ rom.\n\n16 Ere chiney e Limhi e dariy banʼen ni ke rungʼag ni morngaʼagen e tiney e paʼ; ere me gaʼar: Bay gu duwriy u fithikʼ e gidiiʼ rog ma chaʼ ni yira pirʼeg ni ke rinʼ e biney ma yira liiʼ ngemʼ, Ere tuʼog ba magow ni nge yaen u fithikʼ e gidiiʼ rokʼ.\n\n17 Ere chiney e napʼan ni Gideon e rungʼag e pinnʼey, niʼir e kapten ku pilung, me yaeni gaʼar ngakʼ fare pilung: Gube siroʼ nag ngom ni ngam soen, dab mugow u fithikʼ e pi gidiiʼ ney, ma dab mudugliy banʼen nga dakeanraed.\n\n18 Ya dakir yib nganʼum fapi priest rokʼ e chitamam, ni faʼan igay e pi gidiiʼ ney ni ngar liiʼed yaed? Ma gathi yaed bay faram u lan wuruʼ e binaw? Ere gathi yaed e piʼin ni kar iringed fapi ppin ni fak e Lamanites?\n\n19 Ere chiney, e musap, nga moeg ngakʼ fare pilung morngaʼagen e pinnʼey, ni nge yog ni yoeg ko gidiiʼ rokʼ ni nge yog ni wurengaenʼraed ngodaed; ya musap kar muʼ gaed i falʼeg rograed ni ngar baed ngodaed ko mael; ma musap ri gadaed bbuchʼuw.\n\n20 Ere musap, yaedra yib ni yaed boʼor ulung; ma fare pilung e faʼanra dabi piiʼ e gapas nga laniyaenʼraed ma thingar damʼaed.\n\n21 Ya gathi ke muguʼul fapi thin rokʼ Abinadi, ni faʼani prophesy nag nib togopluw ngodaed—ma gubin e pinnʼey e ke buch ni bachan e dadfol gaed ko fapi thin rokʼ Somoel, ma gadaed keruʼuy e pi denen rodaed?\n\n22 Ere chiney e mmarow ngad falʼeged laniyaenʼ fare pilung, ma gadaed ayliy fare michmich ni kad tayed ngakʼ; ya kub felʼ ni ngad manged sib ko bin ni ngad dar gaed e yafos rodaed; ere, mmarow ngad tileged e puʼoeg rachaʼ ni yoʼor.\n\n23 Ere chiney e Limhi e yoeg ko fare pilung gubin fapinʼen ni morngaʼagen e chitamangin, nge fapi priest ni kar miil gaed nga lan wuruʼ e binaw, me yinʼ e kireb riy nga dakeanraed ni kar iringed e pi ppin ni fakraed.\n\n24 Me yibi buch ni fare pilung e wurengaenʼ ngakʼ e gidiiʼ rokʼ Limhi; me gaʼar ngoraed: Marow nga daroed ngad guyed e gidiiʼ rog, ni dariy e talin e cham rodaed; ma gube dugliy ngomed u dakean e michmich roeg ni gidiiʼ roeg e dabra liiʼed gimed.\n\n25 Me yibi buch ni ra leaked fare pilung, ma ranoed ni dariy e talin e cham roraed ni ngar madaʼ gaed fapi Lamanites. Ere yibi buch ni arame ra madaʼ gaed fapi Lamanites; ma fare pilung ko Lamanites e yibi siroʼ ngoraed, me wenig nag fapi gidiiʼ rokʼ Limhi.\n\n26 Ma napʼan ni guy fapi Lamanites ni fapi gidiiʼ rokʼ Limhi e dariy talin e cham roraed, me kirebaenʼ raed ngoraed me wurengaenʼraed ngoraed, mar suloed e pilung roraed u fithikʼ e gapas ko binaw roraed.\n\n", "mosiah 21": "[center][font_size=26]Guruy Ni 21[/font_size][/center]\n\n[i]Gidiiʼ rokʼ Limhi e liiʼraed fapi Lamanites—Gidiiʼ rokʼ Limhi e ra madaʼ gaed Ammon me michaenʼ—Ra weliyed ngakʼ Ammon morngaʼagen riliwʼ nge aningeg yang i plates ku Jaraedites. Napʼan 122–121 M.K.[/i]\n\n1 Me yibi buch ni Limhi nge gidiiʼ rokʼ e ra suloed ko fare binaw ku Nephi, ma kur tabab gaed bayay ko paer u lan farengi binaw u fithikʼ e gapas.\n\n2 Me yibi buch u tomuren ni bukun e rran ni ke yaen ma fapi Lamanites e ra tabab gaed bayay ko damomuw ni togopluw ngakʼ fapi Nephites, ma arame ra tabab gaed ko wub nga mathil ko binaw nib liyegraed.\n\n3 Ere chiney e dar thog rograed ni ngar liiʼed raed ngar mʼaed, ni bachan fare michmich ni ke tay fare pilung roraed ngakʼ Limhi; machane yaedra bat nag linglingiraed, ma yaed be gagyeg nag matʼawngiraed u dakeanraed; mar tabab gaed i tay e chugum nib totomal nga dakean i keruʼraed, man gafaliy raed ni boed ba donkey nib maʼay—\n\n4 Arragon, gubin e pinnʼey ma nrinʼ ni nge yog ni muguʼul fare thin rokʼ Somoel.\n\n5 Ere chiney e pi gafgow ni kirbaenʼ rokʼ fapi Nephites e rib almarin, ma dariy rogon nra yog ni ngar chuweged yaed u paʼraed, ya fapi Lamanites e ra longbiyed raed ni gaʼangin yang.\n\n6 Me yibi buch ni fapi gidiiʼ rokʼ Nephi e ra tabab gaed ko nonnon ngakʼ fare pilung ni bachan e pi gafgow roraed; ma kur tabab gaed i lemnag ni nga ranoed ngakʼ fapi Lamanites ko mael. Mar kʼarnged e chachalban ko fare pilung ko nonnon ni yaed be tay; ere pithig e thin ngoraed ni ngar rinʼed ni boed rogon ni yaed baʼadag.\n\n7 Ma arame ra kunuyed yaed nga taʼabang bayay, mar chuw gaed nga madan e mael roraed, ma ranoed ngakʼ fapi Lamanites ni ngar tulufed yaed ngar chuw gaed u dakean e binaw roraed.\n\n8 Me yibi buch ni fapi Lamanites e ragel gaed ngoraed, min tuluf raed ngar suloed, ma boʼor i yaed e nliiʼ.\n\n9 Ere ngiyalʼ ney e ri almarin e kirbaenʼ nge kalngaenʼ u fithikʼ fapi gidiiʼ rokʼ Limhi, piʼin ni ppin e yaed be yoer nag pi figirngiraed, nge piʼin bitir e yaed be yoer nag e pi chitamangraed, nge piʼin walag ni pumoʼon e yaed be yoer nag pi walagraed ni pumoʼon.\n\n10 Ere chiney e rib yoʼor e piʼin ni ppin ni ke yimʼ figirngiraed u dakean fare binaw, ma yaed be yoer ni gubin e rran, ya rib gel ba murus ni bachan fapi Lamanites ni ke yib i aw ngoraed.\n\n11 Me yibi buch ni pi miyoer roraed ni dar tal e kʼaring e tin ni ke magaey ko fapi gidiiʼ rokʼ Limhi ngar damomuw gaed ngakʼ fapi Lamanites; ma ranoed bayay ko mael, machane kur waer gaed bayay ngar suloed, ma kari gel boech e gafgow roraed ni boʼor i yaed e keyimʼ.\n\n12 Arragon, ma ku ranoed bayay ko yan dalip yay, ma kur gafgow gaed ni ku aram rogon; ma piʼin ni dan liiʼraed e ra suloed bayay ko fare binaw ku Nephi.\n\n13 Mar sobutʼ niged yaed nge taʼareb tolngiraed ko butʼ, mar paged yaed ngar manged sib, ma kur paged yaed nga un gafgow nagraed, ma yibe susuruyraed nga mʼon ma yibe sulwegraed nga tomur, min gel nag e tomal ko tin ni yaed be fek nge muruwel roraed, u rogon ni baʼadag e pi toʼogor roraed.\n\n14 Mar mʼing niged yaed nge mus rogon faraed sobutʼ; ma riyaed be wenig ngakʼ Got; arragon, ni gubin e rran ni poloʼ ni ur meybil gaed ngakʼ Got ni nge chuwegraed u fithikʼ e gafgow nge kirbaenʼ roraed.\n\n15 Ere chiney e fare Somoel e isasagaʼal ni nge motoyil me piiʼ e fulweg ko meybil roraed ni bachan e pi denen roraed; machane fare Somoel e motoyil ko meybil roraed, me tabab i munguy nag gumʼirchaʼen fapi Lamanites mar tabab gaed i baʼudeg e pi muruwel roraed; machane fare Somoel e de guy nib gamog ni nge chuwegraed u tanpaʼ e pi toʼogor roraed.\n\n16 Me yibi buch ni ra tabab gaed ko monʼog ni buchʼuw ma buchʼuw u lan fare binaw, mar tabab gaed i yung e awoch nib yoʼor, mar chuguliyed e gamanman nge garbaw, ma dakur gafgow gaed ni bilig.\n\n17 Ma ngiyalʼ innʼey e ke yoʼor e piʼin nib ppin ngakʼ e piʼin pumoʼon; ere pilung i Limhi e yoeg ni gubin e pumoʼon ma ngar piiʼed e ayuw ni ggan ni fan ko fapi ppin nge bitir roraed ni ke yimʼ figirngiraed nge pi chitamangraed, ni nga dab kur mʼaed ko bilig; ere biney e rrinʼed ni bachan e rib yoʼor iyaed e keyimʼ.\n\n18 Chiney e fapi gidiiʼ rokʼ Limhi e ruguyed rogon nra yog ni ngar kunuyed yaed nga ur pired ni yaed taʼab ulung u taʼabang, mar matanagiyed e awoch roraed nge pi gamanman roraed;\n\n19 Ma fare pilung e mus ngakʼ ma dar pagaenʼ ni nge yaen nga wuruʼ fare binaw, ma kemus ni faʼanra nge un e pi matanag rokʼ ngakʼ, ya be rus ni richey me thap nga paʼ fapi Lamanites.\n\n20 Me yoeg ni gidiiʼ rokʼ e ngar matangiyed e binaw nib liyeg raed, ni gomanga yog nra koeled fapi priest ni kar miil gaed nga lan wuruʼ e binaw, ni yaed e kar iringed fapi ppin ni fak fapi Lamanites, ma ireram e nʼen ni kʼaring e gafgow nib almarin nga puluwraed.\n\n21 Ya yaed baʼadag ni ngar feked raed ni nge yog nra gechig niged raed; ya yaed be yib nga lan e binaw ku Nephi ni ke nepʼ, mar feked e awoch roraed ma kub yoʼor bogi banʼen nib tʼuf roraed ni kur feked; ere rapoch gaed nga ur soen niged yaed.\n\n22 Me yibi buch ni dakuriy e wagaey u thilin fapi Lamanites nge fapi gidiiʼ rokʼ Limhi, nge yaeni madaʼ ko ngiyalʼ ni Ammon nge pi walagen e kar baed nga lan fare binaw.\n\n23 Ma fare pilung e napʼan ni immoy u wuruʼ e garog ko fare binaw ni yaed e matanag rog, me pirʼeg Ammon nge pi walagen; ma bachan e lemnag ni yaed fapi priest rokʼ Noah ere guy rogon ni ngan koelraed, min mʼagraed, ma ninʼraed nga kalbus. Ma faʼan gomanga yaed fapi priest rokʼ Noah make guy rogon ni ngan liiʼraed ngar mʼaed.\n\n24 Machane napʼan ni pirʼeg ni gathi yaed, ya yaed pi walagen ni fapi Nephites, ni kar baed ko fare binaw nu Zarahemla, mari falfalaenʼ ni rib gel.\n\n25 Chiney e fare pilung i Limhi e malʼog, u mʼon ko ngiyalʼ ni yib Ammon, ni lʼoeg ini pumoʼon ni ngar gayed fare binaw nu Zarahemla; machane dar pirʼeged, mar malog gaed u lan wuruʼ e binaw.\n\n26 Machane, ra pirʼeged ba binaw niki i paer e gidiiʼ riy; arragon, ba binaw nib sug dakean ko yil ni ke malikʼ; arragon, bbinaw ni i paer e gidiiʼ riy make mogothgoth; ere, bachan e ra lemniged ni ireram fare binaw nu Zarahemla, mar suloed ko fare binaw ku Nephi, mar taw gaed nga wuruʼ e binaw ni dawori yoʼor e rran u mʼon ni nge yib Ammon.\n\n27 Mar suloed ni bay ba chep ni kar feked ke un ngoraed, nib chep ni bay morngaʼagen fapi gidiiʼ riy ni kan pirʼeg yilraed; ni kan ker nga dakean e plate ni wasey.\n\n28 Ere chiney e Limhi e ri falfalaenʼ bayay u napʼan ni ke nang rokʼ Ammon, ni pilung i Mosiah e bay ba tawaʼath rokʼ ni yib rokʼ Got, ni ireram e gin nra yog riy ni ngan piliyeg e thin ko fapi yungi pilet ni kan ker e yol nga dakean; arragon, nge Ammon e riki falfalaenʼ.\n\n29 Machane Ammon nge pi walagen e ki kirbaenʼraed ni bachan e rib yoʼor i walagraed ni kan liiʼraed ngar mʼaed;\n\n30 Nge ku bachan e fare pilung i Noah nge priest rokʼ nra wawliyed fapi gidiiʼ ngar rinʼed e denen nib yoʼor mit nge ngongol ni kireb nib togopluw ngakʼ Got; maki kirbaenʼraed ni bachan Abinadi ni ke yimʼ; nge ku bachan e chuw ni tay Alma nge fapi gidiiʼ nra uned ngakʼ, niʼir e sunmiy ba galasia rokʼ Got u dakean e madangdang nge gelingin Got, ngo dakean e mich ko fapi thin ni ke weliy Abinadi.\n\n31 Arragon, ri kirbaenʼraed ko mochuw nra tayed, ya dar nanged ko uw e kar miil gaed ngay. Chiney e manga boech ma kar uned ngoraed nib falaenʼ raed ngay, ya kuyaed ma kar falʼeged ba mʼag u thilraed Got ni ngar pigpig gaed ngakʼ mar fol gaed ko pi motochiyel rokʼ.\n\n32 Ere chiney ku napʼan e wub ni tay Ammon, ma fare pilung i Limhi e ki piiʼ ir nga ba mʼag u thilrow Got, nge ku boech e gidiiʼ rokʼ nib yoʼor, ni ngar pigpig gaed ngakʼ mar fol gaed ko pi motochiyel rokʼ.\n\n33 Me yibi buch ni fare pilung i Limhi nge boech e gidiiʼ rokʼ nib yoʼor e ra adaged ni ngan tawfe nagraed; machane dariy beeʼ ko rangi binaw nem ni ke piiʼ Got matʼawon. Nge Ammon e siyeg ni nga dabi tawfe nigey, ya be yaenaenʼ rokʼ niʼir ba tapigpig ni dematʼaw rogon.\n\n34 Ere dariy bingyalʼ ni ra yarmiyed yaed nib galasia, ere ur pired ni yaed be soen ma yaed be motoyil ko fare Kan ni Thothup rokʼ Somoel. Chiney e ur fineyed ni ngar boeded Alma nge pi walagen, niʼir e miil nga lan wuruʼ e binaw.\n\n35 Ra adaged ni ngan tawfe nagraed ni nge micheg me mang mich riy nib mʼagaenʼraed ngay ni ngar pigpig gaed ngakʼ Got u poloʼ i gumʼirchaʼraed; machane ra yinʼed yaran e tawfe roraed; ma babyoren e tawfe roraed e bay fin un piiʼ.\n\n36 Ere chiney e gubin e pinʼen nibe lemnag Ammon nge gidiiʼ rokʼ, nge fare pilung i Limhi nge gidiiʼ rokʼ, e ngar guyed rogon ni ngar chuw gaed u tanpaʼ fapi Lamanites ngu kalbus.\n\n", "mosiah 22": "[center][font_size=26]Guruy Ni 22[/font_size][/center]\n\n[i]Tʼaer midil ntay ni fan ko fapi gidiiʼ ni ngar miil gaed ngar chuw gaed u tanpaʼ fapi Lamanites—Fapi Lamanites e ni guy rogon ngar chingawʼ gaed—Fapi gidiiʼ e ra miil gaed, mar suloed nga Zarahemla, mar mʼing gaed nga tanpaʼ fare Pilung i Mosiah. Napʼan 121–120 M.K.[/i]\n\n1 Ere chiney e yibi buch ni Ammon nge fare pilung i Limhi e ra weliyew ko fapi gidiiʼ rogon ni ngar rinʼed me yog ni ngar chuw gaed u kalbus; ma rruguyew rogon ni gubin fapi gidiiʼ ni ngar mukun gaed nga taʼabang; ma rinʼew e biney ni nge yog ni taʼareb lungun fapi gidiiʼ u morngaʼagen fare miil ni ngar tayed.\n\n2 Me yibi buch ni dar pirʼeged rogon woʼen ni ngar miil gaed u kalbus, ma kemus ni ngar feked e ppin roraed nge bitir roraed, nge gamanman roraed, nge yuʼ ulung i garbaw roraed, nge tent roraed, ngar ranoed nga lan wuruʼ e binaw; ya fapi Lamanites e riyaed boʼor, ma ribe math liyiben ko fapi gidiiʼ rokʼ Limhi ni ngar togopluw gaed ngoraed, ni gomanga ngar fineyed ni ngar chuw gaed u kalbus u dakean e cham ko sayden.\n\n3 Ere chiney e yibi buch ni Gideon e yaen nge yaeni sakʼiy nga pʼoewchen fare pilung, me gaʼar ngakʼ: Chiney O pilung, gur e kam motoyil ko thin rog ni ke yoʼor yay u napʼan ni gadaed be togopluw ngakʼ pi walagdaed, ni fapi Lamanites.\n\n4 Ere chiney O pilung, faʼanra dawor mu pirʼegeg ni guba tapigpig ni dariy angin, ara faʼanra ku aram i yib ke madaʼ ko ngiyalʼ ney ni gabe motoyil ko thin rog ni demutrug rogon, ma be mʼug nib gaʼfan ngom, ere ku arragon ni gubaʼadag ni ngam motoyil ko thin rog e chiney, ma bay gumang tapigpig rom nggu fek e pi gidiiʼ ney nggu chuwegraed u kalbus.\n\n5 Ere fare pilung e piiʼ matʼawon ni nge non. Ere me gaʼar Gideon ngakʼ:\n\n6 Gamnang, bay bangi nʼen nib mab u tabgul nga wuruʼ e binaw, nib mab nga wuruʼ e rungrung ko yoror u tabgul, u baʼan tabgul ko farengi binaw. Ma fapi Lamanites, ara fapi matanag ko Lamanites, e ranepʼ ma yaed ma chingnag; ere mman ngad weregew e thin nga fithikʼ gubin e pi gidiiʼ ney ni ngar kunuyed nga taʼabang e pi gamanman roraed nge yuʼ ulung i garbaw roraed, ni nge yog nra wawliyedraed nga wuruʼ e binaw ni ke nepʼ.\n\n7 Ma bay guwaen nggu rinʼ nrogon ni kam chiyliy ngog ma nggu piiʼ e waeyin ngakʼ fapi Lamanites ko yan tomur, ma bay ra unumed ngar ching gaed; ma gaed yaen u baʼani gilaeyʼ ko gin ni yaed ma paer riy ko farengi nʼen nib miith morngaʼagen nib mab nga wuruʼ e binaw u napʼan ni kar ching gaed ma yaed be mol.\n\n8 Ma aray rogon ni gadaed ra yaen, ni gadaed e pi ppin rodaed nge pi bitir rodaed, nge gamanman rodaed, nge pi yuʼ ulung i garbaw roraed nga lan wuruʼ e binaw; ma gadaed milekag ngad liyeged fare binaw nu Shilom.\n\n9 Ere yibi buch ni fare pilung e motoyil ko thin rokʼ Gideon.\n\n10 Ere pilung i Limhi e yoeg ni fapi gidiiʼ rokʼ e ngar kunuyed e gamanman roraed nga taʼabang; me piiʼ e waeyin ni oren ni yima piiʼ ngan fek iyaen ngakʼ fapi Lamanites; ma ki piiʼ boech e waeyin nib yoʼor nib tawaʼath ngoraed; mar unumed fapi waeyin ni rib puf rograed ngay niʼir e ke malʼog fare pilung i Limhi kan piiʼ ngoraed.\n\n11 Ere yibi buch ni fapi gidiiʼ rokʼ fare pilung i Limhi e ranoed ni ke nepʼ nga lan wuruʼ e binaw ni yaed nge pi gamanman roraed, nge pi yuʼ ulung i garbaw roraed, ma ranoed ngar liyeged fare binaw nu Shilom u lan wuruʼ e binaw, mar puluweged ko fare binaw nu Zarahemla, ni be powiʼiyraed Ammon nge pi walagen.\n\n12 Ma kar feked gubin e gol nge silber roraed, nge pinʼen nib gaʼfan ngoraed, ni tin nra yog ni ngar feked, nge ku arragon nge ggan roraed, nra feked nga lan wuruʼ e binaw; mar ʼulʼul gaed ko milekag roraed.\n\n13 Ma tomuren ni ke yoʼor e rran yaed u lan wuruʼ e binaw mar taw gaed nga lan fare binaw nu Zarahemla, mar cheag gaed ko gidiiʼ rokʼ Mosiah, mar pired ni kar mʼing gaed nga tanpaʼ.\n\n14 Me yibi buch ni Mosiah e thapegraed u fithikʼ e falfalaenʼ; ma ki thapeg e pi chep roraed, nge ku fapi chep ni faʼani pirʼeg fapi gidiiʼ rokʼ Limhi.\n\n15 Ere chiney e yibi buch u napʼan ni fapi Lamanites e kar pirʼeged ni fapi gidiiʼ rokʼ Limhi e kar chuw gaed u lan fare binaw ni ke nepʼ, mar lʼoeged ba ulung i salthaw nga lan wuruʼ e binaw ni ngar lʼoelʼoeged yaed;\n\n16 Ma tomuren ni kar lʼoelʼoeged yaed u lan lʼagruw e rran, ma dakiyog nra laeked abraed; ere ra malog gaed u lan wuruʼ e binaw.\n\n", "mosiah 23": "Bbabyor ni morngaʼagen Alma nge fapi gidiiʼ rokʼ Somoel, ni yaed e tuluf raed fapi gidiiʼ rokʼ fare Pilung i Noah nga lan wuruʼ e binaw.\n\nBay morngaʼagen ko guruy ni 23 nge 24.\n\n[center][font_size=26]Guruy Ni 23[/font_size][/center]\n\n[i]Alma e siyeg ni nge dabi mang pilung—I pigpig ni ire tolang ko priest—Fare Somoel e gechig nag e gidiiʼ Rokʼ, ma fapi Lamanites e ra suweyed fare binaw nu Helam—Amulon, e ire gaaʼ ko fapi priest ni kireb rokʼ fare Pilung i Noah, e gagyeg nag fare binaw nu Helam u tanpaʼ fare pilung ko Lamanites. Napʼan 145–121 M.K.[/i]\n\n1 Ere bachan e ke yoeg fare Somoel ngakʼ Alma ni fapi salthaw rokʼ fare pilung i Noah e bay rabaed ngoraed, ma ki yoeg ngakʼ fapi gidiiʼ rokʼ, ere ra kunuyed nga taʼabang fapi gamanman roraed, mar feked boech e awoch roraed, ma ranoed nga lan wuruʼ e binaw u mʼon ko fapi salthaw rokʼ fare pilung i Noah.\n\n2 Ma fare Somoel e piiʼ gelingraed, ni nga dabi koel raed fapi gidii rok fare pilung i Noah ngar liiʼed raed.\n\n3 Mar milekag gaed ni meruk e rran nga lan wuruʼ e binaw.\n\n4 Mar baed nga bangi binaw, arragon, nga bangi binaw nib felʼ usun mab felʼ e paer riy, ni bangi binaw nib machalbog e rran riy.\n\n5 Mar nʼufed e pi tent roraed ngalang, mar tabab gaed i ngongoliy e mileayʼ, mar tabab ko dumow naʼun; arragon, riyaed ba tamuruwel, ere ur muruwel gaed ni rib gel.\n\n6 Ma fapi gidiiʼ e yaed baʼadag ni Alma ni nge mang pilung roraed, ya rib tʼuf ko gidiiʼ rokʼ.\n\n7 Machane gaʼar ngoraed: Musap gaed, detʼuf ni nge yog e pilung ngodaed; ya gaʼar fare Somoel: Dab mu tayed beeʼ ni nge tolang ngakʼ beeʼ, ara beeʼ nib moʼon e dabi lemnag ir nib felʼ ngakʼ yug beeʼ; ere gube yoeg ngomed ni detʼuf ni nge yog e pilung ngomed.\n\n8 Yug aram rogon machane, faʼanra yog ni nge gubin e ngiyalʼ ma bay e pumoʼon nib matʼaw ni nge mang pilung romed meʼere rib mangil ni nge yog e pilung ngomed.\n\n9 Machane mu tayed u wunʼmed fare ngongol rokʼ fare pilung i Noah nge fapi priest rokʼ; ya mus ngog magu oloboch riy, nggu rinʼ boʼor bogi banʼen ni thʼabi kireb u mit Somoel, niʼir e kʼaring ngog e makalngaenʼ ni rib almarin.\n\n10 Machane, tomuren nib gel e kirbaenʼ ni kug tay, ma fare Somoel e runguyeg nge motoyil ko meybil ni gube tay, me piiʼ e fulweg ko pi meybil rog, ma ke tayeg ni gub talin e muruwel u lani paʼ ni nggu fek boʼor i gimed iyib ko naʼab ni morngaʼagen e tin riyulʼ rokʼ.\n\n11 Machane, dagur ʼuf ko biney, ya gag e dabi bung rogog ni nggu ʼuf ni morngaʼageg.\n\n12 Ere chiney e gube yoeg ngomed, ni ke gafgow nagmed fare pilung i Noah, ma kuʼum manged sib ngakʼ nge fapi priest rokʼ, ma kar feked gimed iyib nga fithikʼ e ngongol ni kireb, ere ni mʼagmed nga gafan e ngongol ni kireb.\n\n13 Ere chiney ni kan chuwegmed u gelingin Got kam chuw gaed ko fapi mʼagan e ngongol ni kireb, arragon, u paʼ e pi toʼogor romed ni pilung i Noah nge fapi gidiiʼ rokʼ, nge ku pi mʼagan e ngongol ni kireb, ere ri aramfan nug baʼadag ni ngam chichiʼiyed gimed ko gin ni ke puf-matʼawmed riy, ma dabi pagaenʼmed ngakʼ beeʼ ni nge mang pilung romed.\n\n14 Ma ku dabi pagaenʼmed ngakʼ beeʼ ni nge mang sensey romed ara tamachib romed, ma kemus ni faʼanra beeʼ nib gidiiʼ rokʼ Got, ni be yaen ko pi woʼ rokʼ ma be fol ko pi motochiyel rokʼ.\n\n15 Aray rogon ni Alma e fil ko gidiiʼ rokʼ, ni nge gubin e gidiiʼ ma nge tʼufeg e chaʼ ni bugul yoror rokʼ ni boed ir, ni nge dabi yibe maleʼeg thin nga fithikʼraed.\n\n16 Ere chiney e Alma, e ire tolang ko priest roraed, ya ire yarmiy e galasia roraed.\n\n17 Me yibi buch ni dariy beeʼ ni bay matʼawon ni nge machib ara fil banʼen ma kemus niʼir e ke piiʼ Got matʼawon. Ere bangbeng nag gubin e priest roraed nge sensey roraed; ma dariy beeʼ nni bangbeng nag ma kemus ni faʼanra beeʼ nib moʼon nib matʼaw.\n\n18 Ere ur guyed e gidiiʼ roraed, mar duruwʼiyed raed ko pinʼen nib lʼeag rogon ko tin nib matʼaw.\n\n19 Me yibi buch ni arame ra tabab gaed ko monʼog me felʼ rograed u lan fare binaw; mar tunguyed fithingan e re binaw nem ni Helam.\n\n20 Me yibi buch ni ra yoʼor gaed ma ri felʼ rograed u lan fare binaw nu Helam; mar ngongoliyed nib binaw, mar tunguyed fithingan ni fare binaw nu Helam.\n\n21 Yug aram rogon ma fare Somoel e be guy nib tʼuf ni nge yalʼuweg e gidiiʼ rokʼ; arragon, ma sikeng nag e gumʼaenʼ roraed nge mich roraed.\n\n22 Machane—anra tay e pagaenʼ rokʼ ngakʼ e ireram e chaʼ ni yira chibiy ngalang ko bin tomur e rran. Arragon, ma aray rogon ko tiney e gidiiʼ.\n\n23 Ya musap gaed, bay gu dag ngomed nni fekraed nga kalbus, ma dariy beeʼ ni yog ni nge pagraed ma kemus ni fare Somoel ni Got roraed, arragon, ni fare Got ku Abraham nge Isaac nge Jacob.\n\n24 Me yibi buch ni pagraed u kalbus, medag fare gelingin rokʼ ngoraed, ma rigel e falfalaenʼ roraed.\n\n25 Ya musap gaed, yibi buch u napʼan ni ur moyed u lan fare nam nu Helam, arragon, u lan fare binaw nu Helam, u napʼan ni yaed be ngongoliy e mileayʼ u yungi binaw nib liyeg raed, ma musap gaed baey ba ulung i salthaw rokʼ fapi Lamanites u wuruʼ fare binaw.\n\n26 Ere chiney e yibi buch ni fa piʼin walagen Alma e ra miil gaed ngar chuw gaed ko fayungi falang roraed, mar mukun gaed nga taʼabang u lan fare binaw nu Helam; ma kar tamdag gaed nga rarogon e mʼug ni ke tay fapi Lamanites.\n\n27 Machane Alma e yaen nge yaen i sakʼiy nga pʼoewchraed, me yoeg ngoraed ni dabra tamdag gaed, ma nge yib ngaenʼraed fare Somoel ni Got roraed ma ra ayuwegraed.\n\n28 Ere mʼay e tamdag roraed, mar tabab gaed ko meybil ngakʼ Somoel ni nge munguy nag gumʼirchaʼen fapi Lamanites, ni ngar paged ni dabra liiʼed raed, nge pi leʼengiraed, nge pi bitir roraed.\n\n29 Me yibi buch ni fare Somoel e munguy nag gumʼirchaʼen fapi Lamanites. Ma Alma nge pi walagen e ranoed ngar piiʼed yaed nga lan paʼraed; ma fapi Lamanites e ra suweyed fare binaw nu Helam.\n\n30 Chiney e fapi salthaw rokʼ fapi Lamanites, ni yaed e ur leaked fapi gidiiʼ rokʼ fare pilung i Limhi, e ra malog gaed u lan wuruʼ e binaw nib yoʼor e rran.\n\n31 Ere musap gaed, ra pirʼeged fapi priest rokʼ fare pilung i Noah, u bangi banʼen ni karoeged e Amulon ngay; mar tabab gaed i suwey fare binaw nu Amulon mar tabab niged i ngongoliy e mileayʼ.\n\n32 Arame chiney e fithingan fachaʼ nib gaaʼ ko fapi priest e Amulon.\n\n33 Me yibi buch ni Amulon e wenig ngakʼ fapi Lamanites; ma kur lʼoeged e pi leʼengiraed ni yaed fapi ppin ni fak fapi Lamanites, ni ngar wenig gaed ngakʼ pi walagraed, ni nge dabra liiʼed e pi figirngiraed.\n\n34 Ma fapi Lamanites e rrunguyed faʼanem i Amulon nge pi walagen, ma dar liiʼed raed, ni bachan e pi leʼengiraed.\n\n35 Ere Amulon nge pi walagen e ra manged ngakʼ fapi Lamanites, ma ur milekag gaed u lan wuruʼ e binaw ni yaed be gay farengi binaw ku Nephi u napʼan nra pirʼeged fare binaw nu Helam, niʼir e be paer Alma nge pi walagen riy.\n\n36 Me yibi buch ni fapi Lamanites e ra michmich gaed ngakʼ Alma nge pi walagen, ni faʼan yaedra dag ngoraed e kanawoʼ ni yaen ko fare binaw ku Nephi ma dab ni liiʼraed ma yira piiʼ e puf-matʼawon roraed ngoraed.\n\n37 Machane tomuren ni Alma e ke dag ngoraed e kanawoʼ ni yaen ko fare binaw ku Nephi ma fapi Lamanites e dar fol gaed ko michmich nra tayed; ere ratayed e matanag nge liyeg fare binaw nu Helam, ni ngar matangiyed Alma nge pi walagen.\n\n38 Ma piʼin ni magaey e ranoed ko fare binaw ku Nephi; ma boechi yaed e ra suloed ko fare binaw nu Helam, ma kur feked pi leʼengin nge pi bitir ko fapi matanag ni faʼan yaed e kan tay raed ko fare binaw.\n\n39 Ma fare pilung ko fapi Lamanites e piiʼ matʼawon Amulon ni nge mang pilung me mang gaaʼ ko gidiiʼ rokʼ, ni yaed bay u lan fare binaw ku Helam; machane dariy gelingin ni nge rinʼ ni demutrug banʼen nib togopluw nga rogon ni baʼadag fare pilung ko Lamanites.\n\n", "mosiah 24": "[center][font_size=26]Guruy Ni 24[/font_size][/center]\n\n[i]Amulon e gafgow nag Alma nge gidiiʼ rokʼ—Yira liiʼraed ngar mʼaed ni faʼan yaedra meybil—Fare Somoel e ayuwegraed ko muruwel roraed nge baʼud u wunʼraed—I chuwegraed u kalbus, mar suloed nga Zarahemla. Napʼan 145–120 M.K.[/i]\n\n1 Me yibi buch ni Amulon e mʼagaenʼ fare pilung ko Lamanites ngakʼ; ere, fare pilung ko fapi Lamanites e piiʼ matʼawon nge pi walagen ni ngan dugliy raed ni ngar manged sensey ko gidiiʼ rokʼ, arragon, ko pi gidiiʼ ni ur moyed u lan fare binaw nu Shemlon, ngo lan fare binaw nu Shilom, ngo lan fare binaw nu Amulon.\n\n2 Ya fapi Lamanites e kar suweyed gubin e pi binaw ney; ere, fare pilung ko fapi Lamanites e ke dugliy e pilung ko gubin yang e pi binaw ney.\n\n3 Ere chiney e fithingan fare pilung ko Lamanites e Laman, ni kan tunguy fithingan e chitamangin ngakʼ; ere yima pining ni pilung i Laman. Ere beeʼ nib pilung rokʼ buʼulung i gidiiʼ nib yoʼor.\n\n4 Me dugliy e pi sensey u fithikʼ pi walagen Amulon u lan gubin yang e binaw ni i paer e gidiiʼ rokʼ riy; ma arame ni tabab i fil fare thin rokʼ Nephi u fithikʼ gubin e pi gidiiʼ rokʼ fapi Lamanites.\n\n5 Ere yaed bogi gidiiʼ nra pired nib felʼ thilraed ngoraed; machane dar nanged Got; ara pi walagen Amulon e rafiled ngoraed banʼen ni morngaʼagen fare Somoel ni Got roraed, ara fare motochiyel rokʼ Moses; ara rifiled ngoraed fapi thin rokʼ Abinadi;\n\n6 Machane rafiled ngoraed ni ngar chaʼariyed e chep roraed, ni nge yog nra yol gaed ngoraed.\n\n7 Ere aray rogon ni tabab e falaʼab ngakʼ fapi Lamanites iyaen, mar tabab gaed ko folchuwayʼ u thilraed mar monʼog gaed nib almarin, mar manged bogi gidiiʼ nib salap ko sabaenbaen nge gidiiʼ nib sogogonop, ko gonop nu fayleng, arragon, bogi gidiiʼ ni rib salap ko sabaenbaen, ma yaed baʼadag gubin mit e ngongol nib kireb nge matgael, ma kemus ni yigoʼ fithikʼ i pi walagraed e darur rinʼed banʼen riy ni aram rogon.\n\n8 Ere chiney e yibi buch ni Amulon e tabab i gagyeg nag matʼawon u dakean Alma nge pi walagen, me tabab i gafgow nag, me guy rogon ni pi bitir rokʼ e nge gafgow nag pifakraed.\n\n9 Ya Amulon e manang Alma, ni immoy ni ir reb fapi priest rokʼ fare pilung, ma ire chaʼ ni mich u waenʼ fapi thin rokʼ Abinadi min tuluf nge chuw u pʼoewchen fare pilung, ere ri damomuw ngakʼ; ya bay nga tanpaʼ fare pilung i Laman, machane be gagyeg nag matʼawon u dakeanraed, me piiʼ e muruwel ngoraed, me tay e chaʼ ni ma guy e muruwel ni nge guy raed.\n\n10 Me yibi buch nri gel e gafgow nge kirbaenʼ ngoraed mar tabab gaed ko meybil nib noemow ngakʼ Got.\n\n11 Ma Amulon e yoeg ngoraed ni ngar tileged e pi mayoer roraed; me tay e matanag ni nge matangiyraed, ni chaʼan ni ngan pirʼeg ni be meybil ngakʼ Got e ngan liiʼ ngemʼ.\n\n12 Ere Alma nge gidiiʼ rokʼ e dakur meybil gaed ngakʼ fare Somoel ni Got roraed nibe yaen lamraed, machane ur meybil gaed u laniyaenʼraed ngakʼ; ma ire manang e tafnaey ko pi gumʼirchaʼ roraed.\n\n13 Me yibi buch ni yib laman fare Somoel ngoraed u fithikʼ e pi gafgow roraed, ni be gaʼar: Mu puged oewchmed ngalang ma nge pagaenʼmed, ya gumnang fare mʼag ni kam tayed u thildaed; ma gura falʼeg ba mʼag u thilmaed e gidiiʼ rog mug chuwegraed u kalbus.\n\n14 Ma kubay gu baʼudeg e pi muruwel ni yibe tay nga dakean poemed, nri dab kum thamiyed u dakean keruʼmed, ni ku mus ko ngiyalʼ ni gimed bay u kalbus; ma biney e nggu rinʼ ni nge yog ni ngam manged mich rog u tomuren e ngiyalʼ ney, ma nge yog ni ngam nanged nib dugil ni gag, fare Somoel ni Got, e guma ayuweg e gidiiʼ rog u fithikʼ e pi gafgow roraed.\n\n15 Ere chiney e yibi buch ni fapi muruwel ni kan piiʼ ngakʼ Alma nge pi walagen e ni baʼudeg ngoraed; arragon, fare Somoel e piiʼ gelingraed ni nge moem e pi muruwel roraed ngoraed, mar fol gaed u fithikʼ e falfalaenʼ nge gumʼaenʼ ko gubin e pinʼen ni baʼadag fare Somoel.\n\n16 Me yibi buch ni rib gele mich roraed nge gumʼaenʼ roraed ni arame ki yib fare lam rokʼ fare Somoel ngoraed bayay, nibe gaʼar: Nge pagaenʼmed, ya gabul e gura chuwegmed u kalbus.\n\n17 Me gaʼar ngakʼ Alma: Gur e ngam powiʼiy e pi gidiiʼ ney, ma bay gu mʼon nggu powiʼiyem ngam chuweg e pi gidiiʼ ney u kalbus.\n\n18 Ere chiney e yibi buch ni Alma nge gidiiʼ rokʼ e nepʼ mar kunuyed e gamanman roraed nga taʼabang, nge awoch roraed; arragon, ni poloʼ e nepʼ nra kunuyed e gamanman roraed nga taʼabang.\n\n19 Me yaeni kadbul riy ma fare Somoel e musur nag fapi Lamanites, arragon, ma gubin e piʼin ma guy e muruwel ma kan musur nagraed.\n\n20 Ere Alma nge gidiiʼ rokʼ e ra chuw gaed nga ranoed nga lan wuruʼ e binaw; ma napʼan ni kar milekag gaed ni poloʼ e rran mar nʼufed e pi tent roraed u lan ba loway, mar tunguyed fithingan e re loway nem ni Alma, ni bachan e ire powiʼiyraed nga lan wuruʼ e binaw.\n\n21 Arragon, ma lan fare loway ku Alma e ra oged e magaer riy ngakʼ Got ni bachan e runguy rokʼ ngoraed, ma ke baʼudeg e pi muruwel roraed, ma ke chuwegraed u kalbus; ya ur moyed u kalbus, ma dariy beeʼ ni yog rokʼ ni nge chuwegraed ma kemus ni fare Somoel ni Got roraed.\n\n22 Ere ra oged e magaer ngakʼ Got, arragon, gubin e pumoʼon roraed, nge gubin e ppin roraed, nge gubin e bitir roraed nra yog ni nge non mar nonaed ni yaed be oge magaer ngakʼ e Got roraed.\n\n23 Ere chiney e fare Somoel e gaʼar ngakʼ Alma: Mu gur nigem ngam chuw nge pi gidiiʼ ney u lan e re binaw ney, ya fapi Lamanites e kar od gaed ma yaed be lʼoelʼoegmed; ere mu chuw gaed u lan e re binaw ney, ma bay gu tileg fapi Lamanites u lan e re loway ney ni nga dab kur lʼoelʼoeged e pi gidiiʼ ney.\n\n24 Me yibi buch ni arame ra chuw gaed ko fare loway, mar milekag gaed nga lan wuruʼ e binaw.\n\n25 Ma tomuren ni kar pired u lan wuruʼ e binaw ni ragag nge lʼagruw e rran mar taw gaed nga lan fare binaw nu Zarahemla; ma fare pilung i Mosiah e ki fekraed u fithikʼ e falfalaenʼ.\n\n", "mosiah 25": "[center][font_size=26]Guruy Ni 25[/font_size][/center]\n\n[i]Pifak Mulek u Zarahemla e ra manged Nephites—Ra nanged morngaʼagen Alma nge morngaʼagen Zeniff—Alma e tawfe nag Limhi nge gubiin gidiiʼ rokʼ—Mosiah e piiʼ matʼawon Alma ni nge yarmiy fare Galasia rokʼ Got. Napʼan 120 M.K.[/i]\n\n1 Ere chiney e fare pilung i Mosiah e yoeg ni gubin fapi gidiiʼ ma ngar moʼolung gaed nga taʼabang.\n\n2 Ngiyalʼ ney e deyoʼor fapi Nephites, ara boʼor e piʼin ni pifak Nephi, ni woed urngin fapi gidiiʼ nu Zarahemla, ni yaed pifak Mulek, nge piʼin ni kar uned ngakʼ nga lan wuruʼ e binaw.\n\n3 Ma deyoʼor fapi gidiiʼ ku Nephi nge fapi gidiiʼ ku Zarahemla ni woed urngin fapi Lamanites; arragon, de chuchugur ni nge taʼareb urngiraed.\n\n4 Ere chiney e gubin fapi gidiiʼ ku Nephi mar moʼolung gaed nga taʼabang, nge gubin fapi gidiiʼ nu Zarahemla, mar moʼolung gaed nga taʼabang ni lʼagruw ulung.\n\n5 Me yibi buch ni Mosiah e biʼeg, me yoeg ni ngan biʼeg, fapi chep rokʼ Zeniff ngakʼ e gidiiʼ rokʼ; arragon, me biʼeg fapi chep rokʼ fapi gidiiʼ ku Zeniff, u napʼan nra chuw gaed ko fare binaw nu Zarahemla nge madaʼ ko ngiyalʼ ni kar suloed bayay.\n\n6 Ma ki biʼeg fare babyor ku Alma nge pi walagen, nge gubin e pi gafgow roraed, u napʼan nra chuw gaed ko fare binaw nu Zarahemla nge madaʼ ko ngiyalʼ ni kar suloed bayay.\n\n7 Ma chiney, e napʼan ni muʼ Mosiah i biʼeg fapi chep, ma gidiiʼ rokʼ e rapired u lan fare binaw ni ke ginaenʼraed me balyangaenʼraed.\n\n8 Ya dar nanged ko mang e ngar lemniged; ya napʼan ni kar guyed fa piʼin ni kan chuwegraed u kalbus mar falfalaenʼ gaed ni rib gel.\n\n9 Ma bayay, napʼan nra lemniged morngaʼagen e pi walagraed ni ke liiʼraed fapi Lamanites mari kirbaenʼraed, ere riyoer niged e kirbaenʼ.\n\n10 Ma bayay, napʼan nra lemniged falʼngin Got, nge gelingin ni chuweg Alma nge pi walagen u tanpaʼ fapi Lamanites ngu kalbus, mar meybil gaed ngakʼ mar oged e magaer ngakʼ Got.\n\n11 Ma bayay, napʼan nra lemniged fapi Lamanites, ni yaed pi walagraed, nge pi denen roraed nge rangi dodow ni kar taw gaed ngay, me amith laniyaenʼraed ni fan ko paer ko yaʼel roraed.\n\n12 Me yibi buch ni piʼin bitir rokʼ Amulon nge pi walagen, ni yaed e kar laʼengiyed fapi ppin ni fak fapi Lamanites, e defalaenʼ raed ko ngongol rokʼ e pi chitamangraed, ma kar dubuyed ni ngan pining fithingan e pi chitamangraed ngoraed, ere rafeked nga dakeanraed fithingan Nephi, ni gomanga yog nni piningraed ni bitir ku Nephi min uneg raed ko mathaʼeg ngakʼ e piʼin ni kanoeg e Nephites ngoraed.\n\n13 Ere chiney e gubin fapi gidiiʼ nu Zarahemla e ni uneg raed ko mathaʼeg ngakʼ fapi Nephites, ma biney e nrinʼ ni bachan e fare lung e dariy beeʼ ni kan dugliy nga dakean ma kemus ni piʼin pifak Nephi.\n\n14 Ere chiney e yibi buch u napʼan Mosiah e muʼ ko numon nge biʼeg babyor ko fapi gidiiʼ, me yoeg ni baʼadag ni Alma e ngki non boech ko fapi gidiiʼ.\n\n15 Ere Alma e non ngoraed, u napʼan ni kar kunuyed yaed nga taʼabang ni yuʼ ulung nib gaaʼ suwon u butʼ, me yanu rebo ulung ngo reb, ni be machib nag ngakʼ fapi gidiiʼ e kalngaenʼ nge michaenʼ ngakʼ fare Somoel.\n\n16 Ere ning chilen ngakʼ fapi gidiiʼ ku Limhi nge pi walagen, ni gubin e piʼin ni kan chuwegraed u kalbus, ni ngar tayed u wunʼraed ni fare Somoel e ire chuwegraed u kalbus.\n\n17 Me yibi buch u tomuren ni Alma e ke fil boʼor banʼen ko fapi gidiiʼ, make muʼ i weliy ngoraed, ma fare pilung i Limhi e baʼadag ni ngan tawfe nag; nge ku gubin e pi gidiiʼ rokʼ ni yaed baʼadag ni ngan kun tawfe nagraed boech.\n\n18 Ere, Alma e yaen nga fithikʼ e raen nge tawfe nagraed; arragon, i tawfe nagraed ni boed rogon ni tawfe nag pi walagen u lan farengi raen ku Mormon; arragon, ma gubin e piʼin ni tawfe nagraed e ra manged gidiiʼen fare galasia rokʼ Got; ma biney e buch ni bachan e mich roraed ko fapi thin rokʼ Alma.\n\n19 Me yibi buch ni pilung i Mosiah e piiʼ matʼawon Alma ni nge yarmiy e pi galasia u gaʼangin yang fare binaw nu Zarahemla; me piiʼ gelingin ni nge yibliy e pi priest nge pi sensey ni nge paer ko pi galasia ni gubin.\n\n20 Chiney e nrinʼ e biney ni bachan e kaygi yoʼor fapi gidiiʼ ni dab kiyog ni nge gagyeg nagraed taʼareb e sensey; ara yog ni yaed gubin mar rungʼaged fare thin rokʼ Got u lan taʼab ulung;\n\n21 Ere ra kunuyed yaed nga taʼabang nib yoyoʼor ulung u butʼ, ni kanoeg ni galasia; ni gubin e galasia nra reb ma bay e priest nge sensey riy, ma rareb e priest ma be machib nag fare thin u rogon ni yoeg Alma.\n\n22 Ere aray rogon, ni yug aram rogon nib boʼor e galasia machane yaed taʼab galasia, arragon, ni fare galasia rokʼ Got; ya dariy banʼen ni yibe machib nag u langgin gubin e pi galasia nem ma kemus ni kalngaenʼ nge michaenʼ ngakʼ Got.\n\n23 Ere chiney e medilip e galasia ni bay u lan fare binaw nu Zarahemla. Me yibi buch ni piʼin ni baʼadag ni ngar feked fithingan Kristus nga dakeanraed, ara fithingan Got, e yaedra un ko galasia rokʼ Got;\n\n24 Ma yaed gubin nni piningraed ni gidiiʼ rokʼ Got. Ma fare Somoel e piiʼ fare Kan ni Thothup rokʼ nga dakeanraed, min falʼeg waʼathraed, mar monʼog gaed u lan fare binaw.\n\n", "mosiah 26": "[center][font_size=26]Guruy Ni 26[/font_size][/center]\n\n[i]Boʼor chongin fare Galasia ni wawliyraed e piʼin demich Got u wunʼraed nga fithikʼ e denen—Alma e ni michmicheg e yafos ni gubinfen ngakʼ—Piʼin ra kalngaenʼ min tawfe nagraed e yaedra thapeg e manʼaegfan—Pi chongin e galasia nib denen nra kalngaenʼ me pogofay ngakʼ Alma nge fare Somoel e yira nʼaegfan rokʼ; ara dangay, ma yira chuwegraed u fithikʼ pi chongin fare Galasia. Napʼan 120–100 M.K.[/i]\n\n1 Chiney e yibi buch nib yoʼor gidiiʼen e re mfen nem ni kar ilal gaed ni dabra nanged fan fapi thin rokʼ fare pilung i Benjamin, ni bachan e ku yaed bbitir e ngiyalʼ ni i non ko gidiiʼ rokʼ; ma demich u wunʼraed fapi yalen rokʼ e pi chitamangraed.\n\n2 Demich u wunʼraed e nʼen ni kanoeg ni morngaʼagen fare foskoyamʼ nra tay e pi yamʼ, ara michaenʼraed nga morngaʼagen fare wub nra tay Kristus.\n\n3 Ere chiney e bachan e mich roraed ni dariy, ere dabra nanged fan fare thin rokʼ Got; ma gumʼirchaʼraed e kari ʼelʼel.\n\n4 Ma dubraed ni ngan tawfe nagraed; ara ruʼuned ko fare galasia. Ma yaed bugi gidiiʼ ni yaed ba kiiʼ nge mich roraed, mar pired riy ni aram rogon iyaen ko tomur, u fithikʼ e dodow ko falwok ko tinu fayleng banʼen nge denen roraed; ya dabra meybil gaed ngakʼ fare Somoel ni Got roraed.\n\n5 Ere chiney e napʼan ni Mosiah e bay ko lung ma dar yoʼor gaed ni boed urngin fapi gidiiʼ rokʼ Got; ma bachan e pi togopluw ni maʼangech u fithikʼ fapi gidiiʼen e galasia, ma arame riyoʼor gaed.\n\n6 Ya yibi buch nib yoʼor e piʼin nra uned ngoraed ni yaed ba sug ko safalʼfalʼ thin, ni ur moyed ni yaed boʼor u galasia, mar guyed rogon nge yoʼor i yaed e rinʼ e denen nib yoʼor; ere yibi tʼuf ni piʼin ni yaed be rinʼ e denen ni gidiiʼen e galasia, e fare galasia e nge fonow nagraed.\n\n7 Me yibi buch nni fekraed iyaen nga pʼoewchen fapi priests, me fek raed fapi sensey i yaen ko fapi priest; ma fapi priest e rafeked raed iyaen ngakʼ Alma, niʼir e tolang ko priest.\n\n8 Chiney e fare pilung i Mosiah e ke piiʼ ngakʼ Alma matʼawon ni nge gagyeg nag fare galasia.\n\n9 Me yibi buch ni Alma e denang ko mang e nge rinʼ ngoraed; machane bayoʼor bogi gidiiʼ ni yaed e mich ko pinʼen ni kar rinʼed; arragon, pi gidiiʼ nem e rasakʼiy gaed ngar micheged e pi denen roraed nib yoʼor.\n\n10 Chiney e dariy banʼen ni aray rogon ni ke buch bayay u lan e galasia; ere Alma e ri kirbaenʼ, me yoeg ni ngan fekraed nga pʼoewchen e pilung.\n\n11 Me gaʼar ngakʼ fare pilung: Musap, baʼaray bogi gidiiʼ nib yoʼor ni kug feked iyib nga pʼoewchem, ni yoeg pi walagraed u galasia ni bay e kireb roraed; arragon, kan koelraed nib yoʼor mit e kireb ni kar ngongoliyed. Ma darur kal gaed ngaenʼraed ko pi denen roraed; ere kug feked raed iyib ngom, ni gur e ngam pufthin nagraed ko pi oloboch roraed.\n\n12 Machane pilung i Mosiah e gaʼar ngakʼ Alma: Musap, dab gu pufthin nagraed; ere kug tay raed nga lan paʼam ni ngam pufthin nagraed.\n\n13 Ere chiney e riki kirbaenʼ faʼanem i Alma; me yaen i meybil nge deʼeriy Somoel ko mang e nge rinʼ ko biney ni ke buch, ya be rus ni richey me rinʼ banʼen nib kireb u mit Got.\n\n14 Me yibi buch u tomuren ni ke piiʼ ir ni poloʼ ngakʼ Got, me yib laman Somoel ngakʼ, nibe gaʼar:\n\n15 Ke falanʼug ngom i gur, Alma, ma ke falanʼug ngakʼ e piʼin ni kan tawfe nagraed u lan farengi raen ku Mormon. Gur e ke falanʼug ngom ni bachan e kemus nigoʼ fapi thin rokʼ e tapigpig rog i Abinadi e murungʼag me mich anʼum nib gel.\n\n16 Ma ke falanʼug ngoraed ni bachan e kemus nigoʼ thin e mu weliy ngoraed me michaenʼraed nib gel.\n\n17 Ma ke falanʼug ngom ni bachan e gur e kam yarmiy e galasia nga fithikʼ e pi gidiiʼ ney; ma bay rapired ni yaed ba miyuluy, ma bay ra manged e gidiiʼ rog.\n\n18 Arragon, ke falanʼug ko pi gidiiʼ ney ni ke mʼagaenʼraed ngay ni ngar feked fithingag nga dakeanraed; ya fithingag e yira piningraed u dakean; ma yaed e gidiiʼ rog.\n\n19 Nge bachan e gur e kam meybil ngog ngam fitheg ni morngaʼagen fapi tadenen, ere ke falanʼug ngom.\n\n20 Gur e tapigpig rog; ere gube michmich ngom u lan e mʼag ni gur e rayog ngom e yafos ni gubinfen; ma gur e ngam pigpig ngog mag yaen ngam rinʼ e pi muruwel rog u fithingag, mag kunuy nga taʼabang e saaf rog.\n\n21 Ma chaʼ ni ra rungʼag e thin rog me fol riy e ramang saaf rog; ma ireram e chaʼ ni gimed rafek nga langgin e galasia rog, ma kug fek ngog.\n\n22 Ya musap, ireray e galasia rog; ni chaʼ ni yira tawfe nag e thingar ni tawfe nag nga dakean e kalngaenʼ. Ma chaʼ ni gimed rafek e thingari michaenʼ nga fithingag; me mʼaganʼug ngay ni nggu nʼaegfan rokʼ.\n\n23 Ya ri gag e chaʼ ni gura fek nga dakeanaeg e pi denen ko gidiiʼ nu fayleng; ya rigag e chaʼ ni gu sunmiy raed; nge rigag e chaʼ ni gura piiʼ ngakʼ e enra michaenʼ nge madaʼ ko tomur, bangi tagilʼ u baʼni matʼaw i paʼag.\n\n24 Ya musap, u fithingag e yira piningraed riy; ma faʼanra yaed manngeg ma yaedra yib, ma bay tagilʼ raed ni gubinfen u baʼan matʼaw i paʼag.\n\n25 Ma bay yibi buch u napʼan ni lʼagruw yay ni kan thoey e yabul ma fin arame bay yib e piʼin dar nanged gag ngar sakʼiy gaed nga pʼoewcheg.\n\n26 Ma fin arame bay ra nanged ni gag fare Somoel ni Got roraed, ni gag e Tabiyul roraed; machane dab ni bayuliy raed.\n\n27 Ma arame bay gog ngoraed ni dagnang raed; ma bay ranoed nga fithikʼ e fare nifiy ni gubinechuboeg nni gonopiy rogon ngan tay ni fan ngakʼ fare moʼoniyanʼ nge pi angel rokʼ.\n\n28 Ere gube yoeg ngomed, ni chaʼ ni dabi rungʼag e thin rog, e ku arame chaʼ ni dab mu feked nga langgin e galasia rog, ya ire dab gufek ngog ko bin tomur e rran.\n\n29 Ere gube yoeg ngom, Mman; ma enra denen nib togopluw ngog, mag pufthin nag u rogon e pi denen ni ke rinʼ; ma faʼanra pogofay nag e pi denen rokʼ ngom nge gag, me kal ngaenʼ u fithikʼ e yulʼyulʼ u lan gumʼirchaʼen, mag nʼaegfan rokʼ, ma ku bay gu nʼaegfan rokʼ.\n\n30 Arragon, ma oren yay ni gidiiʼ rog e yaed be kalngaenʼ ma gura nʼaegfan roraed e pi ngongol roraed nib togopluw ngog.\n\n31 Nge gimed, mang kuʼum nʼaegedfan e kireb romed romed; ya rriyulʼ ni gube yoeg ngomed, ni enra dabi nʼaegfan e kireb rokʼ beeʼ ni bugul yoror rokʼ me yoeg ni ke kalngaenʼ ko kireb rokʼ, e ireram e chaʼ ni ke fek ir iyaen nga fithikʼ e gafgow.\n\n32 Ere chiney e gube yoeg ngom, Mman; ma chaʼ ni dabi kalngaenʼ ko pi denen rokʼ e ireram e chaʼ ni dabi un ko mathaʼeg nga fithikʼ e gidiiʼ rog; ma aray rogon ni ngam fol riy mag rinʼ e chiney iyaen e ngaram.\n\n33 Me yibi buch u napʼan ni Alma e ke rungʼag e pi thin ney me yoloey nga butʼ ni nge yog ni paer rokʼ, ma nge yog ni nga i puf-oloboch ko fapi gidiiʼ ko fare galasia u rogon fapi motochiyel rokʼ Got.\n\n34 Me yibi buch ni Alma e yaen nge pufthin nag fa piʼin ni kan koelraed ko kireb roraed, nrogon fare thin rokʼ Somoel.\n\n35 Ma piʼin ni kar kalgaed ngaenʼraed ko denen roraed mar pogofay niged, e ireram e piʼin ni uneg raed ko mathaʼeg nga fithikʼ fapi gidiiʼen fare galasia;\n\n36 Ma piʼin ni dar pogofay nag e pi denen roraed ma dabra kalgaed ngaenʼraed ko ngongol roraed nib kireb, e ireram e piʼin ni dan uneg raed ko mathaʼeg nga fithikʼ fapi gidiiʼen fare galasia, ma fithingraed e ni thang u babyoren e galasia.\n\n37 Me yibi buch ni Alma e gagyeg nag gubin e pi gamʼing ko galasia; ma arame kur tabab niged bayay e paer u fithikʼ e gapas mar monʼog gaed nge felʼ rograed u fithikʼ e pi gamʼing ko galasia, me ere u ranoed ni yaed be kolchiyaʼ u mit Got, ma boʼor e piʼin ni be yib nga galasia, ma boʼor e piʼin ni yibe tawfe nagraed.\n\n38 Ere chiney e gubin e pinnʼey ni rinʼ Alma nge pi taʼayuw rokʼ ni yaed e gaaʼ ko fare galasia, ni ranoed u fithikʼ e lʼagaenʼ, ni yaed be fil fare thin rokʼ Got u fithikʼ gubin banʼen, mar gafgow gaed ni gubin mite gafgow, ni gafgow nagraed e piʼin ni gathi yaed gidiiʼen fare galasia rokʼ Got.\n\n39 Ere ra fonow niged pi walagraed; nge chongin e galasia ni gubin nni fonow nagraed, ko fare thin rokʼ Got ni yaed gubin, nra beeʼ ma be yanu rogon e pi denen rokʼ, ara rogon e pi denen ni ke rinʼ, ni ke chiyliy Got ngoraed ni ngar meybil gaed ni gubin e ngiyalʼ, mar oged e magaer u fithikʼ gubin banʼen.\n\n", "mosiah 27": "[center][font_size=26]Guruy Ni 27[/font_size][/center]\n\n[i]Mosiah e siyeg e gafgow ni yibe tay ngoyiy me chiyliy ni nga un pigpig ngoyiy ni taʼareb rogon—Alma nib wayin nge aningeg i pagael ni fak Mosiah e ra gayed rogon ni ngar gatheayed fare Galasia—Ba angel e mʼug ngoraed nge yoeg ngoraed ni ngar tileged e pi ngongol roraed nib kireb—Alma e ni gechig nag nge maʼay—Gubin e gidiiʼ ma thingar ni gargeleg raed bayay ni nge yog ni ngar thap gaed—Alma nge fapi pagael ni fak Mosiah e ra weliyed e pi thin nib felʼ. Napʼan 100–92 M.K.[/i]\n\n1 Me yibi buch ni fapi gafgow ni un tay ko fare galasia, ni irinʼ fa piʼin ni de michaenʼraed ngakʼ Somoel e ri almarin me tabab gidiiʼen e galasia ko nonnon, ma yaed be nonnon ngakʼ e pi tiyugangʼ roraed ni aram fan; me chel fapi tiyugangʼ ko galasia ngar nonnon gaed nib togopluw ngakʼ Alma. Ere Alma e fek e re oloboch nem iyaen ngakʼ e pilung roraed, i Mosiah. Ere Mosiah e ra puruyʼ gaed e pi priest rokʼ.\n\n2 Me yibi buch ni pilung i Mosiah e wereg e thin nge garar u dakean gaʼangin yang e binaw nib liyeg raed, ni be yoeg ni piʼin de michaenʼ e dab kur gathibthib niged e piʼin ni yaed gidiiʼen fare galasia rokʼ Got.\n\n3 Ma arame bay ba motochiyel u gaʼangin fare galasia ni ngan chuweg e paʼan gafgow nigey u fithikʼraed, ni gubin e gidiiʼ ma nge paer ni taʼareb rogon;\n\n4 Ni nga dabra paged e ufʼuf ara siʼufʼuf nge yibi gatheay e gapas roraed; ya nge gubin e gidiiʼ ma nge tʼufeg e chaʼ ni bugul yoror rokʼ ni boed ir, ni yaed be muruwel nga paʼraed ni fan ko paer roraed.\n\n5 Arragon, nge gubin e pi priest nge sensey roraed ma ngar muruwel gaed nga paʼaraed ni fan ko paer roraed, u fithikʼ gubin banʼen ma kemus ni yigoʼ mʼar, ara gafgow e nge tileg raed; ere bachan e pinnʼey ni kar rinʼed, mar sug gaed ko murnguy rokʼ Got.\n\n6 Ma arame tabab bayay e gapas nga dakean fare nam; ma gidiiʼ e arame tabab ko yoʼor iyaen, mar tabab gaed ko garar u dakean e fayleng, arragon, iyaen nga lan e leluʼoch nge lan e yimuch, nge lan e ngek nge lan e ngael, ma yaed be dumow naʼun ni gagangʼ u dakean e binaw ma yaed be ngongoliy lan e binaw ni gubin yang u dakean e nam.\n\n7 Ma fare Somoel e paer roraed nge monʼog nagraed, mar manged bogi gidiiʼ nib yoʼor ma yaed ba falaʼab.\n\n8 Chiney e fapi pagael ni fak Mosiah yaed ba maʼathuk nga fithikʼ fa piʼin ni de mich Somoel u wunʼraed; nge kureb e pi pagael ni fak Alma e ku bay u fithikraed, ni kanoeg Alma ngakʼ, ni fithingan e chitamangin; machane, i mang beeʼ nib moʼon nib kireb mab taliyoer ko liyos. Ma beeʼ nib moʼon nib yoʼor e thin ni mayoeg, mab yoʼor e sabaenbaen ni tay ngakʼ fapi gidiiʼ; ere boʼor e gidiiʼ ni wawliyraed ngar rinʼed e pi denen ni ma rinʼ.\n\n9 Me yaeni paer ni be magawon nag e monʼog ko fare galasia rokʼ Got; ni be iring gumʼirchaʼen e pi gidiiʼ; ni be kʼaring e maleʼeg thin nga fithikʼ fapi gidiiʼ; me bing kanawoʼen ngakʼ fare toʼogor rokʼ Got ni nge gagyeg nag gelingin nga dakeanraed.\n\n10 Ere chiney e yibi buch u napʼan ni be yaen ni nge gatheay fare galasia rokʼ Got, ya ki iyaen iyaen nib mamith ni yaed fapi pagael ni fak Mosiah ni yaed be gay rogon ni ngar gatheayed fare galasia, ma ngar wawliyed nga kireb fapi gidiiʼ rokʼ Somoel, nib togopluw ko fapi motochiyel rokʼ Got, ara fare pilung—\n\n11 Ma boed ni kugog ngomed faram, napʼan ni yaed be yaen iyaen ni yaed be togopluw ngakʼ Got, musap gaed, fare angel rokʼ fare Somoel e yibi mʼug ngoraed; me yib nga butʼ ni gowa yib u fithikʼ e maguleng; me non nib gaaʼ laman ni boed gaʼangin lingan e dirraʼ, ni rurug e fayleng ni yaed be sakʼiy u dakean.\n\n12 Ma ri balyangaenʼraed nib gel, ma arame ra awgaed riy nga butʼ, ma dar nanged fan e pi thin ni weliy ngoraed.\n\n13 Machane ki non ngoraed nib gaaʼ laman bayay, nibe gaʼar: Alma, mu suwon ngalang mag sakʼiy nga mʼon, ya mangfan ni gabe gafgow nag fare galasia rokʼ Got? Ya fare Somoel e ke gaʼar: Ireray e galasia rog, ni bay gu tabolngin nag; ma dariy banʼen ni nra tileg, ma kemus ni yigoʼ denen ko gidiiʼ rog.\n\n14 Ma ku bayay, fare angel e gaʼar: Musap, fare Somoel e ke rungʼag e pi meybil ko gidiiʼ rokʼ, nge ku pi meybil ko tapigpig rokʼ, ni Alma, niʼir e chitamam; ya ke meybil u fithikʼ e mich ni fan ngom ni gomanga yog ni ngam nang fare llowaenʼ ni morngaʼagen e tin riyulʼ; ere, aray fan ni kugub ni nggu micheg ngom fare gelingin nge matʼawon Got, ni nge yog, ni pi meybil ko pi tapigpig rokʼ e ngan piiʼ e fulweg riy u rogon e mich roraed.\n\n15 Ere chiney e musap, rayog ni nge maerwaer u wunʼum fare Got? Ya musap, gathi lamag e ke rurug e fayleng? Ma kuda mur guyeg ni gubay u pʼoewchem? Ma gag e kan lʼugeg kugub rokʼ Got.\n\n16 Ere chiney e gube gaʼar ngom: Mman, mag tay u wunʼum fare kalbus ntay ngakʼ e pi chitamam u lan fare binaw nu Helam, ngo lan fare binaw ku Nephi; mag tay u wunʼum u rogon fini felʼ e pinʼen ni rinʼ ni fan ngoraed; ya ur moyed u kalbus, me chuwegraed riy. Ere chiney e gube yoeg ngom, Alma, mman ngam rinʼ e tirom banʼen, ma dab kum gay rogon ni ngam gatheay fare galasia, ni nge yog nni piiʼ e fulweg ko pi meybil roraed, ma biney e dab kum rinʼ ni woed ni gomanga gabaʼadag ni ngam rinʼ ni bachan e ngan chuwegem riy.\n\n17 Me yibi buch ni ireray e pi yu bugithin ni tomur ni yoeg fare angel ngakʼ Alma, ma arame yaen.\n\n18 Ere chiney e Alma nge piʼin ni yaed bay rokʼ e ra awgaed bayay nga butʼ, ni ke balyangaenʼraed nib gel; ya kar guyed ba angel rokʼ Somoel nga oewchraed; me non nib gaaʼ laman ni boed gaʼangin i lingan e dirraʼ, ni rurug e fayleng; mar nanged ni dariy banʼen nra yog ni nge rurug e fayleng me murur ni gowa nge pil nge wer ma kemus ni yigoʼ fare gelingin Got e rayog riy.\n\n19 Ere chiney e fare balyangaenʼ ni tay Alma e rib gel, me maʼay, ma dakiyog ni nge bing lʼugun; arragon, me mʼay gelingin, ni mus nga paʼ ma dakiyog ni nge mithmitheg; ere fa piʼin ni ur moyed rokʼ e rafeked, mar feked ya dakiyog ni nge ayuweg ir, ni aram rogon nge madaʼ ko ngiyalʼ ni kan moleg nga butʼ u pʼoewchen e chitamangin.\n\n20 Min weliy ngakʼ e chitamangin gubin e pinʼen ni ke buch roraed; ma chitamangin e ri falfalaenʼ, ya manang ni ireray fare gelingin Got.\n\n21 Ere yoeg ni nge moʼolung e gidiiʼ nga taʼabang ni gomanga yog ni ngar guyed ko mang e ke rinʼ fare Somoel ni fan ngakʼ fare pagael ni fak, nge fan ngakʼ fa piʼin ni ur moyed rokʼ.\n\n22 Me yoeg ni pi priest e ngar mukun gaed nga taʼabang; mar tabab gaed i baley nag e abich roraed, ma ngar meybil gaed ngakʼ fare Somoel ni Got roraed ni nge bing lʼugun Alma, ni nge yog ni non, mangki yog ni sul gelingin paʼ nge ay—ni gomanga yog ni mab oewchen fapi gidiiʼ ngar guyed mar nanged morngaʼagen falʼngin nge rir rokʼ Got.\n\n23 Me yibi buch u tomuren ni kar baley niged e abich roraed ma kar meybil gaed u langgin lʼagruw e rran nge lʼagruw e nepʼ, me sul gelingin paʼ nge ay Alma, me sakʼiy ngalang me tabab ko numon ngoraed, ni be yoeg ngoraed ni nge pagaenʼraed:\n\n24 Ya, i gaʼar, kug kalnganʼug ko pi denen rog, ma ke bayuliyeg fare Somoel; musap gaed kan gargelegeg ko fare Kan ni Thothup.\n\n25 Ma fare Somoel e gaʼar ngog: Dabi balyangaenʼ gubin e gidiiʼ, arragon, ni pumoʼon nge ppin, nge gubin e pi nam, nge pi mfen, nge pi thin, nge gidiiʼ, ya thingar ni gargeleg raed bayay; arragon, ngar manged fak Got, ni kar chuw gaed ko falwok nu fayleng nge rangi dodow ni gafgow, ngar thap gaed nga bangi dodow nib matʼaw, ni ke bayuliyraed Got, ma kar manged pagael nge ppin ni fak;\n\n26 Ere aray rogon ni ngar manged boech e yafos nib bieʼch; ma faʼanra dab rrinʼed ni aray rogon, ma dabiyog ni ngar thap gaed nga gilʼilungun Got.\n\n27 Gube yoeg ngomed, ni faʼanra gathi aray rogon, ma thingar ni chuwegraed; ma gumnang ni aray rogon, ya gag, ma ni guy rogon ni ngan chuwegeg.\n\n28 Machane, tomuren ni kug waen u fithikʼ e gafgow ni kirbaenʼ, mug kalnganʼug ko ngiyalʼ ni ke chugur ni nggumʼ, ma fare Somoel e guy u fithikʼ e murnguy rokʼ, nib tʼuf ni nge chuwegeg u fithikʼ ba nifiy ni manechubog, mug mang fak Got.\n\n29 Yaʼel rog e kan bayuliy ke chuw u fithikʼ e gafgow ni amith nge mʼagan e denen. ʼUg moy u muloew nib lumor; ma chiney e kug guy fare tamilang rokʼ Got ni rib felʼ. Yaʼel rog e pirʼeg e gafgow ni amith ni gubinfen; machane kan chuwegeg u fithikʼ, ere yaʼel rog e ke chuw u fithikʼ e amith.\n\n30 Kug fek yathin e Tabiyul rog, mug keruʼuy e pinʼen ni weliy e pi chitamangdaed; machane chiney, nra yog ni ngar guyed ni ra yib, ma kubay u waenʼ gubin e gidiiʼ nge pinʼen ni sunmiy, ma ra mʼug ngakʼ gubin e gidiiʼ.\n\n31 Arragon, ma gubin e gidiiʼ ma ra ragbug nga butʼ, nge gubin e yunmon ma ra pogofay u pʼoewchen. Arragon, ko bin tomur e rran, u napʼan ni gubin e gidiiʼ ni yaedra sakʼiy nge pufthin nagraed, ma fin arame bay roeged ni ir Got; ma fin arame bay roeged, ni piʼin ni ur pired u fayleng ni de michaenʼraed ngakʼ Got, e ke dugil ba gechig ni gubinechubog nib matʼaw nga dakeanraed; ma bay ra daʼadaʼ gaed, ma yaed be tʼon, mar lulʼ gaed nga lan dagurraed ni murus nge tamraʼ u tanggin e gachin ko chachngar rokʼ.\n\n32 Ere chiney e yibi buch ni Alma e tabab ko ngiyalʼ ney iyaen nga mʼon i fil e machib ko fapi gidiiʼ, nge fa piʼin ni ur moyed rokʼ Alma u napʼan ni mʼug fare angel ngoraed, ni yaed be yaen u dakean e nam ni gaʼangin yang, ni yaed be weliy ko gubin e gidiiʼ e pinʼen ni kar rungʼaged ma kar guyed, ma yaed be machib nag fare thin rokʼ Got u fithikʼ e gafgowaenʼ, ni be gafgow nagraed e piʼin ni dariy e mich roraed, mar mʼaed nga paʼ boʼor iyaed.\n\n33 Machane yug aram rogon gubin e pinnʼey, ma bagaʼ e gapasaenʼ nra piiʼed ko galasia, ma yaed be gelnag e mich ko pi chongin e galasia, ma yaed be piiʼ e athamgil nga laniyaenʼraed u fithikʼ e gumʼaenʼ nge muruwel nib gel ni ngar fol gaed ko pi motochiyel rokʼ Got.\n\n34 Ma aningeg i yaed riy e fapi pagael ni fak Mosiah; ni fithingraed e Ammon, nge Aron, nge Omner, nge Himni; ireray fithingan fapi pagael ni fak Mosiah.\n\n35 Mar milekag gaed u dakean gaʼangin yang fare binaw nu Zarahemla, ngu fithikʼ gubin fapi gidiiʼ ni yaed bay u tane lung ko fare pilung i Mosiah, ni ri yaed be athamgiliy rogon ni ra yog ni ngar yalʼuweged gubin e pi gafgow ni kar tayed ko fare galasia, ni yaed be pogofay nag gubin e pi denen roraed, ma yaed be weliy gubin e pinʼen ni kar guyed, ma yaed be weliy fan fapi prophecy nge pi chep nib thothup ngakʼ gubin e piʼin ni yaed baʼadag ni ngar rungʼaged.\n\n36 Ere ra manged talin e muruwel u paʼ Got ni ngar feked e gidiiʼ nib yoʼor iyib ko fare llowaenʼ ni morngaʼagen e tin riyulʼ, arragon, ni ngar nanged morngaʼagen fare Tabiyul roraed.\n\n37 Ma ri falaenʼ Somoel ngoraed! Ya ra weliyed ni bay e gapas; ma yaed be weliy e pi thin nib felʼ nib mangil; ma yaed be yoeg ni fare Somoel e ire suwon e lung.\n\n", "mosiah 28": "[center][font_size=26]Guruy Ni 28[/font_size][/center]\n\n[i]Fapi pagael ni fak Mosiah e ranoed ni ngar machib gaed ko fapi Lamanites—Ni ur muruwel gaed ko thogthog ni fagal malang ni yima piliyeg e thin ngay, Mosiah e piliyeg e thin ko pi plates ko Jaredite. Napʼan 92 M.K.[/i]\n\n1 Chiney e yibi buch u tomuren fapi pagael ni fak Mosiah e kar rinʼed gubin e pinnʼey, mar feked ini yaed ngar suloed ngakʼ e chitamangraed, ni fare pilung, ya yaed baʼadag ni nge pagraed, nge piʼin baʼaram ni kar melʼeged, ni ngar uned ngoraed nga ranoed ko fare binaw rokʼ Nephi ni gomanga yog nra machib niged fapinʼen ni kar rungʼaged, ni gomanga yog nra weliyed fare thin rokʼ Got ngakʼ e pi walagraed, ni fapi Lamanites—\n\n2 Ni gomanga yog nra feked raed iyaen ko fare tamilang ni morngaʼagen fare Somoel ni Got roraed, mar micheged ngaenʼraed morngaʼagen fare denen ko pi chitamangraed; ma sana gomanga rayog ni ngar chuweged e fananikan roraed ngakʼ fapi Nephites, ni gomanga yog ni pigaenʼraed ngar falfalaenʼ gaed ngakʼ fare Somoel ni Got roraed, ni gomanga yog ni felʼ thilraed ngoraed, ni nge yaeni aw ni dakuriy e togopluw u dakean gaʼangin yang farengi nam niʼir e piiʼ fare Somoel ni Got roraed ngoraed.\n\n3 Chiney e ur athpeged ni ngan weliy morngaʼagen e thap ngakʼ gubin e gidiiʼ, ya dabitaw u gumʼirchaʼraed ni ngar pired ngar guyed e gidiiʼ ni ngemʼ; arragon, ya mus ni ngan lemnag beeʼ ni nge paer u fithikʼ e gafgow ni dariy nʼumngin i napʼan ma be kʼaring e daʼadaʼ, nge tʼon ni murus ngoraed.\n\n4 Ere aray rogon ni yib fare Kan ni Thothup rokʼ Somoel i muruwel u dakeanraed, ya yaed e ur moyed ni bogi tadenen ni ubchiyaʼ. Ma fare Somoel e guy nib mʼag u lan e murnguy rokʼ ni nge tay raed ni dabra mʼaed; yug aram rogon machane ra gafgow gaed ni amithngin e kirbaenʼ ni bachan e pi denen roraed, ma kar mʼaed ko gafgow nge murus nib gel ni richey min chuwegraed ni dab kur suloed biʼid.\n\n5 Me yibi buch ni ur wenig gaed ngakʼ e chitamangraed nib yoʼor e rran ni nge pagraed nga ranoed ko fare binaw ku Nephi.\n\n6 Me yaen fare pilung i Mosiah nge meybil nge fith Somoel riy ko ba mangil fa ba kireb ni nge pag fapi pagael ni fak nga ranoed nga fithikʼ fapi Lamanites ni ngar machib niged fare thin.\n\n7 Ma fare Somoel e gaʼar ngakʼ Mosiah: Mu pagraed nga ranoed, ya boʼor e piʼin nra michaenʼ ko thin roraed, ma ra yog ngoraed e yafos ni gubinfen; ma gura chuweg e pi pagael nir ni fakam u paʼ fapi Lamanites.\n\n8 Me yibi buch ni Mosiah e piiʼ matʼawraed ni nga ranoed ngar rinʼed ni boed rogon ni yaed be yoeg.\n\n9 Mar milekag gaed iyaen nga lan wuruʼ e binaw ni nga ranoed ra machib niged fare thin nga fithikʼ fapi Lamanites; me gag e bay fin gupiiʼ bbabyor ni morngaʼagen e pinʼen ni ur rinʼed u tomuren e tiney.\n\n10 Chiney e fare pilung i Mosiah e dariy beeʼ nra piiʼ gilʼilungun ngakʼ, ya dariy reb fapi pagael ni fak nra mʼagaenʼ ngay ni nge fek lungun gilʼilungun.\n\n11 Ere fek fapi chep ni kan ker nga dakean fapi yungi plate ni brass, nge ku fapi plates ku Nephi, nge gubin banʼen niki ʼi chaʼariy ma be ayuweg u rogon e pi motochiyel rokʼ Got, u tomuren ni ke muʼ i piliyeg e thin riy me yoeg ni ngan yoloey e pi chep ni bay ko fapi plate ni gol niʼir faram e pirʼeg fapi gidiiʼ rokʼ Limhi, niʼir e thil u paʼrow Limhi;\n\n12 Ma pinnʼey e rinʼ ni bachan e magafaenʼ ko pi gidiiʼ rokʼ; ya ka yigi pag rogon ni yaed baʼadag ni ngar nanged morngaʼagen fapi gidiiʼ ni kar mʼaed u tane mael.\n\n13 Ere chiney e piliyeg e thin riy, ko fagal rabaʼ i malang ni kan mʼag ko fagal lay i silber nib bug.\n\n14 Chiney e pinnʼey e ni tʼaer midlean aram ko tabolngin, min piiʼ ke af iyib nga butʼ u rebo mfen ngo rebo mfen, ni fen e piliyeg thin ko pi thin;\n\n15 Maki i chaʼariy ma be ayuweg Somoel, ni nge yog ni nang gubin e gidiiʼ nra paer ko fare binaw, e pi denen nge ngongol ni kireb ko gidiiʼ rokʼ;\n\n16 Ma chaʼ ni bay e pinnʼey rokʼ e kanoeg ni beeʼ nib tathogthog banʼen u dakean, ni woed rogon ni kakrom.\n\n17 Ere tomren ni ke muʼ Mosiah i piliyeg e thin ko pi chep ney, ma amsap gaed, me piiʼ bbabyor ni morngaʼagen bogi gidiiʼ ni kar mʼaed, aram ko fare ngiyalʼ i nʼen nni gatheayraed, ni fare ngiyalʼ i nʼen nni gatheayraed nge sul nge madaʼ ko ngiyalʼ ni un toey e wulyang ni ngan yaen riy nga tharmiy, ko fare ginnʼem ni fare Somoel e athkuy e thin ko gidiiʼ riy mar garar gaed u dakean gubin yang u fayleng, arragon, ma aram ko ngiyalʼ nem nge sul nga tomur nge madaʼ ko ngiyalʼ ni sum Adam.\n\n18 Ere chiney e re babyor ney e ri kʼaring e kirbaenʼ ni rib gel ngakʼ fapi gidiiʼ rokʼ Mosiah, arragon, ra sug gaed ko kirbaenʼ; machane ke piiʼ ngoraed e tamilang nib gaaʼ, niki falfalaenʼ raed ngay.\n\n19 Ma re babyor ney e bay ni yoloey u tomuren e tiney; ya musap gaed, rib tʼuf ni gubin e gidiiʼ ma nge nang e pinʼen ni kan yoloey nga langgin e re babyor ney.\n\n20 Ere chiney, e woed ni kugog ngomed faram, u tomuren ni ke muʼ fare pilung i Mosiahʼ i rinʼ e pinnʼey, me fek fapi plate ni brass, nge gubin e pinʼen niki i chaʼariy, nge piiʼ ngakʼ Alma, ni ir beeʼ nib pagael ni fak Alma; arragon, gubin e pi chep nge fapi mamaʼen e piliyeg thin, ma npiiʼ ngakʼ, me chiyliy ngakʼ ni nge chaʼariy me kol ayuwngin, ma ngki chaʼariy rebe chep ni morngaʼagen pi gidiiʼ ney, ma ngan piiʼ u rebo mfen ngo reb, ni boed rogon ni afu paʼay iyib nga butʼ ko ngiyalʼ ni chuw Lehi u Jerusalem.\n\n", "mosiah 29": "[center][font_size=26]Guruy Ni 29[/font_size][/center]\n\n[i]Mosiah e lem me weliy ni pi tapuf-oloboch e bafelʼ ni nge yinʼ luwan e pilung—Pilung nide matʼaw e yaed ma wawliy e gidiiʼ roraed nga fithikʼ e denen—Alma ni bitir e fapi gidiiʼ e ra melʼeged ni nge mang e chaʼ ni pilung ko tapuf-oloboch—Ma kuʼire tolang ko priest ko fare Galasia—Alma ni ilal nge Mosiah e ramʼow. Napʼan 92–91 M.K.[/i]\n\n1 Ere chiney napʼan ni ke rinʼ Mosiah e biney me piiʼ e thin nge garar u dakean e nam ni gaʼangin yang, nga fithikʼ gubin e gidiiʼ, ni baʼadag ni nge nang laniyaenʼraed u morngaʼagen ko miniiʼ e nge mang pilung roraed.\n\n2 Me yibi buch ni sul e thin ko gidiiʼ, ni yaed be gaʼar: Gamaed baʼadag Aron ni fakam ni nge mang pilung romaed nge gaaʼ romaed.\n\n3 Ma ngiyalʼ ney e ke yaen Aron ko fare binaw ku Nephi, ere fare pilung e dabiyog ni nge piiʼ ngakʼ fare lung; ara gomanga ra mʼagaenʼ Aron ngay ni nge yaen ko lung; ara gomanga bay reb fapi pagael ni fak Mosiah nra mʼagaenʼ ngay nge yaen ko lung.\n\n4 Ere fare pilung i Mosiah e piiʼ e thin bayay nga fithikʼ fapi gidiiʼ; arragon, ni piiʼ e thin ni kan yoloey nge yaen nga fithikʼ fapi gidiiʼ. Ma baʼaray e pi thin nni yoloey, ni gaʼar:\n\n5 Musap gaed, O gimed e gidiiʼ rog, ara pi walageg, ya aray rogon ni gube taymed, gu baʼadag ni ngam tafnaey niged e rennʼey niʼir e kan piningmed ni ngam lemniged—ya gimed baʼadag ni nge yog beeʼ ni nge mang pilung romed.\n\n6 Chiney e gube yoeg ngomed ni chaʼ ni bay matʼawon ko fare lung e ke siyeg ir riy, ma dabi mʼagaenʼ ngay ni nge yaen ko lung.\n\n7 Ma chiney e faʼanra ngan dugliy beeʼ ni nge yinʼ luwan, ma musap gaed rug be rus ngay nra sum e maleʼeg thin nga fithikʼmed. Ya miniiʼ e manang rayog ni fakag, niʼir e bay matʼawon ko fare lung, e nge thilyeg papngin nge damomuw me wawliy boech e pi gidiiʼ ney ngar uned ngakʼ, ni rayog ni nge sunmiy e mael nge togopluw nga fithikʼmed, niʼir e ramang tapgin e puʼoeg rachaʼ ni yoʼor me thilyeg yalen fare Somoel, arragon, me gatheay e pi yaʼel nge dagur ko gidiiʼ ni yoʼor.\n\n8 Ere chiney e gube yoeg ngomed ni ngad gonop gaed ma gadaed lemnag e pinnʼey, ya dariy matʼawngidaed ni ngad gatheayed fakag, ara bay matʼawngidaed ni ngad gatheayed yug beeʼ niʼir e nge yinʼ luwan.\n\n9 Ma faʼanra fakag e rasul bayay ko ufʼuf rokʼ nge pinʼen nib mʼayfan me thilyeg e tafnaey rokʼ ko pinʼen ni ke muʼ i yoeg, me gay matʼawon ko fare lung, niʼir e ra wawliy nge pi gidiiʼ ney ngar denen gaed nib almarin.\n\n10 Ere chiney e ngad gonopiyed ma gaed sap nga mʼon ko pinnʼey, ma gadaed rinʼ e bin nra yib nag e gapas ngakʼ e pi gidiiʼ ney.\n\n11 Ere bay gu mang pilung romed u langgin e tin ni kubay ko pi rran rog; machane, ngad dugiliyed e pi tapuf-oloboch, ni ngar pufthin niged e pi gidiiʼ ney nrogon e motochiyel rodaed; ma gaed biʼech nag i yarmiy e pi gamʼing ko am ko pi gidiiʼ ney, ya gadaed ra dugliy e pumoʼon nib gonop ni ngar manged tapuf-oloboch, ni piʼin nra pufthin nag e pi gidiiʼ ney u rogon e pi motochiyel rokʼ Got.\n\n12 Chiney e kab felʼ ni Got e nge pufthin nag beeʼ ko bin baʼaray nib gidiiʼ e nge pufthin nag, ya rogon ni ma pithig Got e oloboch e gubin e ngiyalʼ mab matʼaw, ma rogon ni ma pithig e gidiiʼ e oloboch e gathi gubin e ngiyalʼ nib matʼaw.\n\n13 Ere, faʼanra gomanga rayog ni nge yog e pumoʼon ngomed nib matʼaw ni nge mang pilung romed, ni yaedra yunʼuy e pi motochiyel ku Got, mar pithiged e oloboch ko pi gidiiʼ ney u rogon e pi motochiyel rokʼ, arragon, faʼanra rayog ngomed e pumoʼon ni nge mang pilung romed ni yaedra rinʼ ni woed ni rinʼ e chitamag i Benjamin ni fan ko pi gidiiʼ ney—Gube yoeg ngomed, ni faʼanra rayog ning i paer riy ni aray rogon meʼere ra mʼag ni nge gubin e ngiyalʼ ma bay e pilung ni nge gagyeg nagmed.\n\n14 Ma ku arragon ngog ni kug muruwel u poloʼ i gelingin nge ba tafnaey ni ke yog ngog, ni nggu fil ngomed fapi motochiyel rokʼ Got, ma nggu yarmiy e gapas u gaʼangin yang fare nam, ni nge yaeni aw ni dariy e mael ara maleʼeg thin, ara moroʼroʼ, ara paʼan matgael, ara mathang pogofan, ara demutrug ko mang kireb;\n\n15 Ma chaʼ ni rinʼ e kireb e kug gechig nag u rogon e oloboch ni ke bucheg, nrogon yalen fare motochiyel ni piiʼ e pi chitamangdaed ngodaed.\n\n16 Ere chiney e gube yoeg ngomed, ni bachan e dematʼaw gubin e gidiiʼ, ere demʼag ni nge yog ba pilung ngomed ara bogi pilung ni nge gagyeg nagmed.\n\n17 Ya musap gaed, rib almarin e kireb ni ma rinʼ e gidiiʼ ni bachan taʼareb e pilung nib kireb, arragon, nge gafgow ni ubchiyaʼ ni yima tay riy.\n\n18 Arragon, mu lemniged fare pilung i Noah, nge pi ngongol rokʼ rib kireb, nge pi ngongolen e fananikan rokʼ, nge kupi ngongolen e kireb nge fananikan ko gidiiʼ rokʼ. Ere muguyed rib almarin ba gafgow ni ubchiyaʼ nra aw gaed nga fithikʼ; nge ku bachan e pi denen roraed min fekraed riy nga kalbus.\n\n19 Ma faʼan manga boech ni gathi bachan e ayuw rokʼ fare Tasunmiy nib sug ko gonop, ni bachan e yulʼyulʼ ko kalngaenʼ roraed, ma kar pired u kalbus ni dariy liyiben mar chuw gaed nge yibi madaʼ ko chiney.\n\n20 Machane musap gaed, i chuwegraed ni bachan e ur mʼing niged yaed u pʼoewchen; nge bachan e ur yulʼyulʼ gaed ko meybil ngakʼ ere chuwegraed u tanpaʼ e pi toʼogor roraed; ere aray rogon ni ma muruwel Somoel nga gelingin u gubin e magagawon u fithikʼ e gidiiʼ, ni be kʼiyeg paʼ nib sug ko murnguy ngakʼ e piʼin ni kar tayed e pagaenʼ roraed ngakʼ.\n\n21 Ere musap gaed, chiney e gube yoeg ngomed, ni dabiyog ni ngam chuweged ba pilung nib kireb ko lung ma kemus nu dakean e togopluw ni almarin, nge puʼoeg rachaʼ nib yoʼor.\n\n22 Ya musap gaed, ire bay e tafagear rokʼ ni yaed ma ʼuni rinʼ e kireb, ma ke liyeg e pi matanag rokʼ; ma ire ma dariy fan nag e pi motochiyel rokʼ e piʼin ni yaed be paer u paʼanfelʼ u pʼoewchen; ma ire ma yit e pi motochiyel rokʼ Got nga butʼ me yaen u dakean;\n\n23 Ma ire ma falʼeg e pi motochiyel, me piiʼ nga fithikʼ e gidiiʼ rokʼ, arragon, bogi motochiyel ni be ayuweg e ngongol rokʼ nib kireb; ma chaʼ ni dabi fol ko pi motochiyel rokʼ e ra guy rogon ngan liiʼ ngemʼ; ma piʼin ni yaedra togopluw ngakʼ e ralʼoeg e salthaw rokʼ ngoraed ngar cham gaed, ma faʼanra yog rokʼ ma ra liiʼraed ngar mʼaed; ere aray rogon e pilung ni dematʼaw ni ma thilyeg e pi yalen gubin e tin nib matʼaw.\n\n24 Ere chiney e musap gaed gube yoeg ngomed, ni de tʼuf ni nge yib e mitney e ngongolen e fananikan ngomed.\n\n25 Ere, mu melʼeged nge yog ngomed u lungun e yoʼor, e pi tapuf-oloboch, ni nge yog nni pithig e oloboch romed u rogon fapi motochiyel niʼir e ke piiʼ e pi chitamangdaed ngomed, nib matʼaw, niʼir e piiʼ Somoel ngoraed.\n\n26 Ma chiney e gathi ba yalen ni lungun e gidiiʼ ni yoʼor e nge dugliy banʼen ni demutrug ma dabi mʼag ko tin nib matʼaw; machane bagaʼ ni lichen e gidiiʼ e yaed baʼadag e tin ni dematʼaw; ere biney e ngam fol gaed riy mi gimed tay ni nge mang motochiyel romed—ni ngam dugiliyed e pi gamʼing romed u lungun e gidiiʼ ni yoʼor.\n\n27 Ma faʼanra yaeni taw ko ngiyalʼ i nʼen ni lungun e gidiiʼ ni yoʼor e be melʼeg e tin nib kireb, ma arame ngiyalʼ i nʼen ni pi gechig rokʼ Got e bay yibi aw ngomed; arragon, ma arame ngiyalʼ i nʼen ni bay yibi awnag e gafgow ngomed ni woed ni rinʼ ko sommʼon ko rangi binaw ney.\n\n28 Ere chiney e faʼanra bay e tapuf-oloboch romed, ma dabra pithiged e oloboch romed nrogon e motochiyel ni kan piiʼ, ma rayog ni ngam guyed rogon ni nge pithig e chaʼ ni pilung ko tapuf-oloboch.\n\n29 Ma faʼanra piʼin pilung ko tapuf-oloboch romed e darur pithiged e oloboch u yalen nib matʼaw, ma thingar mu guyed rogon ni nge mukun in, e tin nib sobutʼ ko pi tapuf-oloboch romed nga taʼabang, ngar pithiged e oloboch rokʼ e piʼin pilung ko pi tapuf-oloboch romed, u rogon lungun e gidiiʼ ni yoʼor.\n\n30 Ere gube chiyliy ngomed ni ngam rinʼed e pinnʼey u fithikʼ e madguw romed ngakʼ Somoel; ma gube chiyliy ngomed ni ngam rinʼed e tin ni baʼaray, ni dab mu tayed ni nge paer beeʼ nge mang pilung romed; ma faʼanra nge denen e pi gidiiʼ ney mar rinʼed e pi ngongol nib kireb ma yaed e ngar feked riyaʼen.\n\n31 Ya musap gaed gube yoeg ngomed, ni pi denen ko gidiiʼ ni yoʼor e be sum ko pi ngongol ni kireb ko pi pilung roraed; ere pi ngongol roraed nib kireb e ngan gechig nag e pi pilung roraed riy.\n\n32 Ere chiney e gubaʼadag ni paʼ ni baʼaray ni de taʼareb dodowen e gidiiʼ, e ngan chuweg u lan e re nam ney, ni rib gaaʼ nu fithikʼ e pi gidiiʼ rog ney; machane gubaʼadag ni re nam ney e nge paer nib nam nib puf-matʼawoy riy, ma nge gubin e gidiiʼ nra beeʼ ma nge falaenʼ nga matʼawon nge yalen ko gabin ni taʼab rogon, u nʼumngin i napʼan ni fare Somoel e be guy nib mʼag ni ngad pired riy ma gaed tafnaʼ farengi nam, arragon, u nʼumngin i napʼan ni bay rebi pifakdaed ni ka be paer u dakean farengi nam.\n\n33 Ma kub yoʼor boech banʼen ni yoloey fare pilung i Mosiah nge yaen ngoraed, ni be tamilngeg ngoraed gubin e pi moʼomawʼ nge magawon ko pilung nib matʼaw arragon, nge gubin e pi muruwel ni fan ko gidiiʼ roraed, nge ku arragon ni gubin e pi nonnon ko fapi gidiiʼ ko pilung roraed; me weliy ni gubin ngoraed.\n\n34 Me yoeg ngoraed ni pinnʼey e thingar ni chuweg; machane, rogon i gagyeg nag e paer e bay ko gidiiʼ ni gubin, ni gubin e gidiiʼ nra beeʼ ma nge rinʼ e girokʼ e muruwel riy.\n\n35 Ma ki tamilngeg ngoraed gubin i thibngin e muruwel ni yaedra pirʼeg, rokʼ ba pilung ni dematʼaw ni nge gagyeg nagraed;\n\n36 Arragon, ma gubin e pi denen rokʼ nge ngongolen e fananikan rokʼ, nge gubin e pi mael, nge pi maleʼeg thin, nge puʼoeg rachaʼ, nge moroʼroʼ nge yargael, nge denen ko pi gathar, nge gubin mit e denen ni dabiyog i weliy rogon—me yoeg ngoraed ni pinnʼey e thingar dab nrinʼ, ya bogi banʼen nib togopluw ko fapi motochiyel rokʼ Got.\n\n37 Ere chiney e yibi buch, u tomuren ni ke muʼ fare pilung i Mosiah i garareg e pinnʼey nga fithikʼ e gidiiʼ rokʼ me michaenʼraed nga fini riyulʼ e thin rokʼ.\n\n38 Ere ra feked laniyaenʼraed ko pilung, mari mʼagaenʼraed ngay ni nge gubin e gidiiʼ ma nge taʼareb rogon u dakean gaʼangin yang e nam; arragon, ma nge gubin e gidiiʼ ma nge mʼagaenʼ ngay nra beeʼ ma ngan gechig nag ko pi kireb rokʼ.\n\n39 Ere, yibi buch nra kunuyed yaed nga taʼabang ni kar yu ulung gaed u dakean gaʼangin yang e nam, ni nga roeged laniyaenʼraed ko miniiʼ e nge mang tapuf-oloboch roraed, ni nga i pithig e oloboch roraed u rogon fare motochiyel ni kan piiʼ ngoraed; ere ra falfalaenʼ gaed ni rib gel ni bachan e puf-matʼawon ni kan piiʼ ngoraed.\n\n40 Me gel e murnguy roraed ngakʼ Mosiah; arragon, mar liyoer gaed ngakʼ ni dariy beeʼ ni kar rinʼed ngakʼ ni aram rogon; ya daʼur sap gaed ngakʼ ni ir beeʼ nib tafalipaʼ ni be gay rogon e gin ni nge felʼ rogon riy, arragon, ya chogow ni salpiy e ma gafgow nigey; ya ire dawori fael paʼ ngoraed ko salpiy roraed, ara ki i falaenʼ i puʼoeg e rachaʼ; machane ire ke yognag e gapas nga lan e nam, ma ke piiʼ matʼawon e gidiiʼ rokʼ ni ngan chuwegraed ko gubin mit e kalbus; ere ra liyoer gaed ngakʼ, arragon, ni rib gel, dabiyog i weliy rogon.\n\n41 Me yibi buch ni ur dugiliyed e pi tapuf-oloboch ni nge gagyeg nagraed, ara ngar pufthin niged raed u rogon e motochiyel; ma ur rinʼed e biney ni aray rogon u gaʼangin yang fare nam.\n\n42 Me yibi buch ni Alma e kan dugliy ni nge mang e bin sommʼon e pilung ko tapuf-oloboch, ma kuʼir fachaʼ nib tolang ko priest, ya chitamangin e ke dugliy ko binem e liw, ma ke piiʼ ngakʼ e muruwel riy ni morngaʼagen gubin e pi gamʼing ko fare galasia.\n\n43 Ere chiney e yibi buch ni Alma e iyaen u kanawoʼen fare Somoel, ma be fol ko pi motochiyel rokʼ, ma i puf-oloboch u yalen nib matʼaw, ma arame yaeni aw ni bay e gapas nib ʼulʼul u dakean gaʼangin yang fare nam.\n\n44 Ere aray rogon ni tabab e gagyeg ko pi tapuf-oloboch u dakean gaʼangin yang fare binaw nu Zarahemla, u fithikʼ gubin fapi gidiiʼ ni kanoeg e Nephites ngoraed; ma Alma e ire bin sommʼon e pilung ko tapuf-oloboch.\n\n45 Ere chiney e yibi buch ni yimʼ e chitamangin, ni ke gaman meruk i ragag nge lʼagruw e duw rokʼ, ni ke paer ni aram nʼumngin i napʼan ni nge muguʼuliy fapi motochiyel rokʼ Got.\n\n46 Me yibi buch niki yimʼ Mosiah, ni ke gaman guyey nge dalip e duw ko lung rokʼ, ma ke gaman nelʼ i ragag nge dalip e duw rokʼ; ni arame ke gaman lal miriʼay nge mereb e duw ko ngiyalʼ ni chuw Lehi u Jerusalem.\n\n47 Ma aray rogon ni mus e lung ko pilung ni i gagyeg fapi gidiiʼ rokʼ Nephi u tanggin; ma arame me mus e pi rran rokʼ Alma, niʼir e sunmiy e galasia roraed.\n\n", "alma 1": "[center][font_size=26]Fare Babyor ku Alma Fare Pagael Ni Fak Alma[/font_size][/center]\n\nFare babyor ni morngaʼagen Alma, ni beeʼ nib pagael ni fak Alma, niʼir e chaʼ ni sommʼon nge chaʼ ni gaaʼ ko tapuf-oloboch ko fapi gidiiʼ rokʼ Nephi, nge kuʼire priest ni tolang ko fare galasia. Bbabyor ni morngaʼagen e gagyeg ko fapi tapuf-oloboch, nge pi mael nge pi togopluw u fithikʼ fapi gidiiʼ. Nge kub babyor ni morngaʼagen ba mael u thilin fapi Nephites nge fapi Lamanites, u rogon fare chep rokʼ Alma, niʼir e chaʼ ni sommʼon nge chaʼ ni gaaʼ ko tapuf-oloboch.\n\n[center][font_size=26]Guruy Ni 1[/font_size][/center]\n\n[i]Nehor e piiʼ e machib ni deriyulʼ, ire sunmiy ba galasia, ire tabolngin nag e gamʼing nib falʼngakʼ, me liiʼ Gideon ngemʼ—Nehor e nlii ngemʼ ko pi kireb rokʼ—Gamʼing nib falʼngakʼ nge paʼan gafgow nigey e garar u fithikʼ fapi gidiiʼ—Fapi priest e ra ayuweged yaed, fapi gidiiʼ e ra ayuweged e pi gafgow, ma fare Galasia e monʼog. Napʼan 91–88 M.K.[/i]\n\n1 Chiney e yibi buch u lan e bin sommʼon e duw ko lung, rokʼ fapi tapuf-oloboch ko fapi gidiiʼ rokʼ Nephi, e ngiyalʼ innʼey iyaen nga mʼon, ma fare pilung i Mosiah e ke yaen iyaen u dakean e nam, ma bachan e ki i mael nib felʼ rogon e mael ni i tay, ma ku bachan e ke yaen nib matʼaw u pʼoewchen Got, ni de pag beeʼ ni nge mang ire gagyeg ni nge mun liw; ma ire yarmiy e pi motochiyel, nib mʼagaenʼ fapi gidiiʼ ngay; ere arayfan ni mʼagaenʼraed ngay ni ngar fol gaed ko pi motochiyel ni ngongoliy.\n\n2 Me yibi buch u lan e bin mʼon e duw ko lung rokʼ Alma ni bay u gilʼ e tapuf-oloboch, ma immoy beeʼ nib moʼon nni fek iyib ngakʼ ni nge pithig e oloboch rokʼ, beeʼ nib moʼon nib gaaʼ, mab gilbugwan u fini yargael.\n\n3 Ma ke yaen iyaen u fithikʼ fapi gidiiʼ, ni be machib nag ngoraed e pinʼen ni be yoeg ni thin rokʼ Got, nibe yibi togopluw ko fare galasia; ni be yoeg ko fapi gidiiʼ ni gubin e priest nge sensey ma thingari gilbugwan; ma thingar dab kur muruwel gaed nga paʼraed, ya fapi gidiiʼ e ngar ayuweged raed.\n\n4 Ma ki micheg ko fapi gidiiʼ, ni gubin e gidiiʼ ma yaedra thap ko bin tomur e rran, ma de tʼuf ni ngar rus gaed ara ngar tonʼ gaed, ma ngar puged oewchraed ngalang ngar falfalaenʼ gaed; ya fare Somoel e sunmiy gubin e gidiiʼ, ma ki bayuliy gubin e gidiiʼ, ma ra yaen i taw ko tomur, ma gubin e gidiiʼ nra yog ngoraed e yafos ni gubinfen.\n\n5 Me yibi buch ni fil e pinnʼey iyaen ma arame ri yoʼor e gidiiʼ ni michaenʼraed ko thin rokʼ, ni rib yoʼor ni arame ra tabab gaed i ayuweg ma yaed be piiʼ e salpiy ngakʼ.\n\n6 Ma arame tabab ni ke langlang ngalang ko ʼufʼuf u lan gumʼirchaʼen, ni be chuw nga mad nib totolang puluwon, arragon, ni arame ki tabab i sunmiy ba galasia u yalen e machib nibe tay.\n\n7 Me yibi buch u napan ni be yaen, ni nge machib nag e piʼin ni ke michaenʼraed ko thin rokʼ, me madaʼ nag beeʼ nib moʼon nib mang ko fare galasia rokʼ Got, arragon, niʼir reb fapi sensey roraed; me tabab ko togopluw ngakʼ nib almarin, ni gomanga yog ni wawliy nga orel fapi gidiiʼ ko fare galasia; machane fare moʼon e tʼaer nga dakean, ni be fonow nag ko fapi thin rokʼ Got.\n\n8 Chiney e fithingan e re moʼon nem e Gideon; ma ir fachaʼ ni immoy nib talin e muruwel u lani paʼ Got u napan ni chuweg fapi gidiiʼ rokʼ Limhi u kalbus.\n\n9 Ere, bachan e ke tʼaer Gideon nga dakean ko fare thin rokʼ Got ma arame damomuw ngakʼ Gideon, me girngiy e sayden rokʼ me tabab i liiʼ. Ma ngiyalʼ ney e ke pilibthir Gideon, ere dakir yog ni nge sibthiy e sayden rokʼ, ere nlii ngemʼ ko sayden.\n\n10 Ma fapi gidiiʼ ko fare galasia e ra feked fare moʼon ni cham, min fek iyaen nga pʼoewchen Alma, ni ngan pufthin nag u rogon e pi oloboch ni ke bucheg.\n\n11 Me yibi buch ni sakʼiy u pʼoewchen Alma nge i wenig nag ir ni be weliy salapen nib tamilang.\n\n12 Machane me gaʼar Alma ngakʼ: Musap, ireray e sommʼon riy ni kan fek e gamʼing nib falʼngakʼ iyib nga fithikʼ e pi gidiiʼ ney. Ere musap, gur e gathi kemus ni yigoʼ gamʼing nib falʼngakʼ e bbuch e roem riy, ya kum nomeg ni ngam gagyeg ko sayden; ma faʼanra gamʼing nib falʼngakʼ e ngan gagyeg nag, u fithikʼ e pi gidiiʼ ney ma ra thang oewchraed ni yaed gubin.\n\n13 Ma gur e kam puʼoeg rachaʼen beeʼ nib moʼon nib matʼaw, arragon, beeʼ nib moʼon nib yoʼor banʼen nib mangil ni ke rinʼ u fithikʼ e pi gidiiʼ ney; ma faʼanra nggu paged gur ma rachaʼen e ra yibi aw nib togopluw ngomaed.\n\n14 Ere gur e kan dugliy ni nga mumʼ nibe yaen u rogon fare motochiyel ni piiʼ Mosiah ngomaed, niʼir e bin tomur e pilung romaed; ma ke yaeni aw nib mʼagaenʼ e pi gidiiʼ ney ngay; ere pi gidiiʼ ney e thingar rafol gaed ko motochiyel.\n\n15 Me yibi buch ni rafeked; e chaʼanem ni fithingan e Nehor; mar feked iyaen nga dakean e ted ni Manti, nu roem e yoeg riy, ara roem e micheg riy, u thilin e tharmiy nge fayleng, ni pinnʼey ni ke fil ko fapi gidiiʼ e ba togopluw ko fare thin rokʼ Got; ma ireram e gin ni gafgow riy u ba yamʼ nib tamraʼ thin.\n\n16 Yug aram rogon machane, biney ni kan rinʼ e detileg e gamʼing nib falʼngakʼ ni nga dab ki garar u dakean fare nam; ya bayoʼor e piʼin ni yaed baʼadag e tinu fayleng banʼen, ere ranoed iyaen ni yaed be yoeg e machib ni baen; ma biney e rrinʼed ni fan ko falaʼab nge taʼfan.\n\n17 Machane, daryog roraed ni ngar baen gaed, ni faʼanra kan nang raed riy, ya yaed be rus ko motochiyel, ya piʼin ma baen e yima gechig nagraed; ere yaed be dake machib u rogon e mich roraed; ma fare motochiyel e dariy gelingin ni nge gagyeg nag beeʼ ni bachan e mich rokʼ.\n\n18 Ma darur moroʼroʼ gaed, ya yaed be rus ko fare motochiyel, ya chaʼan rarinʼ e yira gechig nag; fa lingeg banʼen, ara thang e pogofan, ya enra thang e pogofan e yira gechig nag ni yamʼ.\n\n19 Machane yibi buch ni piʼin ni dar manged ko fare galasia rokʼ Got e ra tabab gaed i gafgow nag e piʼin yaed bamang ko fare galasia rokʼ Got, ma kar feked nga dakeanraed fithingan Kristus\n\n20 Arragon, ra gafgow niged raed, mar abngeyed raed ko gubin mite thin, nrinʼ e biney ngoraed ni bachan e sobutʼaenʼ roraed; ma bachan e darur ʼufʼuf gaed, nge ku bachan e yaed be weliy e thin rokʼ Got, ngoraed roraed, ni darur feked puluwon ni salpiy.\n\n21 Chiney e immoy ba motochiyel nib noemow u fithikʼ fapi gidiiʼ ko fare galasia, nibe yoeg ni dariy beeʼ, nib mang ko fare galasia, ni nge puw ngalang nge gafgow nag e piʼin dar manged ko fare galasia, ma thingari siy e paʼan gafgow nigey u thilraed ngoraed.\n\n22 Machane, immoy boʼor i yaed u fithikʼraed ni tabab ko ʼufʼuf, mar tabab gaed ko togopluw ngakʼ e pi toʼogor roraed, nge yaeni madaʼ ko ngiyalʼ ni kan tug, arragon, ni yaed be tuguyed yaed nga paʼraed.\n\n23 Chiney e buch e biney u lan e bin lʼagruw e duw ko lung rokʼ Alma, ma ireram tapgin e gafgow ni gaaʼ ni aw ko fare galasia; arragon, ireram tapgin e magawon ko fare galasia.\n\n24 Ya boʼor e piʼin nra ʼelʼel niged gumʼirchaʼraed, min chuweg fithingraed, ni arame da kun lemnagraed nga fithikʼ fapi gidiiʼ rokʼ Got. Ma kub yoʼor e piʼin nra palog niged yaed u fithikʼraed.\n\n25 Ere chiney e biney e rib gel e gafgow riy ngakʼ e piʼin ni kar yuluyed yaed ko fare mich; machane, kar chichiʼiyed yaed ma darur chef gaed nga orel ko pi motochiyel rokʼ Got, ma yaed be athamgil u fithikʼ e gumʼaenʼ ko pi thibthib ni yibe tay ngoraed.\n\n26 Ma napʼan ni fapi priest e ra paged e muruwel roraed ni ngar weliyed fare thin rokʼ Got ngakʼ fapi gidiiʼ, ma arame fapi gidiiʼ e kur paged e pi muruwel roraed ni ngar rungʼaged e thin rokʼ Got. Ma napʼan ni weliy fare priest fare thin rokʼ Got ngoraed, ma yaed gubin nra suloed bayay nib kolchiyaʼ ko pi muruwel roraed; ma fare priest, e dar lemnag niʼir e ba felʼ ngakʼ e piʼin nibe motoyil ngakʼ, ya tamachib e de mangil ngakʼ beeʼ nib tamotoyil, ara sensey e ba felʼ ngakʼ e en tafil banʼen; ere yaed gubin ma taʼareb rograed, ni yaed gubin nra muruwel gaed, ni gubin e gidiiʼ nra beeʼ ma be yaen u rogon gelingin.\n\n27 Mar piiʼed e tin bay roraed, ni gubin e gidiiʼ nra beeʼ ma rogon ni bay rokʼ, ngakʼ e piʼin gafgow, nge piʼin nib tʼuf roraed banʼen, nge piʼin nib mʼar, nge piʼin nibe gafgow ko amith; ma darur chuw gaed nga mad nib totolang puluwon, machane yaed bbiʼech mab gumud yaʼaraed.\n\n28 Ere aray rogon nra gagyeg niged fapi gamʼing ko fare galasia; ma aray rogon nra tabab niged e paer u fithikʼ e gapas bayay, ni yug aram rogon fini yoʼor e pi gafgow ni yibe rinʼ ngoraed.\n\n29 Ere chiney, e bachan e miyuluy ni tay fare galasia, mar falaʼab gaed iyaen, ni yoʼor gubin banʼen roraed ni pinʼen nib tʼuf roraed—ni yoʼor e gamanman nge yu ulung i garbaw roraed, nge fak e gamanman nib sugsug ni gubin mit, nge grain nib yoʼor, nge gol, nge silber, nge tin thʼabi gaʼfan banʼen, nge silk ni yoʼor, nge mad ni kan firgiy nib felʼ nge gubin mite mad nib felʼ nib gamog u tabinaew.\n\n30 Ere aray rogon, nra monʼog gaed iyaen, ma darpaged ni piʼin ni dariy e mad roraed e nga ranoed ngar chuw gaed, ara piʼin ni kar mʼaed ko bilig, ara piʼin ni kar mʼaed ko balel, ara piʼin nib mʼar, ara piʼin ni dawor ni duruwʼiy raed; ma dar tayed gumʼirchaʼraed nga dakean e falaʼab; ere ba thumʼ paʼraed ngakʼ gubin e gidiiʼ, ni pilibthir nge bitir, ni tin kalbus nge tin ni de kalbus, ni pumoʼon nge ppin, ni demutrug ko yaed buʼun ko galasia fa dangay, ni bachan e dariy beeʼ nib tʼuf, ma bay beeʼ nib gasey.\n\n31 Ere aray rogon nra monʼog gaed mar falaʼab gaed nge gel e thil riy ko piʼin ni dar manged ko fare galasia roraed.\n\n32 Ya piʼin ni dar manged gidiiʼen e galasia roraed e kar yunʼuyed e pig ni machmach, ma yaed be tay fan e liyos ara kar bangeyed e gameed, nge nonnon nge moʼowaenʼ nge togopluw; ni yaed be chuw nga mad nib totolang puluwon; ni kar nʼufed yaed ngalang ko ʼufʼuf u pʼoewchraed; ni yaed be thibthib, nge baen, nge iring, nge moroʼroʼ, nge denen ni galong, nge fek pogofan nib miith morngaʼagen, nge gubin mite denen ni ubchiyaʼ; machane, fare motochiyel e ni gagyeg nag nga dakean gubin e piʼin ni yaed be thʼaeb, nrogon ni rayog ni ngan rinʼ.\n\n33 Me yibi buch ni aray rogon nni gagyeg nag fare motochiyel nga dakeanraed, ni gubin e gidiiʼ nra beeʼ min gechig nag u rogon e nʼen ni ke bucheg, mar dugil gaed, ma daki sukʼ ngaenʼraed ni ngar rinʼed rebe denen ni faʼanra yaed manang; ere, arame yib e gapas nga fithikʼ fapi gidiiʼ ku Nephi nge yaeni madaʼ ko ngiyalʼ ni ke gaman lal e duw napʼan e lung ko fapi tapuf-oloboch.\n\n", "alma 2": "[center][font_size=26]Guruy Ni 2[/font_size][/center]\n\n[i]Amlici e gay rogon ni nge mang pilung ma ni siyeg u lungun e gidiiʼ ni yoʼor—Piʼin ni gachalpen e ra pilung niged—Fapi Amlicites e ra feked e mael ngakʼ fapi Nephites ma ra waer gaed—Fapi Lamanites nge Amlicites e ra puthuyed e salthaw roraed ma kur waer gaed—Alma e liiʼ Amlici ngemʼ. Napʼan 87 M.K.[/i]\n\n1 Me yibi buch u napʼan ni tabab fare lal i duw u napʼan e lung roraed, ma arame tabolngin e maleʼeg thin nga fithikʼ fapi gidiiʼ; ya bay beeʼ nib moʼon, ni kanoeg Amlici ngakʼ, niʼir beeʼ nib moʼon ni rib sasaliyeb, arragon, beeʼ nib moʼon nib luk ko gonop nu fayleng, ni boed rarogon fare moʼon ni liiʼ Gideon ko sayden, niʼir e nliiʼ ngemʼ u tan e motochiyel—\n\n2 Chiney, e chaʼaney i Amlici, e ke miliy boʼor e gidiiʼ kar uned ngakʼ, u dakean e sasaliyeb rokʼ; ni ri yaed bayoʼor ni arame gel madguwraed; mar gelgaed ngay ni nge paer Amlici ni nge mang pilung ko fapi gidiiʼ.\n\n3 Chiney e banaʼab e gidiiʼ ko fare galasia ko biney e paʼ, nge ku aram rogon ngakʼ e piʼin ni de yog ni pingeg Amlici laniyaenʼraed ngar uned ngakʼ; ya yaed manang nrogon e motochiyel roraed e thingar nrinʼ banʼen ni aram rogon u lungun e gidiiʼ ni yoʼor.\n\n4 Ere, faʼanra yaeni chey ni yog ni Amlici e nge mʼagaenʼ lungun e yoʼor ngakʼ, niʼir, beeʼ nib moʼon nib kireb, ma ra chuweg e pi matʼawraed nge yalraed ko fare galasia; ya ireram e athap rokʼ ni be nomeg ni nge gatheay fare galasia rokʼ Got.\n\n5 Me yibi buch ni fapi gidiiʼ e ra kunuyed yaed nga taʼabang u dakean gaʼangin yang fare nam, ni gubin e gidiiʼ nra beeʼ ma be yaen u rogon e tafnaey rokʼ, ko nge mang fa nge togopluw ngakʼ Amlici, nib kiiʼ ni ruw rabaʼ u butʼ, u tomuren nib yoyoʼor e welthin nge togopluw ni ke yaen u thilraed.\n\n6 Ere aray rogon nra kunuyed yaed nga taʼabang ni nga roeged laniyaenʼraed ni morngaʼagen e biney e gagyeg; min fek iyaen ko fapi tapuf-oloboch.\n\n7 Me yibi buch ni lungun e gidiiʼ ni yoʼor e yib nib togopluw ngakʼ Amlici, ma arame deyog ni nge mang pilung ko fapi gidiiʼ.\n\n8 Chiney e biney e paʼ e yib nag e falfalaenʼ nga langgin gumʼirchaʼen e piʼin ni yaed ba togopluw ngakʼ; machane Amlici e kʼaring e piʼin ni yaed ba fol ngakʼ ngar damomuw gaed ngakʼ e piʼin ni dar fol gaed ngakʼ.\n\n9 Me yibi buch ni ra kunuyed yaed nga taʼabang, ngar bangbeng niged Amlici ni nge mang pilung roraed.\n\n10 Chiney e napʼan ni Amlici e ke mang pilung roraed me yoeg ngoraed ni ngar feked talin e cham roraed ngar cham gaed pi walagraed; ma biney e rinʼ ni bachan e nge yog nra mʼing gaed ngakʼ.\n\n11 Chiney e gidiiʼ ku Amlici e un nangraed u fithingan Amlici, ni kanoeg e Amlicites ngoraed; nge tin ni magaey e kanoeg e Nephites ngoraed, ara fapi gidiiʼ ku Got.\n\n12 Ere gidiiʼ ko Nephites e yaed banaʼab nga laniyaenʼ fapi Amlicites, ma arame ra falʼeged rograed ni ngar madaʼ gaed; arragon, mar feked talin e cham roraed ni sayden, nge sarey, nge gating, nge gane gating, nge malang, nge gawul, nge gubin mit e tatalin e mael, ni urngin mit.\n\n13 Ere aray rogon nra falʼeged rograed ni ngar madaʼ gaed fapi Amlicites ko ngiyalʼ i nʼen ni yaedra yib. Ma immoy e kapten ni kan melʼeg, nge kapten ni thʼabi tolang, nge chaʼ ni thʼabi pilung ko kapten, ni be yaen u rogon urngiraed.\n\n14 Me yibi buch ni Amlici e tay gubin mit e tatalin e cham ni urngin mit nga paʼ e gidiiʼ rokʼ; maki melʼeg e gidiiʼ ni nge mang gaaʼ nge chaʼ ni mite thin ko gidiiʼ rokʼ, ni nge powiʼiyraed ko mael nib togopluw ngakʼ piwalagraed.\n\n15 Me yibi buch ni fapi Amlicites e rabaed nga dakean e falang nu Amnihu, ni bay ko ngek ko lulʼ nu Sidon, ni yaen u charen e binaw nu Zarahemla, ma ireram e gin ni ra tabab gaed riy ko mael ngakʼ fapi Nephites.\n\n16 Ma chiney e Alma, niʼir e pilung ko tapuf-oloboch ma ire am ko fapi gidiiʼ rokʼ Nephi, ere ranoed fapi gidiiʼ rokʼ, arragon, nge pi kapten rokʼ, nge pi pilung ko kapten, arragon, ire be gamaliy e pi salthaw rokʼ iyaen ko fapi Amlici ni ngar mael gaed.\n\n17 Mar tabab gaed i liiʼ fapi Amlicites u dakean e falang u baʼan ngek u Sidon. Ma fapi Amlicites e rib almarin ni ur cham gaed fapi Nephites, ni arame ri yoʼor fapi Nephites nra mʼaed nga paʼ fapi Amlicites.\n\n18 Machane fare Somoel e piiʼ gelingin i paʼ fapi Nephites, ni arame ra liiʼed fapi Amlicites ni kari gaaʼ nga dakean e mathang fan, ma arame ra tabab niged e miil.\n\n19 Me yibi buch ni fapi Nephites e ra tulufed fapi Amlicites ni poloʼ e rran, mar liiʼed raed nib gaaʼ nga dakean e mathang fan, ni arame urngin fapi Amlicites nni liiʼraed ngar mʼaed e ragag nge lʼagruw e biyuʼ nge lal miriʼay nge guyey nge lʼagruw e gidiiʼ; ma urngin fapi Nephites nni liiʼraed ngar mʼaed e nelʼ e biyuʼ nge lal miriʼay nge nelʼ i ragag nge lʼagruw e gidiiʼ.\n\n20 Me yibi buch u napʼan ni Alma e dakiyog rokʼ ni nge tuluf fapi Amlicites me yoeg ko gidiiʼ rokʼ ni ngar nʼufed e pi tent roraed u lan fare loway nu Gideon, re loway nem e kan tunguy fithingan Gideon ngay niʼir faram e yimʼ ni Nehor e liiʼ ko sayden; ere lan e re loway ney e fapi Nephites e ra nʼufed e pi tent roraed riy ni ngar toffan gaed e re nepʼ nem.\n\n21 Ma Alma e lʼoeg e pi spy ni ngar leaked e piʼin ni ke magaey ko fapi Amlicites, ni gomanga nang ko manga yaed be lemnag fa yaed be finey, ni gomanga yog ni ayuweg ir ko pichaʼanem, ni gomanga yog ni ayuweg e gidiiʼ rokʼ ni dab ni gafgow nagraed.\n\n22 Chiney e pichaʼ ni piiʼraed ni ngar matangiyed fare tamagif ko Amlicites e kanoeg e Zeram, nge Amnor, nge Manti, nge Limher ngoraed; ireray rogon fapi chaʼanem ni ranoed nge gidiiʼ roraed ni ngar matangiyed fare tamagif ko fapi Amlicites.\n\n23 Me yaen ni buch ni rebo rran riy mi yaed sul nga lan e fare tamagif ko fapi Nephites ni yaed ba gur, ni ke mat oewchraed, ni kar mʼaed ko murus, mi yaed gaʼar:\n\n24 Musap, gamaed be leak fare tamagif ko fapi Amlicites, ma ki gin oewchmaed, u lan fare binaw nu Minon, ni bay ngalang ko fare binaw nu Zarahemla, nib sor ko fare binaw ku Nephi, u napʼan ni kug guyed e tin yoʼor ko salthaw ko fapi Lamanites; mug guyed, fapi Amlicites ni kar chagil gaed ngoraed;\n\n25 Min ʼog ngakʼ fa piʼin walagmaed u lan e fare binaw; ma arame ra miil gaed ni yaed fapi gamanman roraed, nge pi leʼengiraed, nge pifakraed, iyaen ko fare binaw romaed, ni faʼanra dab ggur gaed ma yaedra suwey fare binaw romaed, nge pi chitamangmaed, nge pi leʼengimaed, nge pi fakmaed ni yira liiʼraed.\n\n26 Me yibi buch ni fapi gidiiʼ ko Nephi e ra feked fapi tent roraed, ngar chuw gaed ko fare loway nu Gideon ni kar nomeged fare binaw roraed, ni ireram fare binaw nu Zarahemla.\n\n27 Ere musap gaed, napʼan ni yaed be thʼaeb fare lulʼ ni Sidon nga barbaʼ, ma fapi Lamanites nge fapi Amlicites, nib chugur ni nge taʼareb urngiraed, ko yanʼ u maday, e rabaed ngoraed ni ngar liiʼedraed.\n\n28 Machane, fapi Nephites e ke piiʼ Somoel gelingraed, ni bachan e ur meybil gaed nib almarin ngakʼ ni nge yog ni chuwegraed u paʼ fapi toʼogor roraed, ere Somoel e rungʼag e meybil roraed, me piiʼ gelingraed, ma fapi Lamanites nge fapi Amlicites e kar aw gaed nga butʼ u pʼoewchraed.\n\n29 Me yibi buch ni Alma e ra cham gow Amlici ko sayden, ni kar sabol gow; ni yow be apin nga taʼabang.\n\n30 Me yibi buch ni Alma, gidiiʼ rokʼ Got, nib gele mich rokʼ, ma meybil, ni gaʼar: O Somoel, mu runguyeg ngam tayeg ni dab gumʼ, ni nge yog ni nggu mang talin e muruwel u paʼam ni nge yog ni nggu thapeg mug ayuweg pi gidiiʼ ney.\n\n31 Ma chiney e napʼan ni yoeg Alma e pi thin ney ma kur cham gow bayay Amlici; me yib gelingin, ni arame ri liiʼ Amlici ko sayden.\n\n32 Ma kur cham gow fare pilung ko fapi Lamantes; machane fare pilung ko Lamanites e miil rokʼ Alma me lʼoeg e pi matanag rokʼ ni ngar cham gaed Alma.\n\n33 Machane Alma, nge fapi matanag rokʼ, e ra cham gaed fapi matanag rokʼ fare pilung ko fapi Lamanites nge yaeni madaʼ ko ngiyalʼ ni ke liiʼ raed me tuluf raed ngar suloed.\n\n34 Ere aray rogon ni tamilngeg dakean e binaw, ara binaw ni bay nga mirichlen e lulʼ, ni bay nga baʼan ngael fare lulʼ ni Sidon, ni yibe yinʼ e lldoew ko fapi Lamanites ni kan liiʼraed nga langgin fare lulʼ u Sidon, ni nge yog riy ni nge yib woʼen e gidiiʼ rokʼ ni ngar thʼibed nga barbaʼ ma ngar cham gaed fapi Lamanites nge fapi Amlicites u baʼan ngael fare lulʼ ni Sidon.\n\n35 Me yibi buch u napʼan ni yaed gubin ni kar thʼibed fare lulʼ nga barbaʼ ma fapi Lamanites nge fapi Amlicites e ra tabab gaed ko miil, ni yug aram rogon nri yaed bayoʼor ni dabiyog i thiʼeg raed.\n\n36 Ere ra miil gaed ko fapi Nephites iyaen nga wuruʼ e binaw ko ngael nge leluʼoch, nib palog mab kan nga orel ko mathil ko fare binaw; ma fapi Nephites e ra lʼoelʼged raed ngar liiʼed raed ngar mʼaed.\n\n37 Arragon, nni liyeg raed, min liiʼ ma yibe tuluf raed, nge madaʼ ko ngiyalʼ ni kar garar gaed u lan e ngael ngo lan e leluʼoch, nge madaʼ ko ngiyalʼ ni kar taw gaed nga wuruʼ e binaw ni kanoeg Hermounts ngay; ni gin baʼaram u wuruʼ e binaw ni ke sug dakean ko gamanman nib malboch mab tamakʼad.\n\n38 Me yibi buch nib yoʼor e gidiiʼ ni yimʼ u lan wuruʼ e binaw ni bachan e madʼad ni kar ted, me lunguy raed e pi gamanman nem nge archeʼ nu lang; ma yil roraed e pirʼeg, ni kan ufung u dakean e buutʼ.\n\n", "alma 3": "[center][font_size=26]Guruy Ni 3[/font_size][/center]\n\n[i]Fapi Amlicites e kar tayed e pow nga da kean raed u rogon e thin ko Profet—Fapi Lamanites e ni gechig nagraed ko togopluw ni yaed ma tay—gidiiʼ e yaed ma girngiy e gechig roraed nga dakeanraed—Fapi Nephites e ra liiʼed boech e salthaw ko Lamanite. Napʼan 87–86 M.K.[/i]\n\n1 Me yibi buch ni fapi Nephites ni dan liiʼraed ko pi tatalin e mael, ma tomuren ni kar muʼ gaed i kʼeyag e piʼin ni kar mʼaed—chiney e urngin e piʼin ni kar mʼaed e dan thiʼeg raed, ni bachan e kay gur yoʼor gaed—ere tomuren ni kar muʼ gaed i kʼeyag e pi ldow roraed mar suloed ko pi binaw roraed, nge pi naʼun roraed, nge pi leʼengiraed, nge pi bitir roraed.\n\n2 Chiney e rib yoʼor e piʼin nib ppin nge bitir ni kan liiʼraed ngar mʼaed ko sayden, nge kub yoʼor e gamanman roraed nge garbaw roraed; nge kub yoʼor yang ko pi rad roraed nib sug tafiʼiraed ni grain riy ni kan gatheay, ya yu ulung e gidiiʼ ni ka ranoed u dakean kar diliʼiyed nga butʼ.\n\n3 Ere chiney e urngin fapi Lamanites nge Amlicites ni kan liiʼraed kar mʼaed u dakean e binaw u mirichlen fare lulʼ ni Sidon e ninʼraed nga manalʼul u Sidon; ere musap gaed pi yilraed e bay u ʼaer u maday, ni rib yoʼor.\n\n4 Ere fapi Amlicites e kar kiiʼeged yaed ko fapi Nephites, ya kar acheyed e pow nib row nga periʼraed ni boed rogon fapi Lamanites; machane dawor ra puyed e piy u loelugraed ni boed fapi Lamanites.\n\n5 Chiney e loelugen fapi Lamanites e kan puy e piy riy; ma dariy e mad roraed, ma kemus ni keruʼ e gamanman e kar longbiyed nga lukungraed, nge ku pi madan e mael roraed, e ire kar yinʼed nga dakeanraed, nge pi gatʼing roraed, nge pi gane gatʼing roraed, nge malang ni gane gawul, nge gawul roraed, nge ku boech.\n\n6 Ma yalach u doew fapi Lamanites e ba lumor raʼen, ni boed rogon fare pow nni tay nga dakean e pi chitamangraed, nib gechig ngoraed ni bachan e denen roraed nge togopluw roraed ngakʼ pi walagraed, ni arame Nephi, Jacob, nge Yosef, nge Sam, ni bogniiʼ nib matʼaw mab thothup.\n\n7 Ma pi walagraed e ur gayed rogon ni ngar liiʼed raed ngar mʼaed, ere ni gechig nagraed; ma fare Somoel ni Got e tay ba pow nga dakeanraed, arragon, nga dakean Laman nge Lemuel, nge ku fapi pagael ni fak Ishmael, nge pi ppin ni bay ko nug rokʼ Ishmael.\n\n8 Ma biney e nrinʼ ni nge yog ni kiiʼ pifakraed rokʼ e piʼin pifak pi walagraed, ni nge yog riy ni fare Somoel ni Got e nge ayuweg e gidiiʼ rokʼ, ni nga dabra maʼathuk gaed me michaenʼraed ko pi yalen ni dematʼaw niʼir e ra gafgow nagraed.\n\n9 Me yibi buch ni enra athkuy e bitir rokʼ nga fak fapi Lamanites e ireram e chaʼ ni ku aram rogon e gechig nra aw nga dakean pifak.\n\n10 Ere, enra pag ir nge gagyeg nag fapi Lamanites e ireram e chaʼ ni kanoeg niʼir e bagyaed, ma arame ra aw fare pow nga dakean.\n\n11 Me yibi buch ni piʼin dabi mich u wunʼraed ko fare yalen ko fapi Lamanites, machane i mich u wunʼraed fapi chep niʼir e ni fek nga wuruʼ fare nam nu Jerusalem, nge ku fapi yalen rok e pi chitamangraed, niʼir e ba matʼaw, ni yaed e piʼin ni michaenʼraed ko fapi motochiyel rokʼ Got ma ur fol gaed riy, min piningraed ni fapi Nephites, ara fapi gidiiʼ ku Nephi, ko ngiyalʼ nem iyaen nga mʼon—\n\n12 Ma yaed e piʼin ni kuʼur chaʼariyed fapi chep ni riyulʼ ni morngaʼagen e gidiiʼ roraed, nge ku morngaʼagen fapi gidiiʼ rokʼ fapi Lamanites.\n\n13 Chiney e ngad suloed bayay ko fapi Amlicites, ya yaed e kubay ba pow nni tay nga dakeanraed; arragon, yaed e ra yiglʼiyed e re pow nem nga dakeanraed, arragon, ni ba pow nib row ni kar acheyed nga dakean i periʼraed.\n\n14 Ere aray rogon ni muguʼul fare thin rokʼ Got, ya baʼaray e pi thin ni yoeg ngakʼ Nephi: Musap, fapi Lamanites e kug kireb nag waʼathraed, ma bay gu tay ba pow nga dakeanraed ni nge yog ni yaed nge pifakraed e ngar kiiʼ gaed rom nge pifakam, ko chiney iyaen e ngaram nge gubinfen, ma kemus ni faʼan yaedra kalngaenʼ ko pi denen roraed mar chel gaed ngar sap gaed ngog ni nge yog ni gomanga gu runguy raed.\n\n15 Ma ku bayay: Bay gu tay ba pow nga dakean e chaʼ ni ra athkuy pifak ngakʼ e pi walagem, ni nge yog niki buch waʼathraed.\n\n16 Ma ku bayay: Bay gu tay ba pow nga dakean e chaʼ ni ra yib nag e cham ngom nge pifakam.\n\n17 Ma ku bayay, ma chaʼ ni ra chuw rom e dab kun pining ni fakam; ma bay gu tawaʼath nigem, nge chaʼ ni gomanga bay ni pining ni fakam, e chiney iyaen e ngaram nge gubinfen; ma ireray e michmich rokʼ Somoel ngakʼ Nephi nge pifak.\n\n18 Chiney e fapi Amlicites e dar nanged ni yaed be muguʼ u liy fapi thin rokʼ Got u napʼan ni kar tabab gaed i tay e pow nga periʼraed; machane rabaed nga tamilang ni togopluw ngakʼ Got; ere rib tʼuf ni ngan bucheg waʼathraed.\n\n19 Chiney e gu baʼadag ni ngam guyed ni yaed e kar miliyed e gechig nga dakeanraed; ma aram rogon ni gubin e gidiiʼ nra beeʼ ni ke buch waʼathan ma ire ke miliy e gafgow nga dakean.\n\n20 Chiney e yibi buch ni deyoʼor e rran nga tomuren e mael u lan fare binaw u Zarahemla, ni fapi Lamanites nge fapi Amlicites, ma ku bay buʼulung e salthaw ko fapi Lamanites ni rabaed ni mael ngakʼ fapi gidiiʼ ku Nephi, aram ko farengi nʼen ni fa ulung ni mʼon e salthaw e ra madaʼ gaed fapi Amlicites riy.\n\n21 Me yibi buch ni immoy ba ulung i salthaw nni lʼoegraed ngar tulufed yaed nga wuruʼ e binaw roraed.\n\n22 Chiney e Alma e ke madʼad ere daki un e yaneʼ ko mael ngakʼ fapi Lamanites;\n\n23 Machane me lʼoeg ba ulung i salthaw nib yoʼor nga ranoed ngoraed ko cham; ma ranoed ra liiʼed e Lamanites nib yoʼor, mar tulufed e tin ni ke magaey roraed nga wuruʼ e mathil ko fare binaw roraed.\n\n24 Ma arame ra suloed bayay ngar tabab gaed i yarmiy e gapas nga lan fare binaw, ni daki magawon nagraed fapi toʼogor roraed u bangi yalʼi nʼen.\n\n25 Chiney e pinnʼey e nrinʼ, arragon, gubin e pi mael ney nge togopluw e tabab me yaeni mʼay u lan e bin lal e duw ko lung ko fapi tapuf-oloboch.\n\n26 Ma lan taʼareb e duw ma yu biyuʼ nge ragag e biyuʼ e gidiiʼ ni kan piiʼraed ko fare fayleng ni manechubog, ni gomanga ra pirʼeged e pi tawaʼath roraed u rogon e pi muruwel roraed, ko ba mangil fa ba kireb, ni ngar pirʼeged e falfalaenʼ ni manechubog fa kirbaenʼ ni manechubog, ni be yaen u rogon e ra yaʼel ni nra dugiliyed ni ngar fol gaed rokʼ, ko bin felʼ e yaʼel fa bin kireb.\n\n27 Ya gubin e gidiiʼ ni ra beeʼ ma rayog puluwon ngakʼ rokʼ e chaʼ ni ke dugliy ni nge fol rokʼ, ma biney e be yaen u rogon fapi thin ko fare nangaenʼ ko prophecy; ere ngan pag nge yaeni aw nrogon e tin riyulʼ. Ere aray rogon ni yaeni mus e bin lal e duw ko lung ko fapi tapuf-oloboch.\n\n", "alma 4": "[center][font_size=26]Guruy Ni 4[/font_size][/center]\n\n[i]Alma e tawfe nag yu biyuʼ e piʼin ni ke micheanʼ—Denen e rich nga Galasia, ma monʼog ko fare Galasia e dugil—Nephihah e ni dugliy niʼir e pilung ko tapuf-oloboch—Alma, niʼir e tolang ko priest, e ri yulʼyulʼ ko muruwel ko machib. Napʼan 86–83 M.K.[/i]\n\n1 Chiney e yibi buch u lan e bin nelʼ e duw ko lung ko fapi tapuf-oloboch nga dakean fapi gidiiʼ ku Nephi, ma dariy e togopluw ara mael u lan fare binaw nu Zarahemla;\n\n2 Machane fapi gidiiʼ e ri kirbaenʼ raed, arragon ri kirbaenʼ raed ni bachan e ke yimʼ pi walagraed, nge ku bachan e yamʼ ni tay e pi gamanman roraed nge pi yu ulung i garbaw roraed, nge mogothgoth ko pi yungi rad ko grain roraed, ni kanitʼ nga butʼ kan yaen u dakean, ni ke gatheay fapi Lamanites.\n\n3 Ere rib gel e kirbaenʼ roraed nri gubin e gidiiʼ ni yoer riy; me mich u wunʼraed ni ireram e pi gechig rokʼ Got ni kan piiʼ ngoraed ni bachan e pi denen roraed nge pi fananikan roraed; ere yib uran ngoraed e muruwel roraed.\n\n4 Ma arame ra tabab gaed i yarmiy fare galasia nge felʼ nib poloʼ; arragon, ma bayoʼor e piʼin ni tawfe nagraed u lan e raen u Sidon mar uned ko fare galasia rokʼ Got; arragon, ra thapeged e tawfe u paʼ Alma, niʼir e kan bangbeng nag me mang tolang ko priest ko fapi gidiiʼ ko fare galasia, u paʼ e chitamangin ni Alma.\n\n5 Me yibi buch nu lan e bin medilip e duw ko lung ko fapi tapuf-oloboch ma bay gonpon dalip e biyuʼ nge lal miriʼay e gidiiʼ ni kar kunuyed yaed ko fare galasia rokʼ Got min tawfe nagraed. Ma aray rogon ni mus e bin medilip e duw ko lung ko fapi tapuf-oloboch nga dakean e gidiiʼ ku Nephi; ma arame ki ʼulʼul iyaen e gapas ni poloʼ e ngiyalʼ innʼem.\n\n6 Me yibi buch nu lan e bin meruk e duw ko lung ko fapi tapuf-oloboch, ma fapi gidiiʼ ko fare Galasia e ra tabab gaed ko ʼufʼuf, ni bachan e falaʼab roraed ni ke yoʼor, nge mad roraed ni falelʼ, nge mad roraed ni falelʼ ni kan firgiy, nge gamanman roraed nge yu ulung i garbaw roraed ni ke yoʼor, nge gol roraed nge silber roraed, nge gubin mit e tin ni thʼabi gaʼfan, niʼir e ke yog ngoraed ko muruwel roraed; ma gubin e pinnʼey ma kar ʼuf gaed ngay, ya ra tabab gaed ko muchuw nga mad ni rib totolang puluwon.\n\n7 Chiney e ireray tapgin e kirbaenʼ nib gel ngakʼ Alma, arragon, nge ngakʼ fapi gidiiʼ ni yoʼor ni ke bangbeng nagraed Alma ni ngar manged sensey, nge priest, nge elder ko fare galasia; arragon, rib yoʼor i yaed e ri kirbaenʼraed nib gel ni bachan e denen ni ubchiyaʼ ni kar guyed ni ke tabab nga fithikʼ e gidiiʼ roraed.\n\n8 Ya kar sap gaed ma kar guyed u fithikʼ e kirbaenʼ ni gel ni bachan fapi gidiiʼ ko fare galasia e kar tabab gaed ko ʼufʼuf, ma kar tayed gumʼirchaʼraed nga dakean e falaʼab ngo dakean e tin dariy fan banʼen nu fayleng, ni arame ra tabab gaed ko moning, roraed ngoraed, mar tabab gaed i gafgow nag e piʼin ni dar michaenʼraed nga rogon laniyaenʼraed nge tin ni yaed baʼadag.\n\n9 Ere aray rogon, u lan e bin meruk e duw ko lung ko fapi tapuf-oloboch, ma arame tabab e maleʼeg thin nib noemow nga fithikʼ fapi gidiiʼ ko fare galasia; arragon, ma be awaenʼraed, ma yaed be togopluw, nge athap ko fananikan, nge thibthib, nge ʼufʼuf, ni gel nge thumʼ nga wuruʼ e ʼuf ni be tay e piʼin ni darur uned ko fare galasia rokʼ Got.\n\n10 Ere aray rogon ni mus e bin meruk e duw ko lung ko fapi tapuf-oloboch; nge fare denen ni ubchiyaʼ ko fare galasia e immoy nib maen woʼ ngakʼ e piʼin dawor ra uned ko fare Galasia; ere aray rogon ni fare galasia e tal ni daki monʼog.\n\n11 Me yibi buch ni tabab e bin mereb e duw, ma Alma e guy e denen ni ubchiyaʼ ko fare galasia, ma ki guy ni wokon fare galasia e tabab i wawliy e piʼin ni dar michaenʼraed u reb e denen ngo reb, ere aray e nʼen ni fek iyib e gafgow ngakʼ fapi gidiiʼ.\n\n12 Arragon, i guy ni dakir tataʼareb lungun fapi gidiiʼ, boech i yaed e kar lang-lang niged yaed ngalang ko ʼufʼuf, ma yaed be dariy fan nag boech e gidiiʼ, ma yaed be piiʼ keruʼ raed ko piʼin nib tʼuf banʼen roraed nge piʼin ni dariy madraed nge piʼin ni kar mʼaed ko bilig, nge piʼin ni kar balel gaed, nge piʼin nib mʼar nge piʼin nibe gafgow ko amith.\n\n13 Chiney e ireray tabolngin e kirbaenʼ nga fithikʼ fapi gidiiʼ, u napʼan ni kubay boech i yaed nibe gumʼaenʼ, ma yaed be ayuweg e piʼin nib tʼuf e ayuw roraed, ni woed rogon i piiʼ boech banʼen roraed ngakʼ e piʼin gafgow nge piʼin nib tʼuf banʼen roraed, ma yaed be duruwʼiy e piʼin ni kar gafgow gaed ni bilig, nge piʼin ni yaed be gafgow ni gubin mite kirbaenʼ nge gafgow, ni fan ngakʼ Kristus, niʼir e bay yib u rogon fare nangaenʼ ko prophecy.\n\n14 Ma yaed be athapeg fare rran, ni ngan nʼaegfan e pi denen roraed; ma kar falfalaenʼ gaed ni bachan fare foskoyamʼ ko pi yamʼ, u rogon laniyaenʼ nge gelingin nge thap ni tay i Yesus Kristus ngakʼ e gidiiʼ u wolbuwen e yamʼ.\n\n15 Ere chiney e yibi buch ni Alma, e ke guy ni fa piʼin gachalpen Got ni sobutʼaenʼ raed e ke kirbaenʼ raed, nge pi gafgow ni ke tay e tin ni ke magaey ko fapi gidiiʼ rokʼ ngoraed, ma kiguy gubin banʼen roraed ni de taʼareb rogon, ma arame ri kirbaenʼraed nib gel; machane fare Kan ni Thothup rokʼ Somoel e dechuw rokʼ.\n\n16 Me melʼeg beeʼ nib moʼon nib gonop ni bay u fithikʼ fapi elder ko fare galasia, me piiʼ gelingin u rogon lungun e gidiiʼ ni yoʼor, ni nge yog ni gagyeg nag e pi motochiyel u rogon fapi motochiyel ni kan piiʼ, ma ngan gagyeg nag u rogon e pi kireb nge oloboch rokʼ fapi gidiiʼ.\n\n17 Chiney e fithingan e re moʼon ney e Nephihah, ma kan dugliy niʼir e pilung ko tapuf-oloboch; me paer nga gilʼ e tapuf-oloboch ni nge pufthin nag me gagyeg nag fapi gidiiʼ.\n\n18 Chiney e Alma e de piiʼ fare liw nib tolang ko priest ko fare galasia ngakʼ, machane me tay niʼir e nge paer ko fare liw ni tolang ko priest; me piiʼ fare gilʼ e tapuf-oloboch ngakʼ Nephihah.\n\n19 Ma biney e rinʼ ni nge yog ni yaen nga fithikʼ e gidiiʼ rokʼ, ara nga fithikʼ fapi gidiiʼ rokʼ Nephi, ni nge yog ni machib nag fare thin rokʼ Got ngoraed, ni nge pug uran ngoraed e muruwel roraed, ni gomanga yog ni girngiy nga butʼ, u dakean ko fare thin rokʼ Got, gubin e ʼufʼuf nge sasaliyeb nge gubin e maleʼeg thin ni bay u fithikʼ e gidiiʼ rokʼ, ma dar guy woʼen nra yog ni nge tileg raed riy ma kemus ni nge yog rogon nib tamilang u dakean e michaenʼ nib wup ngoraed.\n\n20 Ere aray rogon ni tabab e bin mereb e duw ko lung ko fapi tapuf-oloboch nga dakean e gidiiʼ ku Nephi, Alma e piiʼ fare gilʼ e tapuf-oloboch nga paʼ Nephihah, me tay ir ni poloʼ ko fare priesthood nib tolang ni matʼawon Got nib thothup, nge mich ko fare bugithin, u rogon e nangaenʼ ko yiʼiy nge prophecy.\n\n", "alma 5": "Fapi yu bugithin e piiʼ Alma, ni fare Tolang ko Priest ngakʼ fapi gidiiʼ u lan e nam roraed nge binaw u dakean gaʼangin yang fare nam, u rogon fare yaram nib thothup rokʼ Got.\n\nTabab ko guruy ni 5.\n\n[center][font_size=26]Guruy Ni 5[/font_size][/center]\n\n[i]Ra nge yog e woʼen e thap, ma gidiiʼ e thingar kalgaed ngaenʼraed mar fol gaed ko pi motochiyel, ma ngan gargeleg raed bayay, ma nge beʼech e mad roraed u dakean rachaʼen Kristus, ma ngar mʼing gaed mar chuweged yaed ko ʼufʼuf nge moʼowaenʼ, mar rinʼed e pi muruwel nib matʼaw—Fare Tagafaliy e saaf ni Mangil e be pining e gidiiʼ Rokʼ—Piʼin ma rinʼ e pi ngongol ni kireb e yaed pifak fare moʼoniyanʼ—Alma e micheg ni riyulʼ e machib rokʼ me chiyliy ko gidiiʼ ni ngar kalgaed ngaenʼraed—Fithingan e piʼin nib matʼaw e yira yoloey nga langgin fare ke babyor ko yafos. Napʼan 83 M.K.[/i]\n\n1 Chiney e yibi buch ni Alma e tabab i piiʼ fare thin rokʼ Got ngakʼ fapi gidiiʼ, ni sommʼon riy u lan fare binaw nu Zarahemla, me fini garar u roem u dakean gaʼangin yang fare nam.\n\n2 Ma ireray fapi thin ni weliy ngakʼ fapi gidiiʼ ko galasia nni yarmiy nga lan fare binaw nu Zarahemla, u rogon e chep rokʼ, ni gaʼar:\n\n3 I gag, Alma, ni ke gapgep nigeg e chitamag, i Alma, ni nggu mang tolang ko priest ko galasia rokʼ Got, ya ke piiʼ Got gelingin nge matʼawon ni nge rinʼ e pinnʼey, ere musap gaed, gube yoeg ngomed ni tabab i yarmiy ba galasia nga lan fare binaw ni bay kopi mathil ku Nephi; arragon, fare binaw ni kanoeg ni fare binaw ku Mormon; arragon, me tawfe nag pi walagen u lan farengi raen ku Mormon.\n\n4 Ere musap gaed, gube gaʼar ngomed, ni yaed e ni chuwegraed u paʼ fapi gidiiʼ rokʼ fare pilung i Noah, u dakean e murnguy nge gelingin rokʼ Got.\n\n5 Ma musap gaed, tomuren e binem, me koelraed fapi Lamanites ngan fekraed ni kalbus nga lan wuruʼ e binaw; arragon, gube gaʼar ngomed, ur moyed u kalbus, nge ku bayay fare Somoel e chuwegraed u kalbus u dakean gelingin e thin rokʼ; ma kan fek daed iyib nga lan e biney e binaw, ere ireray e gin ni kug tabab gaed i yarmiy fare galasia rokʼ Got riy ma ki garar u dakean e biney e nam.\n\n6 Ere chiney e musap gaed, gube gaʼar ngomed pi walageg, gimed e piʼin ni gidiiʼ ko re galasia ney, kubay u wunʼmed fare kalbus nni tay ngakʼ e pi chitamangmed? Arragon, ma kubay u wunʼmed e murnguy nge gumʼaenʼ rokʼ ngoraed? Nge ku boech, kubay u wunʼmed ni ke chuweg e yaʼel roraed u tafen e infierno?\n\n7 Musap gaed, i piliyeg gumʼirchaʼraed; arragon, i pug raed ngar od gaed u fithikʼ e mol aran, mar od gaed ngakʼ Got. Musap gaed, ur moyed u fithikʼ e lumor; machane, pi yaʼel roraed e gael raʼen nga rogon fini tamilang fare bugithin ni dabimus biʼid; arragon, ni liyeg raed ko fare wolbuw ko yamʼ, nge fare chen nu infierno, nge ba gafgow ni dabimus biʼid e be soen nagraed.\n\n8 Ere chiney e gube fithmed pi walageg, gul ni gatheayraed? Musap gaed, gube gaʼar ngomed, Dangay, dan gatheayraed.\n\n9 Ere chiney e gube fith, gul fare wolbuw ko yamʼ e keputh, nge fare chen nu infierno nib liyeg raed e ke puf? Gube yoeg ngomed ni, Arragon, ke puf laniyaenʼraed, mar pogofan gaed, mar tang niged e falfalaenʼ ni kan bayuliyraed u dakean e murnguy. Ere gube yoeg ngomed ni kar thap gaed.\n\n10 Ere chiney e nggu fithmed ko buʼuw rogon ma kar thap gaed? Arragon, buʼuw fan ni ngar athapeged fare woʼen e thap? Mang tapgin ni ngan pithig roraed fare wolbuw ko yamʼ, arragon, nge fare chen nu infierno?\n\n11 Musap gaed, rayog ni nggog ngomed—de mich u waenʼ e chitamag i Alma fapi thin ni yoeg Abinadi? Ma gathi ir ba profet nib thothup? De weliy fapi thin rokʼ Got, me mich u waenʼ e chitamag i Alma?\n\n12 Ma rogon e mich rokʼ me thil lan gumʼirchaʼen. Musap gaed gube yoeg ngomed ni gubin e pinnʼey mab riyulʼ.\n\n13 Ere musap gaed, ire machib nag fare thin ngakʼ e pi chitamangmed, me thil lan e pi gumʼirchaʼ roraed, mar mʼing gaed mar tayed e pagaenʼ roraed ngakʼ fare Got ni riyulʼ mab fos. Ere muguyed, ra yulʼyulʼ gaed nge madaʼ ko tomur; ma aram fin ra thap gaed.\n\n14 Ere chiney e musap gaed, nggu fithmed, o pi walageg ko fare galasia, ke yog ni mu piiʼed gimed ngakʼ Got? Napʼan ni kam chugur gaed nga pʼoewchen Got gul be mʼug falʼngin u oewchmed? Ke yog ni mu thamiyed e biney e thil nga lan gumʼirchaʼmed?\n\n15 Gimed be gay rogon ni nge mich u wunʼmed nra bayuliymed e chaʼ ni sunmiymed? Gimed be sap nga mʼon u ba oewchef nib mich, ma kam guyed e biney e dowef ni ba dagur ni ma yimʼ nra fos ni dab ki yimʼ, ma biney e mogothgoth e ra piliyeg nge aw ni gathi mogothgoth, me sakʼiy nga pʼoewchen Got ni ngan pufthin nag u rogon e pi ngongol ni irinʼ u lan e biney e dowef?\n\n16 Gube gaʼar ngomed, rayog ni ngam guyed gimed u laniyaenʼmed ni kam rungʼaged laman Somoel, ni be gaʼar ngomed, u lan e binem e rran: Mired ngog e piʼin ni kug falaenʼ ngomed, ya muguyed, pi muruwel romed ni kam rinʼed e bogi muruwel nib matʼaw u dakean e fayleng?\n\n17 Ara, gimed be guymed ni rayog ni ngam baen niged Somoel u lan e binem e rran, mi gimed gaʼar—Somoel, pi muruwel ni kug rinʼed e bogi muruwel nib matʼaw u dakean e fayleng—ma rayog ni nge thapegmed?\n\n18 Ara, rayog ni ngam guyed gimed u tagilʼ e pufthin rokʼ Got nib buchfenmed ma ke mʼingaenʼmed, ni bachan e ke yib ngaenʼmed gubin i thibngimed, arragon, ni ke yib ngaenʼmed gubin e pi denen romed, arragon, ni ke yib ngaenʼmed ni kuʼum togopluw gaed ko pi motochiyel rokʼ Got?\n\n19 Gube gaʼar ngomed, rayog ni ngam sap gaed ngakʼ Got ko binem e rran nib machalbog gumʼirchaʼmed mab beʼech paʼmed? Gube gaʼar ngomed, rayog ni ngam sap gaed ngalang, u napʼan ni gimed be chugur nga pʼoewchen Got ma bay yib i gagyel falʼngin u oewchmed?\n\n20 Gube gaʼar ngomed, rayog ni ngam lemniged ni ngam thap gaed u napʼan ni kam paged gimed nga paʼ fare moʼoniyanʼ?\n\n21 Gube gaʼar ngomed, gimed ra nang ko binem e rran ni dab kiyog ni ngam thap gaed; ya dariy beeʼ nra yog ni nge thap ma kemus ni faʼanra kan luknag e mad rokʼ ke wechwech; arragon, mad rokʼ e thingar ni machalbog nag nge madaʼ ko ngiyalʼ ni ke mʼay gubin e nochiyang i alit riy, u dakean rachaʼen fachaʼ niʼir e ke weliy e pi chitamangdaed morngaʼagen, nra yib nge bayuliy e gidiiʼ rokʼ ko pi denen roraed.\n\n22 Ere chiney e gube fithmed, pi walageg, buʼuw rogon laniyaenʼ bi gimed nra yaeni paer, ni faʼanra ngam sakʼiy nga mʼon u tagilʼ e pufthin rokʼ Got, nib sug e mad rom ko rachaʼ nge tin nib galong? Musap gaed, manga ra micheg e pinnʼey nib togopluw ngomed?\n\n23 Musap gaed gathi yaedra micheg ni gimed bogi tamthang fan, arragon, ma kub buchfenmed ko gubin mite kireb?\n\n24 Musap gaed, pi walageg, gimed be lemnag ma bay beeʼ ni aram rogon ni bay tagilʼ ni rayog ni nge paer riy nga butʼ u gilʼilungun Got, ni yaed Abraham, nge Isaac, nge Jacob, nge gubin fapi profet nib thothup, ni mad roraed e beʼech ni de pupnunʼ, nib machalbog mab wechwech?\n\n25 Gube gaʼar ngomed, Dabiyog; ara dangay ma gimed be yoeg ni en Tasunmiy rodaed e ba sasalap lʼugun ni aram ko sommʼon iyib, ara gimed be lemnag niʼir e beeʼ nib sasalap lʼugun ni aram ko sommʼon iyib, dabiyog ni ngam lemniged ni beeʼ ni aram rogon e rayog ni nge yib tagilʼ u lan e gilʼilungun nu tharmiy; machane bay ninʼraed nga wean ya yaed e bitir ko fare gilʼilungun rokʼ moʼoniyanʼ.\n\n26 Ere chiney e musap gaed, gube gaʼar ngomed, pi walageg, faʼanra kam thamiyed gumʼirchaʼmed ni ke thil, ma faʼanra kam thamiyed ni gimed baʼadag ni nga munʼed tangin e falfalaenʼ u dakean e bayul, me ere gubaʼadag ni nggu fithmed, be yog ni ngam thamiyed e chiney?\n\n27 Kuʼum maroed, ni kam tayed gimed ni dariy thibngimed u mit Got? Rayog ni nga moeged romed, ni faʼanra kan piningmed ni ngam mʼaed e ngiyalʼ ney, nib gaman e sobutʼaenʼ ni kam tayed? Ni mad romed e beʼech ma kan wechwech nag u dakean rachaʼen Kristus, niʼir e bay yib ni nge bayuliy e gidiiʼ rokʼ ko pi denen roraed?\n\n28 Musap gaed, kam chuweged e ʼufʼuf romed? Gube gaʼar ngomed, faʼanra dawor ma dawori felʼ rogmed ni ngam madaʼ gaed Got. Musap gaed thingar mu falʼeged rogmed ni papay; ya fare gilʼilungun nu tharmiy e kari chugur iyib, ma chaʼ ni aram rogon e dabiyog e yafos ngakʼ ni manechubog.\n\n29 Musap gaed, gube gaʼar, bay beeʼ u fithikʼmed ni dawori pag e moʼowaenʼ? Gube yoeg ngomed ni chaʼ ni aram rogon e dawori muguʼuliy ir; ere gubaʼadag ni nge muguʼuliy ir ni papay, ya fare awa e kari chuchugur, ma denang ko wiʼin e ra taw fare ngiyalʼ innʼem; ya chaʼ ni aram rogon e dabiyog ni ngan pirʼeg ni dariy thibngin.\n\n30 Ere bayay gube gaʼar ngomed, bay beeʼ u fithikʼmed ni be kuʼ nag walagen, ara be gafgow nag?\n\n31 Gafgow ngakʼ e chaʼ ni aram rogon, ya dawori muguʼuliy ir, ma fare ngiyalʼ innʼem e kari chugur ngay ni thingari kalngaenʼ fa dangay ma dabiyog nra thap.\n\n32 Arragon, ma ku gafgow ngomed ni gubin e piʼin ni gimed be muruwliy e ngongol ko denen; mu kalgaed ngaenʼmed, mu kalgaed ngaenʼmed, ya fare Somoel ni Got e ke yoeg.\n\n33 Musap gaed, ke piiʼ ba thiibach nge yaen ngakʼ gubin e gidiiʼ, ya fagal rabaʼ i paʼayif ko murnguy e ke kʼiyeg ngoraed, me gaʼar: Mu kalgaed ngaenʼmed, mi gimed thap ngog.\n\n34 Arragon, i gaʼar: Mired ngog ma rayog ni ngam kayed waʼamngin fare ke gakʼiy ko yafos; arragon, gimed ra kay mi gimed unum fare falowa nge raen ko yafos nib puf rogmed;\n\n35 Arragon, mired ngog ngam rinʼed e muruwel nib matʼaw, ma dab ni thʼaeb med nga butʼ nga ninʼ med nga lanmit e nifiy—\n\n36 Ya musap gaed, fare ngiyalʼ innʼem e ke chugur ni enra piiʼ e waʼamngin ni defelʼ, ara chaʼ ni dar rinʼ e pi muruwel nib matʼaw, e ireram e chaʼ nra yoer ma ra kirbaenʼ.\n\n37 O gimed e pi tamongongol denen; gimed e piʼin ni kam gaaʼ gaed ngalang ko tin dariy fan nu fayleng, gimed e piʼin ni kam weliyed ni gimed manang e pi kanawo nib matʼaw machane kam maroed nga wuruʼ e woʼ, ni boed e saaf ni demoy e tachathowol rokʼ, ni yug aram rogon ni bay ba tachathowol ni ke piningmed ma kube piningmed, machane damur motoyil gaed nga laman!\n\n38 Musap gaed, gube yoeg ngomed, ni fare tachathowol nib mangil e be piningmed; arragon, ma dakean fithingan e be piningmed riy, ni ireram fithingan ni Kristus; ma faʼanra dab motoyil gaed nga laman fare tachathowol nib mangil, ko fare fithingan ni yibe piningmed u dakean, ere musap gaed, gathi gimed fapi saaf rokʼ fare tachathowol nib mangil.\n\n39 Ere chiney e faʼanra gathi gimed fapi saaf rokʼ fare tachathowol nib mangil, meʼere mang ulung e gimed bay riy? Musap gaed, gube yoeg ngomed, ni fare moʼoniyanʼ e tachathowol romed, ma gimed ba mang ko ulung rokʼ; ere chiney e, miniiʼ e rayog rokʼ ni nge yoeg ni deriyulʼ e rannʼey? Musap gaed, gube yoeg ngomed, ni enra yoeg ni deriyulʼ e rannʼey e beeʼ nib sasalap lʼugun ma beeʼ ni bitir rokʼ fare moʼoniyanʼ.\n\n40 Ya gube yoeg ngomed ni demutrug banʼen nib mangil ma mayib rokʼ Got, ma demutrug banʼen nib kireb ma mayib rokʼ fare moʼoniyanʼ.\n\n41 Ere, faʼanra bay beeʼ nra rinʼ e pi muruwel nib mangil ma be motoyil nga laman fare tachathowol nib mangil, ma be leak; machane enra rinʼ e pi muruwel nib kireb, ma ireram e chaʼ ni ra mang bitir rokʼ fare moʼoniyanʼ, ya be motoyil nga laman, ma be leak.\n\n42 Ma enra rinʼ e biney e thingari fek puluwon rokʼ; ere, ya puluwon nra yog ngakʼ e yamʼ, nib lʼeag rogon ko tin nib matʼaw banʼen, ni kanimʼ nga dakean gubin e muruwel nib mangil.\n\n43 Ere chiney, pi walageg, gu baʼadag ni ngam motoyil gaed ngog, ya gube non ngomed u poloʼ i gelingig; ya musap gaed, kug weliy ngomed nib tamilang ere dabiyog ni nga dab mu nanged fan, ara kug weliy u rogon fapi motochiyel rokʼ Got.\n\n44 Ya kan piningeg ni nggu non ni aray rogon, u rogon e yaram nib thothup ku Got, niʼir e bay rokʼ Kristus Yesus; arragon kan chiyliy ngog ni nggu sakʼiy nggu micheg ngakʼ e pi gidiiʼ ney e pinʼen ni ke weliy e pi chitamangmaed ni morngaʼagen e pinʼen ni bay yib.\n\n45 Ma gathi kemus aray. Damur lemniged me gagrog ma gumnang e pinnʼey? Musap gaed, gube micheg ngomed ni gumnang ni pinnʼey niʼir e kug weliy ngomed e riyulʼ. Ma buʼuw rogon ni gimed be lemnag ni gumnang e pinnʼey nib riyulʼ?\n\n46 Musap gaed, gube yoeg ngomed ni kan gagyeg nag ngog ni nggu nang u dakean fare Kan ni Thothup rokʼ Got. Musap gaed, kug baley nag e abich rog ma kug meybil nib yoʼor e rran ni gomanga yog nug nang e pinnʼey. Ere chiney e gagrog ma gumnang ni yaed ba riyulʼ; ya fare Somoel ni Got e kedag ngog u dakean fare Kan ni Thothup rokʼ; ma ireray fare nangaenʼ ko yiʼiy ni bay rog.\n\n47 Ma ku arragon, ni gube yoeg ngomed ni kan yiʼiy ngog, ni fapi thin ni weliy e pi chitamangdaed e ba riyulʼ, ni aram rogon u rogon fare nangaenʼ ko prophecy ni bay rog, ni ku ire bay u dakean e nangaenʼ ko fare Kan ni Thothup rokʼ Got.\n\n48 Gube yoeg ngomed, ni gagrog ma gumnang ni pinnʼey ni gura yoeg ngomed, ni morngaʼagen e pinʼen ni nge yib, e ba riyulʼ; ma gube yoeg ngomed, ni gumnang ni Yesus Kristus e ra yib, arragon, fare Fak, fare Maʼagirag ko en Chitamangiy, nib sug ko murnguy, nge wurengaenʼ, nge riyulʼ. Ere musap gaed, ire nge yib ni nge chuweg e pi denen ko gidiiʼ nu fayleng, arragon, pi denen rokʼ gubin e piʼin ni yaed be paer nib michaenʼraed nga fithingan.\n\n49 Ere chiney e gube yoeg ngomed ni ireray e re gamʼing ni kan piningeg ngay, arragon, ni nggu machib nag ngakʼ pi walageg, arragon, nge gubin e gidiiʼ ni be paer u lan fare binaw; arragon, ni nggu machib nag ngakʼ gubin e gidiiʼ, ni pilibthir nge bitir, nge kalbus nge piʼin dekalbus; arragon, gube yoeg ngomed e labthir, nge pi felʼ yangren, nge fare mfen ni be yib; arragon, ni nga moeged ngoraed ni thingar ra kalgaed ngaenʼraed min gargelegraed bayay.\n\n50 Arragon, i gaʼar fare Kan ni Thothup: Mu kalgaed ngaenʼmed, ni gimed gubin e gidiiʼ ni gimed bay ko tin tomur e rran u fayleng, ya fare gilʼilungun nu tharmiy e kari chugur ni nge taw; arragon, fachaʼ ni Fak Got e ra yib u fithikʼ e rir rokʼ, nge gelingin laniyaenʼ, nge falʼngin, nge gelingin, nge suwon. Arragon, pi walageg nib tʼuf rog, gube yoeg ngomed, ni gaʼar fare Kan ni Thothup: Muguy e rir ko fare Pilung ko fayleng ni gaʼangin; ma ku fare Pilung ko tharmiy e kari chuchugur ni bay yib i gaelʼ raʼen nga fithikʼ gubin e gidiiʼ.\n\n51 Ma ki gaʼar fare Kan ni Thothup ngog, arragon, ri non ngog ni rib gaaʼ laman, ni be gaʼar: Mman nga moeg ko pi gidiiʼ ney—Mu kalgaed ngaenʼmed, ya faʼanra dab mu kalgaed ngaenʼmed ma dariy rogon me yog ngomed fare gilʼilungun nu tharmiy.\n\n52 Nge ku bayay gube yoeg ngomed, ni fare Kan ni Thothup e gaʼar: Musap gaed, farengi tow e kan moleg nga charen i likʼngin fare ke gakʼiy; ere gubin kean e gakʼiy ni dar piiʼ e waʼamngin nib felʼ e ngan thʼaeb nga butʼ mininʼ nga mite nifiy, arragon, ba nifiy ni dabiyog i thang, ya ba nifiy ni dabi math. Musap gaed, mi gimed tay u wunʼmed, ni Fachaʼ nib Thothup e ke yoeg.\n\n53 Ere chiney o pi walageg nib tʼuf rog, gube gaʼar ngomed, rayog ni ngam togopluw gaed ko pi thin ney; arragon, rayog ni ngam yirifyed e pinnʼey nga barbaʼ, mi gimed yitʼ nga butʼ Fachaʼ nib Thothup nga rifrifan aymed; arragon, rayog ni ngam langlang gaed ngalang ko ʼufʼuf u gumʼirchaʼmed; arragon, kagmed ra ʼulʼul ko muchuw nga mad ni totolang puluwon mi gimed tay gumʼirchaʼmed nga dakean e tin nu fayleng banʼen ni dariy fan, ngo dakean e pi falaʼab romed?\n\n54 Arragon, kagmed ra ʼulʼul i lemnag nib felʼ rogmed ngakʼ boech e gidiiʼ; arragon, kagmed ra ʼulʼul i gafgow nag pi walagmed, ni yaed e kar mʼing niged yaed ma yaed be yaen u rogon fare yaram nib thothup ku Got, ni aramfan nni fekraed nga langgin e re galasia ney, ma ke machalbog nagraed fare Kan ni Thothup, ma yaed be rinʼ e pi muruwel nib lʼeag fan ko kalngaenʼ—\n\n55 Arragon, ma kagmed ra ʼulʼul i piiʼ keruʼmed ko piʼin gafgow, nge piʼin nib tʼuf banʼen roraed, mi gimed tel e tiromed roraed?\n\n56 Ere fin aray, e gimed gubin e piʼin ni gimed ra ululiy i rinʼ e pi ngongol ni kireb, gube yoeg ngomed ni ireray e piʼin ni yira thʼaeb raed nga butʼ ma ninʼ raed nga mite nifiy ma kemus ni faʼan yaedra kalngaenʼ nib papay.\n\n57 Ere chiney e gube yoeg ngomed, gimed gubin e piʼin ni gimed baʼadag ni ngam leaked laman fare tachathowol nib mangil, mired ngam chuw gaed rokʼ e piʼin ni ma rinʼ e ngongol nib kireb, mu palog niged gimed roraed, ma dab mmath gaed ko tin ba alit banʼen roraed; ma musap gaed, pi fithingraed e bay ni chuweg, ya pi fithingan e piʼin nib kireb e dab ni uneg nga fithikʼ i fithingan e piʼin nib matʼaw, ya fare thin rokʼ Got e nge yog ni muguʼul, ni boed ni gaʼar: Fapi fithingan e piʼin kireb e dabi maʼathuk nga fithikʼ i fithingan e pi gidiiʼ rog;\n\n58 Ya pi fithingan e piʼin nib matʼaw e yira yoloey nga langgin fare ke babyor ko yafos, ma yaed e gura piiʼ tagilʼ raed u baʼan matʼaw i paʼag. Ere chiney, o pi walageg, manga bay ni nga moeged nib togopluw ko rennʼey? Gube yoeg ngomed ni faʼanra ngam nonnaed nib togopluw ngay, ma dariy fan, ya fare thin rokʼ Got e thingari muguʼul ni dabi siy.\n\n59 Ya mang tachathowol e bay u fithikʼmed nib yoʼor e saaf rokʼ ma dar matangiyraed, ni nge dabi yibe wolf i longuy e gamanman rokʼ? Ere musap gaed, faʼanra yib ba wolf nga fithikʼ e gamanman rokʼ ma gathi nge tuluf nge chuw? Arragon, ma tomur riy, e faʼanra yog rokʼ, ma ra koel nge liiʼ ngemʼ.\n\n60 Ere chiney e gube yoeg ngomed ni fare tachathowol nib mangil e be piningmed; ma faʼan gimed ra motoyil nga laman ma ra fekmed iyaen ko ulung rokʼ, ma gimed e saaf rokʼ; me chiyliy ngomed ni dab mu paged e wolf ni ke kʼiy nge yib nga fithikʼmed, ni nga dabra liiʼed gimed.\n\n61 Ere chiney e gag, Alma, e gube chiyliy ngomed u dakean fare thin rokʼ fachaʼ ni chiyliy ngog, ni ngam guyed rogon ni ngam rinʼed e pi thin ni kug weliy ngomed.\n\n62 Gube non u dakean e motochiyel ngomed e piʼin ni gimed mmang ko fare galasia; ma gimed e piʼin ni dam manged ko fare galasia e kug piiʼ e thiibach ngomed, ni gube gaʼar: Mired ngan tawfe nagmed u dakean e kalngaenʼ, ya ngki yog ni ngam koyed waʼamngin fare ke gakʼiy ko yafos.\n\n", "alma 6": "[center][font_size=26]Guruy Ni 6[/font_size][/center]\n\n[i]Fare Galasia ni bay u Zarahemla e ke beʼech ma kan yarmiy—Alma e yaen ngakʼ Gideon ni nge machib. Napʼan 83 M.K.[/i]\n\n1 Ere chiney e yibi buch u tomuren ni ke muʼ Alma ko numon ngakʼ fapi gidiiʼ ko fare galasia, niʼir e kani yarmiy u lan fare binaw nu Zarahemla, me yibliy e priest nge elder, u paʼ ni tay nga dakean loelugraed u rogon fare gamʼing rokʼ Got, ni ngar matʼaweged mar matangiyed fare galasia.\n\n2 Me yibi buch ni piʼin ni dawor ruʼuned ko fare galasia ni kar kalgaed ngaenʼraed ko pi denen roraed e ni tawfe nagraed u dakean e kalngaenʼ, mar uned ko fare galasia.\n\n3 Ma ki yibi buch ni piʼin nib un ko fare galasia ni dar kalgaed ngaenʼraed ko pi denen roraed ma dar sobutʼ niged yaed u mit Got—gube yipʼ fan e piʼin ni kar langlang gaed ngalang ko ʼufʼuf u lan gumʼirchaʼraed—e ireram e pichaʼ nni fek yathraed, min chuweg fithingraed, ma arame da kun uneg fithingraed nga fithikʼ i fithingan e piʼin nib matʼaw.\n\n4 Ere aray rogon nra tabab gaed i yarmiy fare galasia u lan fare binaw nu Zarahemla.\n\n5 Chiney e gubaʼadag ni ngam nanged fan ni fare thin rokʼ Got e rib tamilang ngakʼ gubin e gidiiʼ, ni dariy beeʼ nni siyeg matʼawon ko fare moʼolung nga taʼabang ni ngan rungʼag fare thin rokʼ Got.\n\n6 Machane pi bitir rokʼ Got e ni chiyliy ngoraed ni thingar ur kunuyed yaed nga taʼabang nib yoʼor yay, ma ngar peth gaed ngar baley niged e abich roraed mar meybil gaed nib gel ni fan ko paer rokʼ e piʼin ni dawor ra nanged Got.\n\n7 Ere chiney e yibi buch u napʼan ni ke muʼ Alma i ngongoliy e pi motochiyel ney me yaen nge chuw roraed, arragon, ko fare galasia ni bay u lan fare binaw nu Zarahemla, me yaen nga baʼan ngek fare lulʼ ni Sidon, nga langgin fare loway nu Gideon, ma bay bbinaw ni kan toey riy, ni kanoeg ni fare binaw ku Gideon, ni bay u lan fare loway ni kanoeg ni Gideon, ni kan tunguy fithingan beeʼ nib moʼon ngay ni yimʼ nga paʼ Nehor ko sayden.\n\n8 Ma Alma e yaen nge tabab i yoeg fare thin rokʼ Got ko fare galasia ni kan yarmiy u lan fare loway nu Gideon, u rogon fare yiʼiy ko fare thin ni riyulʼ niʼir e ke weliy e pi chitamangin, ngo rogon fare nangaenʼ ko prophecy ni bay rokʼ, u rogon e mich rokʼ Yesus Kristus, ni fachaʼ ni Fak Got, niʼir e bay yib ni nge bayuliy e gidiiʼ rokʼ ko pi denen roraed, ngo dakean fare yaram nib thothup ni kan pining riy. Ere aray rogon nni yoloey. Amen.\n\n", "alma 7": "Fapi thin ku Alma ni yoeg ngakʼ fapi gidiiʼ rokʼ Gideon, u rogon e birokʼ e chep.\n\nBay morngaʼagen ko guruy ni 7.\n\n[center][font_size=26]Guruy Ni 7[/font_size][/center]\n\n[i]Kristus e yira gargeleg rokʼ Maria—Ire ra thang wolan e yamʼ me chibiy e pi denen ko gidiiʼ—Piʼin nra kalngaenʼ, min tawfe nagraed, mi yaed fol ko pi motochiyel e rayog e yafos ngoraed riy ni manechubog—sunsungor e dabiyog ni nge yaen nga gilʼilungun Got—muding, mich, athap nge adag e ba tʼuf ni nge yog. Napʼan 83 M.K.[/i]\n\n1 Musap gaed pi walageg, kam guyed ni kan piiʼ matʼawog ni nggub ngomed, ere gube nomeg ni nggu non ngomed ko birog e thin; arragon, ni nge yib u lʼugnag, kam guyed ni ireray e sommʼon riy ni kug non ngomed ko pi thin nu langag, ni bachan e kan piiʼ matʼawog ni gaʼangin ko fare gilʼ e tapuf-oloboch, ma boʼor bogi banʼen ni ugrinʼ ere deyog ni nggub ngomed.\n\n2 Ma faʼan manga boech ma dabiyog nug ra yib ko ngiyalʼ ney ni faʼanra dawor ni piiʼ fare gilʼ e tapuf-oloboch ngakʼ yug beeʼ, ni nge yinʼ luwag; ere fare Somoel e ke bing woʼen ngog u fithikʼ e murnguy rokʼ ni nggub ngomed.\n\n3 Ere musap gaed, kugub ni gube athapeg ma gubaʼadag ni nggu pirʼegmed ni kam mʼing niged gimed u mit Got, ma kam ululiyed e paer u fithikʼ e murnguy rokʼ, ni nggu pirʼeg ni dariy thibngimed u mit Got, ma nggu pirʼeg ni dam moyed u fithikʼ fare gafgow ni ubchiyaʼ ni immoy pi walagdaed riy u fithikʼ u Zarahemla.\n\n4 Machane kari magaer Got, ni ke piiʼ ngog ni nggu nang, arragon, ni ke piiʼ ngog e falfalaenʼ ni rib gel ni kug nang ni kan yarmiy raed bayay ko yalen rokʼ nib matʼaw.\n\n5 Ma be paganʼug ngay, u rogon fare Kan ni Thothup rokʼ Got ni bay rog, ni kuggu falfalaenʼ ngomed; machane dagur athapeg ni falfalaenʼ rog ngomed e nge yib ni bachan e kirbeanʼ nge gafgow rog ngakʼ pi walageg u Zarahemla, ya musap gaed, falfalaenʼ rog ngoraed e yib u tomuren ni ku guwaen u fithikʼ e kirbaenʼ nge gafgow nib yoʼor.\n\n6 Machane musap gaed, be paganʼug ngay ni dawor mu taw gaed nga ba dodow ni dakuriy e mich romed ni woed pi walagmed; Paganʼug ngay ni dawor mu langlang gaed ngalang ko ʼufʼuf u lan gumʼirchaʼmed; arragon, paganʼug ngay ni dawor mu tayed gumʼirchaʼmed nga dakean e falaʼab nu fayleng nge pinʼen ni dariy fan nu fayleng; arragon, paganʼug ngay ni damur liyoer gaed ko liyos, machane gimed be liyoer ko fare Got nib riyulʼ mab fos, ma gimed be athapeg ni nge taw ngay ni ngan chuweg machaan e pi denen romed, u dakean ba mich ni dabimus biʼid, ni bay yib.\n\n7 Ya musap gaed, gube yoeg ngomed ni bayoʼor bogi banʼen ni bay yib; ma musap gaed, bay taʼareb niʼir e thʼabi gaʼfan u fithikʼ ni gubin—ya musap gaed, fare ngiyalʼ innʼem e daki palog nga orel ma ketaw ngay ni fare Tabiyul e bay yib nga fithikʼ e gidiiʼ rokʼ.\n\n8 Musap gaed, dagur yoeg ni bay yib nga fithikʼ daed ko re ngiyalʼ i nʼen ni be paer u lan e biney e dowef; ya musap gaed, fare Kan ni Thothup e dar yoeg ngog ni aray rogon ni ra yaeni aw. Chiney e rogon e biney e dagnang fan; machane baʼaray rogon ni gumnang, fare Somoel ni Got e bay gelingin ni nge rinʼ gubin banʼen ni boed ni ke yoeg.\n\n9 Machane musap gaed, fare Kan ni Thothup e baʼaray urngin e tin ni ke yoeg ngog, ni be gaʼar: Mmachib nag ngakʼ e pi gidiiʼ ney, ni gabe gaʼar—Mu kalgaed ngaenʼmed, mi gimed falʼeg rogon kanawoʼen fare Somoel, mi gimed yaen ko pi kanawoʼ rokʼ, nib kʼikʼiy; ya musap gaed, fare gilʼilungun e tharmiy e kari chuchugur ni nge taw, ma fachaʼ ni Fak Got e bay yib nga dakean e fayleng.\n\n10 Ere musap gaed, bay ni gargeleg rokʼ Maria, u Jerusalem ni fare nam rokʼ e tin mʼon e pi chitamangdaed, beeʼ ni ppin nib rugod ni dawori nang e pumoʼon, nib mʼuw nni turguy ni rib felʼ, niʼir e bayi ling nga foen me diyen u gelingin fare Kan ni Thothup, me piiʼ beeʼ nib pagael, arragon, ni fachaʼ ni Fak Got.\n\n11 Ma bay iyaen, ni be gafgow ko pi amith nge kirbaenʼ nge pi lumel ni gubin mit; ma biney e aray rogon ni fan ko fare thin ni gomanga muguʼul ni yoeg nra fek nga dakean e pi amith nge pi mʼar ko gidiiʼ rokʼ.\n\n12 Ma yamʼ e ire rafek nga dakean, ni nge yog ni thang e pi wolan e yamʼ niʼir e be mʼag e gidiiʼ rokʼ; ma rafek nga dakean e pi moʼowaer ko gidiiʼ rokʼ, ni nge yog ni sug lan ngorngoren ko murnguy, u rogon e dagur, ni nge yog ni nang ko dagur u rogon ni nge ayuweg e gidiiʼ rokʼ u rogon e pi moʼowaer roraed.\n\n13 Chiney e fare Kan ni Thothup e manang gubin banʼen; machane fachaʼ ni Fak Got e gafgow nrogon e dowef ni gomanga yog ni fek nga dakean e pi denen ko gidiiʼ rokʼ, ni nge yog ni chuweg e pi ngongol roraed nib kireb u rogon fare gelingin e thap rokʼ; ere chiney e musap gaed, ireray e re mich ni bay rog.\n\n14 Chiney e gube yoeg ngomed ni thingar mu kalgaed ngaenʼmed, min gargelegmed bayay; ya fare Kan ni Thothup e yoeg ni faʼanra dawor ni gargelegem bayay ma dabiyog ni ngam thap ko fare gilʼilungun nu tharmiy; ere mired ngan tawfe nagmed u dakean e kalngaenʼ, ni nge yog ni lukuymed nge chuw e pi denen romed, ni nge yog ni michaenʼmed ko fare Saaf ku Got, niʼir e ra chuweg e pi denen ko gidiiʼ nu fayleng, niʼir e bay gelingin ni nge thapeg me beʼech nigey ko gubin mite ngongol ni dematʼaw.\n\n15 Arragon, gube yoeg ngomed ni ngam baed ma dab mu rus gaed, mi gimed chefeg nga barbaʼ gubin e pi denen, niʼir e rib moem ni be chalongbiymed, niʼir e be mʼagmed nge taymed u butʼ u fithikʼ e gafgow, arragon, mired ngam maroed, mi gimed dag ngakʼ e Got romed nib mʼag u wunʼmed ni ngam kalgaed ngaenʼmed ko pi denen romed mi gimed falʼeg e mʼag u thilmed ni gimed rafol ko pi motochiyel rokʼ, mi gimed micheg ngakʼ e daʼir u dakean e tawfe ko raen ni ngan tay ngomed.\n\n16 Ma enra rinʼ e biney, me fol ko pi motochiyel rokʼ Got ko ngiyalʼ nem iyaen nga mʼon, e ireram e enra yib ngaenʼ ni kugog ngakʼ, arragon, ra yib ngaenʼ ni kugog ngakʼ, ni rayog e yafos ni manechubog ngakʼ, u rogon fare mich ko Kan ni Thothup, niʼir e be micheg ngog.\n\n17 Ere chiney o pi walageg nib tʼuf rog, be mich u wunʼmed e pinnʼey? Musap gaed, gube gaʼar ngomed, arragon, gumnang ni be mich u wunʼmed; ma rogon ni kug nang ni be mich u wunʼmed e kug nang u dakean e thogthog ko fare Kan ni Thothup niʼir e bay rog. Ere chiney ni bachan e mich romed e ba gel ni morngaʼagen e pinnʼey, arragon, ni morngaʼagen fapinʼen ni kug weliy, e kar gu falfalaenʼ riy.\n\n18 Ya boed rogon ni kugog ngomed faram ko sommʼon, niʼug athapeg ni gomanga dawor mu taw gaed ko re dodow ni moʼomawʼ e gubin riy ngomed ni boed pi walagmed, ere aray rogon ni kug pirʼeg ni athap rog e kan muguʼuliy.\n\n19 Ya gumnang ni gimed bay ko pi kanawoʼ nib matʼaw; gumnang ni gimed bay ko re kanawoʼ nib sor ko fare gilʼilungun Got; arragon gumnang ni gimed be kʼikʼiyeg e pi kanawoʼ rokʼ.\n\n20 Gumanang ni kan guy rogon kam nanged, u dakean fare mich ko thin rokʼ, niʼir e dabiyog ni nge yaen nib chichiygog e pi kanawoʼ rokʼ; ara thilyeg e pinʼen ni ke yoeg; ara bay rokʼ ba lem ni nge chel nge chuw ko matʼaw nge yaen ko gilaeyʼ, fa nge chuw ko tin nib felʼ nge yaen ko tin nib kireb; ere, woʼen e ri taʼareb ni manechubog nib langob.\n\n21 Ma dar mapaer u lan e pi temple ni de thothup; ara yog ni thap banʼen ni kireb fa ba alit nga langgin gilʼilungun Got; ere gube yoeg ngomed ni fare ngiyalʼ innʼem e bay yib, arragon, ma ra yaeni aw ko bin tomur e rran, ni chaʼ nib kireb e ra magaey nib kireb.\n\n22 Ere chiney o pi walageg nib tʼuf rog, kug weliy e pinnʼey ngomed ni gomanga yog ni ngug pugmed nge yib uran ngomed e muruwel romed ngakʼ Got, ni gomanga yog ni ngam maroed ni dariy thibngimed u pʼoewchen Got, ni gomanga yog ni ngam leaked fare yaram nib thothup ku Got, u tomuren ni kam thap gaed.\n\n23 Ere chiney e gubaʼadag ni ngam mʼing niged gimed, ngam pired ni kam paged laniyaenʼmed ma kam sumunguy niged gimed; nib moem i fil banʼen ngomed; ma gimed sug ko gumʼaenʼ nge athamgil; mi gimed kolchiyaʼ u fithikʼ urngin banʼen; mi gimed yulʼyulʼ i koel falan e pi motochiyel rokʼ Got ni gubin e ngiyalʼ; ni gimed be ning ngakʼ ni demutrug ko bamang e renʼen ni ke tʼuf romed, ni lʼagruw mit, mitin balʼeg rogon ko yaʼel nge mitin balʼeg rogon ko dagur; ma nge gubin e ngiyalʼ ma ngam oged e magaer ngakʼ Got ko pinʼen ni ke yog ngomed.\n\n24 Mi gimed guy rogon ni nge paer ni bay e mich romed, nge athap, nge adag, ma arame gubin e ngiyalʼ ma bay mu gabliyed e muruwel nib felʼ.\n\n25 Ma nge falʼeg fare Somoel waʼathmed, ma ngam tayed e pi mad romed ni dabi alit, ni nge yog ni nga fini fekmed ngam uned ngakʼ Abraham, nge Isaac, nge Jacob, ko paer nga butʼ nge fapi profet nib thothup ni kaʼaram ko sommʼon ni tabab e fayleng, nib beʼech e mad romed ni boed e mad roraed nib beʼech, u lan fare gilʼilungun nu tharmiy ni dab kur thaey gaed riy.\n\n26 Ere chiney o pi walageg nib tʼuf rog, kug weliy e pi thin ney ngomed u rogon nibe micheg fare Kan ni Thothup ngog; me gag ni poloʼ e kar gu falfalaenʼ, ni bachan e lʼagaenʼ nge fol ni kam tayed ko thin rog.\n\n27 Ere chiney, e gube athapeg ni gomanga yibe gapas rokʼ Got nga dakeanmed, nge pi naʼun nge pi binaw romed, ngo dakean e pi gamanman nge piyu ulung i garbaw romed, nge gubin banʼen ni bay ni fanmed, nge pi ppin romed nge bitir romed, u rogon e mich romed nge pi muruwel romed nib mangil, ko ngiyalʼ innʼey iyaen nga mʼon nge gubinfen. Ma aray rogon ni kug weliy. Amen\n\n", "alma 8": "[center][font_size=26]Guruy Ni 8[/font_size][/center]\n\n[i]Alma e machib me tawfe u Melek—Ire ni fek yathin u Ammonihah me yaen nge chuw—Ba angel e chiyliy ngakʼ ni nge sul nge yoeg ngakʼ fapi gidiiʼ ni ngar kalgaed ngaenʼraed—Ire chaʼ ni Amulek e fek, ma yow lʼagruw nra machib gow u Ammonihah. Napʼan 82 M.K.[/i]\n\n1 Ere chiney e yibi buch ni Alma e sul ko fare binaw nu Gideon, u tomuren ni ke muʼ i fil ngakʼ fapi gidiiʼ nu Gideon boʼor banʼen ni dabiyog i yoloey, ma ke muguʼuliy fare yaram ko galasia, ni boed ni rinʼ u lan fare binaw nu Zarahemla, arragon, i sul ko naʼun rokʼ ni bay u Zarahemla ni nge toffan ko pi muruwel ni ke tay.\n\n2 Ere aray rogon ni mʼay e bin mereb e duw ko lung ko fapi tapuf-oloboch nga dakean e gidiiʼ ku Nephi.\n\n3 Me yibi buch u napʼan ni tabab e bin ragag e duw ko lung ko fapi tapuf-oloboch nga dakean e gidiiʼ ku Nephi, me chuw Alma u roem me milekag iyaen nga lan fare binaw nu Melek, nga baʼan ngael fare lulʼ nu Sidon, nga baʼan ngael u charen e mathil nu wuruʼ e binaw.\n\n4 Me tabab i fil ngakʼ fapi gidiiʼ u lan fare binaw nu Melek u rogon fare yaram nib thothup rokʼ Got, ni ireram e gin ni kan pining ngay; me tabab i fil ngakʼ fapi gidiiʼ u lan gaʼangin yang fare binaw nu Melek.\n\n5 Me yibi buch ni fapi gidiiʼ e rabaed ngakʼ ko gubin yang e pi mathil ko fare binaw ni bay nga baʼan wuruʼ e binaw. Mar thapeged e tawfe ni yaed gubin u gaʼangin yang fare binaw;\n\n6 Meʼere napʼan ni muʼ ko muruwel rokʼ u Melek me chuw u rom, me milekag ni dalip e rran u baʼan leluʼoch ko fare binaw nu Melek; me yibi taw ngab binaw ni kanoeg ni Ammonihah.\n\n7 Chiney e immoy nib yalen ko fapi gidiiʼ ku Nephi ni ngar tunguyed fithingan e pi yungi butʼ roraed, nge pi lanbinaw roraed, nge binaw nu arow roraed, arragon, ni mus ko pi binaw nu arow roraed nib achichig, nga tomuren i fithingan e chaʼ ni sommʼon ni paer riy; ere aray rogon ni kan rinʼ ko fare binaw nu Ammonihah.\n\n8 Me yibi buch u napʼan ni Alma e yib ko fare binaw nu Ammonihah me tabab i machib nag fare thin rokʼ Got ngoraed.\n\n9 Chiney e moʼoniyanʼ e kari chechʼey paʼ u gumʼirchaʼen fapi gidiiʼ ko fare binaw nu Ammonihah; ere dabra motoyil gaed ko fapi thin rokʼ Alma.\n\n10 Machane Alma e muruwel u dakean e yaʼel, i cham nag ku Got u dakean e meybil ni almarin, ni nge piiʼ e Kan ni Thothup rokʼ nga dakean fapi gidiiʼ ni yaed bay u lan fare binaw; ni ngki piiʼ ngakʼ matʼawon ni gomanga yog ni tawfe nagraed nga dakean e kalngaenʼ.\n\n11 Machane, ra ʼelʼel niged gumʼirchaʼraed, mar gaʼar gaed ngakʼ: Musap, gamaed manang ni gur Alma; ma gamaed manang ni gur e priest nib tolang ko fare galasia ni gur e kam yarmiy nib yoʼor yang u dakean e nam, u rogon e yalen rom; ma gamaed e gathi gidiiʼen e galasia rom, ma dar mich u wunʼmaed ko tinir e yalen nib meechiyang.\n\n12 Ere chiney e gamaed manang ni aray rogon ni bachan e gathi gamaed gidiiʼen e galasia rom gamaed manang ni gur e dariy gelingim nga dakeanmaed; ma kam piiʼ fare tagil e tapuf-oloboch ngakʼ Nephihah; ere gathi gur e pilung ko tapuf-oloboch u dakeanmaed.\n\n13 Ere chiney e napʼan ni yoeg fapi gidiiʼ e biney e thin, mar togopluw gaed ko gubin e thin rokʼ, mar oged tharan, mar thuw gaed nga dakean, mar guyed rogon ni nge chuw u lan e binaw roraed, me chuw u roem nge milekag iyaen ko fare binaw ni kanoeg e Aaron ngay.\n\n14 Me yibi buch u napʼan ni be milekag iyaen e ngaram, ni ke muchuch nga butʼ ko kirbaenʼ, ni be yaen u fithikʼ e gafgow nga laniyaenʼ nge amith ko tafnaey, ni bachan e denen ko fapi gidiiʼ ni ur moyed u lan fare binaw nu Ammonihah, ere yibi buch u napʼan ni Alma e ke muchuch nga butʼ ko kirbaenʼ, ma bay ba angel rokʼ Somoel ni yibi mʼug ngakʼ, ni be gaʼar:\n\n15 Gur e bafelʼ waʼatham, o Alma; ere, mu pug oewchem ngalang ngam falfalaenʼ, ya gur e baʼfan ni ngam falfalaenʼ; ya gur e kam yulʼyulʼ i koel falan fapi motochiyel ku Got ni aram ko ngiyalʼ ni thap e bin sommʼon e milwol ni yib rokʼ ngom. Musap, gag e gu piiʼ ngom.\n\n16 Ere musap, ke lʼugeg ni nggu chiyliy ngom ni ngam sul ko fare binaw nu Ammonihah, mag machib bayay ko fapi gidiiʼ ko re binaw nem; arragon, ngam machib ngoraed. Arragon, nga moeg ngoraed, faʼanra dabra kalgaed ngaenʼraed ma fare Somoel ni Got e ra gatheayraed.\n\n17 Ya musap, yaed be fil banʼen e ngiyalʼ ney ni gomanga yog nra gatheayed fare puf-matʼawon ko gidiiʼ rom, (ya aray rogon ni yoeg Somoel) niʼir e ba togopluw ko fare yalen, nge pi fek morngaʼag, nge fapi motochiyel niʼir e ke piiʼ ko fapi gidiiʼ rokʼ.\n\n18 Chiney e yibi buch u tomuren ni Alma e ke thap e milwol ngakʼ rokʼ fare angel rokʼ Somoel me sul nib gur ko fare binaw nu Ammonihah. Me yaen nga lan fare binaw u yugub paʼ e kanawoʼ, arragon, ko kanawoʼ ni bay nga baʼan ni yimuch fare binaw nu Ammonihah.\n\n19 Ma napʼan ni yaen nga lan fare binaw ma ke yib e bilig ngakʼ, me gaʼar ngakʼ beeʼ nib moʼon: Rayog ni ngam piiʼ ngakʼ ba tapigpig rokʼ Got nib sobutʼaenʼ banʼen ni nge kay?\n\n20 Me gaʼar fare moʼon ngakʼ: I gag ba Nephite, ma gumnang ni gur ba profet nib thothup rokʼ Got, ya gur fare moʼon ni yoeg ba angel ngog u lan ba changar u malikʼay: Ni nggu fekem. Ere, muʼun ngog nga langgin e naʼun rog, mug piiʼ boech e ggan rog ngom ngam abich; ma gumnang ni gur e bay mmang tawaʼath ngog nge tabinaew rog.\n\n21 Me yibi buch ni fare moʼon e arame fek faʼanem nga lan e naʼun rokʼ; ma fare moʼon e kanoeg Amulek ngakʼ; me fek e flowa nge thumʼag nge yibi tay nga pʼeowchen Alma.\n\n22 Me yibi buch ni Alma e kay e flowa me fos; me yibliy Amulek nge tabinaew rokʼ, me oge magaer ngakʼ Got.\n\n23 Ma tomuren ni ke muʼ ko abich ma ke fos me gaʼar ngakʼ Amulek: I gag Alma, me gag e tolang ko priest ko fare galasia rokʼ Got u gaʼangin yang e nam.\n\n24 Ere musap, kan chiyliy ngog ni nggu machib nag fare thin rokʼ Got u fithikʼ gubin e pi gidiiʼ ney, u rogon e nangaenʼ ko yiʼiy nge prophecy; ma ugmoy u lan e re binaw ney ma dabra motoyil gaed ngog, ere ra chuweged gag u lan e binaw mu guwaen ni nggu piiʼ kerʼug ko re binaw ney ni gubinfen.\n\n25 Machane musap, kan chiyliy ngog ni thingar gusul bayay ngug prophesy ngakʼ e pi gidiiʼ ney, arragon, ma nggu micheg i weliy ngoraed morngaʼagen e pi denen roraed.\n\n26 Ere chiney, o Amulek, gur e bafelʼ waʼatham ni bachan e kam duruwiʼiyeg ma kam fekeg nga lan e tabinaew rom; u napʼan ni ke yib e bilig ngog, ni bachan e kug baley nag e abich rog ni ke yoʼor e rran.\n\n27 Ere Alma e paer rokʼ Amulek nib yoʼor e rran u mʼon ni nge tabab ko machib ngakʼ fapi gidiiʼ.\n\n28 Me yibi buch ni fapi gidiiʼ e ra almarin gaed boech ko pi denen roraed.\n\n29 Me yib e milwol ngakʼ Alma ni gaʼar: Mman; ma kag yoeg ngakʼ e tapigpig rog i Amulek, ni ngam marow ngam prophesy gow ngakʼ e pi gidiiʼ ney, ni ngam gaʼar gow—Mu kalgaed ngaenʼmed, ya aray rogon ni yoeg fare Somoel, faʼanra dab mu kalgaed ngaenʼmed ma bay gu piiʼ e gechig nga dakean e pi gidiiʼ ney; arragon, dab gu chefeg e damomuw rog roraed.\n\n30 Ere Alma e yaen, ma ku aram rogon ngakʼ Amulek, nga fithikʼ fapi gidiiʼ, ni ngar weliyew fapi thin rokʼ Got ngoraed; me suguyrow fare Kan ni Thothup.\n\n31 Ma bay e gelingin ni kan piiʼ ngorow, ni aramfan ni deyog ni ninʼ row nga kalbus u tane butʼ; ara yog rokʼ beeʼ ni nge liiʼrow; machane dar muruwel gow nga gelingrow nge madaʼ ko ngiyalʼ ni kan mʼagrow ko gaf ma ninʼ row nga kalbus. Chiney, e kan rinʼ e biney ni nge yog ni dag Somoel gelingin ni bay rorow.\n\n32 Me yibi buch ni arame ranow ngar tabab gow ko machib nge prophesy ngakʼ fapi gidiiʼ, u rogon fare nangaenʼ nge gelingin ni ke piiʼ Somoel ngorow.\n\n", "alma 9": "Fapi thin ku Alma, nge ku fapi thin ku Amulek, niʼir e ni weliy ngakʼ fapi gidiiʼ ni ur moyed u lan fare binaw nu Ammonihah. Ma ku ninʼ row nga kalbus, mar chuw gow u kalbus u dakean gelingin Got nib maʼangʼang ni bay rorow, ni boed rogon ni bay ko fare chep ku Alma.\n\nBay morngaʼagen ko guruy ni 9 nge madaʼ ko 14.\n\n[center][font_size=26]Guruy Ni 9[/font_size][/center]\n\n[i]Alma e chiyliy ko fapi gidiiʼ nu Ammonihah ni ngar kalgaed ngaenʼraed—Fare Somoel e ra wurngaenʼ ngakʼ fapi Lamanites u lan e tin tomur e rran—Faʼanra fapi Nephites e yaedra keruʼuy fare tamilang, ma ra gatheayraed fapi Lamanites—Fachaʼ ni Fak Got e bay yib ni kari chugur—Ra bayuliy e piʼin ni yaedra kalngaenʼ, min tawfe nagraed, me michaenʼraed nga Fithingan. Napʼan 82 M.K.[/i]\n\n1 Ere ku bayay, I gag, Alma, ri bachan e ke chiyliy Got ngog ni thingar gu fek Amulek nge un ngog nggu warow gu machib gow ngakʼ e pi gidiiʼ ney, ara fapi gidiiʼ ni ur moyed u lan fare binaw nu Ammonihah, me yibi buch u napʼan ni kug tabab ko machib ngoraed, ere ra tabab gaed ko togopluw ngog, ni yaed be gaʼar:\n\n2 Gur miniiʼ? Gabe lemnag ma ra mich u wunʼmaed e mich rokʼ taʼbeeʼ, ni yug aram rogon ni nge machib nag ngomaed ni fare fayleng e ra chuw?\n\n3 Chiney e darur nanged fan fapi thin ni kar weliyew; ya dar nanged ni fare fayleng e ra chuw.\n\n4 Ma kur gaʼar gaed: Dabi mich u wunʼmaed ko thin romew ni faʼanra ngam prophesy nigew ni re fayleng ney nib gaaʼ e rayog ni ngan gatheay u lan taʼareb e rran.\n\n5 Chiney e dar nanged ni Got e rayog ni nge rinʼ e tinem e maʼangʼang, ya yaed bogi gidiiʼ nib ʼelʼel gumʼirchaʼraed mab ʼelʼel laniyaenʼraed.\n\n6 Ere ra gaʼar gaed: Miniiʼ Got, ni nge lʼoeg taʼbeeʼ ni bay matʼawon nga fithikʼ e pi gidiiʼ ney, ni nge weliy ngoraed e tin riyulʼ ni morngaʼagen e tiney e maʼangʼang?\n\n7 Mar kan gaed nga mʼon ni ngar koeled gag; machane musap gaed, dar rinʼed. Ere gu sakʼiy u fithikʼ e pagaenʼ ni nggu non ngoraed, arragon, rib paganʼug ni kug micheg ngoraed, nug gaʼar:\n\n8 Musap gaed, O gimed e re mfen ni tadenen mab kireb, uw rogon ma kam paged tilin fare yalen ko pi chitamangmed; arragon, uw rogon ni erfini papay ni kam paged tilin fapi motochiyel rokʼ Got.\n\n9 Dakir yib ngaenʼmed ni chitamangdaed, i Lehi, e chuw u Jerusalem ni Got e chuweg? Dakir yib ngaenʼmed ni yaed gubin niʼir e powiʼiyraed u wuruʼ e binaw iyaen?\n\n10 Ma erfini papay ni kam pagedtilin urngin yay ni chuweg e pi chitamangdaed u paʼ e pi toʼogor roraed, me ayuwegraed ni nga dab ni liiʼraed, ni boed rogon ni chuweg raed u paʼ pi walagraed?\n\n11 Arragon, ma faʼan manga boech ni gathi bachan gelingin ni dariy e puluw riy, nge murnguy rokʼ, nge gumʼaenʼ rokʼ ngodaed, ma rib mudugil ni kan thang oewchdaed u fayleng ni kub kakrom u mʼon ko ngiyalʼ ney, ma sana ke milfadaed nga ba dodow ko gafgow nge kirbaenʼ ni dariy nʼumngin i napʼan.\n\n12 Musap gaed, chiney e gube yoeg ngomed ni be chiyliy ngomed ni ngam kalgaed ngaenʼmed; ma faʼanra dab mu kalgaed ngaenʼmed, ma dariy liyiben ni ngam tafnayed gilʼilungun Got. Machane musap gaed, dawori mus aray—ke chiyliy ngomed ni ngam kalgaed ngaenʼmed, fa dangay ma ra thang oewchmed u fayleng; arragon, ra gechig nagmed nga fithikʼ e damomuw rokʼ, ma rangi dodow ko damomuw ni ke taw ngay e dabki fek oewchen romed.\n\n13 Musap gaed, dakir yib ngaenʼmed fapi thin ni yoeg ngakʼ Lehi, ni yoeg ni gaʼar: Nʼumngin i napʼan ni gimed rafol ko pi motochiyel rog, ma ra felʼ rogmed u dakean e nam? Nge ku bayay ki gaʼar: Nʼumngin i napʼan ni dab mu fol gaed ko pi motochiyel rog ma bay ni chuwegmed rokʼ Somoel.\n\n14 Ere chiney e gubaʼadag ni ngam tayed u wunʼmed, ni nʼumngin i napʼan ni fapi Lamanites e dar fol gaed ko fapi motochiyel ku Got, ma kan chuwegraed rokʼ fare Somoel. Ere chiney e kad guyed ni fare thin rokʼ Somoel e ke yibi magagyel u dakean e biney e paʼ, ma fapi Lamanites e kan chuwegraed rokʼ, ni aram ko sommʼon nra tabolngin niged e pi ngongol roraed ni kireb u lan fare nam.\n\n15 Yug aram rogon machane gube yoeg ngomed, nib waer e pufthin ni yira tay ngoraed ko bin ni yira tay ngomed, ni faʼanra ngam pired u fithikʼ e pi denen romed, arragon, ka yugub moem boech ngoraed u lan e biney e yafos ngomed, ma kemus ni faʼan gimed ra kalngaenʼ.\n\n16 Ya rib yoʼor bogi michmich nni ognag ko fapi Lamanites; ya bachan fapi yalen ko pi chitamangraed ni tay raed ko dodow ni kireb; ere fare Somoel e ra wurengaenʼ ngoraed me nʼuw nag napʼan e paer roraed u dakean e nam.\n\n17 Ma bay napʼan nra taw ngay ma bayi mich u wunʼraed ko thin rokʼ, mar nanged kirbin fapi yalen ko pi chitamangraed; ma boʼor i yaed e ra thap, ya fare Somoel e ra wurngaenʼ ngakʼ gubin e piʼin ni ra ur pininged fithingan.\n\n18 Machane musap gaed, gube yoeg ngomed ni faʼan gimed ra ʼulʼul i rinʼ e pi ngongol romed ni kireb ma dabi nʼuw napʼan e pi rran romed u dakean e nam, ya fapi Lamanites e yira piiʼraed ngar baed ngomed; ma faʼanra dab mu kalgaed ngaenʼmed ma yaedra yib u bangi yalʼ i nʼen ni dab mu nanged, ma bay ni gatheaymed; nra yaen u rogon fare damomuw rokʼ Somoel.\n\n19 Ya dabi pag ni ngam pired u fithikʼ e pi denen romed, ni ngam gatheayed e gidiiʼ rokʼ. Gube yoeg ngomed, Dangay; kub mʼag u waenʼ ni nge pag ni fapi Lamanites e ngar gatheayed gubin e gidiiʼ rokʼ ni kanoeg ni fapi gidiiʼ ku Nephi, ni faʼanra yog ni ngar mul gaed nga fithikʼ e pi denen nge pi ngongol ni kireb, u tomuren ni ke yog ngoraed e tamilang nge llowaenʼ ni yib ngoraed rokʼ fare Somoel ni Got roraed.\n\n20 Arragon, ni bachan e yaed bogi gidiiʼ ni ri yaed ba tʼuf rokʼ Somoel; arragon, ni bachan e ri yaed ba tʼuf rokʼ ko gubin e pi nam, mfen, thin, nge gidiiʼ; u tomuren ni kar nanged gubin banʼen, u rogon e lʼagaenʼ roraed, nge mich roraed, nge pi meybil, ko pinʼen ni ke yaen, nge tin bay, nge tin ni bay yib;\n\n21 U tomuren ni mʼug fare Kan ni Thothup rokʼ Got ngoraed; u tomuren ni ke non e angel ngoraed, ngo tomuren ni ke non Somoel ngoraed; ngo tomuren ni ke yog ngoraed fare nangaenʼ ko prophecy nge nangaenʼ ko yiʼiy, nge ku boech e tawaʼath nib yoʼor, ni fare tawaʼath ko welthin u dakean bolowthey, nge fare tawaʼath ko machib, nge fare tawaʼath ko Kan ni Thothup, nge fare tawaʼath ko piliyeg thin;\n\n22 Arragon, ma bachan ni ke thapegraed Got nga wuruʼ fare nam nu Jerusalem, u paʼ fare Somoel; nge bachan ni kan ayuwegraed ko uyngol, nge mʼar, nge gubin e liliy ko urngin mit; ngo bachan ni kar yoʼor gaed ma kar dumʼmidil gaed ko mael, ni nge dabiyog ni ngan liiʼraed; nge bachan ni kan chuwegraed u kalbus u bayay ngo bayay, nge bachan ni kan chaʼariy ma kan ayuwegraed iyib ke madaʼ ko ngiyalʼ ney; ere ke felʼ rograed ke madaʼ ko ngiyalʼ ni kar falaʼab gaed ko gubin mit banʼen—\n\n23 Ere chiney e musap gaed gube yoeg ngomed, ni faʼanra pi gidiiʼ ney, ni yaed e ke yog ngoraed e tawaʼath nib yoʼor u paʼ fare Somoel, mar denen gaed nib togopluw ko fare tamilang nge llowaenʼ ni bay roraed, ma gube yoeg ngomed ni faʼanra aray rogon, ni faʼanra ngar mul gaed nga fithikʼ e denen, ma rib gel e palog riy nib waer e pufthin ni yira tay ko fapi Lamanites ko bin ni yira tay ngoraed.\n\n24 Ya musap gaed, fapi michmich rokʼ fare Somoel e ʼulʼul nga dakean fapi Lamanites, machane dariy nga dakeanmed ni faʼan gimed ra denen; ya gathi fare Somoel e ke michmich nib tamilang make yoeg nib dugil, ni faʼan gimed ra togopluw ngakʼ ma yira thang oewchmed u dakean e fayleng?\n\n25 Ere chiney e ireray fan, ni rayog ni dab ni gatheaymed, fare Somoel e ke lʼoeg e angel rokʼ ni nge yibi mʼug ngakʼ boech e gidiiʼ rokʼ nib yoʼor, ni be yoeg ngoraed ni thingar ranoed iyaen ngar weliyed nib almarin ko pi gidiiʼ ney, ni nge lungraed: Mu piiʼed keruʼ med ko denen ni gimed be rinʼ, ya fare gilʼelung nu tharmiy e ke chugur;\n\n26 Ma daki yoʼor e rran e dabaʼ ma fachaʼ ni Fak Got e bay yib u fithikʼ e rir rokʼ; ma rir rokʼ e ire rir ko fachaʼ ni Maʼagirag Rokʼ e en Chitamangiy, nib sug ko murnguy, nge matʼaw, nge riyulʼ, mab sug ko gumʼaenʼ, wurengaenʼ, nge athamgil, mab papay ni nge motoyil ko gidiiʼ rokʼ me piiʼ e fulweg ko meybil roraed.\n\n27 Ere musap gaed, ra yib ni nge bayuliy e piʼin ni yira tawfe nagraed nga dakean e kalngaenʼ, u dakean e mich nga fithingan.\n\n28 Ere, mu falʼeged rogon kanawoʼen Somoel, ya fare ngiyalʼ innʼem e ke chugur ngay ni nge gubin e gidiiʼ ma ngar feked puluwon e pi muruwel roraed, ni be yaen u rogon e pi muruwel ni kuʼur rinʼed—ni faʼanra ur pired nib matʼaw, ma rayog ni ngar thap gaed ni poloʼ, u dakean fare gelingin nge ayuw rokʼ Yesus Kristus; ma faʼanra ba kireb ma rayog ngoraed wengan ni gafgow ni tinoewey, u dakean fare gelingin nge kalbus ku moʼoniyanʼ.\n\n29 Ere chiney e musap gaed, ireray e thin rokʼ fare angel, ngakʼ fapi gidiiʼ.\n\n30 Ere chiney, o pi walageg ni rib tʼuf rog, ya gimed pi walageg, ma thingar mu tʼuf gaed, ma thingar mu rinʼed e pi muruwel nib lʼeag fan ko kalngaenʼ, ni bachan e kam ʼelʼel niged gumʼirchaʼmed ko fare thin ku Got, nge bachan e gimed bogi gidiiʼ ni kam malog gaed ma kam mul gaed ko tin riyulʼ.\n\n31 Chiney e yibi buch u napʼan ni gag, Alma, e kug weliy e pi thin ney, ma arame, fapi gidiiʼ e ra damomuw gaed ngog ni bachan e kugog ngoraed ni yaed bogi gidiiʼ nib ʼelʼel gumʼirchaʼraed mab ʼelʼel laniyaenʼraed.\n\n32 Ma ku bachan e kugog ngoraed ni yaed bogi gidiiʼ ni kar malog gaed ma kar mul gaed ko tin riyulʼ ere ra damomuw gaed ngog, mar gayed rogon ni ngar koeled gag, ni gomanga yog ni ngar yinʼed gag nga kalbus.\n\n33 Machane yibi buch ni fare Somoel e de pag ni ngar feked gag e ngiyalʼ nem ngar yinʼed gag nga kalbus.\n\n34 Me yibi buch ni Amulek e yib nge sakʼiy nga mʼon, ma ki tabab ko machib ngoraed. Ma chiney e gathi gubin fapi thin ku Amulek ma ni yoloey, machane bang ko pi thin rokʼ e kan yoloey nga langgin e kaney e babyor.\n\n", "alma 10": "[center][font_size=26]Guruy Ni 10[/font_size][/center]\n\n[i]Lehi e sum rokʼ Manasseh—Amulek e weliy bayay fare nʼen ni chiyliy fare angel ngakʼ ni nge ayuweg Alma—Pi meybil ko piʼin nib matʼaw e ayuweg fapi gidiiʼ nge dakun gatheayraed—Pi lawyer nge pi tapuf-oloboch ni dematʼaw e ra ufunged e dayif ko mogothgoth ni aw ngakʼ fapi gidiiʼ. Napʼan 82 M.K.[/i]\n\n1 Chiney e baʼaray e pi thin niʼir e machib nag Amulek ngakʼ fapi gidiiʼ ni ur moyed u lan fare binaw nu Ammonihah, ni gaʼar:\n\n2 I gag Amulek; i gag fare pagael ni fak Giddonah, nib moʼon ni fak Ishmael, niʼir e beeʼ ko ganong ku Aminadi; ni fachaʼ i Aminadi niʼir e weliy fan fapi yol ni immoy u doew e rungrung ko fare temple, ni yoloey Got nga buguli paʼ.\n\n3 Ma Aminadi e yib ko ganong ku Nephi, niʼir fare pagael ni fak Lehi, niʼir e chuw nge yib nga wuruʼ fare nam nu Jerusalem, niʼir e yib ko ganong ku Manasseh, niʼir fare moʼon ni fak Yosef niʼir faram e nni piiʼ ni chuwaeyʼ nga Egypt ni pi walagen e ra piiʼed.\n\n4 Ere musap gaed, kugag beeʼ nib moʼon ni gub gilbugwan u fithikʼ e piʼin ni yaed manngeg; arragon, ma musap gaed, kub yoʼor e gidiiʼ rog nge tafafil rog, ma kub yoʼor salpiyeg ni ke yog ngog ko muruwel ni gub salap riy.\n\n5 Machane, tomuren ni aray rogon gubin e tiney, ma dariy banʼen ni gumnang u morngaʼagen e pi yalen Somoel, nge tin nib riyulʼ rokʼ nib miith nge gelingin nib maʼangʼang. Kugog ni dariy banʼen ni gumnang u morngaʼagen e pinnʼey; machane musap gaed, gube oloboch, ya kug guy nib yoʼor e tin nib riyulʼ rokʼ nib miith nge gelingin nib maʼangʼang; arragon, ni boed ni i ayuweg e pi gidiiʼ rokʼ ni dar mʼaed.\n\n6 Machane, gu ʼelʼel nag gumʼirchaʼeg, ya rib yoʼor yay ni un piningeg ma dar lʼaganʼug ni nggu motoyil; ere ugnang morngaʼagen e pinnʼey, machane de lʼaganʼug ngay; ere ugwon ni gube togopluw ngakʼ Got, u fithikʼ e pi denen u lan gumʼirchaʼeg, ni aram rogon iyib nge madaʼ ko bin aningeg e rran ko biney ni medilip e pul, ni bay u lan e bin ragag e duw ko lung ko fapi tapuf-oloboch.\n\n7 Ere napʼan niʼug milekag iyaen ni ngug guy reb e gidiiʼ rog ni ri gamow ba chugur, me yib ba angel rokʼ Somoel nge yibi mʼug ngog me gaʼar: Amulek, mu sul nga tabinaew rom, ya gur e bay mu duruwʼiy ba profet rokʼ Somoel; arragon, beeʼ nib moʼon nib thothup, ni Got e ke melʼeg; ya ke baley nag e abich rokʼ nib yoʼor e rran ni bachan e denen ko pi gidiiʼ ney, ma ke yibe bilig ngakʼ, ma ngam fek nga langgin e naʼun rom ngam duruwʼiy, ma ra tawaʼath nigem nge chon e tabinaew rom; nge fare tawaʼath ku Somoel e rayog ngom nge tabinaew rom.\n\n8 Ere yibi buch nug fol ko thin rokʼ fare angel, mug sul iyaen ko naʼun rog. Ma napʼan ni gube yaen iyaen ngaram mug pirʼeg fare moʼon ni yoeg fare angel ngog ni gaʼar: Gara fek nga langgin e naʼun rom—ere musap gaed ku ireray e re moʼon ni ka fini weliy ngomed morngaʼagen bogi banʼen ku Got.\n\n9 Ma fare angel e yoeg ngog ni beeʼ nib moʼon nib thothup; ere gunang ni beeʼ nib moʼon nib thothup ni bachan e ke yoeg ba angel rokʼ Got ngog.\n\n10 Ere bayay, gumnang ni pinʼen ni ke micheg morngaʼagen e ba riyulʼ; ya musap gaed gube yoeg ngomed, ni woed nib fos Somoel, e aram rogon fini riyulʼ ni ke lʼoeg e angel rokʼ nge dag e pinnʼey ngog; ma rennʼey e rinʼ u napʼan ni bay e chaʼaney i Alma u tabinaew rog.\n\n11 Ya musap gaed, ke yibliy chon e tabinaew rog, ke yibliyeg, nge ppin rog, nge pi bitir rog, nge chitamag, nge gidiiʼeg; arragon, nge gubin e pi gachalpeg ma ke yibliy, ere fare tawaʼath ku Somoel e ke yog ngomaed ni boed rogon fapi thin ni yoeg.\n\n12 Ere chiney, e napʼan ni Amulek e yoeg e pi thin ney ma fapi gidiiʼ e tabab e balyang nga laniyaenʼraed, ni kar guyed nib yoʼor ko taʼareb e chaʼ ni michriy ni be micheg morngaʼagen fapinʼen ni kan dugliy nga dakeanraed, nge ku morngaʼagen e pinʼen ni bay yib, u rogon fare nangaenʼ ko prophecy ni bay rorow.\n\n13 Machane, immoy boech e gidiiʼ u fithikʼraed ni ra lemniged ni ngan fithrow, ni gomanga yog u dakean e sabaenbaen roraed ni ngar tʼaered e thin nga dakeanrow, ni nge yog nra pirʼeged e nʼen ni ngan togopluw nag ngorow, ni nge yog ni ra feked row iyaen ko tapuf-oloboch roraed ni gomanga yog nni pufthin nagrow u rogon e motochiyel, ni nge yog ni ngan liiʼrow fa ninʼ row nga kalbus, u rogon e oloboch nra yog ni ngar micheged ara ni togopluw nag ngorow.\n\n14 Chiney e pi pumoʼon ney ni ur gayed rogon ni ngan liiʼrow, e bogi lawyer, ni yaed e ni piiʼ e muruwel roraed ara dugliy raed e gidiiʼ ni ngar gagyeg niged e motochiyel u napʼan e puf-oloboch roraed, ara napʼan e puf-oloboch ko oloboch ko gidiiʼ u pʼoewchen e pi tapuf-oloboch.\n\n15 Chiney e pi lawyer ney e ra filed gubin e pi salap nge sabaenbaen rokʼ fapi gidiiʼ; ma fan e biney e nge yog nra salap gaed ko muruwel roraed.\n\n16 Me yibi buch ni arame ra tabab gaed i fith Amulek, ni fan e nge yog ni ngar guyed rogon ni ngan olobochiy e thin rokʼ, ara non nge togopluw ko pi thin nra weliy.\n\n17 Chiney e darnanged ni Amulek e rayog ni nge nang e pi tanam roraed. Ere yibi buch u napʼan ni kar tabab gaed i fith, me pirʼeg e tafnaey roraed, me gaʼar ngoraed: O gimed e re mfen ni tadenen ma kub kireb, gimed e pi lawyer nge tadumʼ thin, ya gimed be ufung e dayif rokʼ moʼoniyanʼ; ya gimed be tay e tawuth nge tafich ni ngam koeled e piʼin thothup rokʼ Got.\n\n18 Gimed be liyeb nag rogon ni ngam thilyeged woʼen e piʼin nib matʼaw, ma gimed be miliy e damomuw rokʼ Got nga dakeanmed, nge madaʼ ko ngiyalʼ ni ke poloʼ i gatheay e pi gidiiʼ ney.\n\n19 Arragon, Mosiah e yoeg nib felʼ rogon, niʼir e bin tomur e pilung rodaed, u napʼan ni be yaen ni nge chuw ko fare lung, ma bachan e dariy beeʼ ni nge piiʼ ngakʼ, ere yoeg ni pi gidiiʼ ney e ngar gagyeg niged yaed ko thin roraed—arragon, rib felʼ rogon ni yoeg ni gaʼar faʼanra yaeni taw ko re ngiyalʼ i nʼen ni ke melʼeg e pi gidiiʼ ney e kireb ni kar fol gaed u lungun e yoʼor, ni faʼanra ngiyalʼ innʼem e ra yib ni ke mul e pi gidiiʼ ney nga fithikʼ e ngongol ni kireb, ma ke taw nga napʼan ni ngan gatheayraed.\n\n20 Ere chiney e gube yoeg ngomed ni rib felʼ rogon nra pufthin nagmed Somoel u morngaʼagen e pi denen romed; ma rib felʼ rogon ni non ngakʼ e pi gidiiʼ ney u dakean e pi angel rokʼ ni gaʼar: Mu kalgaed ngaenʼmed, mu kalgaed ngaenʼmed, ya gilʼelung nu tharmiy e kari chugur ni nge taw.\n\n21 Arragon, rib felʼ rogon ni yoeg, u dakean e pi angel rokʼ ni gaʼar: Gura yib nga fithikʼ e gidiiʼ rog, ni ke un e yalen nge justice u paʼag.\n\n22 Arragon, ma gube yoeg ngomed ni faʼan manga boech ni gathi bachan e pi meybil ko piʼin nib matʼaw, ni yaed bay e chiney ko fare binaw, ma ngiyalʼ ney e rib mudugil ni kan gatheaymed, machane gathi ngan gatheaymed ko dayinbol, ni woed fapi gidiiʼ u lan e pi rran ku Noah, machane u dakean e uyngol, nge mʼar ni ubchiyaʼ, nge sayden.\n\n23 Ere u dakean e pi meybil rokʼ e piʼin nib matʼaw ma kan pag ni dan liiʼmed; ere chiney e, faʼan gimed ra chuweg e piʼin nib matʼaw u fithikʼmed ma arame dab ki tel Somoel e gechig romed; mar fithikʼ e damomuw rokʼ e bay yib riy nib togopluw ngomed; ma arame bay ni gechig nagmed ko uyngol, nge mʼar ni ubchiyaʼ, nge sayden; ma re ngiyalʼ innʼem e kari chugur ni nge taw ngay ma kemus ni faʼan gimed ra kalngaenʼ.\n\n24 Ere chiney e yibi buch ni fapi gidiiʼ e rigel e damomuw roraed ngakʼ Amulek, mar tolul gaed ni yaed be gaʼar: Re moʼon ney e be non nib togopluw ko pi motochiyel rodaed nib matʼaw, nge pi lawyer rodaed nib gonop ni kad melʼeged yaed.\n\n25 Machane Amulek e kʼiyeg paʼ, me non ni rib gel ngoraed, ni be gaʼar: O gimed e re mfen nib tadenen mab kireb, mangfan ni Moʼoniyanʼ e kari chechʼey paʼ u gumʼirchaʼmed? Mang ni ngam paged gimed ngakʼ ni nge yog ni gagyeg nag gelingin nga dakeanmed, me maʼew nag oewchmed, ni nga dab mu nanged fan fapi thin ni kan weliy, boed rogon e thin roraed nib riyulʼ?\n\n26 Ya musap gaed, kug togopluw ko motochiyel romed? Damur nanged fan; kamoeged ni kug non nib togopluw ko motochiyel romed; machane dawor gurinʼ, ya kug non ni gube falʼeg e motochiyel romed, ni nge gechigaenʼmed.\n\n27 Ere chiney e musap gaed, gube yoeg ngomed, ni fare dayif ko mogothgoth ko pi gidiiʼ ney e kan tabab i ufung u dakean fapi lawyer romed nge pi tapuf-oloboch romed ni dematʼaw.\n\n28 Ere chiney e yibi buch u napʼan ni Amulek e weliy e pi thin ney me tolul fapi gidiiʼ nib togopluw ngakʼ, ni yibe gaʼar: Chiney e kug nanged ni re moʼon ney e bbitir ni fak moʼoniyanʼ, ya ke baen nagdaed; ya ke non nib togopluw ko motochiyel rodaed. Ere chiney e be yoeg ni dawori non nib togopluw ngay.\n\n29 Ma ku bayay, ki non nib togopluw ko pi lawyer rodaed nge pi tapuf-oloboch rodaed.\n\n30 Me yibi buch ni fapi lawyer e ra tayed u wunʼraed e pinnʼey nib togopluw ngakʼ.\n\n31 Ma bay beeʼ u fithikʼraed ni fithingan e Zeezrom. Chiney e ireray e chaʼ ni rib gel ni be adaw nag Amulek nge Alma, ir reb e tin thʼabi salap u fithikʼraed, bayoʼor bogi muruwel ni ma rinʼ u fithikʼ e gidiiʼ.\n\n32 Chiney e ri athap ko pi lawyer ney e nge yog ni felʼ rograed; ere felʼ rograed u rogon e muruwel roraed.\n\n", "alma 11": "[center][font_size=26]Guruy Ni 11[/font_size][/center]\n\n[i]Fapi Nephites e ra muguʼuliyed yalen e salpiy roraed—Amulek e ra lʼelʼegew Zeezrom e thin—Kristus e dabi thapeg e gidiiʼ u fithikʼ e pi denen roraed—Kemus ni piʼin ni ke yog ngoraed fare gilʼelung nu tharmiy e yaedra thap—Gubin e gidiiʼ ma ra fos ni dabki yimʼ bayay—Dakuriy e yamʼ u tomuren e foskoyamʼ. Napʼan 82 M.K.[/i]\n\n1 Chiney e immoy u lan fare motochiyel rokʼ Mosiah ni gubin e pumoʼon nib tapuf-oloboch ko motochiyel, ara piʼin ni kan dugliy raed ni ngar manged tapuf-oloboch, e thingar ni piiʼ puluwraed u rogon nʼumngin i napʼan ni yaed be muruwel ni ngar pithiged e oloboch u puluwon e piʼin ni kan fek iyib ngoraed ni ngan pufthin nagraed.\n\n2 Chiney e faʼanra bay beeʼ ni bay e malfith rorow beeʼ, ma faʼanra dabi piiʼ e malfith rokʼ, min egnag ko chaʼ ni tapuf-oloboch; ma fare tapuf-oloboch e ra muruwel nga matʼawon, me malʼog ni ngan fek fare moʼon iyib ngakʼ; me pufthin nag fare moʼon u rogon e motochiyel nge pi pow ni mich ni kan togopluw nag ngakʼ, ma arame fare moʼon e ni meʼeryeg ngakʼ ni nge piiʼ e malfith rokʼ, ara dangay ma ngan fek e urngin rokʼ, ara ni chuweg u fithikʼ fapi gidiiʼ ya ke aw nib talingeg banʼen mab moroʼroʼ.\n\n3 Ma fare tapuf-oloboch e rafek puluwon u rogon nʼumngin i napʼan ni ke muruwel—ba senine ko gol rebo rran, ara ba senum ko silber, ni taʼareb rogon nga rebo sesine ko gol; ma aray rogon fare motochiyel nni piiʼ.\n\n4 Chiney e baʼaray rogon i fithingan e gol roraed nge silber roraed nib thilthil, ni be yanu rogon toelngin puluwon. Ma pi fithingan nem e Nephites e dugliy, ya darur fanyed e tin baʼaram ni i fanay fapi Jews ni ur moyed u Jerusalem; ara ku darur theʼeged ni boed ni ma thiʼeg fapi Jews; machane yaed ma malngeg, ma yaed ma thiʼeg, u rogon e gonop nge dodow ko gidiiʼ, u gubin e mfen, nge yaeni madaʼ ko fare lung ko fapi tapuf-oloboch, ni yarmiy fare pilung i Mosiah nge tay.\n\n5 Ere baʼaray rogon—ba senine ko gol, ba seon ko gol, ba shum ko gol, nge ba limnah ko gol.\n\n6 Ba senum ko silber, ba amnor ko silber, ba ezrom ko silber, nge ba onti ko silber.\n\n7 Ba senum ko silber e taʼab toelngin nga ba senine ko gol, ma dariy reb nib taʼab dodow ko barley, nge ku taʼab dodow e fol riy ko grain.\n\n8 Chiney e rogon urngin i puluwon ba soen ko gol e lʼagruw yay i puluwon ba senine.\n\n9 Ma ba shum ko gol e lʼagruw yay i puluwon ba seon.\n\n10 Ma ba limnah ko gol e aram rogon u puluwraed ni gubin.\n\n11 Ma ba amnor ko silber e taʼab puluwon nga lʼagruw e senums.\n\n12 Ma ba ezrom ko silber e taʼab puluwon nga aningeg e senums.\n\n13 Ma ba onti e thʼabi tolang ngoraed ni yaed gubin.\n\n14 Chiney e baʼaray rogon i puluwon e tin nib achichig e mathaʼeg ni kan dugliy—\n\n15 Ba shiblon e baley u reb e senum; ere, ba shiblon e baley e fol ko barley.\n\n16 Ma ba shiblum e baley e fol ko rebo shiblon.\n\n17 Ma ba leah e baley u ba shiblum.\n\n18 Chiney e ireray rogon e mathaʼeg roraed, nrogon ni kan dugliy.\n\n19 Ere ba anton ko gol e taʼab puluwon nga dalip e shiblons.\n\n20 Ere, fan e pinnʼey e nge yog ni felʼ rograed riy, ni bachan e yaed be fek puluwraed u rogon urngin e muruwel ni yaed be rinʼ, ere, ra kʼarnged fapi gidiiʼ ngar wagaey gaed, ngar rinʼed gubin mite gatheay gapas nge denen ni ubchiyaʼ, ni nge yog ni yoʼor e muruwel roraed, ni nge yog nra feked e salpiy u rogon e pi oloboch ni unfek iyaen ngoraed; ere ra kʼarnged fapi gidiiʼ ngar togopluw gaed ngakʼ Alma nge Amulek.\n\n21 Ere chaʼaney i Zeezrom e tabab i duwriy Amulek, ni be gaʼar: Gara piiʼ e fulweg u boech e duwer ni gura fith ngom? Ma chiney e chaʼaney i Zeezrom e beeʼ nib moʼon nib salap i tʼaer liyiben e kireb, ni gomanga yog ni gatheay e tin nib mangil banʼen; ere, gaʼar ngakʼ Amulek: Gara piiʼ e fulweg ko pi duwer nug ra fith ngom?\n\n22 Me gaʼar Amulek ngakʼ: Arragon, ni faʼanra mʼagaenʼ fare Kan ni Thothup ku Somoel ngay, ni bay rog; ya dab gog banʼen nib togopluw ko fare Kan ni Thothup rokʼ Somoel. Ere Zeezrom e gaʼar ngakʼ: Musap, baʼaray nelʼ i onties ko silber, ma gubin ni gura piiʼ ngom ni faʼan gara yoeg ni dariy e Got.\n\n23 Ere Amulek e gaʼar: O gur e bitir nu infierno, mang ni ngam sikeng nigeg? Damnang ni piʼin nib matʼaw e dabra paged yaed nga paʼ e lumel?\n\n24 Mich u wunʼum ni dariy e Got? Gube yoeg ngom, Dangay, gur ma gamnang ni bay ba Got, machane ba tʼuf e salpiy u wunʼum ngakʼ.\n\n25 Ere chiney e kam baen nigeg u mit Got. Gur e kam gaʼar ngog—Muguy e re nelʼ i onties ni baʼaray, ni rib tolang puluwon, gura piiʼ ngom—ni kam muʼ i tʼuroeg u laninʼum ni ngam tel rog; ma kemus ni gabaʼadag ni nggog ni dariy fare Got nib riyulʼ mab fos, ni nge yog ni yibe towaey riy ni ngam gatheayeg. Ere chiney e musap, biney e ngongol nib kireb ni kam rinʼ e bay mu fek puluwon.\n\n26 Me gaʼar Zeezrom ngakʼ: Ga be yoeg ni bay ba Got nib riyulʼ mab fos?\n\n27 Me gaʼar Amulek: Arragon, bay ba Got nib riyulʼ mab fos.\n\n28 Ere gaʼar Zeezrom: Bay e Got nib yoʼor ko taʼareb?\n\n29 Me fulweg ngakʼ ni gaʼar, Dariy.\n\n30 Ere ki gaʼar Zeezrom ngakʼ bayay: Uw rogon ma kamnang e pinnʼey?\n\n31 Me gaʼar ngakʼ: Ba angel e ke yoeg ngog.\n\n32 Ma ki gaʼar Zeezrom bayay: Miniiʼ e chaʼ ni bay yib? Ir fachaʼ ni Fak Got?\n\n33 Me gaʼar ngakʼ, Arragon.\n\n34 Me gaʼar Zeezrom bayay: Ra thapeg e gidiiʼ rokʼ ni yaed bay u fithikʼ e pi denen roraed? Me fulweg Amulek ni gaʼar ngakʼ: Gube yoeg ngom ni dabi rinʼ, ya dariy liyiben me fek yathin e thin rokʼ.\n\n35 Ere chiney e gaʼar Zeezrom ngakʼ fapi gidiiʼ: Muguyed ni ngam tayed u wunʼmed e pinnʼey; ya ke yoeg ni kemus ni taʼareb e Got ni bay; machane ki yoeg ni fachaʼ ni Fak Got e bay yib, machane dabi thapeg e gidiiʼ rokʼ—ni gowa bay matʼawon ni nge gagyeg nag Got.\n\n36 Ere chiney e gaʼar Amulek ngakʼ bayay: Musap gur e kam baen, ya kamoeg ni kug non ni gowa bay matʼawog ni ngug gagyeg nag Got ni bachan e kugog ni dabi thapeg e gidiiʼ rokʼ ni yaed bay u fithikʼ e pi denen roraed.\n\n37 Ere gube yoeg ngom bayay ni dabi thapegraed ni yaed bay u fithikʼ e pi denen roraed; ya dabiyog ni nggu fek yathin e thin rokʼ, ma ke yoeg ni dariy banʼen nib alit nra yog ni nge yognag fare gilʼelung nu tharmiy; ere, uw rogon ma ra yog ni ngam thap gaed, ni faʼanra dab mu yog niged fare gilʼelung nu tharmiy? Ere, dabiyog ni ngam thap gaed u fithikʼ e pi denen romed.\n\n38 Ere chiney e gaʼar Zeezrom ngakʼ bayay: Fachaʼ ni Fak Got e ire Chitamangiy ni Manechubog?\n\n39 Me gaʼar Amulek ngakʼ: Arragon, ri ire fare Manechubog ni Chitamangin e tharmiy nge fayleng, nge gubin banʼen ni bay riy; ire tabolngin nge tungun, nge sommʼon nge tomur;\n\n40 Ma bay yib nga fayleng ni nge bayuliy e gidiiʼ rokʼ; ma bayi fek nga dakean e pi denen rokʼ e piʼin nra michaenʼraed nga fithingan; ma ireray e piʼin nra yog ngoraed e yafos ni manechubog, ere dakuriy rogon e gidii nga bang me yog woʼen e yafas ngoraed.\n\n41 Ere piʼin denen e ra paer ni gowa dariy e bayul ntay ni fan ngoraed, ma kemus ni ra puf roraed e wolbow ko yamʼ; ya musap, fare rran e be yib ni gubin e gidiiʼ ma ra fos riy ko yamʼ mar sakʼiy gaed nga pʼoewchen Got, ngan pufthin nagraed u rogon e pi muruwel roraed.\n\n42 Chiney, e bay ba yamʼ ni kanoeg ni ba yamʼ ko dagur; ere yamʼ ni tay Kristus e ra pithig gufan e biney e yamʼ ko dagur, ni nge yog ni gubin e gidiiʼ me fos ko biney e yamʼ ko dagur.\n\n43 Fare yaʼel nge fare dagur e rasul nga taʼabang bayay ni ke machalbog; ni paʼay nge ʼulʼul u doewey e rasul nga rogon, ni boed rogdaed e chiney ko ngiyalʼ ney; ma bay ni fek daed ngad sakʼiy gaed nga pʼoewchen Got, ma gaed nang ni woed ni gaed manang e chiney, mab tamilang laniyaenʼdaed u rogon gubin i thibngidaed.\n\n44 Ere chiney, e biney e sulyarmen e rayog ngakʼ gubin e gidiiʼ, ni pilibthir nge bitir, ni kalbus nge gathi kalbus, ni pumoʼon nge ppin, ni piʼin ni kireb nge piʼin matʼaw; ma mus nga bagaf i piyen loelugraed ma dabi yaen ngabang; machane gubin banʼen ma yira sulweg nga rogon, ni boed ni bay e chiney, ara bay ko dagur, ma bay ni oge kireb roraed ngoraed u tagilʼ e pufthin ku Kristus ni fare Fak, nge Got ni fare Chitamangiy, nge fare Kan ni Thothup, niʼir e taʼre Got ni Manechubog, ni ngan pufthin nagraed u rogon e pi muruwel roraed, ko ba mangil fa ba kireb.\n\n45 Ere chiney, e musap, kug non ngom ni morngaʼagen e yamʼ nra tay e dowef, nge ku morngaʼagen fare foskoyamʼ nra tay e dowef. Gube yoeg ngom ni biney e dowef e ra fos nga lan rebo dowef ni dab ki yimʼ bayay, ni ngan faseg ko yamʼ, ni arame bin sommʼon e yamʼ ni nge yibi yafos, ni dab kur mʼaed bayay; ni ke sul e yaʼel roraed ko dagur roraed, ni dab kur kiiʼ gow bayay; ma arame faʼanem ni poloʼ e ke bangey e yaʼel ma dab ki yimʼ, ni dab kur guyew e yamʼ ni ma tay e dagur.\n\n46 Ere chiney, e napʼan ni ke muʼ Amulek i yoeg e pi thin ney ma fapi gidiiʼ e ki balyangaenʼraed bayay, nge ku arragon ngakʼ Zeezrom ni rur ni murus. Ere me mus e pi thin rokʼ Amulek, ara kemus oren e tin nug yoloey.\n\n", "alma 12": "[center][font_size=26]Guruy Ni 12[/font_size][/center]\n\n[i]Non Alma ngak Zeezrom—Tin nib riyulʼ rokʼ Got nib miith e kemus ni piʼin nib yulʼyulʼ e ra yog ni ngan piiʼ ngoraed—Gidiiʼ e yira pufthin nagraed ko tafnaey roraed, nge mich roraed, nge thin roraed, nge ngongol roraed—Pi tadenen e ra gafgow e yaʼel roraed nra yimʼ—Biney e yafos e ba ngalʼan ni ngan guy rogoy riy—Fare woʼen e bayul e yib nag fare Foskoyamʼ ngo, dakean e mich, me yog e manʼaegfan ko pi denen—Anra kalngaenʼ e bay matʼawon ni ngan runguy u dakean fachaʼ ni Maʼagirag ni Fak. Napʼan 82 M.K.[/i]\n\n1 Chiney e napʼan ni guy Alma ni fapi thin ku Amulek e ke tileg Zeezrom ko numon, ya ke guy Amulek ni ke koel ni be baen nag ma be sabaenbaen nag ni nge kireb nag, ere napʼan ni guy ni ke tabab ko tʼon ni murus ni bachan e nangaenʼ rokʼ u rogon e kireb rokʼ, me tabab ko numon ngakʼ, ni nge micheg fapi thin ku Amulek, ni nge tamilngeg bogi banʼen, ara nge weliy fan e pi thin nib thothup nge tamilang nag boch nga rogon ni ke rinʼ Amulek.\n\n2 Ngiyalʼ ney e fapi thin ni weliy Alma ngakʼ Zeezrom e rungʼag fapi gidiiʼ ni yaed ba liyeg raed; ya fare ulung i gidiiʼ e rib yoʼor, me non ni aray rogon:\n\n3 Chiney o Zeezrom, gur e kam guy ni kan koelem ko baen rom nge sasaliyeb rom, ya gur e gathi kam baen nag e gidiiʼ ya kam baen nag Got; ya musap, ire manang rogon e tafnaey rom, nge gur e kam guy ni pi tafnaey rom e kug nangew u dakean e Kan ni Thothup rokʼ;\n\n4 Ere kam guy ni gamow manang ni tanam rom e ba sasalap, ni boed rogon fini sasalap fare moʼoniyanʼ, ya rogon mag baen nag, mag sasaliyeb ko pi gidiiʼ ney ni nge yog nra togopluw gaed ngomow, e ngam gathibthib nagmow mag chuwegmow—\n\n5 Chiney e biney e ba tanam ko chaʼ ni toʼogor rom ni fare moʼoniyanʼ, ma ke gagyeg nag gelingin u fithikʼam. Ere chiney gubaʼadag ni ngam tay u wunʼum ni nʼen ni gube yoeg ngom e kug be yoeg ngakʼ gubin e gidiiʼ.\n\n6 Ere musap gaed, gube yoeg ngomed ni gimed gubin ni rennʼey e ba wup rokʼ moʼoniyanʼ, ni ke tay ni nge koel e pi gidiiʼ ney, ni nge yog ni fekmed nga tanpaʼ, ni nge yog ni liyegmed ko chen rokʼ, ni nge yog ni chen nagmed nge taymed u butʼ ko gafgow ni dabimus biʼid, u rogon fare gelingin ni bay rokʼ ni nge kalbus nag e gidiiʼ ngay.\n\n7 Ere napʼan ni ke weliy Alma e pi thin ney, me tabab Zeezrom ko tʼon ni ke almarin boech, ya fin be mich u waenʼ fare gelingin Got; ma ki mich u waenʼ ni Alma nge Amulek e bay e llowaenʼ rorow ni morngaʼagen, ya ke mich u waenʼ ni kar nangew e pi tafnaey rokʼ nge pi athap u gumʼirchaʼen; ya fare gelingin e kan piiʼ ngorow ni nge yog ni ngar nangew e pinnʼey u rogon fare nangaenʼ ko prophecy.\n\n8 Ere Zeezrom e tabab i fithrow u fithikʼ e lʼagaenʼ ni nge yog ni nang boech morngaʼagen fare gilʼilungun Got. Me gaʼar ngakʼ Alma: Mangfan e bin baʼaray ni ke yoeg Amulek ni morngaʼagen fare foskoyamʼ ko pi yamʼ, ni gubin ma ra fos ko yamʼ, ni tin nib matʼaw nge tin dematʼaw, min fekraed ngar sakʼiy gaed nga pʼoewchen Got ni ngan pufthin nagraed u rogon e pi muruwel roraed?\n\n9 Ere chiney e Alma e tabab i weliy fan e pinnʼey ngakʼ, ni gaʼar: Kan piiʼ ko gidiiʼ ni yoʼor ni ngar nanged e tin riyulʼ rokʼ Got nib miith; machane kan tay ba motochiyel nga dakeanraed ni dabra piiʼed ku beeʼ ma kemus nrogon e chuʼuw ni ke yoeg ko thin rokʼ ni ke piiʼ ngakʼ e gidiiʼ, u rogon e fol nge yulʼyulʼ ni yaed be tay ngakʼ.\n\n10 Me ere, chaʼ nra ʼelʼel nag gumʼirchaʼen, e ireram e chaʼ nra yog ngakʼ e gin achig ko fare thin rokʼ; ma chaʼ ni dabi ʼelʼel nag gumʼirchaʼen, e ireram e chaʼ ni yira piiʼ ngakʼ e gin gaaʼ ko fare thin, nge madaʼ ko ngiyalʼ ni kan piiʼ ngakʼ ni nge nang e tin nib riyulʼ rokʼ nib miith nge madaʼ ko ngiyalʼ ni ke nang ni poloʼ.\n\n11 Ma piʼin ni yaedra ʼelʼel nag gumʼirchaʼraed, e yira piiʼ e gin nib achig ko fare thin nge madaʼ ko ngiyalʼ ni dakuriy banʼen ni yaed manang u morngaʼagen e thin rokʼ nib riyulʼ nib miith; ma arame bayi koelraed fare moʼoniyanʼ nge fekraed ni kalbus, min wawliyraed nrogon ni baʼadag iyaen nga fithikʼ e gafgow. Ireray e nʼen ni be yipʼ fan ko fapi chen nu infierno.\n\n12 Ma Amulek e weliy nib tamilang morngaʼagen e yamʼ, nge rogon ni ngan chuw ko biney e dodow ko dagur ngan yaen nga rebo dodow ko dagur ni dab ki yimʼ, min fek daed nga tagil e pufthin ku Got, ni ngan pufthin nagdaed u rogon e pi muruwel rodaed.\n\n13 Ma arame faʼanra ud ʼelʼel niged gumʼirchaʼdaed, arragon, faʼanra kad ʼelʼel niged gumʼirchaʼdaed ni nge togopluw ko fare thin, nge yaeni madaʼ nga napʼan ni dakunir pirʼeg u fithikʼ daed, ma arame kad awgaed nga ba dodow ko murus, ya arame ngan gechig nagdaed.\n\n14 Ya thin rodaed e yira gechig nagdaed riy, arragon, gubin e muruwel rodaed ma yira gechig nagdaed riy; ma dab ni pirʼeg daed ni dariy thibngidaed; nge pi tafnaey roraed e yira gechig nagdaed riy; ma biney e dodow ko kireb e dabi soraenʼdaed ni ngad puged oewchdaed riy ngalang ngad sap gaed ngakʼ e Got rodaed; ma kay gub felʼ ni faʼan gomanga rayog ni nga doeged ko pi yungi war nge pi burey nge muchbuʼ nga dakeandaed ni nge mithaeg daed u pʼoewchen.\n\n15 Machane dabiyog ni aray rogon; thingar dabaed ngad sakʼiy gaed nga pʼoewchen ni bay u fithikʼ e rir rokʼ, nge gelingin, nge madangdang rokʼ, nge ir nib pilung, nge matʼawon ni bay, ma ngad nanged u fithikʼ e tamraʼ rodaed ni dabimus biʼid ni gubin e pufthin rokʼ mab matʼaw; ma ire ba matʼaw u fithikʼ gubin e muruwel rokʼ, mab murnguy e gidiiʼ, ma bay gubin i gelingin ni nge thapeg gubin e gidiiʼ nib michaenʼ nga fithingan ma yaed be rinʼ e ngongol ni be dag waʼamngin e kalngaenʼ.\n\n16 Ere chiney e musap, gube yoeg ngom ni arame ra yib ba yamʼ, ni bin lʼagruw e yamʼ, ni yamʼ ni yaʼel; ma arame bayi taw nga napʼan ni enra yimʼ nga fithikʼ e pi denen rokʼ, ni yamʼ ko dagur, e ku ra yimʼ ni yamʼ ko yaʼel; arragon, ra yimʼ nge chuw ko pinʼen nib matʼaw.\n\n17 Ma arame ngiyalʼ nem e napʼan gelingin e amith ko dowef roraed e ra boed ba lupath ko nifiy nge dramrom, ni be yaen e dramrom riy ngalang ni gubinfen ma dabi mʼay; ma arame ngiyalʼ nem e napʼan ni bay ni chen nagraed nga butʼ nga fithikʼ ba gafgow ni dabimus biʼid, u rogon fare gelingin nge kalbus ku Moʼoniyanʼ, ni bachan e ke mʼag raed ngakʼ ni boed rogon ni baʼadag.\n\n18 Ma arame, gube yoeg ngom, bay ra pired ni gowa dariy e bayul ntay ni fan ngoraed; ya dabiyog ni ngan bayuliyraed u rogon e justice ku Got; ma dabra mʼaed, ya dakuriy e yamʼ.\n\n19 Ere chiney e yibi buch u napʼan ni ke muʼ Alma i weliy e pi thin ney, ma ki gel boech e balyangaenʼ ko fapi gidiiʼ;\n\n20 Machane bay beeʼ nib moʼon ni Antionah fithingan, niʼir e pilung ko mitethin u fithikʼraed, me yibi gaʼar ngakʼ: Mang e biney ni kamoeg, ni gidiiʼ e ra fos ko yamʼ me chuw ko biney e dodow ko dagur nge yaen nga rebo dodow ko dagur ni dabi yimʼ, ni kamoeg ni dabi yimʼ e yaʼel?\n\n21 Manga be yipʼ fan fare thin nib thothup, ni be yoeg ni Got e ke tay e matanag nu tharmiy nge bangi sayden ni be dramrom nga baʼan ngek farengi mileayʼ nu Eden, ni nga dabi yaen fagal nib mʼon e gallabthir ngay ngar kayew waʼamngin fare ke gakʼiy ko yafos, mar pirew ni gubinfen? Ere kug guyed ni dariy liyiben me yog ni nggu pired ni gubinfen.\n\n22 Ere Alma e gaʼar ngakʼ: Ireray e renʼen ni gube yaen ni nggu weliy fan. Chiney e kad guyed ni Adam e mul ni fan e kay fare waʼamngin ni mathngeluwol, ni boed rogon ni yoeg Got; ere kadguyed, ni bachan e mul ni tay, me gubin e gidiiʼ me malog mar mul gaed.\n\n23 Ere chiney e musap, gube yoeg ngom ni faʼan manga boech ni gathi bachan Adam ni kay fare waʼamngin fare ke gakʼiy ko yafos ko ngiyalʼ nem, ma dariy e yamʼ, ma fare thin ni yoeg Got e ke mʼay fan, ma yaeni aw ni Got e ba tabaen, ya gaʼar: Faʼan gara kay ma gara yimʼ.\n\n24 Ere kad guyed ni ke yibi aw e yamʼ nga dakean e gidiiʼ, arragon, fare yamʼ niʼir e ke weliy Amulek morngaʼagen, ni ireram fare yamʼ ko dagur; yug aram rogon machane bay ba ngiyalʼ i banʼen nni piiʼ ko gidiiʼ ni nge kalngaenʼ riy; ere biney e yafos e kemang ba ngiyalʼ i banʼen ni ngan sikeng nigey riy; ba ngiyalʼ i banʼen ni ngan falʼeg rogoy riy ni ngan madaʼ nag Got; ba ngiyalʼ i banʼen ni ngan falʼeg rogoy ko fare dodow ni dariy nʼumngin i napʼan ni kug weliyew morngaʼagen, ni bay nga tomuren fare foskoyamʼ ko pi yamʼ.\n\n25 Ere chiney, e faʼan manga boech ni gathi bachan fare woʼen e bayul, niʼir e ni yarmiy u napʼan nni sunmiy e fayleng, ma ra yaeni aw ni dariy e foskoyamʼ ko pi yamʼ; machane bay ba woʼen e bayul nni yarmiy ngan tay, niʼir e ra yib nag fare foskoyamʼ ko pi yamʼ, niʼir e kan weliy morngaʼagen.\n\n26 Ere chiney e musap, faʼan manga yog ni yaen e gal nib sommʼon e labthir roraed ngar kayew waʼamngin fare ke gakʼiy ko yafos ma kar pirew u fithikʼ e kirbaenʼ ni tinoewey, ni bachan e dariy fare ngiyalʼ i nʼen ni ngan sikeng nagrow riy; me yaeni aw ni fare woʼen e bayul e dariy rogon, nge fare thin ku Got e mʼay fan, ma dariy angin.\n\n27 Machane musap, gathi aram rogon; ya kan dugliy nga dakean e gidiiʼ ni thingar ra mʼaed; nge tomuren e yamʼ, ma thingar rabaed ngan pufthin, ni ireram fare pufthin ni kug weliyed morngaʼagen, ni ireram e tomur.\n\n28 Ma tomuren ni Got e ke turguy ni pinnʼey e thingari yib ko gidiiʼ, me guy ni rib tʼuf ni gidiiʼ e thingar nanged morngaʼagen e pinʼen ni ke turguy nga dakeanraed;\n\n29 Ere me lʼoeg e pi angel rokʼ ni ngar nongaed ngoraed, ni yaed e kar guyed rogon ni ngar guyed boech e rir rokʼ.\n\n30 Ere ra tabab gaed ko ngiyalʼ innʼem iyaen nga mʼon i pining fithingan; ere Got e non ko gidiiʼ, me yoeg ngoraed morngaʼagen fare woʼen e bayul, niʼir e ni yarmiy u napʼan nni sunmiy e fayleng; ma rennʼey e dag ngoraed u dakean e mich roraed nge kalngaenʼ nge pi muruwel roraed nib thothup.\n\n31 Ere, piiʼ e pi motochiyel ngakʼ e gidiiʼ, ni bachan e kar sommʼon gaed i thʼaeb e tin mʼon e motochiyel nib lʼeag rogon ko pinʼen nu fayleng, ma kar woeded bogi got, ni kar nanged e tin nib felʼ ko tin nib kireb, ni ra tayed yaed nga ba dodow ni ngar rinʼed, ara kan tay raed nga ba dodow ni ngar rinʼed nrogon ni yaed baʼadag mab mʼagaenʼraed ngay, ko ngar rinʼed e tin nib kireb fa ngar rinʼed e tin nib felʼ—\n\n32 Ere Got e piiʼ e motochiyel ngoraed, u tomuren ni ke dag ngoraed fare woʼen e bayul, ni nge dab rrinʼed e tin nib kireb banʼen, ya gechig ni bay riy e bin lʼagruw e yamʼ, nib yamʼ ni dabimus biʼid ni bay rogon ko tin nib matʼaw banʼen; ya fare woʼen e bayul e dariy gelingin nga dakean e mitnem e banʼen, ya pi muruwel ko justice e dabiyog i siyeg, ya aram rogon fare yulʼyulʼ ku Got.\n\n33 Machane Got e pining e gidiiʼ, u dakean fithingan Fak, (ni ireray fare woʼen e bayul nni yarmiy) ni gaʼar: Faʼan gimed ra kalngaenʼ, ma dab mu ʼelʼel niged gumʼirchaʼmed, ma arame ra wureng anʼug ngomed, u dakean fachaʼ ni Maʼagirag ni Fakag;\n\n34 Ere, enra kalngaenʼ, ma dabi ʼelʼel nag gumʼirchaʼen, e ire chaʼ ni wureng anʼug ngakʼ u dakean fachaʼ ni Maʼagirag ni Fakag, min nʼaegfan e pi denen rokʼ; ma ireray e pichaʼ ni yaedra thap nga tafnag u tharmiy.\n\n35 Ma enra ʼelʼel nag gumʼirchaʼen me rinʼ e tin nib tagan, e musap, gube micheg u fithikʼ e damomuw rog ni dabiyog ni ra thap nga tafnag u tharmiy.\n\n36 Ere chiney, pi walageg, musap gaed gube yoeg ngomed, ni faʼan gimed ra ʼelʼel nag gumʼirchaʼmed ma dabiyog ni gimed rathap nga tafen Somoel; ere denen romed e be kʼaring e damomuw ngakʼ me piiʼ e gechig nga dakeanmed ni boed rogon ko bin sommʼon e makʼar damomuw ntay ngakʼ, arragon, rogon e thin rokʼ u napʼan e yay ni tomur e damomuw e ku aram rogon ko yan sommʼon, ni fare gafgow romed ni dabimus biʼid; ere, rogon e thin rokʼ, ko bin tomur e yamʼ, e ku aram rogon ko bin sommʼon.\n\n37 Ere chiney, pi walageg, arragon ni kadguyed ni kadnanged e pinnʼey, mab bogi banʼen nib riyulʼ, ere ngad kalgaed ngaenʼdaed, ma dab kud ʼelʼel niged gumʼirchaʼdaed, ni nge siy da kʼarnged e damomuw ngakʼ Somoel ni Got rodaed ni nge yib nag e damomuw rokʼ nga dakeandaed ko bin lʼagruw e motochiyel rokʼ ni ke piiʼ ngodaed; ere nga daroed nga tagilʼ e toffan ku Got, ni kan falʼeg rogon ni boed ni ke yoeg.\n\n", "alma 13": "[center][font_size=26]Guruy Ni 13[/font_size][/center]\n\n[i]Pumoʼon e ni piningraed ni ngar manged tolang ko priest ni bachan e mich roraed nib gel nge muruwel roraed nib mangil—Muruwel roraed ni ngar filed iyaen e pi motochiyel—U dakean e paer nib matʼaw e mʼay machaan e denen roraed riy ma ranoed nga tafen Somoel u tharmiy—Melchizedek e bagyaed—Pi angel e yaed be weliy e thin nib mangil u dakean e nam i yaen—Yaed ra weliy morngaʼagen fare wub ku Kristus. Napʼan 82 M.K.[/i]\n\n1 Ere ku bayay, o pi walageg, nggu sulweg e tafnaey romed ko fare ngiyalʼ innʼem u napʼan fare Somoel ni Got e piiʼ e pi motochiyel ney ngakʼ e gidiiʼ rokʼ; ma gubaʼadag ni ngam tayed u wunʼmed ni fare Somoel ni Got e yibliy e pi priest, u rogon e yaram rokʼ nib thothup, niʼir e boed fare gamʼing rokʼ fak, ni ngan fil e pi motochiyel ney ko gidiiʼ.\n\n2 Ere pi priest nem e ni yibliy raed nrogon fare gamʼing rokʼ Fak, u ba yalen ni rayog ni nge nang fapi gidiiʼ riy rogon ni ngar athapeged Fak ni fan ko bayul.\n\n3 Ere baʼaray rogon nni yibliy raed—ni piningraed min yarmiy raed u napʼan nni sunmiy e fayleng u rogon fare nangaenʼ ku Got ni bay nga mʼon, ya bachan e mich roraed nib gel nge pi muruwel roraed nib mangil; ni aram ko sommʼon nni pagraed ni ngar melʼeged e felʼ fa kireb; ere bachan e kar melʼeged e felʼ ma bachan e mich roraed nib gel, ere kan piningraed nga ba liw nib thothup, arragon, nga ba liw nib thothup nni falʼeg, u rogon, nni falʼeg ni fan ko bayul roraed.\n\n4 Ere aray rogon nni piningraed ko biney e liw nib thothup ni bachan e mich roraed, ma boech e gidiiʼ e yaedra fek yathin fare Kan ni Thothup ku Got ni bachan e ʼelʼel ko gumʼirchaʼ roraed nge maʼew ko tafnaey roraed, ma, faʼan manga boech ni gathi aray rogon ma ke yog ni yib matʼawngiraed ni boed pi walagraed.\n\n5 Ara ngan ngoch nag i weliy, ni aram ko sommʼon ma ur moyed ni taʼab toelingraed ngakʼ pi walagraed; ere aray rogon ni re liw ney nib thothup e ni yarmiy u napʼan nni sunmiy e fayleng ni fan ngakʼ e piʼin ni dabra ʼelʼel niged gumʼirchaʼraed, u langgin ngo fithikʼ fare bayul rokʼ fachaʼ ni Maʼagirag ni Fak, niʼir e ni dugliy ngay—\n\n6 Ere aray rogon nni piningraed ko fare liw nib thothup, min yibliy raed nga tan fabin tolang e priesthood ko fare yaram nib thothup rokʼ Got, ni ngar filed fapi motochiyel rokʼ ngakʼ e gidiiʼ, ni ngki yog nra uned nga tagilʼ e toffan rokʼ—\n\n7 Biney nib tolang e priesthood e yib u rogon fare gamʼing rokʼ Fak, nib gamʼing ni yib u napʼan nni sunmiy e fayleng; ara nga noeg, ni dariy tabolngin e pi rran riy fa dariy tungun e pi duw riy, nni yarmiy ni gubinechuboeg ko pi chuboeg, u rogon e nangaenʼ rokʼ nga mʼon ko gubin banʼen—\n\n8 Chiney e baʼaray rogon nni yibliy raed—ni piningraed nga ba liw nib thothup, min yibliy raed nga ba gamʼing nib thothup, mar feked nga dakeanraed fabin tolang e priesthood ko fare yaram nib thothup, nib liw nge gamʼing, nge bin tolang e priesthood, ni dariy tabolngin ara tungun—\n\n9 Aray rogon nra manged priest nib tolang ni gubinfen, u rogon e gamʼing rokʼ Fak, ni fachaʼ ni Maʼagirag ko fachaʼ ni Chitamangiy, niʼir e dariy tabolngin ko pi rran ara dariy tungun ko pi duw, niʼir e ba sug ko murnguy, nge matʼaw, nge riyulʼ. Ma aray rogon ni kan rinʼ. Amen.\n\n10 Chiney, ni woed ni kugog faram morngaʼagen fare yaram nib thothup, ara fabin nib tolang e priesthood, ma boʼor e piʼin nni yibliy raed ngar manged bogi priest ku Got nib tolang; ere bachan e mich roraed nib gel nge kalngaenʼ, nge ngongol roraed nib matʼaw u mit Got, ya bachan e kar melʼeged ni ngar kalgaed ngaenʼraed mar rinʼed e muruwel nib matʼaw ko bin ni ngar gafgow gaed;\n\n11 Ere ni piningraed ko fare yaram nib thothup, min machalbog nagraed, nge mad roraed e ni lukuy nge wechwech nga rachaʼen fare Saaf.\n\n12 Ere yaed e, tomuren ni kan machalbog nagraed u dakean fare Kan ni Thothup, ni bachan e ke wechwech e mad roraed, ya kar machalbog gaed ma dakuriy thibngiraed u mit Got, ma dabiyog ni ngar lemniged e denen ya kar dubuyed; ma bayoʼor, ni rib yoʼor, e piʼin ni kar machalbog gaed ma ranoed nga gilʼ e toffan rokʼ fare Somoel ni Got roraed.\n\n13 Ere chiney, pi walageg, gu baʼadag ni ngam mʼing niged gimed u pʼoewchen Got, ma gimed be rinʼ e muruwel nib lʼeag fan ko kalngaenʼ, ni nge yog ni kum uned ngaram nga tagilʼ e re toffan nem.\n\n14 Arragon, mu gumud niged gimed ni boed fapi gidiiʼ u lan fapi rran ku Melchizedek, niʼir ma kub priest nib tolang u rogon fare gamʼing ni kugog, ni ku ire fek nga dakean fare priesthood nib tolang ni gubinfen.\n\n15 Ma ku ireray e re Melchizedek niʼir e piiʼ Abraham ngakʼ taʼab guruy u ragag guruy ko pinʼen ni i thognag; arragon, ni mus ngakʼ e chitamangdaed i Abraham ma i piiʼ taʼab guruy u ragag guruy ko gubin banʼen rokʼ.\n\n16 Chiney e pi gamʼing ney e aray rogon nni piiʼ, ni ireray e gin rayog ni nge sap e gidiiʼ riy ko wub nra tay fachaʼ ni Fak Got, niʼir bamit e gamʼing rokʼ, ara ire gamʼing rokʼ, ni biney e nrinʼ ni nge yog ni ngar sap gaed nga mʼon ko wub ni bayi tay ni ngan nʼaegfan e pi denen roraed, ni nge yog nra uned nga tafen Somoel;\n\n17 Chiney e chaʼaney i Melchizedek e immoy nib pilung ko nam nu Salem; ma pi gidiiʼ rokʼ e kar almarin gaed ko denen nge ngongol ni kireb; arragon, yaed gubin ni kar malog gaed ko paʼarokʼ Got; ma kar suggaed ko gubin mite denen ni ubchiyaʼ;\n\n18 Machane Melchizedek e ke muruwel ko mich nib gel, ma ke yog ngakʼ e liw ko fare priesthood nib tolang u rogon fare yaram nib thothup rokʼ Got, ere machib nag ko gidiiʼ rokʼ ni ngar kalgaed ngaenʼraed. Ere musap, ra kalgaed ngaenʼraed; ere Melchizedek e yognag e gapas nga lan fare nam u lan e pi rran rokʼ; ere aramfan nni pining niʼir e fak e pilung ko gapas, ya ire pilung nu Salem; ni paer ko lung u tanpaʼ e chitamangin.\n\n19 Ma, immoy boech e gidiiʼ nib yoʼor nib mʼon rokʼ, ma kiyib boech nib yoʼor nga tomuren, machane dariy bagyaed nib soerokʼ ngakʼ; ere, aramfan niʼir e kan weliy morngaʼagen.\n\n20 Chiney e de tʼuf ni ngar gu tamilngeg i weliy morngaʼagen; pinʼen ni kugog e susun e ba gaman. Musap, fapi chep nib thothup e bay romed; ma faʼanra ngam thilyeg fan ma bay mu feked wengan.\n\n21 Ere chiney e yibi buch u napʼan ni ke muʼ Alma i yoeg e pi thin ney ngoraed, me kʼiyeg paʼ nga dakeanraed me yoeg ni rib gaaʼ laman, ni be gaʼar: Chiney e ireray e ngiyalʼ ni ngan kalngaenʼ, ya fare rran ni ngan thap riy e be chugur iyib;\n\n22 Arragon, nge fare thin ku Somoel, u lʼugun e pi angel, e yibi weliy riy ngakʼ gubin e pi nam; arragon, be weliy, ni nge yog ngoraed fare morngaʼag nib mangil ni ma piiʼ e falfalaenʼ; arragon, ma be weliy e pi morngaʼag nib mangil u fithikʼ gubin e gidiiʼ rokʼ, arragon, ma ku aram rogon ngakʼ e piʼin ni kar garar gaed u dakean e fayleng; ere kar taw gaed ngodaed.\n\n23 Ma pi thin nem e ni weliy ngomaed u bogi yalen, ni nge yog ni ngug nanged fan, me siy gu oloboch gaed; ni bachan e gamaed bogi milekag u dakean ba nam ni dagnanged fan; ere, gamaed ba tawaʼath, ya bay e pi morngaʼag ney nib mangil romaed ni kan weliy ngomaed u lan gubin yang e pi binaw romaed.\n\n24 Ya musap, pi angel e yaed be weliy iyaen ngakʼ boʼor e gidiiʼ e ngiyalʼ ney u lan e binaw romaed; ma fan e biney e ngan munguy nag gumʼirchaʼen e gidiiʼ ni ngar thapeged e thin rokʼ ko fare ngiyalʼ nra yib u fithikʼ e rir rokʼ.\n\n25 Ere chiney e kemus ni gamaed be soen ni nggu rungʼaged e pi morngaʼag ni falfalaenʼ ni ngan weliy ngomaed u lʼugun e pi angel, ni morngaʼagen e wub nra tay; ya re ngiyalʼ innʼem nra yib, e dagnanged ko uw fini chugur. Gube athapeg ni nge runguyeg Got ni gomanga yib u lan e rran rog; machane gomanga yog ni kaney ara dab ki nʼuw napʼan, ma rug ra falfalaen riy.\n\n26 Ma bay ni weliy nge nang e gidiiʼ nib matʼaw mab thothup, u lʼugun e pi angel, ko ngiyalʼ nra yib, ni nge yog ni fapi thin rokʼ e pi chitamangdaed e muguʼul, u rogon e pinʼen ni kar weliyed ni morngaʼagen, u rogon fare nangaenʼ ko prophecy ni bay roraed.\n\n27 Ere chiney, pi walageg, gube athapeg u poloʼ i gumʼirchaʼeg, arragon, ni rib almarin ni gube amith riy, ni gomanga mmotoyil gaed ko thin rog, mi gimed pag e pi denen romed, ma dab ku munʼed yaran e kalngaenʼ romed.\n\n28 Machane gube athapeg ni gomanga mu mʼing niged gimed u mit Somoel, mi gimed pining fithingan nib thothup, ma ngam uthumed oewchmed ma nga um meybil gaed nib pethpeth, ni nga dabiyog ni yibe lumel ngomed nge pag rogon nra yog romed, ma nge yog ni powiʼiymed fare Kan ni Thothup, ma ngam gumud gaed, mi gimed muding, mi gimed pag laniyaenʼmed, ma ngam gumʼaenʼ gaed, ma nge sug laniyaenʼmed ko murnguy, nge athamgil;\n\n29 Me mich u wunʼmed fare Somoel; me yib ba athap ngomed nra yog ni ngam thapeged e yafos ni manechubog; me paer fare tʼufeg rokʼ Got ni gubin e ngiyalʼ u lan gumʼirchaʼmed, ni gomanga yog nni fekmed ngalang ko bin tomur e rran mi gimed yaen nga tafen.\n\n30 Ma gube athapeg ni nge piiʼ Somoel ngomed ni ngam kalgaed ngaenʼmed, ni nge siy mu miliyed e damomuw rokʼ nga dakeanmed, ni nge siy ni mʼagmed ko fare chen nu infierno, ni nge siy mu gafgow gaed ko bin lʼagruw e yamʼ.\n\n31 Ere Alma e ki weliy boech e thin nib yoʼor ngakʼ fapi gidiiʼ, ni dan yoloey nga langgin e kaney e babyor.\n\n", "alma 14": "[center][font_size=26]Guruy Ni 14[/font_size][/center]\n\n[i]Alma nge Amulek e ninʼ row nga kalbus min gafgow nagrow—Piʼin nib michaenʼraed ngakʼ Got nge fapi chep nib thothup roraed e ni urufiy ko nifiy—Pi chaʼaney nliiʼ raed e fekraed Somoel nga fithikʼ e rir rokʼ—Rungrung ko fare kalbus e puth nga butʼ—Alma nge Amulek e ni chuwegrow u kalbus, ma piʼin ni gafgow nagrow e ra mʼaed. Napʼan 82–81 M.K.[/i]\n\n1 Me yibi buch u tomuren ni ke muʼ ko numon ngakʼ fapi gidiiʼ mab yoʼor i yaed e ke michaenʼ ko thin rokʼ, mar tabab gaed ko kalngaenʼ, mar biʼeged fapi chep nib thothup.\n\n2 Machane tin yoʼor i yaed e yaed baʼadag ni gomanga yog nra liiʼed Alma nge Amulek; ya kar damomuw gaed ngakʼ Alma, ni bachan e thin rokʼ nib matabgol ngakʼ Zeezrom; ma kuroeged ni Amulek e ke baen nagraed, ma ke togopluw ko motochiyel roraed nge pi lawyer nge pi tapuf-oloboch roraed.\n\n3 Ma kur damomuw gaed ngakʼ Alma nge Amulek; ni bachan e kar yipʼew nga oewchraed e pi ngongol roraed nib kireb, mar gayed rogon ni ngar makath niged yow.\n\n4 Machane yibi buch ni dar rinʼed; ere rafeked row ngan mʼagrow ko gaf nib el, min fekrow iyaen nga pʼoewchen fare pilung ko tapuf-oloboch ko fare binaw.\n\n5 Ma fapi gidiiʼ e rabaed ngar nongaed nib togopluw ngorow—ni yaed be yoeg ni kar togopluw gow ko motochiyel, nge pi lawyer nge pi tapuf-oloboch roraed ko binaw, nge gubin e gidiiʼ ni ur moyed u lan e binaw; ma kur michegew ni kemus ni taʼareb e Got ni bay, ma bayi piiʼ Fak nge yib nga fithikʼ e gidiiʼ, machane dabi thapegraed; nge kub yoʼor boech banʼen ni yoeg fapi gidiiʼ nib togopluw ngakʼ Alma nge Amulek. Ere chiney e biney e nʼen e nrinʼ u pʼoewchen fare pilung ko tapuf-oloboch ko fare binaw.\n\n6 Me yibi buch ni Zeezrom e gin oewchen ko pi thin ni kan weliy; ma kumnang morngaʼagen fare maʼew u laninʼuy, ni ke piiʼ nga fithikʼ fapi gidiiʼ u dakean e pi thin rokʼ ni baen; ma arame tabab nag e magafaenʼ ni ke tamilngaenʼ ko kireb rokʼ; arragon, me tabab i chalongbiy fare gechig ni amith nu infierno.\n\n7 Me yibi buch ni arame tabab ko numon ngakʼ fapi gidiiʼ, ni be gaʼar: Musap gaed, gag e bbuch e rog, ma gali pumoʼon ney e dariy thibngirow u mit Got. Me tabab i wenig nagrow ko ngiyalʼ nem iyaen nga mʼon; machane mar togopluw gaed ngakʼ, ni yaed be gaʼar: Gur e ki gabliyem fare moʼoniyanʼ? Mar thuw gaed nga dakean, mar feked ngar chuweged u fithikʼraed, nge ku piʼin ni ke michaenʼraed ko fapi thin ni weliy Alma nge Amulek; e kur chuweged, mar lʼoeged e pumoʼon ni ngar paged e malang ngoraed.\n\n8 Mar feked pi leʼengiraed nge bitir roraed nga taʼabang, nge piʼin ni ke michaenʼraed fa kan fil ngoraed ni nge michaenʼ raed ko thin rokʼ Got mar guyed rogon ni thingar ninʼ raed nga mite nifiy; ma kur feked e pi babyor roraed ni bay fapi chep nib thothup riy, ngar yinʼed nga mite nifiy, ni nge moʼruf me mogothgoth ko nifiy.\n\n9 Me yibi buch nra koeled Alma nge Amulek, ngar feked row iyaen nga tagilʼ e gin ni yima liiʼ e gidiiʼ riy, ni ngar guyew e gafgow ni be tay e piʼin ni be moʼruf ko nifiy.\n\n10 Ere napʼan ni guy Amulek e gafgow ko amith ni be tay fapi ppin nge bitir ni yaed be moʼruf u mite nifiy, maki thamiy e amith; me gaʼar ngakʼ Alma: Buʼuw rogon ni rayog ni ngad pirew nga ud yaliyew e biney e gafgow? Ere mman ngad kʼiyegew paʼadow nga mʼon, ngad muruwel gow ko fare gelingin ku Got ni bay rodow, ngad thapegew raed u fithikʼ e dramrom.\n\n11 Machane me gaʼar Alma ngakʼ: Fare Kan ni Thothup e be dugliyeg ni thingar dabgu kʼiyeg paʼag nga mʼon; ya fare Somoel e ke fekraed ngakʼ, u fithikʼ e rir rokʼ; ma ke pag ni nge buch e biney roraed, ara nge rinʼ fapi gidiiʼ e biney ngoraed, ni bachan e ʼelʼel u gumʼirchaʼraed, ni re pufthin nra tay ngoraed u fithikʼ e damomuw rokʼ e nge yog ni paer nib matʼaw; ma rachaʼen e piʼin nib machalbog e ra paer ni mich riy nib togopluw ngoraed, arragon, ma yira weliy nib togopluw ngoraed ko bin tomur e rran.\n\n12 Ere gaʼar Amulek ngakʼ Alma: Musap, sana ku yaedra urufiy dow boch.\n\n13 Me gaʼar Alma: Mpag nge buch nrogon ni be lemnag fare Somoel. Machane, musap, muruwel rodow e dawori mʼay; ere dabra urufiyed gadow.\n\n14 Ere chiney e yibi buch u napʼan ni ke moʼruf doewngin fa piʼin ni kan ninʼraed nga mite nifiy, nge fapi chep ninʼ ngoraed nga mite nifiy, ma arame yib fare pilung ko tapuf-oloboch ko fare binaw nge yibi sakʼiy nga pʼoewchen Alma nge Amulek, ni kan mʼagrow; me bat nag linglingirow nga paʼ, me gaʼar ngorow: Tomuren e pinʼen ni kam guyew, ma kagmew ra machib bayay ngakʼ e pi gidiiʼ ney, ni nge yog ni nga ninʼraed nga lan e lupath ko nifiy nge dramrom?\n\n15 Musap gow, kam guyew ni dariy gelingmew ni ngam thapegew e piʼin ni ka ninʼraed nga mite nifiy; ara thapegraed Got ni bachan e kar uned ko mich romew. Ma fare tapuf-oloboch e ki bat nag linglingirow bayay, me fithrow ni gaʼar: Manga kubay ni gimew ra yoeg?\n\n16 Chiney e re tapuf-oloboch ney e be fol u rogon fare gamʼing nge mich ku Nehor, niʼir faram e liiʼ Gideon.\n\n17 Me yibi buch ni Alma nge Amulek e daroegew banʼen ngakʼ; me bat nagrow bayay, me piiʼ row nga paʼ e police ni nga ninʼrow nga kalbus.\n\n18 Ma napʼan ni ka ninʼ row nga kalbus u lan dalip e rran, me yib e pi lawyer nib yoʼor, nge tapuf-oloboch, priest, nge sensey, ni yaed bay ko mich nge taliw ku Nehor; mar baed nga langgin e kalbus ni ngar guyed yow, mar fithed ngorow morngaʼagen e chep nib yoʼor; machane dar piiʼew e fulweg roraed.\n\n19 Me yibi buch ni fare tapuf-oloboch e sakʼiy nga pʼoewchrow, me gaʼar: Mangfan ni damur fulweg e thin ko pi gidiiʼ ney? Damnangew ni bay gelingig ni gura yinʼmew nga fithikʼ e dramrom? Me chiyliy ngorow ni ngar nonow; machane dariy banʼen ni ra fulwegew ngay.\n\n20 Me yibi buch nra chuw gaed nga ranoed ko tin ni yaed be lemnag, machane kur suloed bayay ko bin migid e rran; ma fare tapuf-oloboch e ki bat nag bayay linglingirow. Ma kub yoʼor i yaed e kur baed ngar bat niged yow, ni yaed be gaʼar: Ka gamew ra sakʼiy bayay nga moegew thibngin e pi gidiiʼ ney, mi gimew gathibthib nag e motochiyel romaed? Faʼanra bay gelingmew ma mangfan ni damur chuwegew gimew u paʼmaed?\n\n21 Ma bayoʼor bogi banʼen ni roeged ngorow, ur waʼachriyed nguwelraed nga dakeanrow, ma yaed be thuw nga dakeanrow, ma yaed be gaʼar: Buʼuw rogon yaʼamaed ni ra yaeni paer ni kan gathibthib nagmaed?\n\n22 Ma kub yoʼor boech banʼen, arragon, gubin mit banʼen ma roeged ngorow; ma aray rogon ni ur muning gaed ngorow nib yoʼor e rran. Mar teleged e ggan rorow ni ngar mʼow ko bilig, nge raen ni ngar mʼow ko balel; ma kur lufed e mad rorow ni ngar pirew ni dariy e mad u dakeanrow; ma aray rogon nni mʼagrow ko gaf nib el, mi ninʼ row nga kalbus.\n\n23 Me yibi buch u tomuren ni aram rogon ni kar gafgow gow nib yoʼor e rran, (u lan e bin ragag nge lʼagruw e rran, u lan e bin ragag e pul, u lan e bin ragag e duw ko lung ko fapi tapuf-oloboch nga dakean e gidiiʼ ku Nephi) ni fare pilung ko tapuf-oloboch ko binaw ku Ammonihah nge boʼor e sensey roraed nge lawyer roraed ni ranoed nga langgin fare kalbus ni bay Alma nge Amulek riy ni kan mʼagrow ko gaf.\n\n24 Ma fare pilung ko tapuf-oloboch e sakʼiy nga pʼoewchrow, me bat nagrow bayay, me gaʼar ngorow: Faʼanra bay gelingin Got romew meʼere mu pithigew e pi gaf ney romew, ma arame ra mich u wunʼmaed ni fare Somoel e ra gatheay e pi gidiiʼ ney ni boed rogon ni kamoegew.\n\n25 Me yibi buch ni yaed gubin ni ranoed ngar bat niged yow, ni taʼab nʼen e yaed be yoeg, nge madaʼ ko ngiyalʼ ni ke yaen e chaʼ ni tomur; ma napʼan ni ke non e chaʼ ni tomur ngorow me yib fare gelingin Got nga dakean Alma nge Amulek, mar bagbag gow ngar sakʼiy gow ngalang.\n\n26 Ma Alma e meybil ni be gaʼar: Uw nʼumngin i napʼan ni nggu gafgow gow u fithikʼ e tiney e kirbaenʼ, O Somoel? O Somoel, mpiiʼ gelingmow u dakean e mich romow ngakʼ Kristus, nge madaʼ ko ngiyalʼ ni kan pagmow. Ere ra thʼibew fapi gaf ni kan mʼag ngorow; ma napʼan ni guy fapi gidiiʼ e biney, mar miil gaed, ya ke yib e murus ngoraed ya richey min gothogthey raed.\n\n27 Me yibi buch ni rib gel e murus ni yib ngoraed nra awgaed riy nga butʼ, ma deyog nra taw gaed ko bin wean e mab ko fare kalbus; me rur e fayleng nib almarin, nge rungrung ko fare kalbus e pil nge ruw yang, me thig nge aw nga butʼ; ma fare pilung ko tapuf-oloboch, nge fapi chon e motochiyel, nge fapi priest, nge sensey, nra bat niged Alma nge Amulek, e ra mʼaed ko galyang i rungrung nem ni thig nga dakeanraed.\n\n28 Ma Alma nge Amulek e rabow nga wuruʼ fare kalbus, ma dar madʼad gow; ya fare Somoel e ke piiʼ ngorow e gelingin, u rogon e mich rorow ngakʼ Kristus. Ma ku chingiyalʼ nem mar bow nga wuruʼ fare kalbus; ma ke puf e mʼag rorow; ma fare kalbus e ke puth nga butʼ, nge gubin e gidiiʼ ni ur moyed u langgin e ra mʼaed; ma kemus ni Alma nge Amulek, ma ku chingiyalʼ nem mar bow nga lan binaw.\n\n29 Ngiyalʼ ney e gidiiʼ ko fare binaw e rrungʼaged ba lingan ere ra miil gaed iyib u taʼabang ni yu ulung ni ngar nanged ko bamang; ma napʼan nra guyed Alma nge Amulek ni kar bow nga wuruʼ fare kalbus, nge rungrung riy ni ke puth nga butʼ, ma ku chingiyaʼlʼ nem mar rus gaed ni rib gel, mar miil gaed rokʼ Alma nge Amulek ni woed e kaming nge pifak ni yaed be miil rokʼ lʼagruw i layon; ere aray rogon ni ra miil gaed rokʼ Alma nge Amulek.\n\n", "alma 15": "[center][font_size=26]Guruy Ni 15[/font_size][/center]\n\n[i]Alma nge Amulek e ranow nga Sidom mar yarmiyew ba galasia—Alma e gol nag Zeezrom, niʼir e un ko fare galasia—Boʼor e piʼin ni tawfe nagraed, ere fare Galasia e monʼog—Alma nge Amulek e ranow nga Zarahemla. Napʼan 81 M.K.[/i]\n\n1 Me yibi buch ni Alma nge Amulek e ni chiyliy ngorow ni ngar chuw gow u lan e re binaw nem; mar chuw gow, mar bow nga lan fare binaw nu Sidom; ere musap gaed, rabow ra pirʼegew gubin fapi gidiiʼ nra chuw gaed u lan fare binaw nu Ammonihah, ni yaed faram e ni chuwegraed min malang nagraed, ni bachan e michaenʼraed ko fapi thin ku Alma.\n\n2 Ere ra weliyew ngoraed gubin e pinʼen ni buch rokʼ e pi leʼengiraed nge bitir roraed, nge tin salaprow, nge morngaʼagen i gelingrow ni chuwegrow u kalbus.\n\n3 Nge ku Zeezrom ni ke aw nga butʼ ko mʼar u Sidom, ni ke yibe gawael nga dakean, ni sum ko gafgow ni ke tay laniyaenʼ ni bachan e ngongol rokʼ nib kireb, ya be lemnag ni Alma nge Amulek e dakur moyew ni kar mʼow; ma be lemnag ni kan liiʼrow kar mʼow ni bachan e denen rokʼ. Ere biney e denen ni ubchiyaʼ, nge ku boech e denen rokʼ nib yoʼor, e yib nag e magafaenʼ ko tafnaey rokʼ nge madaʼ ko ngiyalʼ ni ke ngalʼuweg nga dakean e amith, ni dakir chuw; ere me tabab ko gafgow ni gawael ni ke yib nga dakean nib gel.\n\n4 Ere chiney e, napʼan ni rungʼag ni Alma nge Amulek e yow bay u lan e binaw nu Sidom, me yib e athamgil nge athap nga laniyaenʼ; me piiʼ e milwol ni ka chingiyalʼ nem nge yaen ngorow, ni be yoeg ni baʼadag ni nga rabow ngakʼ.\n\n5 Me yibi buch ni ranow ni ku chingiyalʼ nem, ya kar fanayew fare milwol ni ke piiʼ ke yib ngorow; ma ranow rataw gow nga tafen Zeezrom ma ranow ngakʼ nga naʼun; ma ranow ra pirʼegew u dakean e bet rokʼ, nib mʼar, ni kari moʼowaer mab gel e gawael u dakean; nge tafnaey rokʼ e ki gafgow ko amith ni bachan e pi denen rokʼ; ma napʼan ni guyrow me kʼiyeg paʼ ngorow, me ning e wurengaenʼ rorow ni ngar gol nigew ko mʼar rokʼ.\n\n6 Me yibi buch ni Alma e gaʼar ngakʼ, ni ke koel paʼ: Be mich u wunʼum fare gelingin Kristus nra thapegem?\n\n7 Me fulweg ni gaʼar: Arragon, ke mich u wunʼug gubin fapi thin ni kam fil ngog.\n\n8 Me gaʼar Alma: Faʼanra be mich u wunʼum ko fare bayul ku Kristus ma ra yog ni ngam gol.\n\n9 Me gaʼar: Arragon, be mich u wunʼug e pi thin ni kamoeg.\n\n10 Me meybil Alma ngakʼ Somoel, ni be gaʼar: O Somoel ni Got romaed, wureng anʼum ko re moʼon ney, mag gol nag ko mʼar rokʼ u rogon e michaenʼ rokʼ ngakʼ Kristus.\n\n11 Ma napʼan ni yoeg Alma e pi thin ney, me burtal nge sakʼiy ngalang, me tabab ko yaen; ma biney ni rinʼ e gin oewchen gubin fapi gidiiʼ ngay; me garar morngaʼagen e rennʼey u dakean gaʼangin yang fare binaw nu Sidom.\n\n12 Ere Alma e tawfe nag Zeezrom ngakʼ Somoel; me tabab ko ngiyalʼ nem iyaen nga mʼon ko machib ngakʼ fapi gidiiʼ.\n\n13 Ere Alma e yarmiy ba galasia nga lan fare binaw nu Sidom, me yibliy e priest nge sensey u lan fare binaw, ni ngar tawfe niged ngakʼ fare Somoel e piʼin ni yaed baʼadag ni ngan tawfe nagraed.\n\n14 Me yibi buch ni yaed bayoʼor nni tawfe nagraed; ya yaed be yib ni yu ulung u gubin yang e binaw nib liyeg yu Sidom, min tawfe nagraed.\n\n15 Machane fatinem e gidiiʼ ni ur moyed u lan fare binaw nu Ammonihah, e kar pired nib ʼelʼel gumʼirchaʼraed nge laniyaenʼraed; ma dar kalgaed ngaenʼraed ko pi denen roraed, ni yaed be gonopiy ni gubin e gelingin ku Alma nge Amulek e yib rokʼ fare moʼoniyanʼ; ya yaed bay ko mich nge salap ku Nehor, ma demich u wunʼraed ni ngar kalgaed ngaenʼraed ko pi denen roraed.\n\n16 Me yibi buch ni Alma nge Amulek, ni aram rogon ni Amulek e ke pag gubin e gol rokʼ, nge silber, nge pinʼen nib gaʼfan ni bay rokʼ, ni bay u lan fare binaw nu Ammonihah, ni fan ko fare thin ku Got, ma bachan e pi tafagear rokʼ nge chitamangin nge gidiiʼ rokʼ e kar piiʼed keruʼ raed ngakʼ;\n\n17 Ere, tomuren ni ke yarmiy Alma fare galasia u Sidom, me guy nib tomgin ni ke dugil, arragon, me guy ni fapi gidiiʼ e ba tomgin ni kar dugiliyed e ʼelʼel u gumʼirchaʼraed, mar tabab niged e muding u pʼoewchen Got, mar tabab gaed i kunuyed yaed nga taʼabang ko tochuch roraed ni ngar liyoer gaed ngakʼ Got u mite altar, ma yaed be uthum oewchraed ma yaed be meybil ni darur tal gaed, ni gomanga yog nni chuwegraed rokʼ Moʼoniyanʼ, nge yamʼ, nge gafgow—\n\n18 Ere woed ni kugog, bachan Alma e ke guy gubin e pinnʼey, ere fek Amulek ngar bow ko fare binaw nu Zarahemla, me fek nga tabinaew rokʼ, me piiʼ ngakʼ e tin nib tʼuf rokʼ nge gafgow ni be tay laniyaenʼ, me ayuweg nge gel e mich rokʼ ngakʼ Somoel.\n\n19 Ma aray rogon ni mus e bin ragag e duw ko lung ko fapi tapuf-oloboch nga dakean e gidiiʼ ku Nephi.\n\n", "alma 16": "[center][font_size=26]Guruy Ni 16[/font_size][/center]\n\n[i]Fapi Lamanites e ra liiʼed fapi gidiiʼ ku Ammonihah—Zoram e powiʼiy fapi Nephites ngar gel gaed ko fapi Lamanites—Alma nge Amulek nge boech e gidiiʼ nib yoʼor e ra machib niged fare thin—Ra filed ko gidiiʼ ni tomuren Nra fos Kristus ko yamʼ ma ra mʼug ko fapi Nephites. Napʼan 81–77 M.K.[/i]\n\n1 Me yibi buch u lan e bin ragag nge taʼareb e duw ko lung ko fapi tapuf-oloboch nga dakean e gidiiʼ ku Nephi, ko bin lal e rran ko bin lʼagruw e pul, u tomuren ni kar pired u fithikʼ e gapas nib nʼuw napʼan u lan fare binaw nu Zarahemla, ma tomuren ni kar pired ni dariy e mael ara maleʼeg thin nib ine duw, ni aram rogon iyaen nge madaʼ ko bin lal e rran ko bin lʼagruw e pul u lan e bin ragag nge taʼareb e duw, me wer thiin ba mael u dakean e binaw ni gaʼangin.\n\n2 Ya musap gaed, fapi yu ulung i salthaw ko fapi Lamanites e rabaed nga lan e binaw u baʼan wuruʼ e binaw, nga lan e pi mathil ko binaw, iyib nge madaʼ nga lan fare binaw nu Ammonihah, mar tabab gaed i liiʼ e gidiiʼ mar gatheayed fare binaw.\n\n3 Ere chiney e yibi buch, u mʼon ni nge gaman e salthaw ni ke kunuy fapi Nephites ni ngar suruyed raed nga wuruʼ e binaw, ma kar liiʼed e gidiiʼ ni ur moyed u lan fare binaw nu Ammonihah, nge ku boech ni yaed ba garar nga mathil nu Noah, mar feked boech iyaed ni kalbus nga lan wuruʼ e binaw.\n\n4 Ere chiney e yibi buch ni fapi Nephites e ra athapeged ni ngar fulweged fapi chaaʼ ni kan fekraed ni kalbus nga lan wuruʼ e binaw.\n\n5 Ere, chaʼ ni kan melʼeg ni mang pilung ko kapten ko fapi yu ulung i salthaw ko fapi Nephites, (ni fithingan e Zoram, ma lʼagruw e pagael ni fak, ni Lehi nge Aha)—ere chiney e Zoram nge fagal pagael ni fak, e bachan e yaed manang ni Alma e priest nib tolang ko fare galasia, ma bachan e kar rungʼaged ni bay fare nangaenʼ ko prophecy rokʼ, ere ranoed ngakʼ ma yaed be athapeg ni nge yoeg ngoraed e gin baʼadag Somoel ni ngar sor gaed ngay u lan wuruʼ e binaw ni ngar gayed pi walagraed, ni yaed faram e kefekraed fapi Lamanites ni kalbus.\n\n6 Ere yibi buch ni Alma e meybil ngakʼ Somoel ni morngaʼagen e biney. Me sul Alma nge gaʼar ngoraed: Musap gaed, fapi Lamanites e yaedra thʼaeb fare lulʼ ni Sidon u baʼan yimuch i wuruʼ e binaw, nib palog ni bay nga wuruʼ e mathil ko fare binaw nu Manti. Ere musap gaed ireram e gin ni gimed ra madaʼ nagraed riy, u baʼan ngael fare lulʼ ni Sidon, ma ireram e gin nra piiʼ fare Somoel fa piʼin walagmed riy ngomed ni yaed faram e kan fekraed ni kalbus ni ke fekraed fapi Lamanites.\n\n7 Me yibi buch ni Zoram nge fagal pagael ni fak e ra thʼaebed fare lulʼ ni Sidon nga barbaʼ, ni yaed fapi yu ulung i salthaw roraed, mar thelep gaed iyaen nga wuruʼ e mathil nu Manti iyaen nga lan yimuch i wuruʼ e binaw, ni bay nga baʼan ngael fare lulʼ ni Sidon.\n\n8 Marbaed ngakʼ fapi yu ulung i salthaw ko fapi Lamanites, ere fapi Lamanites e ra garar gaed min suruy raed iyaen nga lan wuruʼ e binaw; mar feked fa piʼin walagraed ni yaed ba kalbus ni yaed faram e fekraed fapi Lamanites, ma dariy bagyaed e piʼin nni fekraed ni kalbus ni ke yaen nga bang. Me fekraed fa piʼin walagraed iyaen ko fapi yungi binaw roraed.\n\n9 Ma aray rogon ni mus e bin ragag nge taʼareb e duw ko lung ko fapi tapuf-oloboch, ma fapi Lamanites ni kan suruy raed nga wuruʼ fare binaw, ma fapi gidiiʼ ku Ammonihah e nlii raed; arragon, gubin e gidiiʼ ko fapi ammonihahites e nliiʼraed, ma kun gatheay e binaw roraed nib felʼ rogon, niʼir e roeged ni dabiyog ni nge gatheay Got, ni bachan u rogon fini noemow nib paer.\n\n10 Machane musap gaed, u lan taʼareb e rran min pag ni dakuriy beeʼ u dakean; nge pi ldoew u dakean e i guchguchuy e pilis nge gamanman ni malboch nu wuruʼ e binaw.\n\n11 Machane, tomuren ni ke yoʼor e rran ni ke yaen, min ulunguy nga taʼabang e pi ldoew roraed u dakean e binaw, min tharey raed ni de dubʼag e butʼ nga dakeanraed. Ma ke madaʼ boen e meal riy ngalang ni dakiyog ni paer e gidiiʼ ko fare binaw nu Ammonihah nib yoʼor e duw. Min tunguy fithingan e gibinaw nem ku Nehors ni Kanpag; ya yaed buʼun ko fare mich nge taliw ku Nehor, ni faʼan liiʼraed faram ngar mʼaed; ma kanpag e pi binaw roraed ni dakuriy beeʼ riy.\n\n12 Ere fapi Lamanites e dakur baed ko mael bayay ngakʼ fapi Nephites nge yaeni madaʼ ko bin ragag nge aningeg e duw ko lung ko fapi tapuf-oloboch nga dakean e gidiiʼ ku Nephi. Ma aray rogon u lan dalip e duw ni fapi gidiiʼ ku Nephi e kar pired u fithikʼ e gapas u lan gubin yang e binaw.\n\n13 Ere Alma nge Amulek e ranow iyaen ni ngar machib nigew e kalngaenʼ ngakʼ e gidiiʼ u lan e pi temple roraed, ngu lan e pi galasia roraed, nge ku lan tagilʼ e pi moʼolung roraed, nni toey u rogon ni ma rinʼ fapi Jews.\n\n14 Ma gubin e piʼin ni yaedra motoyil ko thin rorow, e ra weliyew fare thin ku Got ngoraed, ni dariy beeʼ ni yibe fol ngakʼ, ni aram rogon iyaen.\n\n15 Ere aram rogon ni rinʼ Alma nge Amulek iyaen, nge ku boech e gidiiʼ nib yoʼor ni kan melʼeg raed ni ngar uned ko biney e muruwel, e ra machib niged fare thin u gaʼangin yang e nam. Ere monʼog ko fare galasia e garar u dakean gaʼangin yang e nam, u lan gubin yang e binaw nib liyegey, u fithikʼ gubin fapi gidiiʼ ko fapi Nephites.\n\n16 Me yaeni aw ni dariy dodowen e gidiiʼ ni yuthal u fithikʼraed; me piiʼ Somoel fare Kan ni Thothup rokʼ nga dakean gaʼangin yang fare nam ni nge yarmiy laniyaenʼ e gidiiʼ, ara nge yarmiy gumʼirchaʼraed ni nge yog nra thapeged fare thin niʼir e bay ni fil iyaen u fithikʼraed ko fare ngiyalʼ i nʼen ni bay yib—\n\n17 Me siy ra ʼelʼel niged gumʼirchaʼraed ko fare thin, me siy ra pired ni dabi michaenʼraed, nge yaeni madaʼ ko ngiyalʼ ni kar mʼaed, ma gomanga yog ni ra thapeged fare thin u fithikʼ e falfalaenʼ, ni woed ba paʼ i gakʼiy ni kan sulweg kan puthuy ko kenggin, ni nge yog ni nga ranoed nga gilʼ e toffan rokʼ Somoel ni Got roraed.\n\n18 Ere chiney e fapi priests ni ranoed iyaen u fithikʼ fapi gidiiʼ e ur machib gaed nib togopluw ko gubin e sasalap, nge sabaenbaen, nge moʼowaenʼ, nge togopluw, nge fananikan, nge gathibthib, nge moroʼroʼ, nge iring, nge fek u matgael, nge mathang fan, nge iling, nge gubin mite dirngal, ni yaed be yoeg ni pinnʼey e thingar dab nrinʼ—\n\n19 Ni yaed be yoeg e pinʼen ni ke chugur ni thingari yib; arragon, ni yaed be yoeg fare wub rokʼ fachaʼ ni Fak Got, nge gafgow nra tay nge yamʼ, nge ku fare foskoyamʼ ko pi yamʼ.\n\n20 Ere boʼor i yaed fapi gidiiʼ e ra fithed morngaʼagen ko uw e ra yib fachaʼ ni Fak Got ngay; ere ni fil ngoraed nra mʼug ngoraed u tomuren ni ke foskoyamʼ; ere pi gidiiʼ ney e ra motoyil gaed u fithikʼ e falaenʼ nge falfalaenʼ.\n\n21 Ere chiney u tomuren ni ke mʼay i yarmiy fare galasia u dakean gaʼangin yang fare nam—ma tomuren ni ke gel ngakʼ fare moʼoniyanʼ, ma fare thin ku Got e kan machib nag u fithikʼ e tamilang u dakean gaʼangin yang e nam, nge fare Somoel ni ke puʼoeg e tawaʼath rokʼ nga dakean fapi gidiiʼ—ere aray rogon ni mus e bin ragag nge aningeg e duw ko lung ko fapi tapuf-oloboch nga dakean e gidiiʼ ku Nephi.\n\n", "alma 17": "Bbabyor ni morngaʼagen fapi pagael ku Mosiah, nra siyeged matʼawngiraed ko fare lung ni bachan fare thin ku Got, ma ranoed ko fare binaw ku Nephi ni ngar machib gaed ko fapi Lamanites; pi gafgow nge chuw u kalbus nra tayed—nrogon ni bay ko fare chep ku Alma.\n\nBay morngaʼagen ko guruy ni 17 nge madaʼ ko 27.\n\n[center][font_size=26]Guruy Ni 17[/font_size][/center]\n\n[i]Fapi pagael ku Mosiah e bay fare nangaenʼ ko prophecy nge yiʼiy roraed—Ranoed ni boʼor yang e gin nra sor gaed ngay ni ngar weliyed fare thin ngakʼ fapi Lamanites—Ammon e yaen ko fare binaw ku Ishmael me mang tapigpig ku pilung i Lamoni—Ammon e ayuweg e gamanman ko fare pilung me liiʼ e pi toʼogor rokʼ u charen farengi raen nu Sebus. Ko thal ni 1–3, u napʼan 77 M.K.; thal ni 4, u napʼan 91–77 M.K.; nge thal ni 5–39, u napʼan 91 M.K.[/i]\n\n1 Ere chiney e yibi buch u napʼan ni be milekag Alma nib sor nga yimuch ko fare binaw nu Gideon, iyaen ko fare binaw nu Manti, musap gaed, i gin oewchen, nra madaʼ gaed fapi pagael ni fak Mosiah ni yaed be milekag iyaen ko fare binaw nu Zarahemla.\n\n2 Chiney e ireray fapi pagael ni fak Mosiah ni yaed Alma ko fangiyalʼ ni sommʼon ni mʼug fare angel ngakʼ; ere Alma e ri falfalaenʼ nib gel ni ke guy pi walagen; nge nʼen niki gel nag e falfalaenʼ rokʼ, e ka rogon ni yaed walag u dakean Somoel; arragon, kari gel e llowaenʼ roraed nga fithikʼ e tin riyulʼ; ya kar manged bogi pumoʼon nib tamilang laniyaenʼraed ma kar filed u fithikʼ e lʼagaenʼ fapi chep nib thothup, ni nge yog ni ngar nanged fare thin ku Got.\n\n3 Machane gathi kemus aray; ya kur mʼing gaed ko meybil, nge baley nag e abich; ere bay fare nangaenʼ ko prophecy, nge fare nangaenʼ ko yiʼiy roraed, ma napʼan ni yaedra machib nag iyaen, ma yaed be machib u gelingin nge matʼawon ni yib rokʼ Got.\n\n4 Ma kar filed iyaen fare thin ku Got u lan ragag nge aningeg e duw u fithikʼ fapi Lamanites, ni ke yog nra thapeged boʼor i yaed ko tamilngaenʼ ko tin riyulʼ; arragon, u dakean gelingin e pi thin roraed me yog ni yoʼor i yaed e ni fekraed ko altar ku Got, ni ngar pininged fithingan mar pogofay niged e pi denen roraed u pʼoewchen.\n\n5 Chiney e ireray e pinʼen ni unfek iyib ngoraed u napʼan e pi milekag roraed, ya rib gel e gafgow nra tayed; ra gafgow gaed nib ruw rogon, dagur nge tafnaey, ni woed e makʼiy, nge balel, nge magaer ni magaf, nge gafgow nga laniyaenʼraed.\n\n6 Chiney e aray rogon e pi milekag ni ur tayed: U tomuren ni kar fingichiyed e chitamangraed, i Mosiah, u lan e bin sommʼon e duw ko fapi tapuf-oloboch; u tomuren ni kar siyeged fare lung niʼir e baʼadag e chitamangraed ni nge piiʼ ngoraed, ma ku aram rogon ni baʼadag e gidiiʼ;\n\n7 Machane mar chuw gaed ko fare binaw nu Zarahemla, mar feked e sayden roraed, nge sarey roraed, nge gatʼing nge gane gatʼing roraed, nge gawul roraed; ni fan e biney e nge yog ngoraed e ggan u napʼan ni yaed bay u lan wuruʼ e binaw.\n\n8 Ma aram mar chuw gaed nga ranoed nga lan wuruʼ e binaw ni ke un boech e gidiiʼ ni kar melʼeged ngoraed, ni nga ranoed ko fare binaw ku Nephi, ni ngar machib niged fare thin ku Got ngakʼ fapi Lamanites.\n\n9 Me yibi buch nra milekag gaed nib yoʼor e rran u lan wuruʼ e binaw, ma yaed be baley nag e abich roraed ma yaed be meybil nib yoʼor yay ni nge piiʼ Somoel fare Kan ni Thothup rokʼ ni nge un boech ngoraed, ni nge paer roraed, ni nge yog nra manged talin e muruwel u paʼ Got ni ngar feked, ni faʼanra yog, pi walagraed, ni fapi Lamanites, ko fare tamilngaenʼ ko tin riyulʼ, nge fare tamilngaenʼ ko pinʼen nib kireb u yalen e pi chitamangraed, ni de yalʼuw.\n\n10 Me yibi buch ni fare Somoel e piiʼ fare Kan ni Thothup rokʼ ngoraed, me gaʼar ngoraed: Nge gapas laniyaenʼmed. Me gapas laniyaenʼraed.\n\n11 Ma fare Somoel e ki gaʼar ngoraed: Mmaroed nga fithikʼ fapi Lamanites, ni walagmed, ngam muguʼuliyed e thin rog; machane ngam gumʼaenʼ gaed u fithikʼ e athamgil nge kirbaenʼ, ni nge yog ni ngam daged e wok nib felʼ ngoraed ni bay rog, mug taymed ni talin e muruwel u lan paʼag ni nge yoʼor e gidiiʼ ni poloʼ ni nge thap riy.\n\n12 Me yibi buch ni athamgil laniyaenʼ fapi pagael ni fak Mosiah, nge ku piʼin ni yaed bay roraed, e ki yib e athamgil nga laniyaenʼraed ni nga ranoed ngakʼ fapi Lamanites ni ngar weliyed fare thin ku Got.\n\n13 Me yibi buch u napʼan nra taw gaed nga mathil ko fare binaw ko fapi Lamanites, mar kiiʼ gaed nga ranoed ni ra beeʼ ma ir rokʼ, ni be pagaenʼraed ngakʼ Somoel ni yaedra madaʼ bayay u tomuren ni kar thapeged boech e gidiiʼ; ya yaed be lemnag ni rib gaaʼ mab felʼ e re muruwel nem ni kar og niged yaed ngay.\n\n14 Ma rib mudugil u wunʼraed ni rib felʼ, ya kar og niged yaed ni ngar machib niged fare thin ku Got ngakʼ bogi gidiiʼ ni malboch mab ʼelʼel gumʼirchaʼraed ma yaed ba tagalngach; bogi gidiiʼ ni yaed baʼadag ni yaed ma thang e pogofan rokʼ fapi Nephites, ma yaed be moroʼroʼ ngoraed ma yaed be fek e tiroraed u yargael; ma pi gumʼirchaʼ roraed e kar yiglʼiyed nga dakean e falaʼab nu fayleng, ara gol nge silber, nge malang ni gaʼfan; machane ra gayed rogon ni nge yog ngoraed bogi banʼen u dakean e mathang pogofan nge fek u matgael, ni nga dabra muruwel gaed nga paʼraed ni fan ngoraed.\n\n15 Ma yaed bogi gidiiʼ nib malmal, nib yoʼor i yaed e ma liyoer ko liyos, ma fare gechig ku Got e ke aw nga dakeanraed ni bachan e pi yalen e pi chitamangraed; yug aram rogon machane fapi michmich rokʼ fare Somoel e rayog ngoraed ni faʼan yaedra kalngaenʼ.\n\n16 Ere, ireray fan ni fapi pagael ni fak Mosiah e kar og niged yaed ko re muruwel nem, ni gomanga rayog nra feked raed iyaen ko kalngaenʼ; ni sana gomanga rayog nra ayuweged raed ngar nanged fare woʼen e bayul.\n\n17 Ere ra kiiʼ gaed nge yaeni aw nra beeʼ ma yigoʼ ir rokʼ, ma ranoed iyaen nga fithikʼraed, nra beeʼ ma yigoʼ ir, nrogon e milwol nge gelingin Got ni piiʼ ngoraed.\n\n18 Chiney e Ammon e ire pilung u fithikʼraed, me chuw roraed, u tomuren ni ke yibliy raed u rogon e muruwel ni kan dugliy ngoraed, ngo tomuren ni ke piiʼ fare thin ku Got ngoraed, ara piiʼ ngoraed e tin nib tʼuf roraed u mʼon ni nge yaen; ere aray rogon ni ra milekag gaed u gaʼangin yang fare binaw.\n\n19 Me yaen Ammon ko fare binaw ku Ishmael, re binaw nem e ni tunguy fithingan ni fan ngakʼ e pi pagael ni fak Ishmael, ni kur manged Lamanites.\n\n20 Ma napʼan ni yaen Ammon nga lan fare binaw ku Ishmael, ma fapi Lamanites e rafeked ngar mʼaged, ya ba yalen roraed ni ngar mʼaged gubin e pi Nephites ni yaed be thap nga lan paʼraed, mar feked iyaen nga pʼoewchen e chaʼ ni pilung; ma aram min pag nge milfanraed ko fare pilung ko nge liiʼraed ngar mʼaed fa nge tay raed ni sib, fa nge ninʼraed nga kalbus, fa nge chuwegraed u lan e binaw rokʼ, ni be yaen u rogon ni be lemnag ma baʼadag.\n\n21 Ere aray rogon ni Ammon e ni fek iyaen nga pʼoewchen fare pilung niʼir e gaaʼ ko fare binaw nu Ishmael; ma fithingan e re pilung nem e Lamoni; ma ir beeʼ ko ganong rokʼ Ishmael.\n\n22 Ere fare pilung e fith Ammon ni faʼanra baʼadag ni nge paer u lan e re binaw nem u fithikʼ fapi Lamanites, ara fithikʼ e pi gidiiʼ rokʼ.\n\n23 Me gaʼar Ammon ngakʼ: Arragon, gu baʼadag ni gura paer boech u fithikʼ e pi gidiiʼ ney; arragon, ma sana gura paer nge madaʼ ko re rran ni kug gumʼ.\n\n24 Me yibi buch ni pilung i Lamoni e adag dakean Ammon, me yoeg ni ngan pithig e mʼag rokʼ; ma baʼadag ni Ammon e nge fek rebe rugod ni fak nge leʼengiy.\n\n25 Machane Ammon e gaʼar ngakʼ: Dangay, machane bay gumang tapigpig rom. Ere Ammon e mang ba tapigpig ku pilung i Lamoni. Me yibi buch ni arame ni uneg nga fithikʼ boech e tapigpig ni ngar matangiyed e gamanman ku Lamoni, nrogon ni kub yalen ko fapi Lamanites.\n\n26 Ma tomuren ni ke pigpig ko fare pilung u lan dalip e rran, ma napʼan ni bay rokʼ fapi tapigpig ko Lamanites ni yaed be fek e gamanman roraed iyaen ko raen, ni kanoeg ni fare raen nu Sebus, ma gubin e Lamanites ni yaed ma fek e gamanman roraed e ngaram, ni ngar unumed e raen—\n\n27 Ere, napʼan ni Ammon nge fapi tapigpig ko fare pilung e yaed be fek e gamanman roraed iyaen ko re ginnʼem ni bay e raen riy, ma musap gaed, bay ba ulung e Lamanites, ni kur feked e gamanman roraed iyib ko raen, marbaed ngar sakʼiy gaed ngar tulufed fapi gamanman ku Ammon nge fapi tapigpig ko fare pilung, mar tulufed raed ni rareb ma gin ni sor ngay.\n\n28 Ma arame fapi tapigpig ko fare pilung e ra tabab niged e nonnon, ni yaed be gaʼar: Chiney e fare pilung e rra liiʼdaed ngad mʼaed, ni woed ni rinʼ ngakʼ pi walagdaed ni bachan e gamanman roraed ni ra miil gaed ni bachan e kireb ko pi gidiiʼ ney. Mar pired nga ur yoer gaed nib gel, ma yaed be gaʼar: Amusap gaed, fapi gamanman rodaed e kar miil gaed.\n\n29 Ma arame yaed be yoer ni bachan e yaed be rus ni yira liiraed ngar mʼaed. Ma arame napʼan ni guy Ammon e biney ni ke buch me ʼoebʼoeb gumʼirchaʼen ko falfalaen; ya gaʼar, nggu dag gelingig ngakʼ e pi tapigpig ney ni fager rog, ara fare gelingin ni bay rog, u dakean e mukun ni nggu tay ko fapi gamanman ko fare pilung, ni nge yog ni pagaenʼ e pi tapigpig ney ngog, ni nge yog ni nggu wawliyraed iyaen nge michaenʼraed ko thin rog.\n\n30 Ere chiney, e pinnʼey e aray rogon laniyaenʼ Ammon ni yaeni aw, u napʼan ni guy e kirbaenʼ ni ke tay e piʼin ni be tay ni walagen.\n\n31 Me yibi buch ni piiʼ e athamgil nga laniyaenʼraed ko thin rokʼ, ni gaʼar: Pi walageg, mu pagedaenʼmed mi gimed yib nga daroed ngad gayed fapi gamanman, ma ngad kunuyed raed nga taʼabang ma gaed fekraed ko farengi nʼen ni bay e raen riy; ma aray rogon ni ngad ayuweged fapi gamanman ko fare pilung ma dabi liiʼdaed ngad mʼaed.\n\n32 Me yibi buch ni ranoed ngar gayed fapi gamanman, mar laeked Ammon, mar gur gaed nga mʼon ko fapi gamanman ko fare pilung, ngar suruyed raed nga taʼabang ko farengi nʼen ni bay e raen riy.\n\n33 Ma kiyib fapi pumoʼon bayay ngar sakʼiy gaed ni ngar tulufed e gamanman roraed; machane Ammon e gaʼar ngakʼ pi walagen: Munʼed fapi gamanman nga langob ni nga dabra miil gaed; ma nggu waen gucham gaed e pi pumoʼon ney ni yaed be tuluf e gamanman rodaed.\n\n34 Ere, rrinʼed ni boed ni yoeg Ammon ngoraed, me yaen ni sakʼiy ni ngar cham gaed e piʼin ni kar sakʼiy gaed u taʼaben farengi raen nu Sebus; ni ri yaed bayoʼor.\n\n35 Ere darur tamdag gaed ngakʼ Ammon, ya yaed be lemnag ni kemus ni taʼbagyaed me liiʼ ngemʼ ni boed rogon ni yaed baʼadag, ya dar nanged ni fare Somoel e ke michmich ngakʼ Mosiah ni fapi pagael ni fak e ra chuweg raed u paʼraed; ara yaed manang banʼen u morngaʼagen Somoel; ere rib falaenʼ raed ko gafgow ni yira tay ngakʼ pi walagraed, ere arayfan ni kar sakʼiy gaed kar pired ni ngar tulufed fapi gamanman ko fare pilung.\n\n36 Machane Ammon e sakʼiy me tabab i pag e malang ngoraed ko gawul rokʼ; arragon, ni rib gel ni i gawul nag e malang nga fithikʼraed; ere aram rogon ni liiʼ boechi yaed ma arame gin oewchraed nga rogon gelingin; machane ra damomuw gaed ni bachan e kan liiʼ walagraed, mar tafnaey niged ni ngar liiʼed nge yimʼ; ere, bachan e kar guyed ni dabiyog ni nge kaen ko malang roraed, marbaed iyib ni kar feked e gul ni ngar liiʼed nge yimʼ.\n\n37 Machane musap gaed, gubin e piʼin ni pug e laey rokʼ e gul ngalang ni nge toey ku Ammon, me thʼaeb paʼ ko sayden rokʼ nge mul; ya napʼan ni ra furuy bagyaed paʼ me thʼaeb nga taban e sayden rokʼ, ma arame mat banʼen u oewchraed ngay, mar miil gaed rokʼ; arragon, ma gathi yaed balich ni mathaʼeg; ere ra miil gaed ni bachan i gelingin paʼ.\n\n38 Ere chiney e nelʼ i yaed e kaen ko gawul nge aw nga butʼ, machane dariy bagyaed ni liiʼ ngemʼ ko sayden rokʼ ma kemus ni chaʼ ni gaaʼ roraed; me thʼaeb paʼ gubin e piʼin ni furuy paʼ ngakʼ nge mul, ni gathi yaed balich.\n\n39 Ma napʼan ni tuluf raed nga palog, me sul ngar piiʼed e raen ko fapi gamanman roraed mar sulweged raed ko gin mapaer e gamanman ko fare pilung riy, nge muʼ ma ranoed ngakʼ fare pilung, ngar daged ngakʼ e paʼayif ni yurbaʼ i paʼayif ni kan thʼaeb ko sayden rokʼ Ammon, ni paʼ e piʼin ni rabaed ni ngar liiʼed ngemʼ; ere ni fek iyaen ko fare pilung ni mich ko pinʼen ni kar rinʼed.\n\n", "alma 18": "[center][font_size=26]Guruy Ni 18[/font_size][/center]\n\n[i]Pilung i Lamoni e lemnag ni Ammon e ir fa Bin Gaaʼ e Kan—Ammon e fil ngakʼ fare pilung morngaʼagen fare Sunmiy, ngo morngaʼagen e gagyeg ku Got ko gidiiʼ, ngo morngaʼagen fare bayul nra yog u dakean Kristus—Lamoni e michaenʼ me aw nga butʼ ni gowa ke yimʼ. Napʼan 90 M.K.[/i]\n\n1 Me yibi buch ni fare pilung i Lamoni e yoeg ko fapi tapigpig rokʼ ni ngar baed ra sakʼiy gaed nga mʼon ngar micheged gubin e pinʼen ni kar guyed ni nib lʼeag rogon ko biney e paʼ.\n\n2 Ma napʼan ni kar micheged ni yaed gubin e pinʼen ni kar guyed, ma ke nang fini yulʼyulʼ Ammon i ayuweg e gamanman rokʼ, nge gelingin u napʼan e cham ni tay ngakʼ e piʼin ni ur gayed rogon ni ngar liiʼed ngemʼ, me gin oewchen ngay me gaʼar: Rriyulʼ, ni biney e dabiyog rokʼ taʼbeeʼ. Musap gaed, gathi ireray fa Bin Gaaʼ e Kan ni ke piiʼ e gechig nga dakean e pi gidiiʼ ney, ni bachan e mathang fan ni yaed be tay?\n\n3 Mar fulweged lungun fare pilung, mar gaʼar gaed: Gomanga ir fa Bin Gaaʼ e Kan fa kemus nib gidiiʼ, ma dagnanged; machane baʼaray rogon e tin ni gamaed manang, ni dabiyog rokʼ fapi toʼogor ko fare pilung ni ngar liiʼed nge yimʼ; ara yog nra tulufed fapi gamanman rokʼ pilung u napʼan ni bay romaed, ni bachan e rib cheag ma rib gel; ere, gamaed manang niʼir e tafagear rokʼ fare pilung. Ere chiney, O pilung, dar mich u wunʼmaed ni bay beeʼ nib moʼon ni arfini gel, ya gamaed manang ni dabiyog ni ngan liiʼ nge yimʼ.\n\n4 Ere chiney, e napʼan ni fare pilung e rungʼag e pi thin ney, me gaʼar ngoraed: Chiney e kugnang ni ireray fa Bin Gaaʼ e Kan; ma ke yib nga butʼ ko ngiyalʼ ney ni nge ayuwegmed, ni nge siy gu liiʼmed ni boed rogon nug rinʼ ngakʼ pi walagmed. Ere ireray fa Bin Gaaʼ e Kan ni i weliy e pi chitamangdaed morngaʼagen.\n\n5 Chiney e aray rogon e chep ku Lamoni, ni piiʼ e chitamangin ngakʼ, ni bay ba Kan nib Gaaʼ. Yug aram rogon nib michaenʼraed nga ba Kan nib Gaaʼ, ma yaed be lemnag ni demutrug ko mang e kar rinʼed mab mangil; machane, Lamoni e yib e murus ngakʼ nib gel, ni ke rus ya kenang nib kireb ni ke liiʼ e tapigpig rokʼ kar mʼaed;\n\n6 Ya rib yoʼor i yaed e ke liiraed kar mʼaed ni bachan pi walagraed ni kar tulufed e gamanman roraed ko fagin bay e raen riy; ere arfan kan liiʼraed ngar mʼaed, bachan e ni tuluf e gamanman roraed.\n\n7 Chiney e ke mang ba muruwel ngakʼ e tiney e Lamanites ni ngar sakʼiy gaed u charen farengi raen nu Sebus ni ngar tulufed e pi gamanman ko gidiiʼ, ni nge yog riy nra suruyed boech nib yoʼor e tin ni ke garar iyaen nga dakean e giroraed e binaw, ya paʼan moroʼroʼ e ke paer ni ke mang muruwel u fithikʼ raed.\n\n8 Me yibi buch ni pilung i Lamoni e fith e pi tapigpig rokʼ, nibe gaʼar: Biyuʼuw e re moʼon ney ni bay e binir e gelingin rokʼ?\n\n9 Mar gaʼar gaed ngakʼ: Musap, be duruwʼiy e pi os rom. Ere fare pilung e yoeg u mʼon ngakʼ fapi tapigpig rokʼ, ni mʼon ko ngiyalʼ ni ngar piiʼed e raen ko gamanman roraed, ma ngar falʼeged rogon e os rokʼ nge karro ko os rokʼ, mar powiʼiyed ko fare binaw ku Nephi; ya bay ba tagmog ni kan dugliy ni ngan tay ko fare binaw ku Nephi, ni ke dugliy e chitamangin Lamoni, niʼir e pilung ko gubin yang e binaw.\n\n10 Ere napʼan ni pilung i Lamoni e rungʼag ni Ammon e be falʼeg rogon e pi os rokʼ nge pi karro ko os rokʼ ma fin arame rigel e gin laniyaenʼ ni ke tay, ni bachan e yulʼyulʼ ku Ammon, me gaʼar: Rriyulʼ dariy rebe tapigpig u fithikʼ gubin e tapigpig rog ni arfini yulʼyulʼ ni boed e re moʼon ney; ya be tay gubin e motochiyel rog u waenʼ ma be gagyeg nag.\n\n11 Ma chiney e kar gunang ni ireray fa Bin Gaaʼ e Kan, ma gubaʼadag ni nge yib nga naʼun rog, machane gube rus ngay.\n\n12 Me yibi buch u napʼan ni ke muʼ Ammon i falʼeg rogon fapi os nge pi karro ko os ko fare pilung nge tapigpig rokʼ, me yaen nga naʼun ngakʼ fare pilung, me guy oewchen fare pilung ni ke thil; me pigichel ni nge sul nge chuw u pʼoewchen.\n\n13 Me gaʼar reb fapi tapigpig ko fare pilung ngakʼ, Rabbanah, ni kan piliyeg fan kanoeg, ni yargael ara pilung ni gaaʼ, ya yaed be tay ni pi pilung roraed e yaed ba yargael; ere gaʼar ngakʼ: Rabbanah, fare pilung e baʼadag ni ngam paer.\n\n14 Ere Ammon e chel nge sap ko fare pilung, me gaʼar ngakʼ: Mang e gabaʼadag ni nggu rinʼ ni fan ngom, O pilung? Ma fare pilung e de piiʼ e fulweg riy ngakʼ u napʼan ba awa, u rogon ni yaed be tanmeg e tayim roraed, ya denang ko mang e thingari yoeg ngakʼ.\n\n15 Me yibi buch ni Ammon e gaʼar ngakʼ bayay: Manga gabaʼadag ni nggu rinʼ? Machane de piiʼ fare pilung e fulweg ngakʼ.\n\n16 Me yibi buch ni Ammon, e bachan e ke sug ko fare Kan ni Thothup ku Got, ere manang e tafnaey rokʼ fare pilung. Me gaʼar ngakʼ: Gathi bachan e kam rungʼag ni kug ayuweg e pi tapigpig roem nge pi gamanman roraed, mug liiʼ medilip i walagraed ko gawul nge sayden, mug thʼaeb paʼ boechi yaed nge mul, ni nge yog nni ayuweg e pi gamanman rom nge tapigpig rom; musap, gathi ire ke balyang anʼum ngay?\n\n17 Gube gaʼar ngom, mang e nʼen, ni kari balyang anʼum ngay? Musap, gag e gub gidiiʼ, ma gub tapigpig rom; ere, demutrug banʼen ni gabaʼadag nib matʼaw, ma gura rinʼ.\n\n18 Chiney e napʼan ni rungʼag fare pilung e tiney e thin, maki balyangaenʼ bayay, ya ke guy ni Ammon e rayog ni nge nang e tafnaey rokʼ; machane yug aray rogon, ma fare pilung i Lamoni e bing lʼugun nge non, me gaʼar ngakʼ: Miniiʼ gur? Gur fa Bin Gaaʼ e Kan ni manang gubin banʼen?\n\n19 Me fulweg Ammon nge gaʼar ngakʼ: Gathi gag.\n\n20 Ere fare pilung e gaʼar: Buʼuw rogon ni gabe nang laninʼug? Gur e rayog ni ngam non nib matabgol nib paganʼum, mag weliy ngog morngaʼagen e pinnʼey; ma kag yoeg ngog ko ba mang e re gelingin ni kam cham ngay, kam liiʼ ma kam thʼaeb nge mul paʼ pi walageg ni kar tulufed e pi gamanman rog—\n\n21 Ere chiney, faʼan gara yoeg ngog morngaʼagen e pinnʼey, ma demutrug banʼen ni gabaʼadag ma gura piiʼ ngom; ma faʼanra batʼuf, ma gura matangiyem ko salthaw rog; machane gumnang ni gur e kagab gel ngoraed ni yaed gubin; yug aram rogon machane, demutrug ko bamang e gabaʼadag ma gura piiʼ ngom.\n\n22 Ere chiney e bachan e Ammon e be gonop, machane dabi cham, me gaʼar ngakʼ Lamoni: Gara motoyil ko thin rog, ni faʼan gura yoeg ngom ko mang e re gelingin e gube rinʼ riy e pinnʼey? Ma ireray e nʼen ni gubaʼadag ni ngam rinʼ.\n\n23 Me fulweg fare pilung ngakʼ, me gaʼar: Arragon, ra mich u wunʼug gubin e thin rom. Ma arame ke aw ko luguy.\n\n24 Ere Ammon e tabab ko numon ngakʼ ni ke pagaenʼ, me gaʼar ngakʼ: Ba mich u wunʼum ni bay ba Got?\n\n25 Me fulweg, ni gaʼar ngakʼ: Dagur nang ko mang e be yipʼ e binir fan.\n\n26 Ma arame gaʼar Ammon: Ba mich u wunʼum ni bay ba Kan nib Gaaʼ?\n\n27 Me gaʼar, Arragon.\n\n28 Me gaʼar Ammon: Ireray Got. Me gaʼar Ammon ngakʼ bayay: Ba mich u wunʼum ni re Kan ney nib Gaaʼ, niʼir Got, e sunmiy gubin banʼen ni bay u tharmiy ngu fayleng?\n\n29 Me gaʼar: Arragon, gumnang ni sunmiy gubin banʼen ni bay u fayleng; machane dagnang fan e tharmiy.\n\n30 Me gaʼar Ammon ngakʼ: Tharmiy e bangi tagilʼ niʼir e ma paer Got riy nge gubin e pi angel rokʼ nib thothup.\n\n31 Me gaʼar pilung i Lamoni: Bay ngalang ko fayleng?\n\n32 Me gaʼar Ammon: Arragon, ma be sap nga butʼ nga dakean gubin e gidiiʼ; ma manang gubin e pi tafnaey nge athap ko gumʼirchaʼ; ya paʼ e sunmiy raed ngay aram ko tabolngin.\n\n33 Ere pilung i Lamoni e gaʼar: Ke mich u wunʼug gubin e pinnʼey ni kam weliy. Gur e ke lʼugem Got?\n\n34 Me gaʼar Ammon ngakʼ: gag e gub gidiiʼ; ma gidiiʼ e ni sunmiy aram ko tabolngin ni boed yaʼan Got, ma ke piningeg fare Kan ni Thothup rokʼ ni nggu fil e pinnʼey ngakʼ e pi gidiiʼ ney, ni nge yog ni tamilang laniyaenʼraed ko tin nib matʼaw mab riyulʼ;\n\n35 Ma bay fare Kan ni Thothup ni be paer boech rog, niʼir e be piiʼ e tamilang ngog, nge ku gelingig ni be yaen u rogon e mich rog nge mʼagaenʼ rog ngakʼ Got.\n\n36 Chiney e napʼan ni yoeg Ammon e pi thin ney, me tabab ko tabolngin nni sunmiy e fayleng, nge ku ngiyalʼ nni sunmiy Adam, me weliy ngakʼ gubin e pinʼen ni morngaʼagen e mul ni tay e gidiiʼ, me weliy ngakʼ me dag ngakʼ e pinʼen ni bay u lan fapi chep nge fapi chep nib thothup ni morngaʼagen e gidiiʼ, niʼir e ki i weliy e pi profet morngaʼagen, ni aram iyib nge madaʼ ko ngiyalʼ ni chitamangraed, i Lehi, e chuw u Jerusalem.\n\n37 Ma ki weliy ngoraed (ni fare pilung nge fapi tapigpig rokʼ) gubin rogon fapi milekag ko pi chitamangraed u lan wuruʼ e binaw, nge gubin e pi gafgow roraed ko makʼiy nge balel, nge pi muruwel nra gafgow gaed riy, nge ku boech.\n\n38 Ma ki weliy ngoraed morngaʼagen fapi togopluw ku Laman nge Lemuel, nge fapi pagael ni fak Ishmael, arragon, gubin e pi togopluw roraed me weliy ngoraed; me tamilngeg ngoraed gubin fapi chep nge pi chep nib thothup ko ngiyalʼ ni chuw Lehi u Jerusalem nge madaʼ ko ngiyalʼ ney.\n\n39 Machane gathi kemus aray; ya ki tamilngeg ngoraed rogon fare woʼen e bayul, niʼir e ni yarmiy ngan tay ni aram ko sommʼon nni sunmiy e fayleng; ma ki weliy ngoraed morngaʼagen fare wub nra tay Kristus, me weliy rogon gubin e pi muruwel ku Somoel ngoraed.\n\n40 Me yibi buch u tomuren ni ke yoeg gubin e pinnʼey, me weliy nib tamilang ngakʼ fare pilung, ma arame michaenʼ fare pilung ko gubin e thin rokʼ.\n\n41 Me tabab ko meybil ngakʼ Somoel, ni be gaʼar: O Somoel, wureng anʼum; ni boed rogon fini gele murnguy rom ngakʼ fapi gidiiʼ ku Nephi, ku aram rogon ni nge wureng anʼum ngog, nge gidiiʼ rog.\n\n42 Ma arame, napʼan ni yoeg e rennʼey, me thig nge aw nga butʼ, ni gowa ke yimʼ.\n\n43 Me yibi buch ni fapi tapigpig rokʼ e ra chibiyed ngar feked iyaen ngakʼ leʼengin, mar maleged nga dakean e bet rokʼ; me paer nib thig u butʼ ni gowa ke yimʼ u lan lʼagruw e rran nge lʼagruw e nepʼ; ma leʼengin, nge pi pagael ni fak, nge pi ppin ni fak e ur yoer niged, ni boed ni ma rinʼ fapi Lamanites, ni kari kirbaenʼ raed ngakʼ.\n\n", "alma 19": "[center][font_size=26]Guruy Ni 19[/font_size][/center]\n\n[i]Lamoni e yog ngakʼ fare tamilang ko yafos ni dabimus biʼid me guy fare Tabiyul—Chon e tabinaew rokʼ e ra mul gaed nga lan ba likʼaey, mab yoʼor i yaed e kar guyed e angel—Ammon e ni ayuweg u dakean e maʼangʼang—I tawfe nag bukun e gidiiʼ me yarmiy ba galasia nga fithikʼraed. Napʼan 90 M.K.[/i]\n\n1 Me yibi buch u tomuren lʼagruw e rran nge lʼagruw e nepʼ ma ranoed ni ngar feked e dowef rokʼ ni ngar tayed nga langgin e kahol, ni kar falʼeged ni fan ko gidiiʼ roraed ni ngar kʼeyaged.\n\n2 Chiney e faʼen ni leʼengin e pilung e ke rungʼag morngaʼagen e gilbugwan ku Ammon, ere malʼog nge yaen ngakʼ ni baʼadag ni nge yaeni guy.\n\n3 Me yibi buch ni Ammon e rinʼ ni woed ni kanoeg ngakʼ, me yaeni guy faʼen ni leʼengin e pilung, ni baʼadag ni nge nang ko manga baʼadag ni nge rinʼ.\n\n4 Me gaʼar ngakʼ: Fapi tapigpig ko pumoʼon rog e karoeged ngog ni gur e profet nib thothup ku Got, ma gur e bay e gelingin rom ni gabe rinʼ e maʼangʼang u fithingan;\n\n5 Ere, faʼanra aray rogon, ma gubaʼadag ni ngam man ngam guy figirngig, ya ke paer nib mol u dakean e bet rokʼ ni ke gaman lʼagruw e rran nge lʼagruw e nepʼ; ma bay boech e gidiiʼ ni be yoeg ni dawori yimʼ, ma bay boech ni be yoeg ni ke yimʼ ma ke meal, ni thingar ni tay nga langgin e kahol; machane gag, ni gagrog e dawori meal.\n\n6 Ere chiney, e ireray e nʼen ni be athapeg Ammon, ya manang ni pilung i Lamoni e immoy u tan gelingin Got; manang ni farengi lumor ni be inge lem e kan chuweg ko tafnaey rokʼ, nge fare tamilang ni be gaelʼ e tafnaey rokʼ, niʼir fare tamilang ko rir rokʼ Got, ni ba tamilang nib maʼangʼang u falʼngin—arragon, rengi tamilang ney e yognag e falfalaenʼ nga fithikʼ i doew ni poloʼ, ma farengi manileng nib lumor e kan chuweg, ma farengi tamilang ko yafos ni dabimus biʼid e ke gaelʼ fithikʼ i doew ni poloʼ, arragon, ke nang ni rennʼey e ke gel ko dagur rokʼ, ma kan fek iyaen ni ke nang Got—\n\n7 Ere, tin ni be athapeg faʼen leʼengin e pilung ni nge rinʼ faʼanem e kemus ni pinʼen ni be athapeg faʼanem. Ere yaen nge guy fare pilung ni boed rogon ni be athapeg faʼen leʼengin e pilung ni nge rinʼ; me guy fare pilung ma manang ni dawori yimʼ.\n\n8 Me gaʼar ngakʼ faʼen leʼengin e pilung: Dawori yimʼ, machane ire ke mol u paʼ Got, ma ra gabul ma bayi od bayay; ere dab ni kʼeyag.\n\n9 Me gaʼar Ammon ngakʼ: Be mich u wunʼum e rennʼey? Me gaʼar ngakʼ: Dariy banʼen ni be micheg ngog ma kemus ni thin rom, nge thin ko fapi tapigpig romow; machane be mich u wunʼug nra yaeni aw ni boed rogon ni kamoeg.\n\n10 Me gaʼar Ammon ngakʼ: Nge felʼ waʼatham ni bachan e mich rom nib gel; gube gaʼar ngom, fare ppin, dawor ni pirʼeg beeʼ ni erfini gel e mich rokʼ u fithikʼ fapi gidiiʼ ko Nephites.\n\n11 Me yibi buch ni paer nge matangiy e bet rokʼ figirngin, ko ngiyalʼ nem nge madaʼ ko bin gabul e rran ni ke dugliy Ammon ni nge od riy.\n\n12 Me yibi buch ni od nge suwon ngalang, ni boed rogon e thin ni yoeg Ammon; ere napʼan ni suwon ngalang, me kʼiyeg paʼ nga mʼon ngakʼ fare ppin, me gaʼar: Kari magaer Got, ma nge felʼ waʼatham.\n\n13 Ya rogon fini riyulʼ ni gab fos, ere musap, kug guy e Tabiyul rog; ma bay yib, ma bay ni gargeleg rokʼ beeʼ nib ppin, ma ra bayuliy gubin e gidiiʼ nra michaenʼraed nga fithingan. Chiney, e napʼan ni yoeg e pi thin ney, me ʼoebʼoeb gumʼirchaʼen ko falfalaenʼ, me aw bayay nga butʼ ko falfalaenʼ; ma faʼen ni leʼengin fare pilung e ki aw nga butʼ, ni bachan e ke sug ko fare Kan ni Thothup.\n\n14 Chiney e napʼan ni guy Ammon fare Kan ni Thothup ku Somoel ni kan piiʼ nga dakeanraed u rogon e meybil rokʼ nga dakean fapi Lamanites, ni walagen, ni yaed tapgin e kirbaenʼ nga fithikʼ fapi Nephites, ara fithikʼ gubin fapi gidiiʼ ku Got ni bachan e pi denen roraed nge pi yalen roraed, me ragbug nga butʼ, me tabab i piiʼ ir ni poloʼ u fithikʼ e meybil nge moʼog magaer ngakʼ Got ko nʼen ni ke rinʼ ni fan ngakʼ pi walagen; ma ki sug ko falfalaenʼ; ere aray rogon ni yaed dalip ni kar aw gaed nga butʼ.\n\n15 Chiney, e napʼan ni fapi tapigpig ko fare pilung e kar guyed ni kar aw gaed nga butʼ, ma kur tabab gaed ko meybil ngakʼ Got, ya ki yib madguwan fare Somoel ngoraed, ya yaed fa piʼinem ni ra sakʼiy gaed nga pʼoewchen fare pilung ngar weliyed ngakʼ morngaʼagen gelingin faʼanem i Ammon.\n\n16 Me yibi buch nra pininged fithingan fare Somoel, u gelingraed, nge yaeni madaʼ ko ngiyalʼ ni yaed gubin ni kar aw gaed nga butʼ, ma kemus ni taʼabeeʼ nib ppin ko fapi Lamanites e magaey, ni fithingan e Abish, ni ke michaenʼ ngakʼ Somoel ni ke yoʼor e duw ni ke yaen, ni bachan ba piliyeg changar ni tay e chitamangin—\n\n17 Aray rogon, ni bachan e michaenʼ rokʼ ngakʼ Somoel, ma dawor nnang, ere, napʼan ni guy ni gubin fapi tapigpig ku Lamoni ni kar aw gaed nga butʼ, nge matin rokʼ, ni faʼen ni leʼengin e pilung, nge fare pilung, nge Ammon ni kar thig gaed u butʼ ni yaed ba pithig e changeg, ma manang ni ireram fare gelingin ku Got; me lemnag ni ireray napʼan, ni nge guy rogon nge nang fapi gidiiʼ ko manga ke buch u fithikʼraed, ni nge yog nra guyed e biney e gagyeg me michaenʼraed ko fare gelingin ku Got, ere miil fare ppin iyaen u rebo naʼun ngo reb, ni be wereg e thin riy ko gidiiʼ.\n\n18 Ere ra tabab gaed i kunuyed yaed nga taʼabang u tafen fare pilung. Me yib buʼulung i gidiiʼ, me faʼtal laniyaenʼraed, ni kar guyed fare pilung, nge faʼen leʼengin, nge fapi tapigpig rorow ni yaed ba pithig e changeg u butʼ, ma yaed gubin ni yaed ba thig u butʼ ni gowa kar mʼaed; ma kur guyed Ammon, mar guyed, niʼir ba Nephite.\n\n19 Ere chiney e fapi gidiiʼ e ra tabab gaed ko nonnon u fithikʼraed; boechi yaed e be yoeg nib gagyeg ko moʼoniyanʼ nib gaaʼ ni ke yib nga dakeanraed, ara dakean fare pilung nge tabinaew rokʼ, ni bachan e ke pag fare Nephite nge paer u lan e binaw.\n\n20 Machane boechi yaed e ra fonow niged, ni yaed be gaʼar: Fare pilung e ke miliy e biney e gechig nga dakean e tabinaew rokʼ, ya bachan e ke liiʼ fatinem e tapigpig rokʼ kar mʼaed ni yaed e kar paged e gamanman roraed nge miil ko farengi raen nu Sebus.\n\n21 Ma ki fonow nagraed fapi pumoʼon ni faʼan ur sakʼiy gaed u charen farengi raen nu Sebus nga ur tulufed fapi gamanman ni fak fare pilung, ya kar damomuw gaed ngakʼ Ammon ni bachan walagraed nib yoʼor kan liiʼraed kar mʼaed u charen farengi raen nu Sebus, u napʼan ni be matangiy fapi gamanman ko fare pilung.\n\n22 Chiney, e bay bagyaed, ni bay walagen ni yimʼ ko sayden ku Ammon, ni kari damomuw ngakʼ Ammon, ere girngiy e sayden rokʼ me kan nga mʼon ni nge toey ngakʼ Ammon, ni nge liiʼ nge yimʼ; me pug e sayden ngalang ni nge toey ngakʼ, me thig nga butʼ ni ke yimʼ.\n\n23 Ere chiney e kadguyed ni Ammon e dabiyog ni ngan liiʼ ngemʼ, ya fare Somoel e ke gaʼar ngakʼ Mosiah, ni chitamangin: Bay gu tay ni dabi yimʼ, ma nʼen nira buch rokʼ e be yaen u rogon e mich rom—ere, Mosiah mpag nga paʼ Somoel.\n\n24 Me yibi buch u napʼan ni guy fare ulung i gidiiʼ fare moʼon ni ke thig nga butʼ ni ke yimʼ, niʼir faram e pug e sayden ngalang ni nge liiʼ Ammon, me yib e murus ngoraed ni yaed gubin, ma daki soraenʼraed ni ngar math gaed ngakʼ ara bagyaed fa piʼin ni ke aw nga butʼ; ma arame ki tabab e balyangaenʼ bayay u fithikʼraed ko manga ke rinʼ ma bay e biney e gelingin nib gel, ara manga be yipʼ fan gubin e pinnʼey.\n\n25 Me yibi buch ni bayoʼor i yaed u fithikʼraed ni be yoeg ni Ammon e ire fa Bin Gaaʼ e Kan, ma boechi yaed e yoeg ni fa Bin Gaaʼ e Kan e ke lʼoeg;\n\n26 Machane boechi yaed e ra fonow niged raed ni yaed gubin, ni yaed be yoeg nib kan, ni kan lʼoeg ke yib rokʼ fapi Nephites ni nge gafgow nagraed.\n\n27 Ma bay boech ni yoeg ni Ammon e ke lʼoeg fa Bin Gaaʼ e Kan ni nge gechig nagraed ni bachan e pi denen roraed; ma ireram fa Bin Gaaʼ e Kan ni gubin e ngiyalʼ ma bay ko fapi Nephites, niʼir e ka aram napʼan iyib nibe chuwegraed u paʼraed; ma roegned ni ireray fa Bin Gaaʼ e Kan ni ke gatheay boʼor i walagraed, ni fapi Lamanites.\n\n28 Ma arame tabab e maleʼeg thin nib almarin u fithikʼraed. Ma napʼan ni yaed be maleʼeg thin, ma fare ppin ni tapigpig niʼir e guy rogon ni nge mukun fare ulung i gidiiʼ nga taʼabang e yib, me guy e maleʼeg thin ni be yaen u fithikʼ fare ulung i gidiiʼ mari kirbaenʼ, nge madaʼ ko ngiyalʼ ni ke yoer.\n\n29 Me yibi buch ni yaen nge yaeni koel paʼ faʼen leʼengin e pilung, ni gomanga yog ni suwon nag ngalang; ma napʼan ni math nga paʼ me suwon me sakʼiy ngalang, me non ni rib gaaʼ laman, ni be gaʼar: O soerokʼ Yesus, niʼir e ke thapegeg kug chuw u infierno! O soerokʼ Got, murnguy e pi gidiiʼ ney!\n\n30 Ma napʼan ni yoeg e rennʼey, me weywey nag paʼ, ni kari falfalaenʼ, ni be yoeg yu bugithin ni danur nang fan; ma napʼan ni ke rinʼ e biney, me koel paʼ fare pilung, i Lamoni, me suwon me sakʼiy ngalang.\n\n31 Me guy ni ku chingiyalʼ nem, fare maleʼeg thin u fithikʼ fapi gidiiʼ rokʼ, me yaeni tabab i fonow nagraed, me fil ngoraed fapi thin ni ke rungʼag rokʼ Ammon ngoraed; ma gubin e piʼin ni rungʼaged e pi thin rokʼ me mich u wunʼraed, me michaenʼraed ngakʼ Somoel.\n\n32 Machane boʼor i yaed u fithikʼraed ni dar motoyil gaed ko thin rokʼ; ere ranoed ko gin ni yaed baʼadag ni ngar sor gaed ngay.\n\n33 Me yibi buch u napʼan ni suwon Ammon ngalang ma ki weliy ngoraed, nge ku aram rogon ni rinʼ fapi tapigpig ku Lamoni; ma yaed gubin nra weliyed ko fapi gidiiʼ taʼbanʼen—ni gumʼirchaʼraed e ke thil; ni dakur araʼareged ni ngar rinʼed e tin nib kireb.\n\n34 Ere musap gaed, rib yoʼor e piʼin ni weliy ngakʼ fapi gidiiʼ ni kar guyed e angel ma kar nonnaed ngoraed; ere aray rogon ni kar weliyed ngoraed e pinʼen ni morngaʼagen Got, nge morngaʼagen fini matʼaw.\n\n35 Me yibi buch ni nib yoʼor e piʼin ni michaenʼraed ko thin roraed; ma gubin e piʼin ni michaenʼraed e ni tawfe nagraed; mar manged bogi gidiiʼ nib matʼaw, mar yarmiyed ba galasia u fithikʼraed.\n\n36 Ere aray rogon fare muruwel ku Somoel ni tabab u fithikʼ fapi Lamanites; ma aray rogon ni fare Somoel e tabab i piiʼ e Kan ni Thothup rokʼ nga dakeanraed; ere kad guyed nibe kʼiyeg paʼ ngakʼ gubin e gidiiʼ ni ra kalngaenʼ me michaenʼ nga fithingan.\n\n", "alma 20": "[center][font_size=26]Guruy Ni 20[/font_size][/center]\n\n[i]Fare Somoel e lʼoeg Ammon ni nge yaen nga Middoni ni nge pag pi walagen u kalbus—Ammon nge Lamoni e ra madaʼ nigew e chitamangin Lamoni, niʼir e pilung u gaʼangin yang e nam—Ammon e tawasar ngakʼ fare pilung ni pilibthir ni nge pag pi walagen u kalbus. Napʼan 90 M.K.[/i]\n\n1 Me yibi buch u napʼan ni kar yarmiyed ba galasia u lan e re binaw nem, ma fare pilung i Lamoni e adag ni nge un Ammon ngakʼ iyaen ko fare binaw ku Nephi, ni nge yog ni madaʼ nag e chitamangin.\n\n2 Ere yib lungun Somoel ngakʼ Ammon, ni be gaʼar: Gur e dab mman ko fare binaw ku Nephi, ya musap, fare pilung riy e ra guy rogon ni nge fek e yafos rom; machane ngam man ko fare binaw nu Middoni; ya musap, walagem i Aaron, nge Muloki nge Ammah e yaed bay u kalbus.\n\n3 Ere chiney e yibi buch u napʼan ni Ammon e ke rungʼag e biney, me gaʼar ngakʼ Lamoni: Musap, walageg nge pi gidiiʼeg e yaed bay u kalbus u Middoni, ere ngguwon gupagraed u kalbus.\n\n4 Chiney e Lamoni e gaʼar ngakʼ Ammon: Gumanang, nu gelingin fare Somoel me gur e rayog ni ngam rinʼ gubin banʼen. Machane musap, nggu un ngom nga darow ko fare binaw nu Middoni; ya fare pilung ko fare binaw nu Middoni, ni fithingan e Antiomno, e ba tafafil rog; ere nggu ʼun ko fare binaw nu Middoni, ni gomanga yog ni ngug pingegaenʼ fare pilung ko fare binaw, me chuweg pi walagem u kalbus. Ere chiney e gaʼar Lamoni ngakʼ: Miniiʼ e ke yoeg ngom ni bay pi walagem u kalbus?\n\n5 Me gaʼar Ammon ngakʼ: Dariy beeʼ ni ke yoeg ngog, ya kemus ni Got; ni gaʼar ngog—Mman ngam pag pi walagem u kalbus, ya yaed bay u kalbus u lan fare binaw nu Middoni.\n\n6 Ere chiney e napʼan ni rungʼag Lamoni e biney me yoeg ko fapi tapigpig rokʼ ni ngar falʼeged rogon e os rokʼ nge pi karro ko os rokʼ.\n\n7 Me gaʼar ngakʼ Ammon: Moy, nggu un ngom nga darow ko fare binaw nu Middoni, mug wenig ngakʼ fare pilung ni nge wurengaenʼ nge pag pi walagem u kalbus.\n\n8 Me yibi buch u napʼan ni be milekag Ammon nge Lamoni iyaen e ngaram, mar madaʼ nigew e chitamangin Lamoni, niʼir e pilung u gaʼangin yang fare nam.\n\n9 Ere musap gaed, fachaʼ ni chitamangin Lamoni e gaʼar ngakʼ: Mangfan ni damub ko fare mur ko fare rran u napʼan ni kug tay e madnom ni fan ngakʼ e pi pagael ni fakag, nge pi gidiiʼ rog?\n\n10 Ma ki gaʼar: Uw e ngam marow e biney e Nephite ngay, niʼir reb e pi bitir ni fak e sasalap lʼugun?\n\n11 Me yibi buch ni Lamoni e tamilngeg i weliy ngakʼ ko uw e be sor ngay, ya be rus ni nge kʼaring e puwaenʼ ngakʼ.\n\n12 Ma ki weliy gubin i fan niki i sasagaʼal ni nge chuw ko gilʼelungun rokʼ, ma de yaen ngakʼ e chitamangin ko fare mur ni ke piiʼ.\n\n13 Ere chiney e napʼan ni Lamoni e ke yoeg ngakʼ gubin e pinnʼey, ere, me faʼtal laniyaenʼ, ngakʼ e chitamangin ni ke damomuw ngakʼ, me gaʼar: Lamoni, gur e ngam man mu pag e pi Nephites ney, ni yaed fak beeʼ nib sasalap lʼugun. Musap, ire moroʼroʼ ngakʼ e pi chitamangdaed; ere chiney e pi bitir rokʼ e karbaed nga fithikʼ daed ni nge yog, u dakean e sasaliyeb roraed nge baen roraed, ni ngar sabaenbaen niged gadaed, ni nge yog nra iringed e chugum rodaed.\n\n14 Chiney e fare chitamangin i Lamoni e chiyliy ngakʼ ni nge liiʼ Ammon nge yimʼ ko sayden. Ma ki chiyliy ngakʼ ni nga dabi yaen ko fare binaw nu Middoni, ma nge un ngakʼ ngar suloew ko fare binaw ku Ishmael.\n\n15 Machane Lamoni e gaʼar ngakʼ: Dab gulii Ammon, ara gusul ko fare binaw ku Ishmael, ma ngguwon ko fare binaw nu Middoni ni nggu pag pi walagen Ammon, ya gumnang ni yaed bogi pumoʼon nib matʼaw nge profet nib thothup ko fare Got nib riyulʼ.\n\n16 Ere chiney e napʼan ni rungʼag e chitamangin e pi thin ney, me damomuw ngakʼ, me girngiy e sayden rokʼ ni nge toey nge aw butʼ.\n\n17 Machane Ammon e sakʼiy nga mʼon me gaʼar ngakʼ: Musap, gur e dab mu liiʼ fakam; machane, kab felʼ niʼir e nge yimʼ ko bin gur e nga mumʼ, ya musap, ire kalngaenʼ ko pi denen rokʼ; ma faʼanra gur e nga mumʼ ko ngiyalʼ ney, nga fithikʼ e damomuw rom, ma dabiyog ni gara thap.\n\n18 Ma ku bayay, rib tʼuf ni gur e ngam tal; ya faʼanra ngam liiʼ fakam, niʼir e beeʼ nib felʼ e rokʼ, ma rachaʼen e ra yoer u fithikʼ e butʼ ngakʼ fare Somoel ni Got rokʼ, nge sul wengan ngom; ma sana ra thaey e yafos u paʼam.\n\n19 Ere chiney e napʼan ni yoeg Ammon e pi thin ney ngakʼ, me fulweg ngakʼ ni gaʼar: Gumanang ni faʼanra nggu liiʼ fakag, ma nggu puʼoeg rachaʼen beeʼ nib felʼ e rokʼ; ya gur e gabe guy rogon ni ngam liiʼ ngemʼ.\n\n20 Me kʼiyeg paʼ ni nge liiʼ Ammon. Machane Ammon e piloewʼ rokʼ, me thʼaeb paʼ ni nge dab kiyog ni nge cham ngay.\n\n21 Ere chiney e napʼan ni guy fare pilung ni Ammon e rayog ni nge liiʼ, me wenig ku Ammon ni nga dabi liiʼ ngemʼ.\n\n22 Machane Ammon e pug e sayden rokʼ ngalang, me gaʼar ngakʼ: Musap, gura liiʼem nga mumʼ machane faʼan gara pag pi walageg u kalbus ma dab gurinʼ.\n\n23 Ere fare pilung, ni ke rusnag e yafos rokʼ, e gaʼar: Faʼan gara pageg ni dab mu liiʼeg ma gura piiʼ ngom ni demutrug ko manga gara ning, ni mus iyaen nge madaʼ nga barbaʼ fare lung ni gube gagyeg nag.\n\n24 Ere chiney e napʼan ni guy Ammon ni ke mʼing fare pilung ngakʼ ni rogon ni baʼadag, me gaʼar ngakʼ: Faʼan gara guy rogon ni ngan pag pi walageg u kalbus, nge Lamoni ni ngki paer ko lung rokʼ, ma nga dabi buch anʼum ngakʼ, mag pag ngakʼ nge rinʼ ni rogon ni baʼadag ni demutrug ko mang e be lemnag, ma fin gura pagem ni dab guliiʼem; ara dangay ma nggu liiʼem ngam aw nga butʼ.\n\n25 Ere napʼan ni Ammon e ke yoeg e pi thin ney, ma fare pilung e ri falfalaenʼ ni bachan e pogofan rokʼ.\n\n26 Ma napʼan ni guy Ammon ni dakir lemnag ni nge liiʼ, nge napʼan ni guy gelingin e adag rokʼ ngakʼ fak i Lamoni, me faʼtal laniyaenʼ ngay, me gaʼar: Bachan e karimus ni ireray e nʼen ni gabe athapeg, ni nggu pag pi walagem, ma nggu pag fakag ni ngki paer ko lung rokʼ, ere musap, bay gurinʼ ni boed ni kamoeg ni fakag e nge paer ko lung rokʼ e chiney nge gubinfen; ma dab kug gagyeg nag—\n\n27 Ma bay gurinʼ ni boed ni kamoeg ni ngan pag pi walagem u kalbus, ma gur nge pi walagem e rayog ni ngam baed ngog, nga langgin gilʼilingug; ya rug baʼadag ni ngug guyem. Ya fare pilung e kari faʼtal laniyaenʼ ko fapi thin ni ke weliy, nge fapi thin ni ke weliy fachaʼ ni fak i Lamoni, ere ri baʼadag ni nga kur weliyew boech ngakʼ nge nang.\n\n28 Me yibi buch ni Ammon nge Lamoni ra ululiyew e milekag rorow i yaen ko fare binaw nu Middoni. Ere Lamoni e mʼagaenʼ fare pilung ko fare binaw ngakʼ; ere fapi pagael ni walagen Ammon e ni chuwegraed u kalbus.\n\n29 Ma napʼan ni madaʼ nagraed Ammon ma ri kirbaenʼ nib gel, ya musap gaed, dariy e mad u dakeanraed, nge doewngiraed ni ke pal e biyech riy ni bachan e kuʼun mʼag raed ko gaf nib el. Ma kur gafgow gaed ni bilig, nge balel, nge gubin mite gafgow; machane ri i gumʼaenʼ raed u fithikʼ gubin e pi gafgow ni ur tayed.\n\n30 Ere, aram rogon ni buch, machane ba wol roraed ni ngar mul gaed nga lani paʼ e pi gidiiʼ ni rib ʼelʼel gumʼirchaʼraed mab ʼelʼel laniyaenʼraed; ere dabra motoyil gaed ko thin roraed, mar chuweged raed, min liiʼraed, min tuluf raed u rebo naʼun ngo reb, ngu bayang ngo bayang, ni aram rogon ni yaen nge madaʼ ko ngiyalʼ ni kar taw gaed nga lan e fare binaw nu Middoni; ma ireram e gin nni koelraed riy ma ninʼraed nga kalbus, min mʼag raed ko gaf ni rib el, min tayraed u kalbus ni bukun e rran, me yibi pagraed Lamoni nge Ammon.\n\n", "alma 21": "Bbabyor ni morngaʼagen e machib ku Aaron, nge Muloki, nge pi walagraed, ngakʼ fapi Lamanites.\n\nBay morngaʼagen ko guruy ni 21 nge madaʼ ko 25.\n\n[center][font_size=26]Guruy Ni 21[/font_size][/center]\n\n[i]Aaron e fil ngakʼ e pi Amalekites morngaʼagen Kristus nge Bayul Ni Tay—Aaron nge walagen e ni kalbus nagraed u lan yu Middoni—Tomuren nni pagraed, mar weliyed e thin rokʼ u lan tagilʼ e moʼolung mab yoʼor e piʼin ni michaenʼraed—Lamoni e piiʼ matʼawon e gidiiʼ ko taliw u lan fare nam nu Ishmael. Napʼan 90–77 M.K.[/i]\n\n1 Chiney e napʼan ni Ammon nge pi walagen e radar gaed u mathil ko fare binaw ko fapi Lamanites, ma musap gaed Aaron e milekag iyaen ko fare binaw ni mayoeg fapi Lamanites, ni Jerusalem, kar tunguyed fithingan ni boed fare binaw ni yib e pi chitamangraed riy kakrom; ni bay boech nga orel ko mathil ko fare binaw ku Mormon.\n\n2 Ere chiney e fapi Lamanites nge fapi Amalekites nge fapi gidiiʼ ku Amulon e kar falʼeged binaw nib gaaʼ, ni kanoeg e Jerusalem ngay.\n\n3 Chiney e fapi Lamanites e yaed roraed e ba ʼelʼel gumʼirchaʼraed, machane fapi Amalekites nge fapi Amulonites e ri kub gel e ʼelʼel u gumʼirchaʼraed ngoraed; ere kur guyed rogon ni nge gel boech e ʼelʼel u gumʼirchaʼen fapi Lamanites, ni nge almarin boech e denen nge ngongol roraed nib kireb.\n\n4 Me yibi buch ni Aaron e yib ko fare binaw nu Jerusalem, me tabab ko sommʼon ko machib ngakʼ fapi Amalekites. Me tabab ko machib ngoraed u lan tagilʼ e moʼolung roraed, ya kar falʼeged tafen e moʼolung ni boed ni rinʼ fapi Nehors; ya boʼor i yaed fapi Amalekites nge Amulonites e boed rograed fapi Nehors.\n\n5 Ere, napʼan ni yaen Aaron nga lan tagilʼ rebo moʼolung roraed ni nge machib ngakʼ fapi gidiiʼ, ma napʼan ni be non ngoraed, ma musap gaed bay ba Amalekite ni sakʼiy me tabab ko togopluw ngakʼ, ni be gaʼar: Mang e binir ni gabe micheg? Kaʼam guy ba angel? Mang fan ni dar mʼug e angel ngomaed? Amusap gathi pi gidiiʼ ney e taʼareb faraed felʼ ko gidiiʼ rom?\n\n6 Me gur e kumoeg, ni faʼanra dab gu kalgaed ngaenʼmaed ma gamaed ra yimʼ. Buʼuw rogon ma gabe nang e tafnaey nge athap ko pi gumʼirchaʼ romaed? Buʼuw rogon ma kamnang ni bay tapgin ni nggu kalgaed ngaenʼmaed? Buʼuw rogon ma kamnang ni gathi gamaed bogi gidiiʼ nib matʼaw? Musap, kug toeyed e galasia, ma gamaed ma mukun nga taʼabang ni nggu liyoer gaed ku Got. Ba mich u wunʼmaed ni Got e ra thapeg gubin e gidiiʼ.\n\n7 Ere gaʼar Aaron ngakʼ: Mich u wunʼum ni Fachaʼ ni Fak Got e ra yib ni nge bayuliy e gidiiʼ u fithikʼ e pi denen roraed?\n\n8 Ma fare moʼon e gaʼar ngakʼ: Dar mich u wunʼmaed ni bay banʼen ni arragon ni gamnang. Dar mich u wunʼmaed e tiney e yalen nib meechiyang. Dar mich u wunʼmaed ni gur e gamnang e tin ni bay yib banʼen, ara be mich u wunʼmaed ni pi chitamam nge pi chitamangmaed e ur nanged morngaʼagen bogi banʼen ni ur weliyed, morngaʼagen ni bay yib.\n\n9 Ere chiney e Aaron e tabab i tamilngeg fapi chep nib thothup ngoraed ni morngaʼagen e wub ku Kristus, nge ku morngaʼagen fare foskoyamʼ ko pi yamʼ, ma dakuriy rogon ngab yang me thap e gidiiʼ ma kemus nu dakean e yamʼ nge pi gafgow nra tay Kristus, nge fare bayul u rachaʼen.\n\n10 Me yibi buch u napʼan ni ke tabab i weliy fan e pinnʼey ngoraed mar damomuw gaed ngakʼ, mar tabab gaed ko moning ngakʼ; ma dar motoyil gaed ko thin ni weliy.\n\n11 Ere, napʼan ni guy ni dabra motoyil gaed ko thin rokʼ, me chuw u lan tagilʼ e moʼolung roraed, me yib ngab binaw ni kanoeg ni Ani-Anti, ma ireram e gin ni pirʼeg Muloki riy ni be machib nag fare thin ngoraed; nge ku Ammah nge pi walagen. Mar togopluw gaed ngakʼ boʼor e gidiiʼ ni morngaʼagen fare thin.\n\n12 Me yibi buch ni kar guyed ni yaedra ʼelʼel nag gumʼirchaʼraed, ere ra chuw gaed ngar baed nga lan fare binaw nu Middoni. Mar machib niged fare thin ngakʼ boʼor e gidiiʼ, ma buchʼuw i yaed e michaenʼ ko fapi thin ni kar filed ngoraed.\n\n13 Machane, Aaron nge boech i walagen e ni koelraed nga ninʼ raed nga kalbus, ma tin ni magaey e ra miil gaed nga wuruʼ fare binaw nu Middoni nga yuyang e binaw nib liyeg e ginnʼem.\n\n14 Ma piʼin ninʼraed nga kalbus e boʼor bogi banʼen nra gafgow gaed riy, me pagraed Lamoni nge Ammon, min piiʼ garaed nge mad ni ngar chuw gaed ngay.\n\n15 Ma kuranoed bayay iyaen ni ngar weliyed fare bugithin, ma aram rogon nni chuwegraed u kalbus ko yan sommʼon; ere aram rogon ni ur gafgow gaed.\n\n16 Ere u ranoed iyaen ko yungi nʼen ni i wawliyraed fare Kan ni Thothup ku Somoel ngay, ni yaed be machib nag fare thin ku Got u lan gubin e pi tagilʼ e moʼolung ko fapi Amalekites, ara u langgin gubin e pi moʼolung ko fapi Lamanites nib puf rograed ngay.\n\n17 Me yibi buch ni fare Somoel e tabab i tawaʼath nagraed, ni aram rogon nge madaʼ ko ngiyalʼ ni ke yoʼor e piʼin ni kar nanged e tin riyulʼ; arragon, boʼor e piʼin nra micheged u wunʼraed e pi denen roraed, nge pi yalen e pi chitamangraed, ni dematʼaw.\n\n18 Me yibi buch ni Ammon nge Lamoni e ra suloew ko fare binaw nu Middoni iyaen ko fare binaw ku Ishmael, niʼir fare binaw ni taferaed.\n\n19 Ma pilung i Lamoni e dabi pag ni Ammon e nge pigpig ngakʼ, ara mang tapigpig rokʼ.\n\n20 Machane me guy rogon ni ngan toey ba tagilʼ e moʼolung u lan fare binaw ku Ishmael; me guy rogon ni gidiiʼ rokʼ, ara fapi gidiiʼ ni ur moyed u tanpaʼ, ni ngar moʼolung gaed nga taʼabang.\n\n21 Ma ri falfalaenʼ ngoraed, me fil boʼor banʼen ngoraed. Ma ki weliy ngoraed ni yaed bogi gidiiʼ ni ur moyed u tanpaʼ, ma kar manged bogi gidiiʼ ni ke puf rograed, ni dakur moyed u tanpaʼ fare pilung, ni chitamangin; ya ke piiʼ e chitamangin ngakʼ niʼir e nge mang gaaʼ ko fapi gidiiʼ ni yaed bay u lan fare binaw ku Ishmael, ngo lan gubin e pi binaw nib liyeg.\n\n22 Ma ki weliy ngoraed ni gomanga yog ni puf matʼawngiraed ni ngar liyoer gaed ngakʼ Somoel ni Got roraed u rogon ni yaed baʼadag, ni demutrug ko ngan e yaed bay riy, ni faʼanra bay u lan e binaw ni bay u tan suwon fare pilung i Lamoni.\n\n23 Ma Ammon e machib ngakʼ fapi gidiiʼ ku pilung i Lamoni; me yibi buch ni fil ngoraed gubin banʼen ni morngaʼagen e pinʼen ni bay rogon ko tin nib matʼaw banʼen. Me ning chiylen ngoraed ni gubin e rran, u fithikʼ e lʼagaenʼ; mar motoyil gaed ko thin rokʼ, mar fol gaed ni rogon nra yog ko pi motochiyel ku Got.\n\n", "alma 22": "[center][font_size=26]Guruy Ni 22[/font_size][/center]\n\n[i]Aaron e fil ngakʼ e chitamangin Lamoni morngaʼagen fare Sunmiy, nge fare Mul ku Adam, nge fare woʼen e bayul u dakean Kristus—Fare pilung nge gubin chon e tabinaew rokʼ e michaenʼraed—Fare kiiʼ ni binaw nga thilin fapi Nephites nge fapi Lamanites e ni weliy fan. Napʼan 90–77 M.K.[/i]\n\n1 Chiney, e napʼan ni Ammon e be fil ngakʼ fapi gidiiʼ ku Lamoni iyaen, ma ngad suloed ko fare chep ku Aaron nge pi walagen; ya tomuren ni chuw u lan fare binaw nu Middoni me powiʼiy fare Kan ni Thothup iyaen ko fare binaw ku Nephi, nge madaʼ ko naʼun rokʼ fare pilung niʼir e gaaʼ u gaʼangin yang e nam ma kemus ni yigoʼ fare binaw ku Ishmael; ma ire chitamangin Lamoni.\n\n2 Me yibi buch ni yaen ngakʼ nga naʼun u tafen fare pilung, ni yaed pi walagen, me siroʼ u pʼoewchen fare pilung, me gaʼar ngakʼ: Musap, O pilung, gamaed pi walagen Ammon, ni gamaed e kam chuwegmaed faram u kalbus.\n\n3 Ere chiney, O pilung, faʼanra dab mu liiʼmaed, ma gamaed ramang tapigpig rom. Me gaʼar fare pilung ngoraed: Mpuw gaed ngalang, ya gura piiʼ e yafos romed ngomed, ma dab gu pagmed ni ngam manged tapigpig rog; machane gura athapegmed riy ni ngam machib niged gag; ya ke wagaey laninʼug ni bachan fini gol nge fini felʼ fapi thin rokʼ walagmed i Ammon; ma gube athapeg ni nggu nang ko mang fan ni deʼun ngomed nga wuruʼ yu Middoni.\n\n4 Me gaʼar Aaron ngakʼ fare pilung: Musap, fare Kan ni Thothup ku Somoel e ku bay bang niki pining ni ngki yaen ngay; ke yaen ko fare binaw ku Ishmael, ni nge fil fare thin rokʼ ngakʼ fapi gidiiʼ ku Lamoni.\n\n5 Ma aram me gaʼar fare pilung ngoraed: Mang e biney ni kam weliyed ni morngaʼagen fare Kan ni Thothup ku Somoel? Musap gaed, ireray e renʼen ni be balyang anʼug riy.\n\n6 Ma ku, mang e bin baʼaray ni yoeg Ammon—Faʼan gara kalngaenʼ ma gara thap, ma faʼanra dab mu kalngaenʼ, ma yira chuwegem ko bin tomur e rran?\n\n7 Me piiʼ Aaron e fulweg rokʼ me gaʼar ngakʼ: Ba mich u wunʼum ni bay e Got? Me gaʼar fare pilung: Gumanang ni fapi Amalekites e yaed mayoeg ni bay e Got, ma kug piiʼ matʼa wongraed ni ngar toeyed e galasia, ni nge yog nra moʼolung gaed nga taʼabang ngar liyoer gaed ngakʼ. Ma faʼanra chiney e gimed be yoeg ni bay e Got, meʼere musap gaed ra mich u wunʼug.\n\n8 Ere chiney e napʼan ni rungʼag Aaron e biney, ma arame ri falfalaenʼ, me gaʼar: Musap, aram fini riyulʼ ni gab fos, O pilung, ma aram fini riyulʼ ni bay e Got.\n\n9 Me gaʼar fare pilung: I Got e ire fa Bin Gaaʼ e Kan ni fek e pi chitamangdaed nga wuruʼ fare binaw nu Jerusalem?\n\n10 Me gaʼar Aaron ngakʼ: Arragon, i ir fa Bin Gaaʼ e Kan, niʼir e sunmiy gubin banʼen ni bay u tharmiy ngu fayleng. Be mich u wunʼum e biney?\n\n11 Me gaʼar: Arragon, rib mich u wunʼug ni fa Bin Gaaʼ e Kan e sunmiy urngin banʼen, ma gubaʼadag ni ngam weliy ngog morngaʼagen gubin e pinnʼey, ma ra mich u wunʼug e thin rom.\n\n12 Me yibi buch u napʼan ni guy Aaron ni fare pilung e ra mich u waenʼ e thin rokʼ, ma arame yaeni tabab ko ngiyalʼ ni sum Adam, ni be poey fapi chep nib thothup ngakʼ fare pilung—u rogon ni sunmiy Got e gidiiʼ ni boed yaʼan, me piiʼ Got e motochiyel ngoraed, ma bachan e denen, ma arame mul e gidiiʼ.\n\n13 Ere Aaron e weliy fan ngakʼ fapi chep nib thothup ni tabab ko ngiyalʼ nni sunmiy Adam, ni be tamilngeg ngakʼ fan nge rogon e mul ni tay e gidiiʼ, nge dodow ni wokon e tinu fayleng, nge fare woʼen e bayul, nni yarmiy aram ko sommʼon nni sunmiy e fayleng, u dakean Kristus, ni fan ngakʼ e piʼin nra michaenʼraed nga fithingan.\n\n14 Ere bachan e mul ni tay e gidiiʼ ma arame daki bung rograed ni nge yog e tawaʼath ngoraed; machane fapi gafgow nge yamʼ ni tay Kristus e bayuliy e pi denen roraed, u dakean e mich nge kalngaenʼ, nge ku boech; ma arame thang wolbuwan e yamʼ, ni arame dabi gel e loew ko yamʼ, ma gafgow ni yamʼ e bayi mʼayfan nga fithikʼ e athap ko rir; ere Aaron e tamilngeg gubin e pinnʼey ngakʼ fare pilung.\n\n15 Me yibi buch u tomuren ni Aaron e ke tamilngeg e pinnʼey ngakʼ, me gaʼar fare pilung: Manga nggu rinʼ me yog ngog e re yafos ney ni manechubog ni kam weliy morngaʼagen? Arragon, manga nggu rinʼ me yog ni ngug mang fak Got, me puw e biney e yaʼel nib kireb nge chuw u lan ngorongreg, mug thapeg fare Kan ni Thothup rokʼ, ni nge yog nug sug ko falfalaenʼ, ni nge siy ni chuwegeg ko bin tomur e rran? Musap gaed, i gaʼar: Gura pag gubin e pinʼen ni bay rog, arragon, gura pag e lung rog, ni nge yog ni yog ngog e biney e falfalaenʼ.\n\n16 Machane Aaron e gaʼar ngakʼ: Faʼanra gabe athapeg e rennʼey, ma faʼan gara yipʼ oewchem nga butʼ u pʼoewchen Got, arragon, faʼan gara kalngaenʼ ko gubin e denen rom, mag yipʼ oewchem nga butʼ u pʼoewchen Got, mag pining fithingan u fithikʼ e mich, nibe mich u wunʼum ni rayog ngom, ma arame rayog ngom e re athap ni gabaʼadag.\n\n17 Me yibi buch u napʼan ni yoeg Aaron e pi thin ney, ma fare pilung e yipʼ oewchen nga butʼ u pʼoewchen Somoel, ni ke ragbug; arragon, nge madaʼ ko ngiyalʼ ni ke paraw nga butʼ, me non nib gaaʼ laman, ni be gaʼar:\n\n18 O Got, Aaron e ke yoeg ngog ni bay e Got; ma faʼanra bay e Got, ma faʼanra gur Got, muguy rogon nggu nangem, ma gura pag gubin e pi denen rog ni bachan e nggu nangem, ma gomanga yog ni ngug chuw u paʼ e yamʼ, mug thap ko bin tomur e rran. Ere chiney e napʼan ni fare pilung e ke yoeg e pi thin ney, me mirgey ni gowa ke yimʼ.\n\n19 Me yibi buch ni fapi tapigpig rokʼ e ra miil gaed ngak ranoed roeged nga faʼen ni leʼengin e pilung gubin e pinʼen ni ke buch ko fare pilung. Me yib ngakʼ fare pilung; ma napʼan ni guy nib thig u butʼ ni gowa ke yimʼ, nge ku Aaron nge pi walagen ni yaed ba sakʼiy ni gowa yaed tapgin ni ke aw nga butʼ, me damomuw ngoraed, me yoeg ko pi tapigpig rokʼ ara fapi tapigpig ko fare pilung, ni ngar fekedraed ngar liiʼedraed ngar mʼaed.\n\n20 Machane fapi tapigpig e kar guyed ko mang e rinʼ me aw fare pilung nga butʼ, ere dar mʼagaenʼraed ngay ni ngar math gaed ngakʼ Aaron nge walagen; ere ur wenig gaed ngakʼ faʼen leʼengin e pilung ni yaed be gaʼar: Mang fan ni gabe yoeg ni nggu liiʼed e pi pumoʼon ney, nra taʼbagyaed ma bagael ngodaed ni gaed gubin? Ere thingar da aw gaed nga butʼ u pʼoewchraed.\n\n21 Ere chiney ni guy faʼen leʼengin e pilung fapi tapigpig ni kar rus gaed ma ki rus ni rib gel, ma riki yib boech e moʼoniyanʼ nga dakean. Ere yoeg ko fapi tapigpig rokʼ ni nga ranoed ngar pininged e gidiiʼ, ni ngar liiʼed Aaron nge pi walagen.\n\n22 Ere napʼan ni guy Aaron e nʼen ni be nomeg faʼen leʼengin e pilung, ma kumnang fini ʼelʼel gumʼirchaʼen fapi gidiiʼ, me magar ngay ni nge mukun buʼulung i gidiiʼ nga taʼabang, ya ra almarin e togopluw nge wagagaey nga fithikʼraed; ere kʼiyeg paʼ nge bigbigiy fare pilung nge suwon ngalang, me gaʼar ngakʼ: Mu sakʼiy. Me sakʼiy, me sul gelingin ngakʼ.\n\n23 Ere chiney e rennʼey e nrinʼ u pʼoewchen faʼen leʼengin e pilung nge boech fapi tapigpig nib yoʼor. Ma napʼan ni kar guyed me gin oewchraed ngay, ma aram mar rus gaed. Ma fare pilung e sakʼiy nga mʼon, me tabab i weliy fare thin ngoraed. Ere me weliy ni aram rogon nge yaeni mus nga chon e tabinaew rokʼ ni yaed gubin ma ke michaenʼraed ngakʼ Somoel.\n\n24 Ere chiney e immoy ba ulung i gidiiʼ nra moʼolung gaed nga taʼabang ni bachan e motochiyel rokʼ faʼen leʼengin e pilung, ma arame tabab e nonnon nib almarin nga fithikʼraed ni bachan e Aaron nge pi walagen.\n\n25 Machane fare pilung e sakʼiy nga mʼon u fithikʼraed nge welthin ngoraed. Me wurengaenʼraed ngakʼ Aaron nge piʼin ni yaed bay rokʼ.\n\n26 Me yibi buch u napʼan ni guy fare pilung fapi gidiiʼ ni ke wurengaenʼraed, me guy rogon Aaron nge pi walagen ni ngar sakʼiy gaed nga mʼon u lulukungun e ulung roraed, ni ngar machib niged fare thin ngoraed.\n\n27 Me yibi buch ni fare pilung e piiʼ ba bbugi thin nge yaen u dakean gaʼangin yang fare binaw, u fithikʼ gubin e gidiiʼ rokʼ ni yaed bay u lan gubin e binaw rokʼ, ni yaed bay ko pi binaw nib liyeg e ginnʼem, ni bay nga mathil iyaen nge madaʼ ko day, u baʼan ngek ngu baʼan ngael, mab kiiʼ ko fare binaw nu Zarahemla nibe kiiʼeg bangi wuruʼ e binaw nib achig radan, ni yib ko day ni ngek nge yaen ko day ni ngael, me yaen nge liyeg e pi mathil nu dappʼeday, nge pi mathil nu wuruʼ e binaw ni bay nga baʼan leluʼoch u charen e binaw nu Zarahemla, me yaen u dakean e pi mathil nu Manti, u bugul fare lulʼ ni Sidon, nib yaen u ngek nib sor ko ngael—ere aray rogon ni fapi Lamanites nge fapi Nephites ni yaed ba kiiʼ u butʼ.\n\n28 Chiney, e bagaʼ ni tin baʼaray nib gameed ko fapi Lamanites e yaed ma paer u lan wuruʼ e binaw, ma yaed ma paer u lan e tent; ma kar garar gaed u wuruʼ e binaw u baʼan ngael, u lan e binaw ku Nephi; arragon, nge ku aram rogon ko baʼan ngael ko fare binaw nu Zarahemla, u mathil u charen e day, ngu baʼan ngael u lan fare binaw ku Nephi, ko gin ni sommʼon ni tafnay e pi chitamangraed, nge aram rogon iyaen u mathil u dappʼelʼay.\n\n29 Ma kub yoʼor e Lamanites ni bay nga baʼan ngek u charen e day, ko gin ni ke piiʼraed fapi Nephites ngay. Ere aray rogon ni fapi Nephites e ba chugur ni nge liyegraed fapi Lamanites; machane fapi Nephites e kar suweyed gaʼangin yang nga leluʼoch ko binaw ni bay nga mathil u wuruʼ e binaw, u bugul fare lulʼ ni Sidon, ni tabab ko ngek nge yaen ko ngael, nge liyeg e baʼan wuruʼ e binaw; ko leluʼoch, nge yibi madaʼ ko fare binaw ni karoeged ni Galwog.\n\n30 Ma bay nga dakean e mathil ko fare binaw ni fithingan e Kanpag, ni bachan e bakan nga leluʼoch ni yib nga lan fare binaw ni immoy e gidiiʼ riy ma kan liiʼraed, ni ireram e piʼin bay yilraed ni kad weliyed morngaʼagen, niʼir faram e pirʼeg fapi gidiiʼ nu Zarahemla, ni ireram e gin sommʼon nnib ngay.\n\n31 Marbaed u rom nga lan wuruʼ e binaw ko yimuch. Ere aray rogon e binaw ni bay nga leluʼoch ni fithingan e Kanpag, ma binaw ni bay nga yimuch e kanoeg ni Galwog, niʼir wuruʼ e binaw nib sug ko gubin e gamanman ni malboch ni gubin mit, ni bang riy e yib ko fare binaw nib kan nga leluʼoch ni fan ko ggan.\n\n32 Ere chiney, e kemus ni reb nge baley e rran napʼan e milekag ni ma tay e Nephite riy, u dakean e mathil nu Galwog nge fare binaw ni fithingan e Kanpag, ni yib ko ngek nge yaen ko day ko ngael; ere aray rogon fare binaw ku Nephi nge fare binaw nu Zarahemla nib chugur ni nge liyeg e day, ma bay bangi binaw nib achichig u thilin e binaw ni bay nga leluʼoch nge binaw ni bay nga yimuch.\n\n33 Me yibi buch ni fapi Nephites e ra tafnayed fare binaw ni Galwog, ni tabab ko ngek nge yaeni madaʼ ko day u baʼan ngael, ere aray rogon ni fapi Nephites u fithikʼ e gonop roraed, ni yaed e matanag roraed nge salthaw roraed, e kar thabeyed fapi Lamanites ni bay ko yimuch, ni nga dab kur feked e binaw ni bay ko leluʼoch, ni nga dabiyog ni ngar suweyed e binaw ni bay nga lan e leluʼoch.\n\n34 Ere fapi Lamanites e dab kiyog nra feked bayang ma kemus ni lan fare binaw ku Nephi, nge wuruʼ e binaw nib liyeg. Chiney e ireray rogon ni gonopiy fapi Nephites—ni bachan fapi Lamanites e bogi toʼogor ngoraed, ma dabra paged ni ngan gafgow nagraed u gubin yang, ma ngki yog ni bay bang ni rayog ni ngar miil gaed ngay, nrogon ni yaed baʼadag.\n\n35 Ere chiney ni gag, u tomuren ni kug mu i weliy e pinnʼey, mug sul bayay ko fare chep ku Ammon nge Aaron, Omner nge Himni, nge pi walagraed.\n\n", "alma 23": "[center][font_size=26]Guruy Ni 23[/font_size][/center]\n\n[i]Taliw e ba puf matwoy ngay nni wereg e thin riy—Fapi Lamanites u lan medilip yang i binaw nge nochi binaw e ra mich gaed—Yaed ma yoeg ni yaed e Anti-Nephi-Lehies ma yaed e dar buch waʼathraed—Fapi Amalekites nge fapi Amulonites e ra feked yathin e tin riyulʼ. Napʼan 90–77 M.K.[/i]\n\n1 Musap gaed, chiney e yibi buch ni fare pilung ko fapi Lamanites e piiʼ bbugi thin nge yaen nga fithikʼ gubin e gidiiʼ rokʼ, ni dab riliiʼed Ammon, fa Aaron, fa Omner, fa Himni, ara rebi walagraed ni bay ranoed iyaen ni yaed be machib nag fare thin ku Got, ni demutrug e gin ni yaed bay riy, u lan taferaed.\n\n2 Arragon, i piiʼ ba morngaʼag nga fithikʼraed, ni thingar dabra koeledraed ngar mʼaged raed, fa ninʼ raed nga kalbus; ara rathuw gaed nga dakeanraed, fa ngan liiʼraed, ara ni chuwegraed u tagilʼ e moʼolung roraed, ara ni gafgow nagraed, ara ngar paged e malang ngoraed, ya ngar piiʼed matʼawngiraed ni ngar baed ko naʼun roraed, nge kupi temple roraed, nge galasia roraed.\n\n3 Ma aray rogon ni nge yog ni nga ranoed iyaen ngar machib niged fare thin u rogon ni yaed be athapeg, ya fare pilung e ke michaenʼ ngakʼ Somoel, nge gubin chon e tabinaew rokʼ; ere ke piiʼ e morngaʼag rokʼ nga dakean gaʼangin yang e binaw ko gidiiʼ rokʼ, ni fan e fare thin ku Got e nge yaeni aw ni dariy banʼen ni nge magawon nag, ni nge yog ni garar iyaen u gaʼangin yang e nam, ni nge yog ni michaenʼ e gidiiʼ rokʼ u morngaʼagen e pi yalen nib kireb ko pi chitamangraed, ni nge yog ni mich u wunʼraed ni yaed gubin ma walag, ma thingar dabra feked e pogofan, far moroʼroʼ gaed, ara rapired e piʼin ni gathi mabgol roraed, ara rrinʼed ni demutrug ko mang ngongol ni kireb.\n\n4 Ere chiney e yibi buch u napʼan ni fare pilung e piiʼ e biney e morngaʼag, ma Aaron nge pi walagen e ranoed iyaen u rebe binaw ngo reb, ma ranoed u rebe tafen e meybil ngo reb, ni yaed be sunmiy e galasia, ma yaed be bangbeng nag e priest nge sensey u gaʼangin yang e binaw u fithikʼ fapi Lamanites, ni ngar machib gaed mar filed fare thin ku Got ko gidiiʼ u fithikʼraed; ma aram rogon ni tabab e muruwel roraed nib felʼ rogon.\n\n5 Ma yu biyuʼ e piʼin ni tamilang laniyaenʼraed u morngaʼagen Somoel, arragon, yu biyuʼ e piʼin ni michaenʼraed ko pi yalen rokʼ fapi Nephites; ere ni fil ngoraed fapi chep nge prophecy ni ke af iyib ke madaʼ ko ngiyalʼ ney.\n\n6 Ma woed nib fos Somoel, e aram fini yoʼor e piʼin ni michaenʼraed, ara aram rogon fini yoʼor e piʼin ni ke tamilang laniyaenʼraed ko tin riyulʼ, u dakean e machib ku Ammon nge pi walagen, u rogon e nangaenʼ ko yiʼiy nge prophecy, nge fare gelingin Got e gagyeg nag e maʼangʼang u dakeanraed—arragon, gube yoeg ngomed, ni woed nib fos Somoel, e aram rogon fini riyulʼ ni michaenʼ fapi Lamanites ko machib roraed, me michaenʼraed ngakʼ Somoel, mar pired riy ni dar mul gaed.\n\n7 Ya ra manged bogi gidiiʼ ni rib matʼaw; mar tayed nga butʼ e pi talin e togopluw roraed, ni arame dakur togopluw gaed ngakʼ Got, ara ngakʼ reb i walagraed.\n\n8 Chiney, e ireray e piʼin ni michaenʼraed ngakʼ Somoel:\n\n9 Fapi gidiiʼ ko fapi Lamanites ni ur moyed u lan fare binaw ku Ishmael;\n\n10 Nge ku fapi gidiiʼ ko fapi Lamanites ni ur moyed u lan fare binaw nu Middoni;\n\n11 Nge ku fapi gidiiʼ ko fapi Lamanites ni ur moyed u lan fare binaw ku Nephi;\n\n12 Nge ku fapi gidiiʼ ko fapi Lamanites ni ur moyed u lan fare binaw nu Shilom, nge piʼin ni ur moyed u lan fare binaw nu Shemlon, ngu lan fachi binaw ku Lemuel, ngu lan fachi binaw nu Shimnilom.\n\n13 Ere ireray fithingan e pi binaw ko fapi Lamanites ni michaenʼraed ngakʼ Somoel; ma ireray e pichaʼ nra tayed nga butʼ e pi tatlin e mael roraed, arragon, gubin i tatlin e mael roraed; ma yaed gubin ni yaed bogi Lamanites.\n\n14 Ma fapi Amalekites e de michaenʼraed, ma kemus ni taʼbagyaed; ma dariy beeʼ ko fapi Amulonites; ya ra ʼelʼel niged gumʼirchaʼraed, nge ku gumʼirchaʼen fapi Lamanites ni yaed be paer ko gin ni yaed ma paer riy, arragon, nge gubin e pi binaw roraed nge gubin e nochi binaw roraed.\n\n15 Ere, kad muʼ gaed i yoeg fithingan gubin e pi binaw ko fapi Lamanites ni ireram e piʼin ni kar kalgaed ngaenʼraed ma ke tamilang laniyaenʼraed ko tin riyulʼ, ma ke michaenʼraed.\n\n16 Ere yibi buch ni fare pilung nge piʼin ni ke michaenʼraed e ra athapeged ni nge yog rebo fithingan ngoraed, niʼir e nge yog ni kiiʼegraed rokʼ pi walagraed; ere fare pilung e magow puruyʼ ngakʼ Aaron nge boech e priest roraed, u morngaʼagen e re fithingan niʼir e ngar feked nga dakeanraed, ni nge yog ni kiiʼeg raed.\n\n17 Me yibi buch ni arame ra tunguyed fithingraed ni Anti-Nephi-Lehies; ma un piningraed ko biney e fithingan ma da kun piningraed ni Lamanites.\n\n18 Mar manged bogi gidiiʼ ni tamuruwel; arragon, mab felʼ wokraed ngakʼ fapi Nephites; ere, ra binged ba thaʼ u thilraed, ma daki lekraed e gechig rokʼ Got.\n\n", "alma 24": "[center][font_size=26]Guruy Ni 24[/font_size][/center]\n\n[i]Fapi Lamanites e rabaed ni togopluw ngakʼ fapi gidiiʼ ku Got—Fapi Anti-Nephi-Lehies e ra falfalaenʼ gaed u dakean Kristus me yibi mʼug e pi angel ngoraed—Ra dugiliyed ni ngar gafgow gaed ni yamʼ ko bin ni ngar feked talin e cham ni ngar ayuweged yaed—Ki yoʼor e Lamanites ni michaenʼraed. Napʼan 90–77 M.K.[/i]\n\n1 Me yibi buch ni fapi Amalekites nge fapi Amulonites nge fapi Lamanites ni ur moyed u lan fare binaw nu Amulon, nge ku lan fare binaw nu Helam, ma kuʼur moyed u lan fare binaw nu Jerusalem, ara ngan ngoch nag i weliy, ni arame gubin yang e binaw iyaen, ni dawori michaenʼraed ma dawor rafeked nga dakeanraed fare fithingan ni Anti-Nephi-Lehi, e kʼaring raed fapi Amalekites nge fapi Amulonites ngar damomuw gaed ngakʼ pi walagraed ni ke michaenʼraed.\n\n2 Ma arame rigel e fananikan roraed ngoraed, ni rigel iyaen mar tabab gaed ko togopluw ngakʼ e pilung roraed, ni rigel iyaen ni arame dakur adaged ni nge mang pilung roraed; ere, rafeked talin e cham ni ngar cham gaed ngakʼ fapi gidiiʼ ko Anti-Nephi-Lehi.\n\n3 Chiney e fare pilung e ke piiʼ fare lung ngakʼ beeʼ nib pagael ni fak, me pining fithingan ni Anti-Nephi-Lehi.\n\n4 Ma fare pilung e yimʼ u lan e re duw ni baʼaram ni fapi Lamanites e kar tabab gaed i tʼaer midlen e mael ni nge yaen ngakʼ fapi gidiiʼ ku Got.\n\n5 Ere chiney e napʼan ni guy Ammon nge pi walagen nge gubin fapiʼin nra uned ngakʼ ni fapi Lamanites ni yaed be falʼeg rograed ni ngar liiʼed pi walagraed, marbaed iyib nga lan e binaw nu Midian, ma ireram e gin ni madaʼ nag Ammon gubin i walagen riy; mar chuw gaed u roem ngar baed ko fare binaw nu Ishmael ni nge yog nra puruyʼ gaed Lamoni nge walagen ni Anti-Nephi-Lehi, ko mang e thingar rrinʼed me yog ni ngar ayuweged yaed rokʼ fapi Lamanites.\n\n6 Chiney e dariy beeʼ u fithikʼ gubin fapi gidiiʼ ni ke michaenʼraed ngakʼ Somoel ni yaedra fek talin e cham roraed ni ngar cham gaed pi walagraed; dariy, ma ku dabra falʼeged rograed ko mael; arragon, ma mus ko fare pilung roraed me yoeg ni dabra pigicham gaed.\n\n7 Chiney, e baʼaray e pi thin ni yoeg ngakʼ fapi gidiiʼ ni morngaʼagen e binem e gagyeg: Gube pining e magaer ngakʼ e Got rog, gimed e pi gidiiʼ rog nib tʼuf rog, ni fare Got rodaed e ke piiʼ u fithikʼ e murnguy e pichaʼaney ni walagdaed, ni fapi Nephites, ngodaed ni ngar machib niged gadaed, ni nge chub u wunʼdaed fapi yalen ko pi chitamangdaed nib kireb.\n\n8 Ere musap gaed, gube oge magaer ngakʼ e Got rog ni ke piiʼ bayang ko Kan ni Thothup rokʼ ni nge munguy nag gumʼirchaʼdaed, ni kad binged ba thaʼ ngakʼ e pi chaʼaney ni walagdaed, ni fapi Nephites.\n\n9 Ere musap gaed, kug be oge magaer ngakʼ e Got rog, ni ke mab e biney e thaʼ ma ke puluw u wunʼdaed e pi denen rodaed, nge gubin e pi mathang pogofan ni kad rinʼed.\n\n10 Ma kug be oge magaer ngakʼ e Got rog, arragon, Got rog ni thʼabi tolang, ni ke bing woʼen ngodaed ni nge yog ni ngad kalgaed ngaenʼdaed ko pinnʼey, ma ki nʼaegfan e pi denen nge pi mathang pogofan nib yoʼor ni kad rinʼed, ma ke chuw kirbin u gumʼirchaʼdaed, u dakean e murnguy rokʼ fak.\n\n11 Ere chiney e musap gaed, gimed pi walageg, faʼanra kemus rogon ni rayog ni ngad rinʼed (ni gadaed e ud moyed ni thʼabi malog u fithikʼ gubin e gidiiʼ) ni ngad kalgaed ngaenʼdaed ko gubin e pi denen rodaed nge pi mathang pogofan nib yoʼor ni kad rinʼed, ni nge chuweg Got u lan gumʼirchaʼdaed, ya karimus chirogon ni rayog ni ngad rinʼed, me yog ni ngad kalgaed ngaenʼdaed nib felʼ rogon u mit Got ni nge yog ni chuweg e alit rodaed—\n\n12 Chiney, o pi walageg ni thʼabi tʼuf rog, faʼanra ke chuweg Got e alit rodaed, ma ke beʼech e sayden rodaed, ma ngad tayed riy ni dab kud acheyed e sayden rodaed nga rachaʼen pi walagdaed.\n\n13 Musap gaed, gube gaʼar ngomed, Dangay, ngad tayed e sayden rodaed ni dabki alit nga rachaʼen pi walagdaed; ya sana, faʼanra ngad alit niged e sayden rodaed bayay ma dabki yog ni ngan luknag nge beʼech u dakean rachaʼen Fachaʼ ni Fak e Got rodaed, nra mapʼ ni fan ko bayul ko pi denen rodaed.\n\n14 Ma fare Got ni thʼabi tolang e ke runguy daed, me dag e pinnʼey ngodaed ni nga dabda mʼaed; arragon, ke dag e pinnʼey ngodaed u mʼon, ni bachan e be runguy daed ni kuboed rogon ni be runguy pifak daed; ere, u fithikʼ e murnguy rokʼ ma be yibi mʼug ngodaed u dakean e pi angel rokʼ, ni fare woʼen e thap e nge yog ni dag ngodaed ni ku aram rogon ko tin ni kubay nga mʼon e mfen.\n\n15 O, rib murnguy e Got roraed! Ere chiney e musap gaed, faʼanra kemus chirogon ni rayog ni ngad rinʼed ni ngan chuweg e alit rodaed rodaed, nge sayden rodaed ni kan beʼech nag, meʼere ngad mitheged nge yog ni paer nib beʼech, ni mich riy ngakʼ Got rodaed ko bin tomur e rran, ara ko re rran ni yira fek daed ngad sakʼiy gaed nga pʼoewchen ni ngan pufthin nagdaed, ni nge yaeni aw ni dawor da alit niged e sayden rodaed nga fithikʼ i rachaʼen walagdaed ko ngiyalʼ i nʼen ni piiʼ e thin rokʼ ngodaed ma ireram e gin ni kad beʼech gaed riy.\n\n16 Ere chiney, o pi walageg, faʼanra pi walagdaed e ngar guyed rogon ni ngar liiʼed gadaed, meʼ ere musap gaed, ngad mithaeged e pi sayden rodaed, arragon, ngad kʼeyaged nib toʼaer nga fithikʼ e butʼ, ni nge yog ni paer nib beʼech, me paer ni mich riy ni dawor da muruwel gaed ngay, ko bin tomur e rran; ma faʼanra nge liiʼdaed pi walagdaed, musap gaed, faan gadaed ra yaen ngakʼ e Got rodaed ma gadaed ra thap.\n\n17 Ere yibi buch u napʼan ni ke muʼ fare pilung i yoeg e pinnʼey, ma gubin fapi gidiiʼ ni kar moʼolung gaed nga taʼabang, e rafeked e sayden roraed, nge gubin e talin e cham ni un puʼoeg rachaʼen e gidiiʼ ngay, ngar kʼeyaged nib toʼaer nga fithikʼ e butʼ.\n\n18 Ma biney e rrinʼed, ni bachan e yaed be sap ngay ni mich riy ngakʼ Got, nge gidiiʼ, ni dakur feked e talin e cham bayay ngar puʼoeged rachaʼen e gidiiʼ; ma biney e rrinʼed, ni yaed be dugliy ma yaed be micheg u lan e mʼag u thilraed Got, ni kab felʼ ni yaedra piiʼ e pogofan roraed ko bin ni ngar puʼoeged rachaʼen pi walagraed; ma kab felʼ ni ngan piiʼ ngakʼ beeʼ ni walagey ko bin ni ngan fek rokʼ; ma kab felʼ ni ngar muruwel gaed ni rib almarin nga paʼraed ko bin ni ngar pired u lan e pi rran roraed u fithikʼ e gameed.\n\n19 Ere kad guyed ni, tiney e Lamanites e napʼan ni michaenʼraed ma kar nanged e tin riyulʼ, mar pired ni yaed ba yulʼyulʼ, ma yaedra paer ngar gafgow gaed nge madaʼ ko ngiyalʼ ni kar mʼaed ko bin ni ngar denen gaed; ere kad guyed nra kʼeyaged talin e mael roraed ko gapas, ara ra kʼey ged fapi talin e mael, ni fan ko gapas.\n\n20 Me yibi buch ni pi walagraed, ni fapi Lamanites, e ra falʼeged rograed ko mael, marbaed ko fare binaw ku Nephi ni fan e ngar liiʼed fare pilung, mar tayed beeʼ nga luwan, ma nga kur liiʼed fapi gidiiʼ nu Anti-Nephi-Lehi ngar mʼaed ngar chuw gaed ko binaw.\n\n21 Chiney e napʼan ni guy fapi gidiiʼ ni karbaed iyib ngoraed ni cham ma ranoed nga wean ni ngar madaʼ gaed, mar parawgaed nga butʼ u pʼoewchraed, mar tabab gaed ko meybil ngakʼ Somoel; ere aray rogon e nʼen ni yaed be rinʼ u napʼan ni yib fapi Lamanites ngoraed, mar tabab gaed i liiʼraed ko sayden.\n\n22 Ere aray rogon ni dariy e sasagaʼal ngay, mar liiʼed rebe biyuʼ nge lal i yaed; ere kad nanged ni yaed e ba felʼ waʼathraed, ya ka ranoed rapired ngakʼ e Got roraed.\n\n23 Chiney e napʼan ni guy fapi Lamanites walagraed ni dabra miil gaed ko sayden, ara ra chel gaed ko baʼan matʼaw fa baʼan gilaeyʼ, ma kemus ni ngar thig gaed u butʼ ngar mʼaed, ma yaed be oge soerokʼ ku Got ni aram rogon ni yaed be yimʼ nga tane sayden—\n\n24 Ere chiney e napʼan ni guy fapi Lamanites e biney mar talgaed i liiʼraed; mab yoʼor i yaed e ke oeb gumʼirchaʼen ko murnguy ngakʼ e pi walagraed ni kar mʼaed ko sayden, ya kar kalgaed ngaenʼraed ko pinʼen ni kar rinʼed.\n\n25 Me yibi buch ni ri yinʼed talin e mael roraed nga butʼ, ma dab kur feked bayay, ya ke amithaenʼ raed ko pi mathang pogofan ni kar rinʼed; mar ragbug gaed nga butʼ ni woed pi walagraed, mar pagedaenʼraed ko murnguy rokʼ e piʼin ni yaed be pug paʼraed ngalang ni ngar liiʼed raed.\n\n26 Me yibi buch ni fapi gidiiʼ ku Got e rapeth gaed e binem e rran ni yaed bayoʼor ko piʼin ni kan liiʼraed; ma piʼin ni kan liiʼraed e yaed bogi gidiiʼ nib matʼaw, ere dariy rogon ni nge maerwaer u wunʼdaed ya yaed e kar thap gaed.\n\n27 Ma dariy beeʼ nib kireb nliiʼ u fithikʼraed; machane bayoʼor ko rebe biyuʼ e piʼin ni tamilang laniyaenʼraed ko tin nib riyulʼ; ere kad guyed ni fare Somoel e ma muruwel nib yoʼor kanawoʼen ni nge thapeg e gidiiʼ rokʼ.\n\n28 Chiney e tin yoʼor ko fapi Lamanites ni ra liiʼed e boʼor i walagraed e yaed fapi Amalekites nge Amulonites, oren i yaed e ba un ko fare yalen nge mich ko fapi Nehors.\n\n29 Chiney, u fithikʼ fa piʼin ni kar peth gaed ko fapi gidiiʼ ku Somoel, e dariy beeʼ riy ni ba Amalekites fa Amulonites, ara beeʼ ko fare yalen nge mich ku Nehor, ya yaed gidiiʼen Laman nge Lemuel.\n\n30 Ere aray rogon ni rayog ni ngad nanged, ni gidiiʼ e bay bingyalʼ i banʼen u tomuren ni ke tamilang nagraed fare Kan ni Thothup ku Got, ma ke tamilang laniyaenʼraed ko tin nib matʼaw banʼen, ma bay ra mul gaed nga fithikʼ e denen nge ngongol ni kireb, ma arame rigel boech e ʼelʼel u gumʼirchaʼraed, ere aray rogon e dodow ni yaedra taw ngay ni ke gel boech e kireb roraed ko baʼaram ni faʼan gomanga dar nanged e pinnʼey.\n\n", "alma 25": "[center][font_size=26]Guruy Ni 25[/font_size][/center]\n\n[i]Yargael ko Lamanite e garar—Waʼamngin fapi priest ku Noah e ra mʼaed ni boed ni prophesy nag Abinadi—Boʼor e Lamanites ni michaenʼraed mar peth gaed ko fapi gidiiʼ nu Anti-Nephi-Lehi—michaenʼraed ngakʼ Kristus mar fol gaed ko fare motochiyel ku Moses. Napʼan 90–77 M.K.[/i]\n\n1 Ere musap gaed, chiney e yibi buch ni pi Lamanites nem e rigel e damomuw ngoraed ni bachan e kar liiʼed pi walagraed; ere ra thʼaebed i micheg e falbiy ngakʼ fapi Nephites; ma dakur lemniged ni ngar liiʼed fapi gidiiʼ nu Anti-Nephi-Lehi e ngiyalʼ nem.\n\n2 Ma arame rafeked e pi salthaw roraed ma ranoed nga lan e mathil ko fare binaw nu Zarahemla, mar oggaed ngakʼ fapi gidiiʼ ni bay u lan fare binaw nu Ammonihah ngar liiʼed yaed.\n\n3 Ma tomuren e binem, me yoʼor e mael nra tayed fapi Nephites, min tuluf raed ma yibe liiʼraed.\n\n4 Ma fithikʼ fapi Lamanites ni kan liiʼraed e ba chugur ni gubin fapi bitir ku Amulon nge pi walagen e bay riy, ni yaed fapi priest ku Noah, ni kar mʼaed nga paʼ fapi Nephites;\n\n5 Ma tin ni magaey e ra miil gaed nga lan wuruʼ e binaw, u tomuren ni kar matgael gaed i gagyeg nag e gelingin nge matʼawon nga dakean fapi Lamanites, me buch riy ni yoʼor fapi Lamanites ni thingar ra mʼaed ko nifiy ni bachan e mich roraed—\n\n6 Ya boʼor i yaed, u tomuren ni ke kirbaenʼ raed ni bachan e piʼin ni kar mʼaed nge gafgow nib yoʼor ni ke aw ngoraed, me yib ngaenʼraed fapi thin ni machib nag Aaron nge walagen ngoraed u lan taferaed; ma arame daki michaenʼraed ko fapi yalen ko pi chitamangraed, me michaenʼraed ngakʼ Somoel, niʼir e piiʼ e gelingin ngakʼ fapi Nephites; ere arame boʼor i yaed ni michaenʼraed u lan wuruʼ e binaw.\n\n7 Me yibi buch ni piʼin gaʼlungun ni yaed e piʼin ni kar magaey gaed ko fapi gidiiʼ ku Amulon e ruguyed rogon ni ngan liiʼraed ngar mʼaed, arragon, gubin e piʼin nibe michaenʼraed ko pinnʼey.\n\n8 Ere biney e yamʼ nge gafgow ni bachan e mich e kʼaring e damomuw ngakʼ boʼor i walagraed; me tabab e maleʼeg thin u lan wuruʼ e binaw; ere fapi Lamanites e ra tabab gaed i gay fapi bitir ku Amulon nge pi walagen mar tabab gaed i liiʼraed; mar miil gaed nga lan wuruʼ e binaw ko ngek.\n\n9 Ere musap gaed, be gayraed fapi Lamanites ko biney e rran. Ere aray rogon fapi thin ku Abinadi ni ke yibi buch, ni faʼani yoeg ni morngaʼagen fapi bitir ko fapi priest nra guyed rogon ni nge yimʼ ko nifiy.\n\n10 Ya gaʼar ngoraed: Nʼen ni gimed rarinʼ ngog e ireram e pinʼen ni bay yib.\n\n11 Ere chiney e Abinadi e ire sommʼon ni gafgow ni yamʼ ko nifiy ni bachan e mich rokʼ ngakʼ Got; ere ireray e nʼen ni yipʼ fan, ni bayoʼor e piʼin ni yaedra gafgow ni yamʼ ko nifiy, ni boed rogon ni gafgow riy.\n\n12 Me yoeg ngakʼ fapi priest ku Noah ni fakraed e yaedra mang tapgin ni nge yoʼor e gidiiʼ ni ngan liiʼraed ngar mʼaed, ni boed rogon ni kan rinʼ ngakʼ, ma bay ur garar gaed min liiʼraed, ni boed ba saaf ni demoy e chaʼ ni ma gafaliy ni ke paer ni gamanman ni malboch e be tuluf nge liiʼ; ere chiney e musap gaed, pi thin ney e ke mich nib riyulʼ, ya i tuluf raed fapi Lamanites, ma un gayraed, ma kun liiʼraed.\n\n13 Me yibi buch u napʼan ni guy fapi Lamanites ni dabiyog roraed ni ngar gel gaed ngakʼ fapi Nephites mar suloed bayay ko binaw roraed; ma bayoʼor i yaed e ke yibi paer nga lan fare binaw ku Ishmael nge fare binaw ku Nephi, mar puthuyed yaed ko fapi gidiiʼ ku Got, ni yaed fapi gidiiʼ nu Anti-Nephi-Lehi.\n\n14 Ere kur kʼeyaged boech talin e mael roraed, ni boed rogon ni ke rinʼ pi walagraed, ma arame mar manged boech e gidiiʼ nib matʼaw; ere u ranoed u woʼen Somoel, ma ur fol gaed ko pi motochiyel rokʼ nge pi yalen rokʼ.\n\n15 Arragon, rafol gaed ko fare motochiyel ku Moses; ya rib tʼuf ni thingar ur fol gaed ko fare motochiyel ku Moses e ngiyalʼ innʼem, ya gathi gubin make muguʼul. Machane yug aram rogon fare motochiyel ku Moses, ma yaed be sap nga mʼon ko fare wub rokʼ Kristus, ya yaed be lemnag ni fare motochiyel ku Moses e pow ko wub nra tay, ma bachan e ba mich u wunʼraed ni thingar tayed e pi gamʼing nem nib mʼug nge madaʼ ko ngiyalʼ ni ke yibi mʼug ngoraed.\n\n16 Chiney e darur lemniged ni woʼen e thap e yib ko fare motochiyel ku Moses; machane fare motochiyel ku Moses e be pigpig ni nge gelnag e mich roraed ngakʼ Kristus; ere aray rogon ni kar koeled ba athap u dakean e mich, ni be powiʼiyey iyaen ko woʼen e thap, ni yaed be tagaʼ ko fare nangaenʼ ko prophecy, niʼir e be weliy morngaʼagen e pinʼen ni bay yib.\n\n17 Ere chiney e musap gaed, Ammon nge Aaron, nge Omner, nge Himni, nge pi walagraed e ra falfalaenʼ gaed ni rib gel, ni bachan e monʼog ni ke tay e muruwel roraed u fithikʼ fapi Lamanites, ni ke piiʼ Somoel ngoraed u napʼan ni kar guyed ni ke piiʼ e fulweg ko pi meybil roraed, ma kur micheged e thin rokʼ ngoraed ni gubin.\n\n", "alma 26": "[center][font_size=26]Guruy Ni 26[/font_size][/center]\n\n[i]Ammon e falfalaenʼ nib yoʼor yay ngakʼ Somoel—Piʼin nib yulʼyulʼ e ma piiʼ Somoel gelingraed me piiʼ e tamilang ngoraed—U dakean e mich ma rayog ni ngan yognag e gidiiʼ riy nib yoʼor nga dakean e kalngaenʼ—Got e bay gubin e gelingin rokʼ ma gubin banʼen ma ra yog rokʼ. Napʼan 90–77 M.K.[/i]\n\n1 Ere chiney, ireray e thin ku Ammon ngakʼ pi walagen, ni gaʼar: Walageg nge pi gidiiʼ rog, musap gaed gube yoeg ngomed, ni ribaʼfan ni ngad falfalaenʼ gaed; ya gul rayog ni ngad lemniged faram ko ngiyalʼ ni kad chuw gaed ko fare binaw nu Zarahemla, nra piiʼ Got ngodaed e tiney e tawaʼath?\n\n2 Ere chiney, gube fithmed, mang e pi tawaʼath ni thʼabi gaaʼ ni ke gagyeg nag nga dakeandaed? Rayog ni nga moeged?\n\n3 Musap gaed, bay gupiiʼ e fulweg riy ni paʼmed; ya pi walagdaed, ni fapi Lamanites, e ur moyed u fithikʼ e lumor, arragon, u lan ba loew ni thʼabi lumor mab toʼaer, machane musap gaed, ini yaed e kan fekraed iyib kar guyed fare tamilang ku Got! Ere biney e ireray fare tawaʼath ni kan gagyeg nag nga dakeandaed, ni nge yog ni ngad manged talin e muruwel u paʼ Got ni ngad muguʼuliyed e re muruwel ney ni thʼabi felʼ.\n\n4 Musap gaed, yu biyuʼ i yaed e kar falfalaenʼ gaed, ma kan fekraed nga lan e ulung ku Got.\n\n5 Musap gaed, farengi raed e ke loel, ma nge felʼ waʼathmed, ya kam furuyed e kama romed, kam kunuyed e waʼamngin u gelingmed, arragon, nib poloʼ e rran ni kam muruwel gaed; ere musap gaed, ngam guyed urngin e thum ni ke yog ngomed! Ma bay ni kunuy raed nga naʼun ko grain, ni nge dabi kireb.\n\n6 Arragon, ni nga dabra puth gaed nga butʼ ko yokoʼ ko bin tomur e rran; arragon, ara rapuw gaed ngalang ko nifeng ni gel; machane napʼan nra yib e yokoʼ ma bay ni kunuy raed nga taʼabang nga tagilʼ raed, ni nge dabiyog ni rich e yokoʼ ngoraed; arragon, ara lulubiy raed e nifeng u butʼ ko gin ni be finey e toʼogor roraed ni nge fekraed iyaen ngay.\n\n7 Machane musap gaed, yaed bay u paʼ fare Somoel ni ma piiʼ e tawaʼamngin, mab milsuwraed ngakʼ; ma ra fekraed ngalang ko bin tomur e rran.\n\n8 Ngad oged e magaer ngakʼ e Got rodaed; maroed ngad tang gaed ngad oged e magaer ngakʼ, arragon, maroed ngad oged e magaer ngakʼ u fithingan nib thothupʼ, ya ire ma rinʼ e muruwel nib matʼaw ni gubinfen.\n\n9 Ya faʼan gomanga dadbaed nga wuruʼ fare binaw nu Zarahemla, ma pichaʼaney ni walagdaed ni rib tʼuf rodaed, ni kuʼur tʼufeged gadaed, e kar pired ni yaed ba fananikayed gadaed, arragon, ma kar pired ni dar nanged Got.\n\n10 Ere yibi buch u napʼan ni Ammon e ke yoeg e pi thin ney, ma Aaron ni walagen e chiyliy ngakʼ, ni be gaʼar: Ammon, gube rus ngay ni falfalaenʼ rom e nge fekem iyaen ko ʼufʼuf.\n\n11 Machane Ammon e gaʼar ngakʼ: Dagur ʼuf nga gelingig, ara gonop ni bay rog; machane musap, ka rigel e falfalaenʼ rog, arragon, gumʼirchaʼ rog e ke sug ke mapʼ nga butʼ ko falfalaenʼ, ere nggu falfalaenʼ ko Got rog.\n\n12 Arragon, gag e gumnang ni dariy rogog; ni faʼanra gelingiy e nga noeg, me gag e gub moʼowaer; ere gag e dabgu ʼuf ngog, machane gura ʼuf ko Got rog, ya dakean gelingin e rayog ni ngug rinʼ gubin banʼen riy; arragon, musap, boʼor bogi maʼangʼang ni kad rinʼed u lan e giney e nam, ni aramfan ni ngad oged e magaer u dakean fithingan ni gubinfen.\n\n13 Musap, in e biyuʼ i walagdaed ni ke bayuliyraed ko fare gechig ni amith nu infiernoʼ; me yog ni ngar tang niged e falfalaenʼ ni kan bayuliyraed u dakean e murnguy, ma bachan fare gelingin e thin rokʼ ni bay roraed, ere dariy tapgin nib gel ni ngad falfalaenʼ gaed?\n\n14 Arragon, bay tapgin ni ngad oged e magaer ngakʼ ni gubinfen, ya ir fare Got ni Thʼabi Tolang, ma ke chuweg pi walagdaed ko fare chen nu infierno.\n\n15 Arragon, ur moyed nib liyeg raed farengi lumor nge gafgow ni dabimus biʼid; machane musap, ke thapegraed ko tamilang rokʼ ni dabimus biʼid, arragon, nga lan ba yafos ni dabimus biʼid; ma ke liyegraed e tʼufeg rokʼ ni dariy u bayang; arragon, ma kuʼud manged talin e muruwel u lan paʼ ni fan ko re muruwel ney nib gaaʼ mab maʼangʼang.\n\n16 Ere, ngad ʼuf gaed, arragon, ngad ʼuf gaed ngakʼ Somoel; arragon, ngad falfalaenʼ gaed, ya falfalaenʼ rodaed e kari gel; arragon, ngad oged e magaer ku Got rodaed ni gubinfen. Musap, miniiʼ e rayog ni nge ʼuf ngakʼ Somoel nge pag rogon? Arragon, miniiʼ e rayog rokʼ ni nge weliy morngaʼagen gelingin nge pag fini yoʼor yay, nge murnguy rokʼ, nge gumaenʼ rokʼ ko gafgow ni tay ni fan ngakʼ e gidiiʼ? Musap gaed, gube yoeg ngomed, dabiyog ni nggu weliy e gin thʼabi achichig riy u laninʼug.\n\n17 Miniiʼ e yog ni nang ni Got rodaed e basug ko murnguy ni nge chuweg daed ko rangi dodow rodaed nib kireb, mab sug ko denen, nge gafgow?\n\n18 Musap gaed, u daroed iyaen u fithikʼ e damomuw, ni gadaed be guy rogon ni ngad gatheayed e galasia rokʼ.\n\n19 O ere, mangfan ni de piiʼ daed nga fithikʼ e gafgow ni ubchiyaʼ, arragon, ma mangfan ni de pag e sayden ko gechig rokʼ nge aw nga dakeandaed, me dugliy daed ko tagilʼ ni dariy e athap riy ni manechubog?\n\n20 O, yaʼel rog, e be chugur, ni chuw rog ni kemus nggu lemnag. Musap gaed, de gagyeg nag e justice rokʼ nga dakeandaed, machane murnguy rokʼ nib gel e ke fek daed u dakean e binem e loew ko yamʼ nge gafgow ni dabimus biʼid, nge yibi madaʼ ko thap rodaed ni poloʼ.\n\n21 Ere chiney e musap gaed, pi walageg, miniiʼ e re gidiiʼ nib fekyath ni manang e pinnʼey? Gube yoeg ngomed, ni dariy beeʼ ni manang e pinnʼey, ma kemus ni piʼin be kalngaenʼ.\n\n22 Arragon, chaʼ ni ra kalngaenʼ me muruwel ko mich rokʼ me rinʼ e pi muruwel nib mangil, me puthputhuy e meybil ni dabi tal—e ireram e chaʼ ni yira piiʼ ngakʼ ni nge nang e tin riyulʼ ku Got nib miith; arragon, ireram e chaʼ ni yira piiʼ ngakʼ ni nge yiʼiy nag e pinʼen ni dawor ni yiʼiy nag; arragon, ma yira piiʼ ngakʼ e chaʼanem ni nge yognag e kalngaenʼ ngakʼ yu biyuʼ e gidiiʼ, ni boed ni kan piiʼ ngodaed ni ngad feked e piʼin walagdaed ney iyib ko kalngaenʼ.\n\n23 Ere chiney e kagmed manang, o pi walageg, ni faʼan doeged ngakʼ pi walagdaed u lan fare binaw nu Zarahemla, ni nga daroed ko fare binaw ku Nephi, ni ngad machib niged pi walagdaed, ni fapi Lamanites, mar minmingaed maʼur muning niged gadaed?\n\n24 Ya ragaʼar gaed ngodaed: Gimed be lemnag ma ra yog romed ni ngam feked fapi Lamanites nge tamilang laniyaenʼraed ko tin riyulʼ? Gimed be lemnag ma ra yog romed ni ngam micheged u waenʼ fapi Lamanites ni dematʼaw fapi yalen ko pi chitamangraed, ni yaed bogi gidiiʼ ni aram fini ʼelʼel laniyaenʼraed; ni yaed e piʼin ni yaed baʼadag e puʼoeg rachaʼ; ni yaed e piʼin ni kar pired u lan e pi rran roraed u fithikʼ e denen ni thʼabi kireb; ni yaed e piʼin ni woʼraed e woʼen e tagan ni aram ko sommʼon? Ere chiney o pi walageg, ka gimed manang ni ireray e thin roraed.\n\n25 Nge ku boech ni ka roeged: Ngad feked e talin e cham rodaed nga daroed ngoraed ni cham, ngad liiʼedraed ngar chuw gaed nge pi denen roraed u dakean e nam, nge siy ragel gaed ngodaed mar liiʼed gadaed.\n\n26 Machane musap gaed, o pi walageg nib tʼuf rog, kad baed nga lan wuruʼ e binaw ni gathi kad nomeged ni ngad liiʼed pi walagdaed, ya gadaed be nomeg ni gomanga yog ngad ayuweged boechi yaed.\n\n27 Chiney e napʼan ni moʼowaer laniyaenʼ daed, me yaen ni ngad suloed, musap gaed, fare Somoel e piiʼ e gapas nga laniyaenʼ daed me gaʼar: Mmaroed nga fithikʼ pi walagmed, ni fapi Lamanites, ma ngam gumʼaenʼiyed e pi gafgow romed, ma bay gupiiʼ ngomed ni nge yog ni ngam muguʼuliyed.\n\n28 Ere chiney e musap gaed, kad baed, ma kadaroed u fithikʼraed iyaen; ma kuʼud gumʼaenʼ gaed u fithikʼ e pi gafgow rodaed, ma kad pirʼeged gubin e pi moʼomawʼ; arragon, ka danoed u rebo naʼun nga reb, ni be pagaenʼdaed ko murnguy nu fayleng—ma gathi kemus ni yigoʼ murnguy nu fayleng ya ku aram rogon ko murnguy ku Got.\n\n29 Ma kadaroed nga naʼun roraed ngad filed ngoraed, ma kad filed ngoraed u lan e pi kanawoʼ roraed; arragon, kad filed ngoraed u dakean e pi yungi falang roraed; ma ku daroed nga langgin e pi temple roraed nge pi tagilʼ e moʼolung roraed ngad filed ngoraed; ma ka ninʼdaed nga wean, ma kan muning nagdaed, ma kan thuw nga dakeandaed, ma kan bat nag linglingidaed; ma kan malang nagdaed, ma kan fek daed ni kan mʼag daed ko gaf, ma kaninʼ daed nga kalbus; mu dakean gelingin nge gonop ku Got e ke chuweg daed riy bayay.\n\n30 Ma kad pirʼeged gubin mit e gafgow, ni fan gubin e pinnʼey e gomanga yog ni ngad thapeged boech e gidiiʼ; ma uda lemniged nra gel e falfalaen rodaed ni faʼanra yog ni ngad thapeged boech e gidiiʼ.\n\n31 Ere chiney e musap gaed, rayog ni ngad sap gaed ma gaed guy waʼamngin e pi muruwel rodaed; ere kad guyed niba lich? Gube yoeg ngomed, Dangay, ya yaed bayoʼor; arragon, ma rayog ni ngad guyed faraed yulʼyulʼ, ni bachan e murnguy roraed ngakʼ pi walagraed nge gadaed.\n\n32 Ya musap gaed, ka yugub felʼ ni ngar maligach niged e yafos roraed ko bin ni ngar feked e yafos ko toʼogor roraed; ma kar kʼeyaged e pi talin e cham roraed nga fithikʼ e butʼ nib toʼaer, ni bachan e murnguy roraed ngakʼ pi walagraed.\n\n33 Ere chiney musap gaed gube yoeg ngomed, ki immoy ba tʼufeg ni aram fini gel u bingyalʼ u lan gaʼangin yang e nam? Musap gaed, gube yoeg ngomed, Dangay, dariy bingyalʼ, ni aram rogon u fithikʼ fapi Nephites.\n\n34 Ya musap gaed, yaedra fek talin e cham roraed ni ngar liiʼed pi walagraed; dabra paged yaed ngan liiʼraed. Machane musap gaed ini yaed e kar paged yaed kan liiʼraed; ma gaed manang ni kar piiʼed yaed ngakʼ e Got roraed, ni bachan e adag roraed nge bachan e fananikan roraed nib kun ko denen.\n\n35 Ere chiney e dariy tapgin ni ngad falfalaenʼ gaed? Arragon, gube yoeg ngomed, dariy bingyalʼ ni immoy e gidiiʼ ni bay tapgin ni ngar falfalaenʼ gaed ni boed rogdaed, ni kaʼaram iyib ko ngiyalʼ nni sunmiy e fayleng riy; arragon, nge falfalaenʼ rog e ke fekeg iyaen, ni nggu ʼuf ko Got rog; ya ir gubin e gelingin, nge gubin e gonop, nge gubin e nangaenʼ; ma gubin banʼen ma rayog rokʼ, ma ir Beeʼ nib sug ko murnguy, nge madaʼ ko ngiyalʼ ni ke yog e yafos ni manemus, ngakʼ e piʼin ni yaedra kalngaenʼ me michaenʼraed nga fithingan.\n\n36 Ere chiney e faʼanra ireray e ʼufʼuf, me ere nggu ʼufʼuf; ya ireray e yafos rog nge tamilang rog, falfalaenʼ rog, nge thap rog, nge bayul rog ni nggu chuw ko fare gafgow ni dariy nʼumngin i napʼan. Arragon, gube oge magaer nga fithingan e Got rog, niʼir e yug be lemnag e pi gidiiʼ ney, ni yaed ba paʼ i paʼangin fare ke gakʼiy ku Israel, ma ke malog ko kenggin u lan ba nam; arragon, gube gaʼar, gube oge magaer nga fithingan e Got rog, niʼir e yug ma lemnagdaed, ni gaed be maletheay iyaen u lan ba nam.\n\n37 Ere chiney o pi walageg, kad guyed ni Got e ma lemnag gubin e gidiiʼ, ni demutrug ko kun nam e yaed bay riy; arragon, manang urngin e gidiiʼ rokʼ, nge murnguy u lan ngorngoren e bay ngakʼ gubin e gidiiʼ nu fayleng. Ere chiney e ireray e falfalaenʼ rog, nge wup magaer rog nib gel; arragon, gura oge magaer ni gubinfen ngakʼ e Got rog. Amen.\n\n", "alma 27": "[center][font_size=26]Guruy Ni 27[/font_size][/center]\n\n[i]Fare Somoel e chiyliy ngakʼ Ammon ni nge powiʼiy fapi gidiiʼ nu Anti-Nephi-Lehi ko gin ni yaed ba ayal riy—Napʼan ni madaʼeg Ammon i Alma, ma falfalaenʼ rokʼ Ammon e mʼay nag gelingin—Fapi Nephites e ra piiʼed ngakʼ fapi Anti-Nephi-Lehies fare binaw nu Jershon—Min piningraed ni fapi gidiiʼ ku Ammon. Napʼan 90–77 M.K.[/i]\n\n1 Chiney e yibi buch u napʼan ni fapi Lamanites ni ka ranoed ni mael ngakʼ fapi Nephites mar pirʼeged, u tomuren ni ke yoʼor yay ni kar gayed rogon ni ngar liiʼedraed, ni dariy tapgin ni ngar liiʼedraed, mar suloed bayay ko fare binaw ku Nephi.\n\n2 Me yibi buch ni fapi Amalekites, e kar damomuw gaed, ni bachan e ke yimʼ boech e gidiiʼ roraed. Ma napʼan ni kar guyed ni dabiyog ni ngar folbiy gaed ngakʼ fapi Nephites, mar tabab gaed i kʼaring e damomuw ngakʼ fapi gidiiʼ ngar togopluw gaed ngakʼ pi walagraed, ni fapi gidiiʼ nu Anti-Nephi-Lehi; ma arame ra tabab gaed bayay i liiʼraed.\n\n3 Ere bayay chiney e pi gidiiʼ ney e dar pigicham gaed, mar paged yaed ngan liiʼraed ni boed rogon ni baʼadag e pi toʼogor roraed.\n\n4 Ere chiney e napʼan ni guy Ammon nge pi walagen e biney e muruwel ni mogothgoth nga fithikʼ fapiʼinem nib tʼuf roraed, nge fapiʼinem ni yaed ba tʼuf roraed—ya ur pigpig gaed ngoraed ni gowa yaed bogi angel ni kan lʼoegraed rokʼ Got ni ngar ayuweged raed ngar chuw gaed ko gafgow ni dabimus biʼid—ere, napʼan ni guy Ammon nge pi walagen e biney e muruwel ni mogothgoth nib gel, me oeb u ngorngoraed ko murnguy, mar gaʼar gaed ngakʼ fare pilung:\n\n5 Ngad kunuyed nga taʼabang e pi gidiiʼ ney ku Somoel, ma gaed yaen ko fare binaw nu Zarahemla ngakʼ pi walagdaed ni fapi Nephites, ma gaed miil ngad chuw gaed u paʼ e pi toʼogor rodaed, ni nga dab ni liiʼdaed.\n\n6 Machane fare pilung e gaʼar ngoraed: Musap gaed, fapi Nephites e yaedra liiʼmaed, ni bachan e rib yoʼor e pi mathang pogofan nge pi denen ni kuʼud rinʼed nib togopluw ngoraed.\n\n7 Me gaʼar Ammon: bay guwaen nggu fith fare Somoel, ma faʼanra yoeg ngodaed, ni nga daroed ngakʼ pi walagdaed, ma gara yaen?\n\n8 Me gaʼar fare pilung ngakʼ: Arragon, faʼanra yoeg fare Somoel ni nga daroed, ma gamaed ra yaen ngakʼ pi walagmaed, ma gamaed ramang sib roraed nge madaʼ ko ngiyalʼ ni ke felʼ laniyaenʼraed ko pi mathang pogofan nge pi denen ni kuʼu rinʼed nib togopluw ngoraed.\n\n9 Machane Ammon e gaʼar ngakʼ: Rib togopluw ko fare motochiyel rokʼ pi walagdaed, ni sunmiy e chitamag, ni thingar dabi sum e sib nga fithikʼraed; ere mman nga daroed ma nge pagaenʼdaed ko wurngaenʼ rokʼ pi walagdaed.\n\n10 Machane me gaʼar fare pilung ngakʼ: Mu fith fare Somoel, ma faʼanra yoeg ni nggu waroed, ma gamaed ra yaen; ara dangay ma gamaed rayimʼ u lan fare binaw.\n\n11 Me yibi buch ni Ammon e yaen nge fith fare Somoel, me gaʼar Somoel ngakʼ:\n\n12 Mu chuweg e pi gidiiʼ ney u lan e re binaw ney, ni nga dabra mʼaed; ya Moʼoniyanʼ e kari chichiʼiy paʼ u gumʼirchaʼen fapi Amalekites, ni yaed be kʼaring e damomuw ngakʼ fapi Lamanites ni ngar liiʼed pi walagraed; ere muchuw gaed u lan e re binaw ney; ma nge felʼ waʼathan e pi gidiiʼ ney u lan e biney e mfen, ya gura ayuwegraed.\n\n13 Ere chiney e yibi buch ni Ammon e yaen nge yoeg ngakʼ fare pilung gubin fapi thin ni ke yoeg Somoel ngakʼ.\n\n14 Mar kunuyed nga taʼabang gubin e gidiiʼ roraed, arragon, gubin fapi gidiiʼ ku Somoel, mar kunuyed nga taʼabang gubin e gamanman nge garbaw roraed, mar chuw gaed u lan fare binaw, marbaed nga lan wuruʼ e binaw niʼir e be kiiʼeg fare binaw ku Nephi ko fare binaw nu Zarahemla, marbaed ngar chugur gaed ko mathil ko fare binaw.\n\n15 Me yibi buch ni gaʼar Ammon ngoraed: Musap gaed, gag nge pi walageg e bay guwaroed nga lan fare binaw nu Zarahemla, ma ngam pired u roey nge madaʼ ko ngiyalʼ ni kug suloed; ma nggu waroed nggu nanged laniyaenʼ pi walagmaed, ko ra mʼagaenʼraed ngay ni ngam baed nga lan e binaw roraed fa dangay.\n\n16 Me yibi buch u napʼan ni be yaen Ammon iyaen nga lan fare binaw, ma ir nge walagen e ra madaʼ niged Alma, ko farengi nʼen niʼir e kan weliy morngaʼagen; ere musap gaed, rib gel e falfalaenʼ ko biney e madaʼ.\n\n17 Ngiyalʼ ney e ri falfalaenʼ Ammon ni rib gel; arragon, me liiʼ e lem u gelingin e falfalaenʼ rokʼ ko Got rokʼ, ni arame ri mʼay gelingin, me thig bayay nge aw nga butʼ.\n\n18 Ere chiney gathi ireray e falfalaenʼ ni rib gel? Musap gaed, ireray e falfalaenʼ ni dariy beeʼ nra yog ngakʼ ma kemus ni piʼin nib yulʼyulʼ ko kalngaenʼ nge piʼin ni ma mogow falfalaenʼ u fithikʼ e sobutʼaenʼ.\n\n19 Ngiyalʼ ney e falfalaen rokʼ Alma ni kar madaʼ gaed pi walagen e rib gel, nge ku aram rogon ko falfalaenʼ rokʼ Aaron, nge Omner, nge Himni; machane falfalaenʼ roraed e de mʼay nag gelingraed.\n\n20 Me yibi buch ni Alma e powiʼiy pi walagen ngar suloed nga lan fare binaw nu Zarahemla; me fekraed ko tabinaew rokʼ. Ma ranoed nga roeged ko fare pilung ko tapuf-oloboch gubin e pinʼen ni ke buch roraed u lan fare binaw ku Nephi, u fithikʼ pi walagraed, ni fapi Lamanites.\n\n21 Me yibi buch ni fare pilung ko tapuf-oloboch e wereg bbugi thin u dakean gaʼangin yang e nam, ni baʼadag ni nge nang laniyaenʼ fapi gidiiʼ u morngaʼagen e wub rokʼ pi walagraed, ni yaed fapi gidiiʼ nu Anti-Nephi-Lehi.\n\n22 Me yibi buch ni yib lungun e yoʼor, ni be gaʼar: Musap, gamaed ra pag fare binaw nu Jershon, ni bay nga baʼan ngek u charen e day, nib peth ko fare binaw ni Galwog, ni bay nga baʼan yimuch ko fare binaw ni Galwog; ma re binaw ney nu Jershon e ireray e re binaw ni nggu piiʼed ngakʼ pi walagmaed ngar tafnayed.\n\n23 Ma musap, bay gu tayed e salthaw romaed u thilin fare binaw ni Jershon nge fare binaw ni Nephi, ni nge yog ni ngug matangiyed pi walagmaed u lan fare binaw ni Jershon; ere ireray e nʼen ni nggu rinʼed ni fan ngakʼ pi walagmaed, ni bachan e yaed be rus ngay ni ngar cham gaed pi walagraed ya yaedra denen; ma biney e murus ni kar tayed e bachan e kalngaenʼ nib almarin ni kar tayed, ni fan ko pi mathang pogofan nge ngongol roraed nib kireb.\n\n24 Ere chiney e musap, ireray e nʼen ni nggu rinʼed ngakʼ pi walagmaed, ni nge yog nra tafnayed fare binaw nu Jershon; ma bay gu piiʼed e salthaw romaed ngar matangiyed yaed ko pi toʼogor roraed, ni faʼan yaedra piiʼ e ayuw ngomaed ni ggan ni nge kay e pi salthaw romaed.\n\n25 Ere chiney, e yibi buch u napʼan ni rungʼag Ammon e biney, me sul ko fapi gidiiʼ nu Anti-Nephi-Lehi, ni yow Alma nra suloew, nga lan wuruʼ e binaw, ko gin ni kar nʼufed e tent roraed riy, mar weliyew ngoraed gubin e pinnʼey. Ere Alma e ki weliy ngoraed rogon ni michaenʼ, ni yaed Ammon nge Aaron, nge pi walagen.\n\n26 Me yibi buch ni yib nag e falfalaenʼ nga fithikʼraed ni rib gel. Ma ranoed nga lan fare binaw nu Jershon, mar pired ni kar tafnayed fare binaw nu Jershon; ma i piningraed fapi Nephites ni yaed e gidiiʼ ku Ammon; ere binem e fithingan e kiiʼeg raed e ngiyalʼ nem min fanay iyaen.\n\n27 Ma ur pired u fithikʼ fapi gidiiʼ ku Nephi, ma kun uneg raed ko mathaʼeg nga fithikʼ fapi gidiiʼ ni yaed gidiiʼen fare galasia ku Got. Ma kuʼur kiiʼ gaed u rogon e gablaenʼ roraed ngakʼ Got, nge gidiiʼ; ya riyaed ba yulʼyulʼ mab paganʼuy ngoraed u fithikʼ gubin banʼen; ma yaed ba miyuluy ko mich roraed ngakʼ Kristus, nge yaeni madaʼ ko ngiyalʼ ni kar mʼaed.\n\n28 Mar guyed ni rachaʼen walagraed e banʼen ni kar dubuyed i puʼoeg; ma dab kiyog ni ngan miliy laniyaenʼraed ngar liiʼed pi walagraed; ma dariy bingyalʼ ni rrus gaed ko yamʼ, ni bachan e athap nge tamilngaenʼ roraed ngakʼ Kristus nge fare foskoyamʼ; ere, ke math wolbuwan e yamʼ u dakean e yamʼ ni tay Kristus.\n\n29 Ere, yaedra yimʼ u fithikʼ e gafgow nge amith u ba dodow nra yib nag pi walagraed ngoraed, u mʼon ni ngar feked e sayden ara sarey ni ngar liiʼedraed.\n\n30 Ere aray rogon ni yaed bogi gidiiʼ nri yaed ba tʼuf, bogi gidiiʼ nri yaed ba tʼuf rokʼ Somoel.\n\n", "alma 28": "[center][font_size=26]Guruy Ni 28[/font_size][/center]\n\n[i]Fapi Lamanites e ra waer gaed u napʼan ba mael nib gaʼ—Ragag e biyuʼ i yaed e nliiʼraed ngar mʼaed—Fa piʼin ni kireb e kar awgaed nga ba dodow ko gafgow ni dariy nʼumngin i napʼan; Fa piʼin nib matʼaw e rayog ngoraed ba falfalaenʼ ni dariy tungun. Napʼan 77–76 M.K.[/i]\n\n1 Ere chiney e yibi buch u tomuren ni kan ayliy fapi gidiiʼ ku Ammon nga lan fare binaw nu Jershon, nge ku arragon fare galasia nni ayliy nga lan fare binaw nu Jershon, nge fapi salthaw ko fapi Nephites e kan tayraed nib liyeg fare binaw nu Jershon, arragon, u lan gubin e pi mathil nib liyeg fare binaw nu Zarahemla; ma fapi salthaw ko fapi Lamanites e kar laeked pi walagraed nga lan wuruʼ e binaw.\n\n2 Ere immoy ba mael ni rib gaaʼ ntay; arragon, ni dariy reb ni yimnang morngaʼagen ni aram rogon bingyalʼ u fithikʼ fapi gidiiʼ u dakean e nam ni aram iyib ko ngiyalʼ ni chuw Lehi u Jerusalem; arragon, ma ragag e biyuʼ ko fapi Lamanites e kan liiʼraed ma boech e ra garar gaed u dakean e nam.\n\n3 Arragon, ma kub almarin ba yamʼ ni aw nga fithikʼ fapi gidiiʼ ku Nephi; machane, fapi Lamanites e ni tuluf raed ngar werwer gaed, ma fapi gidiiʼ ku Nephi e ra suloed bayay ko binaw roraed.\n\n4 Ere chiney e ngiyalʼ ney e bangiyalʼ i nʼen nib almarin e mayoer nge diloloʼ ni ke wer thiin u dakean gaʼangin yang e nam, u fithikʼ fapi gidiiʼ ku Nephi—\n\n5 Arragon, mayoer ni be tay e piʼin nib ppin ni yaed be yoer nag pi figirngiraed, nge mayoer ko pi matam ni yaed be yoer nag pi pagael ni fakraed, nge pi walag ni ppin ni yaed be yoer nag walagraed ni pumoʼon, arragon, nge pi walag ni pumoʼon ni yaed be yoer nag e pi chitamangraed; ere aray rogon laman e mayoer nni rungʼag u fithikʼraed, ni yaed gubin ni yaed be yoer nag e gidiiʼ roraed ni kar mʼaed.\n\n6 Ere chiney e riyulʼ ni ireray rebo rran nib gel e kirbaenʼ ntay riy; arragon, bangiyalʼ i nʼen nib gel e mʼingaenʼ, nge bangiyalʼ nʼen ni yibe baley nag e abich ma yibe meybil.\n\n7 Ere aray rogon ni mus e bin ragag nge lal e duw ko fare lung ko fapi tapuf-oloboch nga dakean fapi gidiiʼ ku Nephi;\n\n8 Ere ireray fare chep ku Ammon nge pi walagen, nge milekag roraed u lan fare binaw ku Nephi, nge pi gafgow roraed u lan e binaw, nge pi kirbaenʼ roraed, nge buchbuch ko tafnaey roraed, falfalaenʼ roraed ni dabiyog i weliy rogon, nge ayal ni tay pi walagraed u lan fare binaw nu Jershon. Ere chiney e nge falʼeg Somoel, ni fare Tabiyul ko gubin e gidiiʼ, waʼathraed ni gubinfen.\n\n9 Ere ireray fare chep ko pi mael nge togopluw u fithikʼ fapi Nephites, nge pi mael u thilin fapi Nephites nge fapi Lamanites; ma aram me yaeni mus e bin ragag nge lal e duw ko fare lung ko fapi tapuf-oloboch.\n\n10 Ere aram ko bin sommʼon e duw nge madaʼ ko bin ragag nge lal e ke buch riy e gafgow ni yamʼ ngakʼ bukun e biyuʼ e gidiiʼ; arragon, ke buch riy ba puʼoeg rachaʼ nib almarin.\n\n11 Nge pi ldoew ni bukun e biyuʼ e kan kʼeyag nib toʼaer nga fithikʼ e butʼ, u napʼan ni kubay boech e ldoew ni bukun e biyuʼ ni ke meal ni yu ulung u dakean e nam; arragon, ma bukun e biyuʼ e tin be yoer nag e gidiiʼ roraed ni kar mʼaed, ya bachan e baʼfan ni ngar rus gaed, ni boed ni michmicheg Somoel, ni ngar awgaed nga ba dodow ko gafgow ni dariy nʼumngin i napʼan.\n\n12 Napʼan ni bukun e biyuʼ e piʼin nibe yoer ni fan ngakʼ e pi gidiiʼ roraed ni kar mʼaed, ma ku yaed be falaenʼ nge falfalaenʼ u fithikʼ e athap, nge tamilngaenʼ, ni boed e michmich ni tay Somoel, ni yaedra fos ngar pired nga baʼan matʼaw i paʼ Got, u ba dodow ko falfalaenʼ ni dariy tungun.\n\n13 Ere aray ni kad guyed fini thilthil rogon nra yaeni awe gidiiʼ ni bachan e denen nge ngongol ni kireb, nge fare gelingin ku moʼoniyanʼ, ni ma yib u dakean e lem ni sasaliyeb ni ke tay ni nge luguy nag gumʼirchaʼen e gidiiʼ.\n\n14 Ere ireray ni kad guyed fare poeng ko lʼagaenʼ ko gidiiʼ ni ngar muruwel gaed u lan farengi mileayʼ ku Somoel; ere kad guyed tapgin e kirbaenʼ nge falfalaenʼ—kirbaenʼ ni bachan e yamʼ nge gafgow nga fithikʼ e gidiiʼ, nge falfalaenʼ ni bachan fare tamilang rokʼ Kristus nga lan e yafos.\n\n", "alma 29": "[center][font_size=26]Guruy Ni 29[/font_size][/center]\n\n[i]Alma e athapeg ni nge yoeg ni boed ni yoeg e angel ni ngan kalngaenʼ—Fare Somoel e piiʼ e sensey ni fan ko gubin e nam—Alma e falfalaenʼ ko fare muruwel ku Somoel nge muruwel ni muguʼuliy Ammon nge pi walagen. Napʼan 76 M.K.[/i]\n\n1 O manga gub angel, ma rayog ngog e athap ko gumʼirchaʼ rog, ni ngguwon iyaen ni gube non ko fare yabul ku Got, u balam nra rurug e fayleng, ni nggog ngakʼ gubin e gidiiʼ ni ngar kalgaed ngaenʼraed!\n\n2 Arragon, gura yoeg ngakʼ gubin e gidiiʼ, nib gaaʼ lamag ni boed gaʼangin i lingan e dirraʼ, morngaʼagen e kalngaenʼ nge woʼen e bayul, ni thingar ra kalgaed ngaenʼraed marbaed ngakʼ Got, ni gomanga yigi dabki gel e gafgow u dakean gaʼangin yang e fayleng.\n\n3 Machane musap gaed, gag beeʼ ni gub gidiiʼ, ma gube denen ko pinʼen ni gube athpeg; ya thingar gu falfalaenʼ ko pinʼen ni ke piiʼ Somoel ngog.\n\n4 Thingar dabi wagaey laninʼug i athapeg e thin rokʼ ba Got nib matʼaw, ya gumnang ni ma piiʼ ngakʼ e gidiiʼ nrogon ni yaed baʼadag, ko yamʼ fa yafos; arragon, gumnang ni ma piiʼ ko gidiiʼ, arragon, ma piiʼ ngoraed e thin ni dabi thil, u rogon ni yaed baʼadag, ni woʼen e thap fa gafgow.\n\n5 Arragon, ma gumnang ni felʼ nge kireb e ba puf-rogon e gidiiʼ ngay; ma chaʼ ni denang i kiiʼeg e felʼ ko kireb e dariy kirbin; machane chaʼ ni manang e felʼ nge kireb, e ireram e chaʼ ni yira piiʼ ngakʼ nrogon ni baʼadag, ko be athapeg e felʼ fa kireb, yafos fa yamʼ, falfalaenʼ fa mʼingaenʼ ko nangaenʼ.\n\n6 Ere chiney, ni gube guy ni gumnang e pinnʼey, mangfan ni thingar gu athapeg nge pag rogon ni nggu rinʼ fare muruwel ni kan piningeg ngay?\n\n7 Mangfan ni nggu athapeg ni nggu mang rebe angel, ni nge yog nug non ngakʼ gubin e gidiiʼ ko tin tomur e rran u fayleng?\n\n8 Ya musap gaed, fare Somoel e ke piiʼ ngakʼ gubin e pi nam, e nam roraed nge thin roraed, ni ngar filed iyaen e thin rokʼ, arragon, u fithikʼ e gonop, gubin e pinʼen ni be guy nib mʼag ni nge yog ngoraed; ere kad guyed ni fare Somoel e ma fonow u fithikʼ e gonop, u rogon e tin nib matʼaw mab riyulʼ.\n\n9 Gumanang ni pinʼen ni ke chiyliy Somoel ngog, ma gube ʼuf u fithikʼ. Dagur ʼuf ngog, machane gube ʼuf u fithikʼ e pinʼen ni fare Somoel e ke chiyliy ngog; arragon, ma ireray e ʼuf rog, ni sana rayog ni nggu mang talin e muruwel u lan paʼ Got ni nggu fek boech e gidiiʼ iyib ko kalngaenʼ; ere ireray e falfalaenʼ rog.\n\n10 Ma musap gaed, napʼan nug guy nib yoʼor i walageg ni riyulʼ ni kar kalgaed ngaenʼraed, marbaed ngakʼ fare Somoel ni Got roraed, ma arame risug dugreg ko falfalaenʼ; ma arame yib nganʼug e nʼen ni ke rinʼ Somoel ni fan ngog, arragon, ma ki yib nganʼug ni ke rungʼag e meybil rog; arragon, ma arame ki yib nganʼug paʼ nib sug ko murnguy ni be kʼiyeg ngog.\n\n11 Arragon, ma ki yib nganʼug fare kalbus ntay ngakʼ e pi chitamag; ya ri gumnang ni fare Somoel e ire chuwegraed u kalbus, mu dakean e biney me sunmiy e galasia rokʼ; arragon, fare Somoel ni Got, fare Got ku Abraham, niʼir fare Got ku Isaac, niʼir fare Got ku Jacob, e chuwegraed u kalbus.\n\n12 Arragon, gubin e ngiyalʼ ma ma yib nganʼug e kalbus ntay ngakʼ e pi chitamag; ma ku fare Got ni chuwegraed u paʼ fapi Egyptian e ku ire chuwegraed u kalbus.\n\n13 Arragon, ma ku ireram e re Got ni sunmiy e galasia rokʼ nga fithikʼraed; arragon, ma ireram fare Got ni piningeg nga ba muruwel nib thothup, ni nggu machib nag fare thin ngakʼ e pi gidiiʼ ney, ma ke ayuwegeg nggu muguʼuliy e muruwel rog, ni arame kar gu falfalaenʼ ngay.\n\n14 Machane dagur falfalaenʼ ko muruwel rog ni ke muguʼul ni yigoʼ gag ngay, ya kar gu falfalaenʼ ni bachan e ke muguʼul e muruwel rokʼ pi walageg, ni yaed e kuʼur moyed ko fare binaw ku Nephi.\n\n15 Musap gaed, kar muruwel gaed ni rib gel, ma kar yog niged boʼor e waʼamngin; ere rib felʼ e tawaʼath roraed!\n\n16 Chiney, e napʼan ni gura lemnag e muruwel rokʼ pi walageg ni muguʼul ma yaʼel rog e arame kan fek iyaen, nge yaeni madaʼ ko ngiyalʼ ni ke kiiʼ ko dagur, nrogon niʼ immoy, ere rib gel e falfalaenʼ rog.\n\n17 Ere chiney manga yigi piiʼ Got ngomed, ni pi walageg, ni gomanga yog nra pired nga butʼ u lan gilʼilungun Got; arragon, nge ku ngak gubin pi waʼamngin e muruwel romed ni nge yog ni nga dab kur chuw gaed, ma nge yog nra oged e soerokʼ ngakʼ ni gubinfen. Ere manga yigi pag Got ni nge buch ni boed e thin rog, ni boed rogon ni kug weliy. Amen.\n\n", "alma 30": "[center][font_size=26]Guruy Ni 30[/font_size][/center]\n\n[i]Korihor, ni fare toʼogor ku Kristus, e muning nag Kristus, nge fare Bayul, nge fare nangaenʼ ko prophecy—I fil iyaen ni dariy e Got, dariy e mul ni tay e gidiiʼ, dariy e gechig ko denen, nge dariy ba Kristus—Alma e micheg ni Kristus e ra yib ma gubin banʼen ma be dag ni bay e Got—Korihor e yoeg ni ngan dag e pow ngakʼ min maʼay nag—Fare moʼoniyanʼ e mʼug ngakʼ Korihor nib angel me fil ngakʼ ko mang e nge yoeg—Korihor e ni yitʼ nga butʼ nge yimʼ. Napʼan 76–74 M.K.[/i]\n\n1 Musap gaed, chiney e yibi buch u tomuren fapi gidiiʼ ku Ammon e kan ayliyraed nga lan fare binaw nu Jershon, arragon, nge ku tomuren ni fapi Lamanites e kan tulufraed u lan fare binaw, ma pi ldoew roraed e kʼeyag fapi gidiiʼ ko fare binaw—\n\n2 Chiney e pi ldoew roraed e dan thiʼegraed ni bachan e kayug ra yoʼor gaed; ma ku aram rogon ko pi ldoew ko fapi Nephites ni dan thiʼegraed—machane yibi buch u tomuren ni kar kʼeyaged e pi ldoew roraed, nge ku tomuren fare rran ni un baley nag e abich, mayoer, nge meybil, (ni aram u lan e bin ragag nge nelʼ e duw ko fare lung ko fapi tapuf-oloboch nga dakean fapi gidiiʼ ku Nephi) me tabab i ʼulʼul e gapas u dakean gaʼangin yang e nam.\n\n3 Arragon, ma fapi gidiiʼ e ruguyed rogon ni ngar fol gaed ko pi motochiyel ku Somoel; mi yaed yulʼyulʼ i muguʼuliy e pi gamʼing ku Got, u rogon fare motochiyel ku Moses; ya ni fil ngoraed ni ngar fol gaed ko fare motochiyel ku Moses nge madaʼ ko ngiyalʼ ni ke muguʼul.\n\n4 Ere aray rogon ni paer fapi gidiiʼ ni dariy beeʼ ni gatheay e gapas roraed ni poloʼ e bin ragag nge nelʼ e duw ko fare lung ko fapi tapuf-oloboch nga dakean fapi gidiiʼ ku Nephi.\n\n5 Me yibi buch u napʼan ni tabab e bin ragag nge medilip e duw ko lung ko fapi tapuf-oloboch, ma kab aw e gapas.\n\n6 Machane yibi buch u langgin tungun e bin ragag nge medilip e duw, me yib beeʼ nib moʼon nga lan fare binaw nu Zarahemla, ni ire toʼogor ku Kristus, ya ire tabab ko machib ngakʼ fapi gidiiʼ nib togopluw ko fapi prophecy ni tay fapi profet, ni morngaʼagen fare wub ku Kristus.\n\n7 Ngiyalʼ ney e dariy ba motochiyel nib togopluw nga rogon e mich rokʼ beeʼ; ya rib togopluw ko motochiyel ku Got ni ngan sunmiy ba motochiyel ni nge dab ki taʼareb nag e gidiiʼ u butʼ.\n\n8 Ya aray rogon ni yoeg fare chep nib thothup: Mu dugiliyed e biney e rran ko miniiʼ e ngam pigpig gaed ngakʼ.\n\n9 Chiney e faʼanra bay beeʼ ni baʼadag ni nge pigpig ngakʼ Got, ma ir rokʼ u matawon laniyaenʼ; ara, faʼanra ba michaenʼ ngakʼ Got ma ir u matʼawon laniyaenʼ ni nge pigpig ngakʼ; machane faʼanra de michaenʼ ngakʼ ma dariy e motochiyel ni be yoeg ni ngan gechig nag riy.\n\n10 Machane faʼanra thang beeʼ e fan rokʼ beeʼ ma ngan gechig nag ni yamʼ; ma faʼanra moroʼroʼ beeʼ ma kiyra gechig nag; ma faʼanra iring beeʼ banʼen ma kiyra gechig nag; ma faʼan yow ra paer beeʼ ni gathi mabgol rokʼ ma kiy ra gechig nag; arragon, ya gubin e pi ngongol ney nib kireb ma ni gechig nagraed riy.\n\n11 Ya bay ba motochiyel ni gidiiʼ e thingar ni pufthin nagraed u rogon e oloboch roraed. Machane, dariy e motochiyel nib togopluw ko mich ko gidiiʼ; ere, ra beeʼ ma yira gechig nag ko pi oloboch ni ke bucheg; ere aramfan ni gubin e gidiiʼ ma taʼareb rogon u butʼ.\n\n12 Ma re toʼogor ku Kristus ney, ni fithingan i Korihor, (ma fare motochiyel e dariy gelingin ni nge tileg) e tabab i machib nag ngakʼ fapi gidiiʼ ni dariy Kristus. Ere baʼaray rogon ni machib, nibe gaʼar:\n\n13 O gimed e piʼin ni kam mʼaged gimed kam pired u butʼ u tan ba gagyeg ni meechiyang nge ba athap ni dariy, mangfan ni gimed be mʼagmed nga bogi banʼen ni dariy fan? Mangfan ni gimed be sap nag ba Kristus? Ya dariy beeʼ nra yog ni nge nang ko mang e bay yib.\n\n14 Musap gaed, pinnʼey ni gimed be yoeg ni bogi prophecy, ni gimed be yoeg ni ke af iyib nga butʼ u paʼ e pi profet nib thothup, musap gaed, bogi yalen rok e pi chitamangmed nib meechiyang.\n\n15 Mang e ke rinʼ make dugil u wunʼmed nib riyulʼ? Musap gaed, dabiyog ni ngam nanged morngaʼagen bogi banʼen ni damur guyed; ere dabiyog ni ngam nanged ni bay ba Kristus.\n\n16 Kam changar gaed nga mʼon kamoeged ni gimed be guy ba ngiyalʼ i nʼen ni bay ni nʼaegfan e pi denen romed. Machane musap gaed, ireyer ni ke gabliymed ba tafnaey ni sabalbalyang; ma biney e sabalbalyang ko tafnaey romed e yib ni bachan fapi yalen ko pi chitamangmed, ni wawliymed nga orel nge michaenʼmed nga bogi banʼen ni deriyulʼ.\n\n17 Ma kub yoʼor boech bogi banʼen ni aram rogon ni weliy ngoraed, ni be yoeg ni dariy bbayul ni ngan falʼeg ni fan ko pi denen ko gidiiʼ, ya gubin e gidiiʼ ma bay waʼathan u lan e biney e yafos u rogon ni be gagyeg nag ir; ere gubin e gidiiʼ ma be monʼog u rogon e llowaenʼ rokʼ, ere gubin e gidiiʼ ma rayog rokʼ banʼen u rogon gelingin; ma demutrug ko mang e rarinʼ beeʼ ma de kireb.\n\n18 Ere aray rogon ni machib ngoraed, nib yoʼor e piʼin ni wawliy gumʼirchaʼen nga orel, mar puged oewchraed ngalang ngar ʼuf gaed nga fithikʼ e pi denen roraed, me wawliy e piʼin nib ppin nga orel nib yoʼor, nge piʼin pumoʼon, ni ngar rinʼed e tin galong banʼen—ma be yoeg ngoraed u napʼan ni ra yimʼ beeʼ, ma kemus e yafos rokʼ aram.\n\n19 Ere chiney e re moʼon ney e ki yaen ko fare binaw nu Jershon, ni nge machib nag e pinnʼey u fithikʼ fapi gidiiʼ ku Ammon, ni ur moyed ba ngiyalʼ i nʼen ni yaed fapi gidiiʼ ko fapi Lamanites.\n\n20 Machane musap gaed bagael boech e gonop roraed ngakʼ boʼor i yaed fapi Nephites; ya rafeked, ngar mʼaged, mar feked iyaen nga pʼoewchen Ammon, ni ire tolang ko priest ko tinem e gidiiʼ.\n\n21 Me yibi buch ni yoeg ni ngan chuweg u lan e binaw. Me yib nga lan fare binaw nu Gideon, ma arame tabab ko machib ngakʼ e tinem e gidiiʼ; ma deyog ni felʼ rogon e tin be lemnag u roey, ya ni koel ngan mʼag min fek iyaen nga pʼoewchen e chaʼ nib tolang ko priest, nge chaʼ ni pilung ko tapuf-oloboch ko fare binaw.\n\n22 Me yibi buch ni fare tolang ko priest e gaʼar ngakʼ: Mangfan ni gabe yaen iyaen nga um thilthilyeg e pi yalen Somoel? Mang ni gabe machib nag e pi gidiiʼ ney ni dariy Kristus, ni ngam wagagaey nag e falfalaenʼ roraed? Mang ni gabe non nib togopluw ko gubin fapi prophecy ko fapi profet nib thothup?\n\n23 Chiney e fare tolang ko priest e Giddonah fithingan. Me gaʼar Korihor ngakʼ: Bachan e dagur fil iyaen fapi yalen nib meechiyang ko pi chitamangmed, nge bachan e da gur fil ko pi gidiiʼ ney ni ngar mʼaged yaed nga tanggin e pi gamʼing nge muruwel nib mechiyang ni sunmiy e pi priest ni kakrom, ni ngar gagyeg niged gelingraed nge matʼawngiraed u dakeanraed, ni ngan tayraed nib minaenʼ raed, ni nga dabra puged oewchraed ngalang, ya ngan tayraed u butʼ u rogon e thin rom.\n\n24 Gabe yoeg ni pi gidiiʼ ney e ba puf rograed. Musap, gube yoeg ni yaed bay u kalbus. Gabe yoeg ni fapi prophecy ni kakrom e ba riyulʼ. Musap, gube yoeg ni damnang nib riyulʼ.\n\n25 Gabe yoeg ni pi gidiiʼ ney e ba buch e roraed ma bogi gidiiʼ ni kar mul gaed, ni bachan e denen rokʼ rebo gallabthir. Musap, gube yoeg ni beeʼ nib bitir e de buch e rokʼ ni bachan e gallabthir rokʼ.\n\n26 Ma kag be yoeg ni Kristus e ra yib. Machane musap, gube yoeg ngom ni damnang ni bay yib ba Kristus. Ma kag be yoeg ni yira liiʼ ngemʼ ni bachan e pi denen nu fayleng—\n\n27 Ere aray rogon ni kam wawliy e pi gidiiʼ ney ni ngar falwok gaed ko pi yalen rokʼ e pi chitamangmed nib mathukthuk, ni boed rogon ni gabaʼadag; ma kam tayraed u butʼ, ni gowa yaed bay u kalbus, ni nge yog ni felʼ rogmed ko pi muruwel u paʼraed, ma dakir mʼagaenʼraed ngay ni ngar puged oewchraed riy ngalang ni darur rus gaed, ma nga dabki mʼagaenʼraed ngay ni ngar falfalaenʼ gaed ko matʼawon nge yalen roraed.\n\n28 Arragon, dar mʼagaenʼraed ngay ni ngar muruwel gaed ko tin faraed banʼen ya yaed be rus ni richey me puwaenʼ fapi priests roraed, ni yaed be gagyeg nagraed ni rogon ni yaed baʼadag, ma kar miliyed raed ni nge michaenʼraed, ko pi yalen roraed nge pi likʼaey roraed nge pi fiti laniyaenʼraed nge pi piliyeg changar roraed nge pinʼen roraed nib dake riyulʼ mab dake miith morngaʼagen, ma faʼanra dab rrinʼed ni boed rogon e pi thin ni karoeged, ma bay beeʼ nra puwaenʼ ngoraed, ni yaed be yoeg niʼir e Got—ni beeʼ ni dawor ni guy fa kan nang, ni beeʼ ni da immoy ma ku dabi yib.\n\n29 Chiney e napʼan ni fare tolang ko priest nge fare pilung ko tapuf-oloboch e ruguyew fini ʼelʼel gumʼirchaʼen, arragon, napʼan ni kar guyew ni ra togopluw ngakʼ Got, ma dakur piiʼew e fulweg ko thin rokʼ; ere roegew ni ngan mʼag; mar piiʼew nga lan paʼ fapi salthaw, ma arame ni fek iyaen nga lan fare binaw nu Zarahemla, ni nge yog nni fek iyaen nga pʼoewchen Alma, nge fare pilung ko tapuf-oloboch niʼir e am u gaʼangin yang fare nam.\n\n30 Me yibi buch u napʼan ni kan fek iyaen nga pʼoewchen Alma nge fare pilung ko tapuf-oloboch, ma ki ʼulʼul ngay ni boed rogon ni rinʼ u lan fare binaw nu Gideon; arragon, ma ki ʼulʼul ko welthin nibe gathibthib nib togopluw.\n\n31 Me non ni rib gaaʼ laman u pʼoewchen Alma, me togopluw ngakʼ fapi priest nge sensey, ni be dugliy e kireb nga dakeanraed, ni yaed be wawliy fapi gidiiʼ ni ngar rinʼed fapi yalen rokʼ e pi chitamangraed nib meechiyang, ni fan e nge felʼ rograed ko pi muruwel rokʼ fapi gidiiʼ.\n\n32 Ere chiney e gaʼar Alma ngakʼ: Gur ma gamnang ni dagur falʼeg rogmaed u dakean e muruwel ni be tay e pi gidiiʼ ney; ya musap kug muruwel u napʼan ni tabab fare lung ko fapi tapuf-oloboch nge yibi madaʼ ko chiney, nga paʼag ni fan ngog, ni yug aram rogon nib yoʼor e milekag ni kug tay ni gube liyeg e nam ni nggu weliy fare thin ku Got ngakʼ e gidiiʼ rog.\n\n33 Ere yug aram rogon nib yoʼor e muruwel ni kug rinʼ u lan e galasia, ma dawori yog ngog taʼareb e senine ni puluwon e muruwel rog; ara ngakʼ rebi walageg, ma kemus ni fare gilʼ e tapuf-oloboch; e kan piiʼ puluwmaed riy u rogon e motochiyel u nʼumngin i napʼan ni gamaed be pithig e oloboch.\n\n34 Ere chiney, e faʼanra dabiyog banʼen ngomaed ni puluwon e muruwel romaed u lan e galasia, ma buʼuw falʼngin ngomaed ni nggu muruwel gaed u lan e galasia gathi kemus ni nggu weliyed e tin riyulʼ, ni nge yog e falfalaenʼ ngomaed u fithikʼ e falfalaen ni be tay pi walagmaed?\n\n35 Ere mangfan ni gabe yoeg ni gamaed be machib ngakʼ e pi gidiiʼ ney ni nge felʼ rogmaed riy, ni mus ni gur, ma gamnang ni dariy banʼen ni be yog ngomaed? Ere chiney, ba mich u wunʼum ni gamaed be baen nag e pi gidiiʼ ney, ni be sumriy e falfalaenʼ nga langgin gumʼirchaʼraed?\n\n36 Me fulweg Korihor ngakʼ ni gaʼar, Arragon.\n\n37 Ma arame gaʼar Alma ngakʼ: Mich u wunʼum ni bay e Got?\n\n38 Me fulweg ni gaʼar, Dangay.\n\n39 Ere gaʼar Alma ngakʼ: Kag ra siyeg bayay ni bay e Got, ma kag siyeg ni bay Kristus? Ya musap, gube yoeg ngom, ni gumnang ni bay e Got, ma kura yib Kristus.\n\n40 Ere chiney e mang e pow riy rom ni dariy e Got, ara Kristus e dabi yib? Gube yoeg ngom ni dariy, ma kemus ni yigoʼ thin rom.\n\n41 Machane, musap, bay gubin banʼen rog ni mich riy ni pinnʼey e ba riyulʼ; ma ku arragon ni gur ma bay gubin banʼen rom ni mich riy ngom ni bogi banʼen nib riyulʼ; ere ngam siyeg ni deriyulʼ? Mich u wunʼum ni pinnʼey e ba riyulʼ?\n\n42 Musap, gumnang nib mich u wunʼum, machane ke gabliyem fare yaʼel ni ma baen, ma kam chuweg rom fare Kan ni Thothup ku Got ni nga dabi yib tagilʼ u fithikʼam; ere fare moʼoniyanʼ e ke suweyem, ma ke fekem iyaen nga um rinʼ e tin baʼadag, ma nga um rinʼ e pi gagyeg ni nge wereg e gidiiʼ ku Got.\n\n43 Ere chiney e gaʼar Korihor ngakʼ Alma: Faʼan gara dag ba pow ngog, ni nge yog ni mich u wunʼug ni bay e Got, arragon, mu dag ngog ni bay gelingin, ma arame fin ra mich u wunʼug ni riyulʼ e thin rom.\n\n44 Ere Alma gaʼar ngakʼ: Gur e ke gaman e pow ni kan dag ngom; gabe lumel nag laniyaen e Got rom? Gara yoeg ni ngam gaʼar, Mu dag ngog ba pow, ni aram rogon ni bay e mich rom ngakʼ gubin e pi chaʼaney ni walagem, nge gubin e pi profet nib thothup? Fapi chep nib thothup e ki immoy, arragon, ma gubin banʼen ma be micheg ni bay e Got; arragon, bay e fayleng, nge gubin banʼen ni bay u dakean, arragon, nge mithmith riy, arragon, nge ku gubin e pi fayleng ni be mithmith ni rogon ni yaed ma mithmith e be micheg ni bay ba Tasunmiy ni thʼaebi Gaʼlungun.\n\n45 Ma gabe yaen iyaen, ni gabe wawliy gumʼirchaʼen e pi gidiiʼ ney, ni gabe micheg ngoraed ni dariy e Got? Ere ngam togopluw ko gubin e pinnʼey ni mich riy? Me gaʼar: Arragon, gura togopluw ngay, ma kemus ni faʼan gara dag ngog ba pow.\n\n46 Ere chiney e yibi buch ni Alma e gaʼar ngakʼ: Musap, ke kireb anʼug ni bachan e ʼelʼel u gumʼirchaʼem, arragon, ma kag ra keruʼuy fare nangaenʼ ko tin riyulʼ, ni rayog ni nge malog e yaʼel rom riy.\n\n47 Machane musap, kay gub felʼ ni ra malog e yaʼel rom ko bin ni gur e ngam miliy e pi yaʼel nib yoʼor nga butʼ iyaen ko gafgow, u dakean e sabaenbaen rom nge pi safalʼfalʼ thin rom; ere faʼanra kag ra yoeg bayay ni dariy e Got, ma musap Got e ra gechig nigem, ni gara maʼay, ma dab kiyog ni ngam pithig lʼugnam bayay, ni nga dab kiyog ni ngam baen nag e pi gidiiʼ ney.\n\n48 Ere chiney e gaʼar Korihor ngakʼ: Dagur yoeg ni dariy e Got, machane dar mich u wunʼug ni bay e Got; ma kugog faram, ni gur e damnang ni bay e Got; ere faʼanra dabiyog ni ngam dag ngog ba pow, ma dabi mich u wunʼug.\n\n49 Ere gaʼar Alma ngakʼ: Baʼaray e nʼen ni nggu piiʼ ngom ni pow, ni gur e arame bay mu maʼay, ni boed ni kugog; ere gube yoeg, u dakean fithingan Got, ni ngam maʼay, ni nga dab kiyog ni ngam non.\n\n50 Ere chiney e napʼan ni yoeg Alma e pi thin ney, me maʼay Korihor, ni dakiyog ni nge non, ni boed ni yoeg Alma.\n\n51 Ere chiney e napʼan ni guy fare tapuf-oloboch e biney, me yol ni nge biʼeg Korihor, ni gaʼar: Ke mich u wunʼum nga gelingin Got? Niʼir e um athapeg ni nge dag Alma e pow rokʼ ngom? Gabaʼadag ni nge gechig nag boech e gidiiʼ, ni nge dag ngom ba pow? Musap, ke dag ngom ba pow; ere chiney e kube maerwaer u wunʼum?\n\n52 Me yol Korihor, ni gaʼar: Kug nang ni kug maʼay, ya dab kiyog ni nggu non; ma kug nang ni dariy banʼen ni rayog rokʼ ma kemus ni fare gelingin Got e rayog riy ni nge yib nag e biney nga dakeanaeg; arragon, ma gubin e ngiyalʼ ma gumnang ni bay ba Got.\n\n53 Machane musap, fare moʼoniyanʼ e ke baen nigeg; ya yibi mʼug ngog ni boed yaʼan ba angel, me gaʼar ngog: Mman ngam sulweg e pi gidiiʼ ney, ya yaed gubin ma kar malog gaed ni yaed be leak ba Got ni dannang. Me gaʼar ngog: Dariy e Got; arragon, me fil ngog e pinʼen ni nggu weliy. Ere kug fil iyaen e pi thin rokʼ; ma kug fil iyaen ni bachan e rib mʼag ko lem; ere kug fil iyaen, ke madaʼ ko ngiyalʼ ni ke yoʼor e piʼin ni kar leaked gag, ni arame rug lemnag ni bogi banʼen nib riyulʼ; ere ireray fan ni gu togopluw ko tin riyulʼ, nge yibi madaʼ ko ngiyalʼ ni kug miliy e biney e gechig nga dakeanag.\n\n54 Chiney e napʼan ni ke muʼ i yoeg e biney, me wenig nag ku Alma ni nge meybil ngakʼ Got, ni nge chuweg machaan rokʼ.\n\n55 Machane gaʼar Alma ngakʼ: Faʼanra ngan chuweg e biney e mach rom ma kag ra wawliy bayay nga orel gumʼirchaʼen e pi gidiiʼ ney; ere, nge buch rom ni boed ni baʼadag Somoel.\n\n56 Me yibi buch ni fare gechig e dan chuweg rokʼ Korihor; ere ninʼ nga wean, me yaen u rebo naʼun ngo reb nibe maen ggan.\n\n57 Chiney e morngaʼagen e nʼen ni ke buch rokʼ Korihor e garar ni rib papay u dakean gaʼangin yang e nam; arragon, bay e babyor ni kan yoloey ni piiʼ fare tapuf-oloboch nge yaen ngakʼ gubin e gidiiʼ u lan fare nam, nibe yoeg ni piʼin ni michaenʼ ko pi thin rokʼ Korihor e thingar kalgaed ngaenʼraed nib papay, ara dangay ma ku aram rogon e gechig e ra aw ngoraed.\n\n58 Me yibi buch ni yaed gubin ni ke mich ngaenʼraed e denen ku Korihor; ere yaed gubin ma ni sulwegraed bayay ngakʼ Somoel; ere ireray e nʼen ni museg e kireb ni boed e tin i rinʼ Korihor. Ma Korihor e iyaen u rebo naʼun ngo reb, nibe maen ggan ni nge kaey.\n\n59 Me yibi buch ni arame napʼan nibe yaen u fithikʼ e gidiiʼ iyaen, arragon, u fithikʼ bogi gidiiʼ ni kar kiiʼeged yaed ko fapi Nephites ma kanoeg e Zoramites ngoraed, nibe powiʼiyraed beeʼ nib moʼon ni kanoeg Zoram ngakʼ—ma napʼan ni yaen u fithikʼraed, min yitʼ nga butʼ ngan yaen u dakean, nge yaeni madaʼ ko ngiyalʼ ni ke yimʼ.\n\n60 Ere aray ni kad guyed rogon ni ma mus e yafos rokʼ e chaʼ ni ma thilyeg e pi yalen rokʼ Somoel; ma aray e kad guyed ni fare moʼoniyanʼ e dabi ayuweg e gidiiʼ rokʼ ko bin tomur e rran, ya kemus ni nge miliyraed nib papay iyaen nga butʼ nga infierno.\n\n", "alma 31": "[center][font_size=26]Guruy Ni 31[/font_size][/center]\n\n[i]Alma e gagyeg nag ba mission ni ngan sulweg fapi Zoramites ni kar malog gaed ko tin riyulʼ—Fapi Zoramites e ra siyeged ni bay Kristus, mab michaenʼraed nga rogon ba yalen ni melʼeg e gidiiʼ ni de riyulʼ, nge liyoer ni ngan tay u rogon bogi meybil ni kan dugliy—Fapi tamachib e ra suggaed ko fare Kan nib Thothup—Pi gafgow ko kirbaenʼ roraed e mʼay u dakean e falfalaenʼ ngakʼ Kristus. Napʼan 74 M.K.[/i]\n\n1 Chiney e yibi buch u napʼan ni mus e yafos ku Korihor, me thap e thin ku Alma ni fapi Zoramites e yaed be thilyeg fapi yalen Somoel, ma Zoram, niʼir e gaaʼ roraed, e be wawliy e gumʼirchaʼ ko fapi gidiiʼ ni ngar siroʼ gaed ko liyos ni dabi non, ma arame ki tabab ni makʼar mʼar nga gumʼirchaʼen ni bachan e pi denen ko fapi gidiiʼ.\n\n2 Ya ireram tapgin e kirbaenʼ nib gel ni yib ngakʼ Alma ni ke nang morngaʼagen e denen ni bay u fithikʼ e pi gidiiʼ rokʼ; ere ri kirbaenʼ ni rib gel ni bachan e kiiʼ ni ke tay fapi Zoramites rokʼ fapi Nephites.\n\n3 Ere chiney e fapi Zoramites e kar kunuyed yaed nga taʼabang nga lan bbinaw ni kanoeg ni Antionum, ni bay ko ngek ko fare binaw nu Zarahemla, ni bay nib chugur nga mathil u dappʼelʼay, ni bay nga yimuch ko fare binaw nu Jershon, ni kubay nga mathil u wuruʼ e binaw ko yimuch, ni ireram e re wuruʼ e binaw nib sug ko fapi Lamanites.\n\n4 Ere fapi Nephites e riyaed be magar nag fapi Zoramites ni richey me taʼareb e puruyʼ roraed fapi Lamanites, ya ra yaeni aw ni arame yamʼ ni almarin ngakʼ fapi Nephites.\n\n5 Ere chiney, e bachan e machib ko fare thin e be mʼug riy ni wawliy fapi gidiiʼ ni ngar rinʼed e tin nib matʼaw—arragon, ma bagaʼ angin ni aw nga laniyaenʼ fapi gidiiʼ nga rogon ni rinʼ e sayden, ara yug banʼen, ni ke buch roraed—ere Alma e lemnag nib gamog ni ngar gayed rogon falʼngin fare thin ku Got.\n\n6 Ere fek Ammon, nge Aaron, nge Omner; ma Himni e pag nge paer u galasia u Zarahemla; machane fa dalip ni baʼaram e fek ngar uned ngakʼ, nge Amulek nge Zeezrom, ni ur moyew u Melek; ma kifek lʼagruw e pagael ni fak.\n\n7 Chiney e bin nib nganniʼ ko pi pagael ni fak e de fek nge un ngakʼ, ni fithingan e Helaman; ma fithingan e piʼin ni ke fek nge un ngakʼ e Shiblon nge Corianton; ma ireray fithingan e piʼin ni ruʼuned ngakʼ nga ranoed nga fithikʼ fapi Zoramites, ni ngar machib niged raed ko fare thin.\n\n8 Ere chiney e fapi Zoramites e bogi gidiiʼ nra chuw gaed rokʼ fapi Nephites; ere kan muʼ i machib nag fare thin ku Got ngoraed.\n\n9 Machane kar mul gaed nga fithikʼ e wagagaey nib gel, ya dar koeled falan fapi motochiyel ku Got, nge pi yalen rokʼ, u rogon fare motochiyel ku Moses.\n\n10 Ara rafol gaed ko pi muruwel ko galasia, ni ngar ʼulʼul gaed ko meybil nge liyoer ngakʼ Got ni gubin e rran, ni nge siy i lumelaenʼ raed ko denen.\n\n11 Arragon, ra ngan ngochngoch nag i yoeg, ma kar thilyeged fapi yalen rokʼ Somoel u fithikʼ boʼor banʼen; ere, aray fan, ni Alma nge pi walagen e ranoed nga lan fare binaw ni ngar machib niged fare thin ngoraed.\n\n12 Ere chiney, e napʼan ni rabaed nga lan fare binaw, ma arame, gin oewchraed ngay ni kar pirʼeged ni fapi Zoramites e kar toeyed tafen e moʼolung, ma yaed ma kunuyed yaed nga taʼabang u rebo rran u rebo wik, nib ba rran ni karoeged ni fare rran ku Somoel; ma yaed ma liyoer ngakʼ u ba yalen ni dawori guy Alma nge pi walagen bingyalʼ;\n\n13 Ya kar falʼeged ba tagilʼ u lulukungun fare tafen e moʼolung roraed, bangi tagilʼ e sakʼiy, nib tolang nga loelugey; ma ginnʼem e kemus ni taʼbeeʼ e rayog ni paer riy.\n\n14 Ere, en ni baʼadag ni nge meybil ma thingari yaen nge sakʼiy nga dakean, me kʼiyeg paʼ nga tharmiy, me non nib gaaʼ laman, nibe gaʼar:\n\n15 Ba thothup, ba thothup Got; mich u wunʼmaed ni gur Got, mab mich u wunʼmaed ni gur e gab thothup, me gur e ummoy ni gab yaʼel, ma gur e gab yaʼel, ma bay um paer ni gab yaʼel ni gubinfen.\n\n16 Got nib thothup, mich u wunʼmaed ni gur e kam kiiʼeg maed rokʼ pi walagmaed; ma dar mich u wunʼmaed ko fapi yalen rokʼ pi walagmaed, ni af u rebo mfen ngo reb iyib ngoraed nga butʼ u dakean e pi papngin e bitir ko pi chitamangraed; machane ba mich u wunʼmaed ni gur e kam melʼeg maed ni nggu manged bitir rom nib thothup; ma ku gur e kamoeg ngomaed ni dariy Kristus.\n\n17 Ya gur e taʼab rogom fowap, nge dabaʼ nge gubinfen; me gur e kam melʼeg maed ni nggu thap gaed, ko ngiyalʼ ni gubin e gidiiʼ u charmaed ma kam melʼeg raed ni nga ninʼraed u dakean e damomuw rom nga infierno; ya fanam thothup, O Got, gamaed be oge magaer ngom; ma ka gamaed be oge magaer ngom ni kam melʼeg maed, ni nga dab ni wawliymaed nga orel u fithikʼ fapi yalen ni meechiyang rokʼ pi walagmaed, niʼir e be mʼag raed u butʼ ko mich ngakʼ Kristus, niʼir e be wawliy gumʼirchaʼraed rom nga orel, gur, Got romaed.\n\n18 Nge kub yay gamaed be oge magaer ngom, O Got, ni gamaed bogi gidiiʼ ni kan melʼeg maed ma gamaed ba thothup. Amen.\n\n19 Ere chiney e yibi buch u tomuren ni ke rungʼag Alma nge pi walagen nge pi pagael ni fak e pi meybil ney, me gin laniyaenʼraed ni dawori buch bayay ni aram rogon.\n\n20 Ya musap gaed, gubin e gidiiʼ me yaen nge piiʼ e pi meybil ney ni taʼareb rogon.\n\n21 Chiney e re ginnʼem e karoeged ni Rameumptom, ni kan piliyeg fan ni, fare tagilʼ e thothup.\n\n22 Chiney, ma dakean e rangi tagilʼ ney e ra piiʼed e meybil riy, ni gubin e gidiiʼ, ngakʼ Got ni taʼab yilʼ i meybil, ni yaed be oge magaer ko Got roraed niʼir e ke melʼegraed, ma ku de wawliyraed ngar leaked fare yalen rokʼ pi walagraed, nge gumʼirchaʼraed ni dan pingeg ni nge michaenʼraed ko pinʼen ni bay yib, ni dariy banʼen ni yaed manang u morngaʼagen.\n\n23 Ere chiney, e tomuren ni fapi gidiiʼ ni yaed gubin ni kar muʼ gaed i pining e magaer ni aray rogon, mar suloed nga taferaed, ma da kur weliyed morngaʼagen e Got roraed bayay nge madaʼ ko ngiyalʼ ni kar moʼolung ngad nga taʼabang bayay ko farengi tagilʼ nib thothup, ni ngar oged e magaer ni rogon e yalen roraed.\n\n24 Ere chiney e napʼan ni guy Alma e biney, mari kirbaenʼ, ya ke guy ni yaed bogi gidiiʼ nib sug ko denen mab ʼelʼel laniyaenʼraed; arragon, i guy ni gumʼirchaʼraed e kar yiglʼiyed nga dakean e gol, nge silber, ngo dakean gubin mit e chugum ni falelʼ.\n\n25 Arragon, ma ki guy ni gumʼirchaʼraed e ke langlang ngalang ko ufanthin, u fithikʼ e ʼufʼuf roraed.\n\n26 Me meybil nib gaaʼ laman nga tharmiy, me non, ni gaʼar: O, uw nʼumngin i napʼan, O Somoel, ni ngam pag e pi tapigpig rom ngar pired u roey u butʼ u lan e dowef, ni ngar guyed e tiney e ngongol ni kireb u fithikʼ e gidiiʼ?\n\n27 Musap, O Got, yaed be meybil ngom, machane pi gumʼirchaʼ roraed e basug ko ʼufʼuf roraed. Musap, O Got, yaed be meybil ngom nga lʼugunraed, machane yaed ba ʼufʼuf, ma yaed be lemnag ni yaed e thʼabi felʼ, ma yaed ba falfalaenʼ ko tinu fayleng banʼen.\n\n28 Musap, O Got rog, ngam guy e mad roraed nib totolang puluwon, nge pi luwaw roraed, nge pi bachael roraed, nge pi nunuw ni gol roraed, nge gubin e tin nib gaʼfan banʼen ni kar nunuw gaed ngay; ere musap, ireram e pinʼen ni kar yiglʼiyed e pi gumʼirchaʼ roraed nga dakean, ni yug aram rogon ma yaed be meybil ngom ni yaed be gaʼar—Gamaed be oge magaer ngom, O Got, ya gamaed bogi gidiiʼ ni kan melʼeg maed ni nggu manged gidiiʼ rom, ma tin kubay e yaedra yimʼ.\n\n29 Arragon, ma yaed be yoeg ni gur e kamoeg ngoraed ni dariy Kristus.\n\n30 O Somoel ni Got, uw nʼumngin i napʼan ni ngam pag nge paer e tiney e ngongol ni kireb nge tin de yulʼyulʼ u fithikʼ e pi gidiiʼ ney? O Somoel, mu piiʼ ngog gelingig, ni nge yog ni ngug athamgil u fithikʼ e pi moʼowaer rog. Ya gub moʼowaer, ma tiney e ngongol ni kireb u fithikʼ e pi gidiiʼ ney e be amith nag e tafnaey rog.\n\n31 O Somoel, gumʼirchaʼeg e kari gafgow ko kirbaenʼ; mu piiʼ e gapas nga laninʼug u dakean Kristus. O Somoel, mu bing woʼen ngog ni nge yib gelingig, ni nge yog ni ngug fil amithun u fithikʼ e gumʼaenʼ e pi kirbaenʼ ney ni bay yib ngog, ni bachan e denen ko pi gidiiʼ ney.\n\n32 O Somoel, mu gapaseg laninʼug, mag piiʼ e ayuw ngog ko muruwel rog, nge piʼin gamaed nga muruwel ni yaed bay rog—arragon, Ammon, nge Aaron, nge Omner, nge Amulek nge Zeezrom, nge fagal pagael ni fakag—arragon, yaed gubin ni ngam piiʼ e gapas nga laniyaenʼraed, O Somoel. Arragon, mu piiʼ e gapas nga laniyaenʼraed u dakean Kristus.\n\n33 Mu piiʼ ngoraed ni nge yog ni nge yib gelingraed, ni nge yog nra kʼadaenʼ gaed ko pi kirbaenʼ roraed ni bay yibi aw nga dakeanraed ni bachan e pi denen ko pi gidiiʼ ney.\n\n34 O Somoel, mu piiʼ e ayuw ngomaed ni nge yog ni ngug sulweged yaed bayay ngom u dakean Kristus.\n\n35 Musap, O Somoel, yaʼel roraed e rib gaʼfan, mab yoʼor i yaed e walagmaed; ere, mu piiʼ ngomaed, O Somoel, e gelingin nge gonop ni nge yog nug feked e pichaʼaney, ni walagmaed, bayay iyib ngom.\n\n36 Ere chiney e yibi buch u napʼan ni yoeg Alma e pi thin ney, me tay paʼ nga dakean gubin e piʼin ni yaed bay rokʼ. Ere musap gaed, napʼan ni tay paʼ nga dakeanraed, me suguy raed fare Kan ni Thothup.\n\n37 Ma tomuren ni kan tay paʼay nga dakeanraed ma ranoed ni kar kiiʼ gaed, ni darur lemniged ko mang e ngar kayed, fa mang e ngar unumed, fa mang e ngar chuw gaed ngay.\n\n38 Ma fare Somoel e piiʼ ngoraed e ggan ni nge dabra mʼaed ko bilig, ara ra mʼaed ko balel; arragon, ma ki piiʼ gelingraed, ni dariy ba mit e gafgow ni kirbaenʼ ni yaedra pirʼeg, ya ke mʼay u dakean e falfalaenʼ roraed ngakʼ Kristus. Chiney e biney e buch u rogon e meybil rokʼ Alma; ni fan e biney e i meybil u fithikʼ e mich.\n\n", "alma 32": "[center][font_size=26]Guruy Ni 32[/font_size][/center]\n\n[i]Alma e fil ngakʼ e piʼin nib gafgow ni pi kirbaenʼ roraed e ke sobutʼ nag laniyaenʼ raed—Mich e ba athap nga banʼen ni danur guy nib riyulʼ—Alma e micheg ni angel e ma welthin ko pumoʼon, nge ppin, nge bitir—Alma e taʼareb nag fare bugithin nga ba awoch—Thingar ni yung min fogloliy—Ma aram me tugul nge ngaelʼ nib ke gakʼiy ni ireram e gin ni yima tʼaer fare waʼamngin e yafos ni manechubog riy. Napʼan 74 M.K.[/i]\n\n1 Me yibi buch ni arame ranoed iyaen, mar tabab gaed i machib nag fare thin ku Got ngakʼ e gidiiʼ, ni yaed be yaen nga lan e pi tagilʼ e moʼolung roraed, nge lan e naʼun roraed; arragon, ma kur machib niged fare thin ku Got u lan yupaʼ i kanawoʼ roraed.\n\n2 Me yibi buch u tomuren nib gel e muruwel ni kan tay u fithikʼraed, ma arame yog nra muguʼuliyed e muruwel roraed u fithikʼ e gidiiʼ ni gafgow; ya musap gaed, ya ni chuwegraed ko fapi tagilʼ e moʼolung ni bachan e mad roraed ni defelʼ—\n\n3 Ere dan piiʼ matʼawngiraed ni nga ranoed nga lan e pi tagilʼ e moʼolung roraed ni ngar liyoer gaed ku Got, ya bachan e yibe lemnag ni bogi gidiiʼ nib sunsungor; ere yaed ba gafgow; arragon, be tayraed pi walagraed ni taʼab rograed ko dow; ere yaed ba gafgow ko tinu fayleng banʼen; ma ku yaed ba gafgow nga laniyaenʼraed.\n\n4 Chiney, e napʼan ni Alma e be fil ma be weliy ngakʼ fapi gidiiʼ u dakean e falang ni Onidah, me yib ba ulung i gidiiʼ ngakʼ, ni yaed fapiʼin ni kar weliyed morngaʼagen, ni yaed e piʼin nib gafgow laniyaenʼraed ni bachan e gafgow roraed ko tinu fayleng banʼen.\n\n5 Ere rabaed ngakʼ Alma; ma chaʼ ni thʼabi gaaʼ roraed e gaʼar ngakʼ: Musap, mang e nge rinʼ e pichaʼ ni walageg ney, ya be nʼaeg gubin e gidiiʼ faraed ni bachan e gafgow roraed, arragon, ma bagaʼ ni pi priest romaed; ya kar yinʼed gamaed nga wuruʼ e pi tagilʼ e moʼolung romaed niʼir e gu toeyed nib gel e muruwel nug tayed riy nga paʼmaed; ma kar yinʼed gamaed nga wuruʼ ni bachan e ri gamaed ba gafgow; ma dariy bang ni nggu liyoer gaed riy ko Got romaed; ere musap, mang e nggu rinʼed?\n\n6 Ere chiney e napʼan ni rungʼag Alma e biney, me chel u butʼ, nge sap ngakʼ, me guy u fithikʼ e falfalaenʼ rokʼ; ya ke guy ni pi kirbaenʼ roraed e kari sobutʼ nag laniyaenʼraed, ma arame ke bung rograed ni ngar rungʼaged fare thin.\n\n7 Ere daki non ko fa ulung ni baʼaram e gidiiʼ ni inon ngoraed ko sommʼon; ere kʼiyeg paʼ nga mʼon, me non ngakʼ e piʼin ni ke guyraed, ni yaed e riyulʼ ni kar kalgaed ngaenʼraed, me gaʼar ngoraed:\n\n8 Kug guy ni gimed e ke sobutʼaenʼ med; ma faʼanra arragon, ma nge felʼ waʼathmed.\n\n9 Musap gaed walagmed e ke gaʼar, Mang e nggu rinʼed?—ya kanʼin maed nga wuruʼ e pi tagilʼ e moʼolung romaed, ni dab kiyog ni nggu liyoer gaed ko Got romaed.\n\n10 Musap gaed gube yoeg ngomed, gimed be lemnag ma dabiyog ni ngam liyoer gaed ku Got ma kemus ni ngiyalʼ ni gimed bay u lan e pi tagilʼ e moʼolung romed?\n\n11 Nge kureb, ni nggu fith, gimed be lemnag ni thingar mu liyoer gaed ku Got ni kemus ni taʼab yay u rebo wik?\n\n12 Gube yoeg ngomed, rib mangil ni ka ninʼ med nga wuruʼ e pi tagilʼ e moʼolung romed, ni nge yog ni sobutʼaenʼmed, ni nge yog ni ngam filed e gonop; ya rib tʼuf ni ngam filed e gonop; ya ir e yer fan ni kan chuwegmed, ma ke nʼaeg pi walagmed famed ni bachan e ri gimed ba gafgow, ni kan fekmed iyaen ko sobutʼaenʼ; ya rib tʼuf ni ngam sobutʼ niged laniyaenʼmed.\n\n13 Ere chiney, e bachan e kan suruymed ke sobutʼaenʼmed ere nge felʼ waʼathmed; ya gidiiʼ e yung yalʼ, e faʼanra ngan suruy ni nge sobutʼaenʼ, ma magaey rogon ni nge kalngaenʼ; ere chiney e rriyulʼ, ni enra kalngaenʼ e ra pirʼeg e murnguy; ma enra pirʼeg e murnguy me tay riy ni aram rogon nge madaʼ ko tomur, e arame chaʼ ni ra thap.\n\n14 Ere chiney, boed ni kugog ngomed faram, ke felʼ waʼathmed ni bachan e kan suruymed ke sobutʼaenʼmed, ere damur lemniged nib gel e felʼ u waʼathan e piʼin nriyulʼ ni kar sobutʼ niged laniyaenʼraed ni bachan fare bugithin?\n\n15 Arragon, chaʼ ni riyulʼ ni ra sobutʼeg laniyaenʼ, me kalngaenʼ ko denen rokʼ, me fol nge madaʼ ko tomur, e arame chaʼ ni ra felʼ waʼathan—arragon, ire ba felʼ waʼathan ngakʼ e piʼin ni yima suruy raed nge sobutʼaenʼ raed ni bachan e gafgow roraed nib gel.\n\n16 Ere, rib tawaʼath e piʼin ni yaed ma sobutʼ niged laniyaenʼraed, ni danur suruyraed nge sobutʼ laniyaenʼraed; ara, ngan pingeg i yoeg, rib felʼ waʼathan e chaʼ nib mich u waenʼ e thin ku Got, min tawfe nag ni dar ʼelʼel nag gumʼirchaʼen, arragon, ma dawor ni guy rogon nge nang fare thin, ara ni tawasariy ni nge nang, u mʼon ni nge mich u waenʼraed.\n\n17 Arragon, boʼor e piʼin ni yaed ma gaʼar: Faʼan gara dag ngomaed ba pow u tharmiy, ma fin gamaed ranang nib riyulʼ; ma arame fin ra mich u wunʼmaed.\n\n18 Ere chiney e gube fith, ireray e mich? Musap gaed, gube gaʼar ngomed, Dangay; ya faʼanra bay beeʼ ni manang banʼen ma dakuriy rogon ni nge mich u waenʼ, ya manang.\n\n19 Ere chiney, e buʼuw fini buch waʼathan e chaʼ ni manang e tin baʼadag Got ma dar ma rinʼ, ngakʼ e chaʼ ni kemus nib mich u waenʼ, ara kemus ni bay fan ni nge mich u waenʼ, me mul nge aw nga fithikʼ e ngongol ni kireb?\n\n20 Chiney e pinnʼey e gimed e thingar mu kiiʼeged u wunʼmed. Musap gaed, gube yoeg ngomed, ni nʼen ni bay u barbaʼ i paʼay e bathil ko nʼen ni bay u barbaʼ; ma nʼen ni ra buch ku beeʼ e be yaen u rogon e muruwel rokʼ.\n\n21 Ere chiney ni woed ni kug weliy faram morngaʼagen e mich—mich e gathi nge matabgol anʼuy u bogi banʼen; ere faʼanra bay e mich rom gur beeʼ ma gabe athapeg bogi banʼen ni danur guy, ma bogi banʼen nib riyulʼ.\n\n22 Ere chiney, e musap gaed, gube yoeg ngomed, ma gubaʼadag ni ngam tayed u wunʼmed, ni Got e ba murnguy gubin e piʼin nib michaenʼraed nga fithingan; ere baʼadag, ni sommʼon riy, e nge michaenʼmed, arragon, ko thin rokʼ.\n\n23 Ere chiney, e ke yoeg e thin rokʼ u dakean e pi angel ngakʼ e piʼin pumoʼon, arragon, ma gathi kemus ni yigoʼ pumoʼon ya kub muʼun e piʼin nib ppin ngay. Ma chiney e gathi kemus aray; mus ko piʼin bitir ma bay boech e tin ni kan piiʼ ngoraed ni ke yoʼor yay, ni be balyangaenʼ e piʼin nib gonop nge piʼin nib llowaenʼ riy.\n\n24 Ere chiney, o pi walageg nib tʼuf rog, bachan e gimed baʼadag ni nggog ngomed ko mang e ngam rinʼed ni bachan e ke kirbaenʼmed ma kan chuweg med—ere dagur athapeg ni ngam lemniged ni kug nomeg ni nga yuggu dugliy rarogmed u laninʼug, ya nggu rinʼ u yalen e tin riyulʼ—\n\n25 Ya dagur yoeg ni gimed gubin ma kan suruymed ngam sobutʼ niged gimed; ya rib mich u wunʼug ni bay boech i gimed u fithikʼmed ni yaedra sobutʼ niged yaed, ni demutrug e rangi dodow ni yaed bay riy.\n\n26 Chiney, woed ni kugog faram morngaʼagen e mich—ni gathi arame llowaenʼ ni ke matabgol u wunʼuy—ni ku aray rogon nge thin rog. Dabiyog ni ngam nang nib riyulʼ ko sommʼon, me machalbog u wunʼum, ere mich e boed ba llowaenʼ ni de matabgol u wunʼuy.\n\n27 Machane musap gaed, faʼan gimed ra od mi gimed paer nib od laniyaenʼmed, ni ngam sikeng niged e pi thin rog, mi gimed muruwel nga boechi yang e mich, arragon, ni mus ni faʼanra damur athapeged ni nge mich u wunʼmed, mu paged e re athap ney nge muruwel u fithikʼmed, nge yaeni madaʼ ko ngiyalʼ ni ke mich u wunʼmed u rogon ni rayog riy ni ngam tayed tagilʼ bochi yang ko thin rog.\n\n28 Chiney, e ngad taʼareb niged fare bugithin nga ba awoch. Chiney, e faʼan gimed ra piiʼ tagilʼ, ba awoch ni ngan yung nga lan gumʼirchaʼmed, ma musap gaed, faʼanra ba awoch nib riyulʼ, ara ba awoch nib mangil, ma faʼanra dab mu chuweged u dakean e dar mich u wunʼmed, ni ngam keruʼuyed fare Kan ni Thothup ku Somoel, meʼere musap gaed, bayi tabab ni nge oeb u lan ngorongromed; ma napʼan ni gimed ra thamiy e tiney e thamthaem ni be oeb, ma arame bay mu tabab gaed i yoeg u laniyaenʼmed—Dabisiy ni ireray ba awoch nib mangil, ara fare bugi thin e ba mangil, ya ke tabab i gaʼnag laninʼug; arragon, ke tabab i monʼog nag e nangaenʼ rog, arragon, ke tabab ni nge mʼag anʼug ngay.\n\n29 Ere chiney e musap gaed, dabi gel nag e biney e mich romed? Gube gaʼar ngomed, Arragon; machane dawori ilal nge madaʼ ko ngiyalʼ ni ke matabgol u wunʼuy.\n\n30 Machane musap gaed, napʼan nra thow fare awoch, me tugul me lʼeag likʼngin, ma arame dabisiy ni gimed ra yoeg ni fare awoch e ba mangil; ya musap gaed ke thow, make tugul, ma arame ke tabab ni nge lʼeag likʼngin. Ere chiney, e musap gaed, dabi gel nag e biney e mich romed? Arragon, ragel nag e mich romed: ya gara gaʼar gumnang ni biney e ba awoch nib mangil; ya musap ke tugul ma ke lʼeag likʼngin.\n\n31 Ere chiney, musap gaed, gimed be riyulʼ ni ireray ba awoch nib mangil? Gube gaʼar ngomed, Arragon; ya gubin e awoch ma ma piiʼ e waʼamngin ni boed ir.\n\n32 Ere, faʼanra tugul ba awoch mab mangil, ma faʼanra dabi tugul, meʼere musap gaed, de mangil, ere ngan nʼaeg nge chuw.\n\n33 Ere chiney, e musap gaed, bachan e kam sikeng niged, ma kam yunged fare awoch, ere ke thow make tugul, make lʼeag likʼngin, ere dabi siy ni ngam nanged ni fare awoch e ba mangil.\n\n34 Ere chiney, e musap gaed, ke tamilang laniyaenʼmed? Arragon, ke tamilang laniyaenʼmed ko binem e nʼen, ma mich romed e baʼaen e gapas ngay; ni fan e biney e gimed manang, ya gimed manang ni fare thin e monʼog nag e pi yaʼel romed, ma kagmed manang ni ke tugul, ma tamilngaenʼ romed e ke monʼog, nge tafnaey romed e ke pithgal.\n\n35 O ere, biney e gathi riyulʼ? Gube gaʼar ngomed, Arragon, ya ba tamilang; ma demutrug banʼen nib tamilang, mab mangil, ya ba tamilang i nangfan, ere thingar mu nanged nib mangil; ere chiney e musap gaed, tomuren ni kam riiʼed lamen e re tamilang ney, ke tamilang laniyaenʼmed?\n\n36 Musap gaed gube gaʼar ngomed, Dangay; ma kudab mu chefeged e mich romed, ya kemus ni kam muruwel gaed ko mich romed ni ngam yunged fare awoch ni nge yog ni ngam sikeng niged ngam nanged ko ba felʼ fab kireb fare awoch.\n\n37 Ere musap gaed, napʼan nra tabab fare ke gakʼiy ko tugul, ma gimed ra gaʼar: Maroed ngad fogloliyed nib felʼ rogon, ni nge yog ni lʼeag likʼngin, ni nge yog ni tugul nge gaaʼ, me piiʼ e waʼamngin ngodaed. Ere chiney e musap gaed, faʼan gimed ra fogloliy nib felʼ rogon ma ra thaey likʼngin, me tugul nge gaaʼ, me piiʼ e waʼamngin.\n\n38 Machane faʼan gimed ra pag fare ke gakʼiy, ma dabi un ko lem romed rogon i fogloliy, ere musap gaed dabi thaey likʼngin; ma napʼan ni bay yib gawaelngin e yalʼ nge madedeaw nag, ni bachan e dariy likʼngin ma aram me mororoy, mi gimed pug ngalang ngam nʼiged.\n\n39 Chiney, biney e gathi bachan e awoch e ba kireb, ara towaʼamngin ni yib riy e defelʼ; ya ri bachan e butʼ romed e dariy yongoʼolen, ma damur fogloliyed fare ke gakʼiy, ere dabiyog ni nge piiʼ waʼamngin ngomed.\n\n40 Ere aray rogon, ni faʼanra dab mu fogloliyed fare bugithin, ma gimed be sap nga mʼon u ba oewchef nib mich ko fare waʼamngin ni bay riy, ma dariy liyiben me yog ni ngam tʼired waʼamngin fare ke gakʼiy ko yafos.\n\n41 Machane faʼan gimed ra fogloliy fare bugithin, arragon, ni ngam fogloliyed fare ke gakʼiy u napʼan ni ke tabab ko tugul, ngo dakean e mich romed u fithikʼ e lʼagaen nge gumʼaenʼ, ni gimed be sap nga mʼon ko waʼamngin ni bay yib riy, ma ra piiʼ likʼngin; ere muguyed ra mang bake gakʼiy ni be tugul iyaen ko yafos ni dabimus biʼid.\n\n42 Ma bachan e lʼagaen romed nge mich romed nge gumʼaenʼ romed i fogloliy fare bugithin, ni nge yog ni lʼeag likʼngin u fithikʼmed, ere musap gaed, dab ki nʼuw napʼan ma bay mu tʼired e waʼamngin ni ra yib riy, niʼir e thʼabi felʼ, niʼir e thʼabi athibthib u fithikʼ gubin e athibthib, ma ire thʼabi wechwech u fithikʼ gubin e wechwech, arragon, mab machalbog u fithikʼ gubin e machalbog; ma gimed ra kay e re waʼamngin ney nge madaʼ ko ngiyalʼ ni kam fos gaed, ma dab ki yib e makʼiy ngomed, ara ki yib e balel ngomed.\n\n43 Ma arame, pi walageg, bay mu feked puluwon e mich romed, nge gonop romed, nge gumʼaenʼ romed, nge athamgil romed, u napʼan ni gimed be soen nag fare ke gakʼiy ni nge piiʼ waʼamngin ngomed.\n\n", "alma 33": "[center][font_size=26]Guruy Ni 33[/font_size][/center]\n\n[i]Zenos e fil iyaen ni gidiiʼ e thingar ra meybil gaed mar liyoer gaed u gubin yang, nge pi gechig e yira tileg ni bachan fare Fak—Zenock e fil iyaen ni murnguy e ni piiʼ ni bachan fare Fak—Moses e ke tining ngalang u lan wuruʼ e binaw ba pow rokʼ Fachaʼ ni Fak Got. Napʼan 74 M.K.[/i]\n\n1 Chiney u tomuren ni Alma e ke weliy e pi thin ney, mar piiʼed e thin nge yaen ngakʼ ni yaed baʼadag ni ngar nanged ko nge michaenʼraed nga taʼareb e Got fa dangay, ni gomanga yog ngoraed e re waʼamngin ney ni ke weliy morngaʼagen, ara uw rogon ni thingar ri yunged fare awoch, ara fare bugithin ni ke weliy morngaʼagen, ni faʼani yoeg ni thingar yunged nga lan gumʼirchaʼraed; ara buʼuw rogon yalen ni ngar muruwel gaed ko mich roraed.\n\n2 Ere gaʼar Alma ngoraed: Musap gaed, kamoeged ni dabiyog ni ngam liyoer gaed ko Got romed ni bachan e ka ninʼ med nga wuruʼ e pi tagilʼ e moʼolung romed. Machane musap gaed, gube yoeg ngomed, ni faʼanra gimed be lemnag ni dabiyog ni ngam liyoer gaed ku Got, ma ri gimed be oloboch, ma rib tʼuf romed ni ngam poeyed fapi chep nib thothup; ma faʼanra gimed be lemnag ni kar filed ngomed e pinnʼey, meʼere damur nanged fan.\n\n3 Ku bay u wunʼmed ni kam poeyed e nʼen ni yoeg Zenos, ni fare profet ni kakrom, ni yoeg morngaʼagen e meybil fa liyoer?\n\n4 Ya gaʼar: Gur e gab sug ko wurngaenʼ, O Got, ya gur e kam rungʼag e meybil rog, ni mus nga napʼan ni ugmoy u lan wuruʼ e binaw; arragon, gur e gab sug ko wurngaenʼ u napʼan nug meybil ni morngaʼagen e piʼin ur moyed ni toʼogor rog, ere gur e kam munguy nag laniyaenʼraed ngog.\n\n5 Arragon, O Got, nge gur e gab sug ko wurengaenʼ rom ngog u napʼan nug meybil ngom u lan e falang rog; nge napʼan nug yoer ngom u lan e meybil rog, mag motoyil ngog.\n\n6 Nge ku bayay, O Got, ma napʼan nug sul nga tabinaew rog ma kum motoyil ngog u lan e meybil rog.\n\n7 Ma napʼan ni guwaen nga singgil rog, O Somoel, mug meybil ngom, mag motoyil ngog.\n\n8 Arragon, gur e gab sug ko wurengaenʼ ngakʼ pifakam u napʼan ni yaed ma meybil ngom, ni gur e ngam rungʼag e meybil roraed ma gathi gidiiʼ, ere gur e gara motoyil ngoraed.\n\n9 Arragon, O Got, gur e ki i wureng anʼum ngog, mag motoyil ko meybil rog u fithikʼ e pi gidiiʼ rom ni kar moʼolung gaed.\n\n10 Arragon, ma kum motoyil ngog u napʼan ni kan chuwegeg me dariy fan nigeg e pi toʼogor rog; arragon, gur e kam motoyil ko pi meybil rog, mag puwaenʼ ko pi toʼogor rog, mag yib ngoraed u fithikʼ e damomuw rom ngam gechig nagraed nib papay.\n\n11 Ma gur e kam motoyil ngog ni bachan e kirbaenʼ rog nge yulʼyulʼ rog; nge bachan Fakam ni gur e ke wureng anʼum riy ngog, ere gura meybil ngom u fithikʼ gubin e pi kirbaenʼ rog, ya falfalaenʼ rog e bay rom; ya gur e kam chefeg e gechig rom rog nga orel, ni bachan Fakam.\n\n12 Ere chiney e gaʼar Alma ngoraed: Ke mich u wunʼmed fapi chep nib thothup ni yoloey e piʼin kakrom?\n\n13 Musap gaed, faʼanra ke mich u wunʼmed, ma thingari mich u wunʼmed ko mang e yoeg Zenos; ya, musap gaed i gaʼar: Gur e kam chefeg e gechig rom rog nga orel ni bachan Fakam.\n\n14 Chiney e musap gaed, pi walageg, nggu fithmed, kam poeyed fapi chep nib thothup? Ma faʼanra kam poeyed, ere buʼuw rogon ma dar mich u wunʼmed ngakʼ fachaʼ ni Fak Got?\n\n15 Ya gathi ni yoloey ni Zenos e goʼir e weliy e pinnʼey, ya mus ku Zenock maki weliy marngaʼagen e pinnʼey—\n\n16 Ya musap gaed, i gaʼar: Gur e kam puwaenʼ, O Somoel, ngakʼ e pi gidiiʼ ney, ni bachan e dabra nanged fan e pi murnguy rom ni kam piiʼ ngoraed ni bachan Fakam.\n\n17 Ere chiney, o pi walageg, kam guyed ni bin lʼagruw ngay e profet ni kakrom, e micheg fachaʼ ni Fak Got, ma fapi gidiiʼ ni dubraed ni ngar nanged fan e pi thin rokʼ e ra malang niged nge yimʼ.\n\n18 Machane musap gaed, gathi kemus aray; galichaʼney e gathi kemus ni yigoʼ yow e kar weliyew morngaʼagen fachaʼ ni Fak Got.\n\n19 Musap gaed, ri ire weliy Moses morngaʼagen; arragon, ere musap gaed bay ba pow nni tining ngalang u wuruʼ e binaw, ni chaʼan ra sap ngay e rayog ni nge paer nib fos. Ma rib yoʼor e piʼin ni sap mar pired ni yaed bafos.\n\n20 Machane ri buchʼuw i yaed e nangfan e pinnʼem, ni bachan e ʼelʼel u gumʼirchaʼraed. Machane rib yoʼor i yaed nib ʼelʼel laniyaenʼ ni dubraed ni ngar sap gaed, ere ra mʼaed. Ma, fan ni dar sap gaed e de mich u wunʼraed nra gol nagraed.\n\n21 O pi walageg, faʼan gimed ra gol ni kemus nu dakean e changar ni ngam tayed mi gimed gol, ere dab musap gaed nib papay, fa gimed baʼadag ni ngam ʼelʼel niged gumʼirchaʼmed nga fithikʼ i laniyaenʼmed nde mich, nge gamed, ni nge dab musap gaed, mi gimed yimʼ?\n\n22 Ma faʼanra arragon, ma ra awe gafgow ngomed; ma faʼanra gathi arragon, meʼere mu changar gaed mi gimed tabolngin nag e mich romed ngakʼ fachaʼ ni Fak Got, ni bay yib ni nge bayuliy e gidiiʼ rokʼ, ma yira gafgow nag min liiʼ ngemʼ ni bayul ko pi denen roraed; ma ra fos bayay ko yamʼ, niʼir e ra yib nag e foskoyamʼ, ni nge gubin e gidiiʼ ma thingar sakʼiy gaed nga pʼoewchen, ni ngan pufthin nagraed ko bin tomur e rran ni fare rran ko pufthin, u rogon e pi muruwel roraed.\n\n23 Ere chiney, o pi walageg, gu baʼadag ni ngam yunged e re bugithin ney nga lan gumʼirchaʼmed, ma napʼan ni bayi thow ma arame ngam fogloliyed u dakean e mich romed. Ere musap gaed, ra ngaelʼ nib ke gakʼiy, ni ra ilal u fithikʼmed iyaen ko yafos ni dabimus biʼid. Ma gomanga bing Got woʼen ngomed ni nge yog ni ngam baʼud gaed, u dakean e falfalaenʼ rokʼ Fak. Ma gubin e pinnʼey ma ra yog ni ngam rinʼed. Amen.\n\n", "alma 34": "[center][font_size=26]Guruy Ni 34[/font_size][/center]\n\n[i]Amulek e micheg ni fare thin ni bay rokʼ Kristus e ra yognag woʼen e thap—Thingar ni falʼeg ba bayul, ara dangay ma gubin e gidiiʼ ma thingari yimʼ—Fare motochiyel ku Moses ni poloʼ e ba wupfan ko fare maligach rokʼ fachaʼ ni Fak Got—Fare woʼen e bayul ni manechubog e be yaen u rogon e mich nge kalngaenʼ—Mu meybil gaed niffan ko pi tawaʼath ko dagur nge yaʼel—Biney e yafos e ireray e re ngiyalʼ i nʼen ni fan ko gidiiʼ ni ngar muguʼuliyed yaed riy ni ngar madaʼ gaed Got—Mu muruwliyed woʼen e thap romed u fithikʼ e madguw u pʼoewchen Got. Napʼan 74 M.K.[/i]\n\n1 Ere chiney e yibi buch u tomuren ni ke muʼ Alma i yoeg e pi thin ney ngoraed me paer nga butʼ nga dakean e buutʼ, me sakʼiy Amulek nge tabab i fil ngoraed, ni gaʼar:\n\n2 Pi walageg, gube lemnag ni dariy liyiben me yog ni mu pired nib minaenʼmed ko pinʼen ni kan weliy ni morngaʼagen fare wub rokʼ Kristus, niʼir e kug filed iyaen ni morngaʼagen fachaʼ ni Fak Got; arragon, gumnang ni pinnʼey e ni fil ngomed nib yoʼor yay u mʼon ko pi togopluw romed u fithikʼ daed.\n\n3 Ere bachan e gimed baʼadag ni walageg nib tʼuf rog e ire nge yoeg ngomed ko mang e ngam rinʼed, ni bachan e pi kirbaenʼ romed; ma ke weliy boech banʼen ngomed ni nge yarmiy e tafnaey romed; arragon, me ning chilen ngomed ni nge michaenʼmed me gumʼaenʼmed—\n\n4 Arragon, ma ngki gel e mich romed nge madaʼ nga napʼan ni kam yunged fare bugithin nga lan gumʼirchaʼmed, ni nge yog rogon ni ngam nanged falʼngin.\n\n5 Ere gamaed e kug guyed ni re duwer ni thʼabi gaaʼ u laniyaenʼmed e, gulley bay fare bugithin rokʼ fachaʼ ni Fak Got, ara dabi yib Kristus.\n\n6 Ma kum guyed ni walageg e kar micheged ngomed, ni ke yoʼor yay, ni fare bugithin e bay rokʼ Kristus ni woʼen e thap.\n\n7 Pi walageg e karoeged fapi thin ku Zenos, ni bayul e ra yib u dakean fachaʼ ni Fak Got, ma ki yoeg fapi thin ku Zenock; nge ku arragon ni chiyliy ngak Moses, ni nge micheg ni pinnʼey e ba riyulʼ.\n\n8 Ere chiney, e musap gaed, bay gu micheg ngomed ni pinnʼey e ba riyulʼ. Musap gaed, gube yoeg ngomed, ni gumnang ni Kristus e bay yib nga fithikʼ e gidiiʼ, ni nge fek nga dakean malngin e pi denen ko gidiiʼ rokʼ, ma bayi piiʼ ir ni bayul ni fan ko pi denen ko gidiiʼ nu fayleng; ya fare Somoel ni Got e ke yoeg.\n\n9 Ya rib tʼuf ni thingar ni falʼeg ba bayul; ya rogon e dumʼmidil ko fare Got ni manechubog e thingar ni falʼeg bbayul, ara gubin e gidiiʼ ma thingar ra mʼaed ni dabisiy; arragon, yaed gubin ma kar ʼelʼel niged gumʼirchaʼraed; arragon, ma yaed gubin ma kar mul gaed ma kar malog gaed, ma thingar ra mʼaed ma kemus ni faʼanra bay ba bayul niʼir e rib tʼuf ni ngan falʼeg.\n\n10 Ya rib tʼuf ni thingari yib ba maligach nib gaaʼ ma bin tomur; arragon, gathi maligach ni gidiiʼ, ara gamanman, ara yugub mit e chachngeg; ya gathi ba maligach ko gidiiʼ; ya thingari aw ni ba maligach ni dariy tungun mab manechubog.\n\n11 Ere dariy beeʼ nib moʼon ni rayog rokʼ ni nge piiʼ rachaʼen ni maligach ni nge bayul nag e pi denen rokʼ beeʼ. Ere, faʼanra thang beeʼ e pogofan, musap gaed rayog ni motochiyel rodaed, nib matʼaw, e nge fek e pogofan rokʼ walagen? Gube gaʼar ngomed, Dabiyog.\n\n12 Machane fare motochiyel e ngan fek e pogofan rokʼ e chaʼ ni ke thang e pogofan; ere dariy banʼen nib achig u bbayul ni dariy napʼan, ni rayog riy ni nge bayuliy e denen ko gidiiʼ nu fayleng.\n\n13 Ere, rib tʼuf ni thingari moʼ ba maligach nib gaaʼ ma bin tomur, ma arame bayi buch, ara rib tʼuf ni nge buch, ni ngan toffan ko puʼoeg rachaʼ ni maligach; ma arame fare motochiyel ku Moses e bayi muguʼul; arragon, ra muguʼul ni gubin, ni gubin e nochiyang riy ni achichig, ma dariy bang riy ni nge yaen nga bang.\n\n14 Ere musap gaed, ireray fan fare motochiyel ni poloʼ, gubin e nochiyang nib achichig riy ma be powiʼiy laninʼuy ko fabin thʼabi gaaʼ mab tomur e maligach; ma re maligach nem ni thaʼbi gaa ma ba tomur e ra yaeni aw ni faʼen ni Fak Got, arragon, ni dariy tungun mab manechubog.\n\n15 Ere aray rogon nra fek iyib e woʼen e thap ngakʼ gubin e piʼin ni ra michaenʼraed nga fithingan; ma ireray fan e biney ni tomur e maligach, nge yib nag e murnguy, ni nge gelfen ko justice, me yib nag woʼen ko gidiiʼ ni nge yog ni yog ngoraed e mich u dakean e kalngaenʼ.\n\n16 Ere aray rogon ni murnguy e rayog ni nge ayliy e pinʼen nibe yoeg e justice, me chalongbiy raed nga paʼ ni ayuw ngoraed, ma en dargay rogon e mich nga dakean e kalngaenʼ e ke maʼaywol ko fare motochiyel ni poloʼ ko pinʼen nibe yoeg e justice; ere kemus ni chaʼ ni bay e mich rokʼ nga dakean e kalngaenʼ e rayog ni ngan bayuliy ni manechubog.\n\n17 Ere gomanga yigi piiʼ Got ngomed, pi walageg, ni nge yog ni ngam tabab gaed i gay rogon e mich romed nga dakean e kalngaenʼ, ni ngam tabab gaed i pining fithingan nib thothup, ni nge yog ni runguymed;\n\n18 Arragon, mu meybil gaed ngakʼ ni nge wurngaenʼ ngomed; ya ire rayog rokʼ ni nge thapegey.\n\n19 Arragon, mu muding niged gimed, mi gimed ʼulʼul ko meybil ngakʼ.\n\n20 Mmeybil gaed ngakʼ u napʼan ni gimed bay u lan e pi falang romed, arragon, ni fan ko pi gamanman romed.\n\n21 Mmeybil gaed ngakʼ u lan e pi naʼun romed, arragon, ni fan ko pi chon e tabinaew romed, ni kakadbul, nge misiwʼ, nge balayalʼ.\n\n22 Arragon, mmeybil gaed ngakʼ ni fan ko gelingin e pi toʼogor romed.\n\n23 Arragon, mmeybil gaed ngakʼ ni nge ayuwegmed rokʼ moʼoniyanʼ, niʼir e toʼogor ko gubin banʼen nib matʼaw.\n\n24 Mmeybil gaed ngakʼ ni fan ko pi wuldug u lan e maʼarow romed, ni nge yog ni felʼ rogmed riy.\n\n25 Mmeybil gaed ni fan ko pi gamanman u lan e falang romed, ni nge yog nra yoʼor gaed.\n\n26 Machane gathi kemus aray; thingar mu piiʼed gimed ni poloʼ ngakʼ u lan e singgil romed, nge yungin ni gimed ma miith riy, ngo lan e pi wuruʼ e binaw romed.\n\n27 Arragon, ma napʼan ni damur meybil gaed ngakʼ Somoel, ma ngam paged e pi gumʼirchaʼ romed nge sug ko lʼagaenʼ ngak, u lan e meybil ni gubin e ngiyalʼ ni fan ko paer romed, nge ku fan ko paer rokʼ e piʼin ni yaed bay u taʼab med.\n\n28 Ere chiney e musap gaed, pi walageg nib tʼuf rog, gube gaʼar ngomed, dab mu lemniged ni kemus aray; ya tomuren ni kam muʼ gaed i rinʼ e pinnʼey, ma faʼan gimed ra siyeg e ayuw ngakʼ e piʼin ni ke tʼuf banʼen roraed, nge piʼin dariy e mad roraed, mi gimed yaen ngam nanged salapen e piʼin nib mʼar nge piʼin nib kirbaenʼraed, mi gimed piiʼ boech banʼen romed, ni faʼanra bay, ngakʼ e piʼin nib tʼuf roraed—ma gube gaʼar ngomed, faʼanra dab mu rinʼed reb e pinnʼey, ma musap gaed, meybil romed e ba mʼay fan, ma dariy falʼngin ngomed, ma gimed boed e piʼin ni yaed ma dak dake, ni ireram e piʼin ni kar keruʼuyed fare mich.\n\n29 Ere, faʼanra dar yib ngaenʼmed ni ngam tʼufeged raed, ma arame gimed boed e dow, ni ma nʼaeg e piʼin ma falʼeg e wasey, (ni bachan e dakuriy angin) ma kan nʼaeg nga butʼ nga iyaen e gidiiʼ u dakean.\n\n30 Ere chiney, pi walageg, gubaʼadag nu tomuren ni kam guyed e michriy nib yoʼor, ni kam guyed ni fapi chep nib thothup e ke micheg e pinnʼey, mi gimed yib ni kam daged waʼamngin e kalngaenʼ.\n\n31 Arragon, gubaʼadag ni ngam baed iyib ma dab kum ʼelʼel niged e pi gumʼirchaʼ romed nge nʼuw napʼan; ya musap gaed, chiney e ireray e re ngiyalʼ i nʼen nge re rran ni ngam thap gaed riy; ere arame, faʼan gimed ra kalngaenʼ ma dab mu ʼelʼel niged e pi gumʼirchaʼ romed, ma rib gur ni yira fek fare woʼen e bayul iyib ngomed.\n\n32 Ya musap gaed, biney e yafos e ireray e re ngiyalʼ i nʼen ni fan ko gidiiʼ ni ngar muguʼuliyed yaed ni ngar madaʼ gaed Got; arragon, musap gaed fare rran ko biney e yafos e ireram e re rran ni fan ko gidiiʼ ni ngar ngongoliyed e pi muruwel roraed.\n\n33 Ere chiney, e boed ni kugog ngomed faram ko sommʼon, bachan e ke yoʼor e pi mich riy romed, ere, gube wenig nag ngomed ni dab ku munʼed yaran e rran ko kalngaenʼ romed nge yaeni madaʼ ko tomur; ya tomuren fare rran ko biney e yafos, ni kan piiʼ ngodaed ni ngad muguʼuliyed gadaed riy, ni fan ko gubinechuboeg, e musap gaed, faʼanra dab da gonopiyed napʼdaed u napʼan ni gadaed bay u lan e biney e yafos, ma napʼan ni bay yib fare nepʼ ko lumor ma dakuriy e muruwel ni rayog ni ngan rinʼ riy.\n\n34 Dabiyog ni nga moeged, u napʼan ni kan fekmed iyaen nga tafen e yaʼel, ni ngam gaʼar gaed: gura kalngaenʼ, ma gura sul ko Got rog. Dangay, dabiyog ni nga moeged e biney; ya fare yaʼel ni ke gabliy doewmed u napʼan ni ngam chuw gaed u lan e biney e yafos, e ku ireray e re yaʼel ni ra gabliy doewmed u lan e re fayleng nem ni manechubog.\n\n35 Ya musap gaed, faʼan gimed ra yinʼ yaran e rran ko kalngaenʼ romed nge yaeni madaʼ ko ngiyalʼ ni kam mʼaed, musap gaed, kam mʼing gaed nga tanpaʼ fare yaʼel ku moʼoniyanʼ, ma arame ke gabliy med ngakʼ; ere, fare Kan ni Thothup ku Somoel e ke chuw romed, ma dakuriy tagilʼ u fithikʼmed, ma fare moʼoniyanʼ e ke poloʼ gelingin nga dakeanmed; ma arame ireray e bin tomur e dodow ko gidiiʼ nib tadenen.\n\n36 Ma biney e gumnang, ni bachan e fare Somoel e ke yoeg ni dar ma paer u lan e pi temple ni de thothup, machane lan gumʼirchaʼen e piʼin nib matʼaw e ire ma paer riy; arragon, ma ki yoeg ni piʼin nib matʼaw e yaedra paer nga butʼ u lan gilʼilungun, ma dab kur chuw gaed; ma mad roraed e yira wechwech nag nga rachaʼen fare Saaf.\n\n37 Ere chiney, o pi walageg nib tʼuf rog, gube athapeg ni thingar mu tayed u wunʼmed e pinnʼey, ni thingar mu muruwliyed woʼen e thap romed u fithikʼ e madguw u pʼoewchen Got, ma thingar dab kum feked yathin fare wub rokʼ Kristus;\n\n38 Ma kudab kum togopluw gaed ko fare Kan ni Thothup, ya ngam thapeged, mi gimed fek nga dakeanmed fithingan Kristus; ni ngam sobutʼ niged gimed nge taʼareb tolngimed ko fiyath u butʼ, mi gimed taʼfan Got, ni demutrug e re ginʼen ni gimed bay riy, ni yaʼel romed nge fanamed yulʼyulʼ; mi gimed paer ni gimed be oge magaer ni gubin e rran, ko pi murnguy nge tawaʼath nib yoʼor ni ke piiʼ ngomed.\n\n39 Arragon, ma kug be ning chilen ngomed, pi walageg, ni ngam tayedaenʼmed ko meybil ni gubin e ngiyalʼ, ni nga dabiyog ni wawliymed fapi lumel ku moʼoniyanʼ iyaen nga orel, ni nga dabiyog ni poloʼ nag gelingin nga dakeanmed, ni nga dabiyog ni ngam mʼing gaed nga tanpaʼ ko bin tomur e rran; ya musap gaed, ya ra tawaʼath nagmed ko tin kireb banʼen.\n\n40 Ere chiney o pi walageg nib tʼuf rog, gube ning chilen ngomed ni ngam gumʼaenʼ gaed, ma ngam gumʼaenʼ gaed u fithikʼ gubin mite pi gafgow; ni nga dab mu togopluw gaed ngakʼ e piʼin ni kar yinʼed gimed nga wean ni bachan fanmed gafgow, ara dangay ma gimed ra mang tadenen ni boed yaed;\n\n41 Machane nge yog e gumʼaenʼ ngomed, mi gimed athamgiliy e paer u fithikʼ e gafgow, u fithikʼ ba athap nib miyuluy ni nge rebo rran mi gimed toffan ko gubin e pi gafgow nge kirbaenʼ romed.\n\n", "alma 35": "[center][font_size=26]Guruy Ni 35[/font_size][/center]\n\n[i]Fare machib ko fare bugithin e gatheay fare luguy ko fapi Zoramites—Ra chuweged e piʼin ni ke michaenʼraed ngakʼ Somoel, mar peth gaed ko fapi gidiiʼ ku Ammon ni bay u Jershon—Alma e kirbaenʼ ni bachan e denen ko fapi gidiiʼ. Napʼan 74 M.K.[/i]\n\n1 Chiney e yibi buch u tomuren ni ke muʼ Amulek i yoeg e pi thin ney, mar chuw gaed ko fare ulung i gidiiʼ marbaed nga lan fare binaw nu Jershon.\n\n2 Arragon, ma piʼin ni ke magaey roraed, u tomuren ni kar muʼ gaed i machib nag fare thin ngakʼ fapi Zoramites, e kur baed nga lan fare binaw nu Jershon.\n\n3 Me yibi buch u tomuren ni piʼin nib gilbugwan ko fapi Zoramites e ra weliyed nga taʼabang morngaʼagen fapi thin ni kan machib nag ngoraed, mar damomuw gaed ni bachan fare thin, ya ke gatheay e wup roraed; ere dar motoyil gaed ko fapi thin.\n\n4 Mar malʼog gaed ngar kunuyed gubin e gidiiʼ nga taʼabang u gaʼangin yang fare binaw, mar weliyed rogon ngoraed morngaʼagen fapi thin ni kan weliy.\n\n5 Ere chiney e pi tiyugangʼ roraed nge priests roraed nge sensey roraed ma dar weliyed ni ngan nang chirogon rogon e tafnaey roraed; ere ur simithmithaeged i fith laniyaenʼ gubin fapi gidiiʼ.\n\n6 Me yibi buch u tomuren ni kar nanged e tafnaey rokʼ gubin fapi gidiiʼ, ma piʼin nib mʼagaenʼraed ko fapi thin ni ke weliy Alma nge pi walagen e ni chuwegraed u lan fare binaw; ni yaed bayoʼor; ma kur baed nga lan fare binaw nu Jershon.\n\n7 Me yibi buch ni arame Alma nge pi walagen e ra pigpig gaed ngoraed.\n\n8 Chiney e fapi gidiiʼ ko fapi Zoramites e ra puwaenʼ gaed ngakʼ fapi gidiiʼ ku Ammon ni yaed bay u lan yu Jershon, ma chaʼ ni pilung ko fapi Zoramites, e beeʼ nib moʼon ni rib kireb, ere malʼog nge yaen ngakʼ fapi gidiiʼ ku Ammon ni baʼadag ni ngar chuweged u lan e binaw roraed gubin e piʼin ni kar chuw gaed roraed ngar baed nga lan e binaw roraed.\n\n9 Me yoeg yu bugithin nib yoʼor ni be makʼar murus ngoraed. Machane chiney e fapi gidiiʼ ku Ammon e dar rus gaed ko pi thin roraed; ere dar chuweged yaed u lan e binaw, machane ra feked gubin e piʼin gafgow ko fapi Zoramites ni karbaed ngoraed; mar duruwʼiyedraed, mar piiʼed e mad ngoraed, mar piiʼed ngoraed e binaw ni ngar tafnayed; mar ayuwegedraed u rogon e tin ni yaed baʼadag banʼen.\n\n10 Chiney e biney e nʼen e kʼaring e damomuw ko fapi Zoramites ngar damomuw gaed ngakʼ fapi gidiiʼ ku Ammon, ma aram mar tabab gaed ko maʼathuk nga fithikʼ fapi Lamanites mar kʼarnged raed nga kur damomuw gaed ngoraed.\n\n11 Ere aray rogon ni fapi Zoramites nge fapi Lamanites e ra tabab gaed i tʼaer midlen e mael ni nge yaen ngakʼ fapi gidiiʼ ku Ammon, nge ku aram rogon ngakʼ fapi Nephites.\n\n12 Ere aray rogon ni mus ko bin ragag nge medilip e duw ko fare lung ko fapi tapuf-oloboch nga dakean fapi gidiiʼ ku Nephi.\n\n13 Ma fapi gidiiʼ ku Ammon e ra chuw gaed u lan fare binaw nu Jershon, marbaed nga lan fare binaw nu Melek, mar piiʼed tagilʼ e salthaw ko fapi Nephites u lan fare binaw nu Jershon, ni nge yog nra togopluw gaed ko salthaw ko fapi Lamanites nge salthaw ko fapi Zoramites; ere aray rogon ni tabab e mael nga thilin fapi Lamanites nge fapi Nephites, u lan e bin ragag nge meruk e duw ko fare lung ko fapi tapuf-oloboch; ere bay rebe babyor ni bay finni piiʼ boech nga mʼon ni morngaʼagen e pi mael roraed.\n\n14 Ere Alma, nge Ammon, nge pi walagrow, nge fagal pagael ni fak Alma e ra suloed ko fare binaw nu Zarahemla, u tomuren ni kar manged talin e muruwel u lan paʼ Got ni kar feked boech fapi Zoramites nib yoʼor iyib ko kalngaenʼ; ma gubin e piʼin nra kalgaed ngaenʼraed e ni suruyraed nga wuruʼ e binaw roraed; machane bay e binaw ni taferaed u lan fare binaw nu Jershon, ma kar feked e talin e cham ni nge ayuwegraed, nge pi leʼengiraed, nge bitir, nge binaw roraed.\n\n15 Ere Alma, e kari kirbaenʼ ni fan e denen ko gidiiʼ rokʼ, arragon nge fan e pi mael, nge puʼoeg rachaʼ, nge pi maleʼeg thin ni bay u fithikʼraed; nge bachan e ke weliy fare thin, ara ke malʼog ni ngan weliy fare thin, u fithikʼ gubin fapi gidiiʼ u lan gubin e binaw; ma bachan e ke guy ni ke tabab e ʼelʼel nga gumʼirchaʼen fapi gidiiʼ, mar puwaenʼ gaed ni bachan fini almarin fare thin, ere gumʼirchaʼen e ri kirbaenʼ ni rib gel.\n\n16 Ere, guy rogon ni nge mukun fapi pagael ni fak nga taʼabang, ni nge yog ni midil ngoraed ni yaed gubin, ni ra bagyaed ma bay e tin ni nge chiyliy ngakʼ, ni morngaʼagen e pinʼen nib lʼeag rogon ko tin nib matʼaw. Ma bay romaed ba babyoren e pi motochiyel rokʼ, niʼir e ke piiʼ ngoraed u rogon e chep rokʼ.\n\n", "alma 36": "Fapi motochiyel ku Alma ngakʼ ba pagael ni fak ni Helaman.\n\nBay morngaʼagen ko guruy ni 36 nge 37.\n\n[center][font_size=26]Guruy Ni 36[/font_size][/center]\n\n[i]Alma e micheg ku Helaman morngaʼagen ni michaenʼ u tomuren ni ke guy ba angel—I gafgow ni gechig ko amith ni matay e yaʼel; me pining fithingan Yesus, ma arame ngiyalʼ nem me piiʼ ir ku Got—Falfalaen ni athibthib e suguy laniyaenʼ—I guy yu ulung i angel ni yaed be tang ma yaed be oge magaer ku Got—Boʼor e piʼin ni ke michaenʼraed ni riiʼed lamen ma kar guyed ni boed ni e ke riʼ lamen make guy. Napʼan 74 M.K.[/i]\n\n1 Fakag, mu lʼegilim ko pi thin rog; ya gube micheg ngom, ni nʼumngin i napʼan ni gara fol ko pi motochiyel ku Got ma ra felʼ rogom u lan e binaw.\n\n2 Gubaʼadag ni ngam rinʼ ni woed ni kug rinʼ, ni ngam tay u wunʼum fare kalbus ntay ngakʼ e pi chitamangdaed; ya ur moyed u kalbus, ma dariy beeʼ ni yog ni nge pagraed ma kemus ni fare Got ku Abraham, ni fare Got ku Isaac, ni fare Got ku Jacob; ma rriyulʼ ni chuwegraed u fithikʼ e pi gafgow ko kirbaenʼ roraed.\n\n3 Ere chiney, O Helaman ni fakag, musap, gur e kagab pagael, ere, gube wenig ngom ni ngam motoyil ko thin rog mag falwok rog; ya gumnang ni piʼin ni yaedra tay e pagaenʼ roraed ngakʼ Got e yira ayuwegraed u fithikʼ e pi moʼomawʼ roraed, nge magawon roraed, nge pi kirbaenʼ roraed, ma yira chibiy raed ngalang ko bin tomur e rran.\n\n4 Ma dabug ni ngam lemnag ni kayug gunang rog e pinnʼey—ya gunang ni gathu dakean e tin u fayleng banʼen ya nangaenʼ nu tharmiy, ma gathu dakean e lem ko gidiiʼ ya lem ku Got.\n\n5 Ere chiney, e musap, gube yoeg ngom, ni faʼan gomanga dawor gu thap ngak Got ma dabiyog ni nggu nang e pinnʼey; machane Got e manang, ma angel rokʼ nib thothup, e ke yoeg e pinnʼey ngog, ni gathi bachan e gag e gub yalʼuw;\n\n6 Ya ku guwaen iyaen ni gamaed fapi pagael ni fak Mosiah, ni gamaed be gay rogon ni nggu gatheayed fare galasia ku Got; machane musap, Got e lʼoeg e angel rokʼ nib thothup ni nge tileg maed u kanawoʼ.\n\n7 Ere musap, i non ngomaed, ni boed gaʼangin i lingan e dirraʼ, ma fare fayleng ni gaʼangin e rur u tan aey maed; ma gamaed gubin nug thiggaed nggu awgaed nga butʼ, ya ke yib madguwan fare Somoel ngomaed.\n\n8 Ere musap, fare lam e gaʼar ngog: Mu suwon ngalang. Mug suwon mug sakʼiy ngalang, mug guy fare angel.\n\n9 Me gaʼar ngog: ni mus ni faʼanra gabaʼadag ni ngan gatheayem, ma dab kum gay rogon ni ngam gatheay fare galasia ku Got.\n\n10 Me yibi buch nug thig nggu aw nga butʼ; ma dalip e rran nge dalip e nepʼ nʼumngin i napʼan nug paer ni dakiyog nug bing lʼugnag, ara gu mithmitheg paʼag nge ayig.\n\n11 Ma fare angel e ki weliy ngog boech banʼen nib yoʼor, ni i rungʼag pi walageg, machane gag e dag rungʼag; ya napʼan nug rungʼag fapi thin—ni mus ni faʼanra gabaʼadag ni ngam gatheayem, ma dab kum gay rogon ni ngam gatheay fare galasia ku Got—mug chafin nag e murus me sukʼ laninʼug ngay ni sana rayog ni ngan gatheayeg, ma arame gu aw nga butʼ ni dakug rungʼag banʼen.\n\n12 Machane ni gechig nigeg ko gafgow ni amith ni manechubog, ya yaʼel rog e yaeni madaʼ nga ba dodow ni ke magafaenʼ ko gechig ni amith ni bachan gubin e pi denen rog.\n\n13 Arragon, yib nganʼug gubin e pi denen rog nge ngongol rog nib kireb, niʼir e kug gafgow riy ko gechig ni amith nu infierno; arragon, gguy niʼug togopluw ngakʼ e Got rog, ma dagur fol ko pi motochiyel rokʼ nib thothup.\n\n14 Arragon, ma kug thang e pogofan ko bitir rokʼ nib yoʼor, ara kug wawliyraed iyaen nga orel nga fithikʼ e gafgow; arragon, ere ngan ngochngocheg i yoeg ni pi denen rog e rib almarin, ni gura lemnag e wub nga pʼoewchen Got ma be gafgow e yaʼel rog ko tamdag ni dabiyog i weliy rogon.\n\n15 O, rug lemnag, ni gomanga gu chuw nge mʼay e yaʼel rog nge dagur rog nga bayang, ni nga dab kun fekeg nggu sakʼiy nga pʼoewchen e Got rog, ni ngan pufthin nigeg ko pi ngongol rog.\n\n16 Ere chiney, e dalip e rran nge dalip e nepʼ ni kug gafgow, ni gechig ko amith ni matay e yaʼel.\n\n17 Me yibi buch u napʼan ni kug gafgow ko amith, u napʼan ni ke magaf anʼug ko pi denen rog nib yoʼor ni gube lemnag, ma musap, ma kiyib nganʼug ni gu rungʼag chitamag nibe prophesy nag ngakʼ fapi gidiiʼ ni morngaʼagen fare wub rokʼ beeʼ ni Yesus Kristus, ni Fak Got, ni nge bayul nag e gidiiʼ nu fayleng ko pi denen roraed.\n\n18 Chiney, e napʼan ni koel e tafnaey rog e biney e lem, mug yoer nag i yoeg u lan gumʼirchaʼeg: O Yesus, ni gur Fak Got, murnguyeg, ya kar guʼaw nga fithikʼ i luben e amith, ma kan liyegeg ko fapi chen ni mʼagan e yamʼ.\n\n19 Ere chiney, e musap, napʼan nug lemnag e rennʼey, ma daki yib nganʼug e pi amith ni bay rog; arragon, ma daki magaf anʼug ko pi denen rog.\n\n20 Ere, o mang falfalaenʼ, nge mang tamilang e ray ni rib felʼ ni kug guy; arragon, laninʼug e kari sug ko falfalaenʼ nib gel ni woed fini gel e amith nug tay!\n\n21 Arragon, gube yoeg ngom, o fakag, ni dakuriy banʼen ni arfini kireb mab moʼoy ni woed e pi amith ni kug tay. Arragon, nge ku bayay ni gube yoeg ngom, o fakag, ni nga barbaʼ i paʼay, e dakuriy banʼen ni arfini felʼ mab athibthib ni woed e falfalaenʼ nug tay.\n\n22 Arragon, gu lemnag ni kug guy, ni boed e chitamangdow i Lehi ni guy, Got nibe paer u dakean e chiya ni gilʼelung rokʼ, nib liyeg e pi angel nib yoʼor nga yalen e mathaʼeg, ni yaed be tang ma yaed be oge magaer ko Got roraed; arragon, ma yaʼel rog e ribe athpeg ni gomanga bay u roem.\n\n23 Machane musap, paʼag nge ayig e ki sul gelingin bayay, mug sakʼiy ngalang, mug dag ko fapi gidiiʼ ni kug piiʼeg ku Got.\n\n24 Arragon, ma ngiyalʼ innʼem nge madaʼ ko chiney, e kug muruwel ni dagur tal, ni gomanga yog nug miliy e gidiiʼ iyaen ko kalngaenʼ; ni gomanga yog ni ngug wawliyraed ngar nanged falʼngin fare falfalaenʼ ni kug thamiy; ni nge yog nra piiʼed yaed ku Got, mar sug gaed ko fare Kan ni Thothup.\n\n25 Arragon, nge chiney e musap, O fakag, fare Somoel e ke piiʼ e falfalaenʼ ngog ni rib gel u daken waʼamngin e pi muruwel rog;\n\n26 Ya bachan fare thin ni ke tamilang nag ngog, ere musap, boʼor e gidiiʼ ni kar piiʼed yaed ku Got, ma kar riiʼed lamen ni boed ni kug riiʼ lamen, ma kar guyed nga oewchraed ni boed ni kug guy; ere yaed manang morngaʼagen e pinnʼey ni kug weliy, ni boed ni gumnang; ma re tamilngaenʼ ni bay rog e yib rokʼ Got.\n\n27 Ma kuʼun ayuwegeg u tane pi moʼomawʼ nge pi magawon ni gubin mit, arragon, nge gubin mit i yalen e pi gafgowaenʼ; arragon, Got e ke chuwegeg u kalbus, ma ki pithig e gaf rog, ma ke chuwegeg u paʼ e yamʼ; arragon, ere gube tay e pagaenʼ rokʼ ngakʼ, ma kura chuwegeg ko gin nib tʼuf ni nggu chuw riy.\n\n28 Ma gumnang ni ra chibiyeg ngalang ko bin tomur e rran, ni nggu paer rokʼ u fithikʼ e rir; arragon, gura oge magaer ngakʼ ni gubinfen, ya i fek e pi chitamangdaed ngar chuw gaed u Egypt, me tharey fapi gidiiʼ nu Egypt ko day u lan e Red Sea; me powiʼiyraed u dakean gelingin iyaen nga lan farengi nam nni michmicheg; arragon, ma ke chuwegraed u paʼ e sib nge kalbus u bayay ngo bayay.\n\n29 Arragon, mi ki fek e pi chitamangdaed ngar chuw gaed u lan fare binaw nu Jerusalem; ma kirinʼ bayay, ko fare gelingin ni dabimus biʼid, ni chuwegraed u paʼ e sib ngo kalbus, u bayay ngo bayay ni aram rogon iyib ke madaʼ ko biney e rran; ma gubin e ngiyalʼ ma gube tay u wunʼug e kalbus ni un tay ngoraed; arragon, ma kuʼar rogon ngom ni thingar mu tay u wunʼum, ni boed ni kug rinʼ, nug tay u wunʼug e kalbus ni un tay ngoraed.\n\n30 Machane musap, o fakag, gathi kemus aray; ya thingar munang ni boed ni gumnang, ni nʼumngin i napʼan ni gara fol ko pi motochiyel ku Got ma ra felʼ rogom u lan e binaw; ma thingar kumnang, ni nʼumngin i napʼan ni dab mu fol ko pi motochiyel ku Got ma yira chuwegem u pʼoewchen. Ere rennʼey e aray rogon e thin rokʼ.\n\n", "alma 37": "[center][font_size=26]Guruy Ni 37[/font_size][/center]\n\n[i]Fapi plate ni brass nge ku boech e chep nib thothup e ni chaʼariy ni nge thap e gidiiʼ ni poloʼ riy—Fapi Jaredites e ni liiʼraed ni bachan e denen roraed—Pi tathumʼ nib miith nge mʼag roraed e ngan tel rokʼ fapi gidiiʼ—Mmogopuruyʼ gaed ngakʼ Somoel u fithikʼ gubin e pinʼen ni gimed ma rinʼ—Rogon ni fare Liahona ni i powiʼiy fapi Nephites, e kuʼaram rogon ni fare thin ku Kristus ni ma powiʼiy e gidiiʼ ko yafos ni manechubog. Napʼan 74 M.K.[/i]\n\n1 Ere chiney, tam o Helaman ni fakag, gube chiyliy ngom ni ngam fek fapi chep ni kan pag gafalngin ngog;\n\n2 Ma kug be chiyliy ngom ni ngam chaʼariy ba babyor ni morngaʼagen e pi gidiiʼ ney, ni boed rogon ni kug rinʼ, nga dakean fapi plate ku Nephi, ma ngam chaʼariy gubin e pinnʼey niʼug chaʼariy nge paer nib thothup, ni boed rogon ni kuʼug chaʼariy; ya fan nga ba lem nib gonop ni ngan chaʼariy.\n\n3 Ma pi plate ney ni brass, niʼir e kan ker e yol nga dakean, niʼir e bay chipin fapi chep nib thothup u dakean, niʼir e bay e chep ni morngaʼagen e pi chitamangdaed ni kakrom riy, ni tabab aram iyib ko tabolingin—\n\n4 Musap, ke muʼ i prophesy nag rokʼ e pi chitamangdaed, ni thingar ni chaʼariy ma ngan thapeg u rebo mfen ngo reb, ma bayi ayuweg me chaʼariy Somoel u paʼ nge madaʼ ko ngiyalʼ ni ke thap ko gubin e nam, nge mfen, nge thin, nge gidiiʼ, ni ngar nanged morngaʼagen e pinʼen nib riyulʼ nib miith ni bay riy.\n\n5 Ere chiney e musap, faʼanra ngan chaʼariy ma thingar ni ayuweg nge paer nib gael raʼen; arragon, ngan ayuweg nge paer nib gael raʼen; arragon, nge ku gubin e pi plate ni bay e tin nib thothup ni kan yoloey ngay.\n\n6 Chiney e rayog ni ngam lemnag nib meechiyang e rennʼey ni kug rinʼ; machane musap gube yoeg ngom, nu dakean e tin baʼachig mab moem banʼen e yima muguʼuliy e tin nib gaaʼ banʼen riy; ma tin nib achig banʼen e ke yoʼor yay ni ke athkuy laniyaenʼ e piʼin gonop.\n\n7 Ma fare Somoel ni Got e muruwel nib yoʼor rogon ni nge muguʼuliy e gamʼing rokʼ nib gaʼfan mab manechubog; ma, u dakean e tin nib achig banʼen e ma athkuy Somoel riy laniyaenʼ e piʼin ba gonop me gagyeg nag woʼen e thap ko gidiiʼ ni poloʼ riy nib yoʼor.\n\n8 Ere chiney, e ke yibi madaʼ ko ngiyalʼ ney ni gonop rokʼ Got ni pinnʼey e thingar ni chaʼariy; ya musap, kegaʼ nag bugwan e pi gidiiʼ ney, arragon, ma ke micheg ngakʼ boʼor i yaed ni pi yalen roraed e ba kireb, me tamilang laniyaenʼraed ko Got roraed me yog ni ngar thap gaed ni poloʼ riy.\n\n9 Arragon, gube yoeg ngom, faʼan manga boech ni gathi bachan e pinnʼey ni bay ko yuke chep ney, ni bay u dakean e pi yungi plates ney, ma Ammon nge pi walagen e dabiyog ni ngar micheged ngakʼ boʼor e biyuʼ ko fapi Lamanites morngaʼagen fapi yalen ko pi chitamangraed ni dematʼaw; arragon, pi babyor ney nge pi thin riy e rafekedraed iyaen ko kalngaenʼ; ni arame, ke fekraed iyib kar nanged morngaʼagen fare Somoel ni Got roraed, ma kar falfalaenʼ gaed ngakʼ Yesus kristus ni Tabiyul roraed.\n\n10 Ma miniiʼ e manang, ya faʼanra yog ma sana pi chep ney e ire nge fekraed iyib ni yaed ba bukun e biyuʼ, arragon, ma kub bukun e biyuʼ i pi walagdaed nib ʼelʼel laniyaenʼraed, ni fapi Nephites, ni arame chiney e kar ʼelʼel niged gumʼirchaʼraed nga fithikʼ e denen nge ngongol ni kireb, ko tamilang ni morngaʼagen e Tabiyul roraed?\n\n11 Chiney e pinnʼey nib riyulʼ nib miith e dawor ni tamilngeg ngog nib felʼ rogon; ere nggu tal i weliy morngaʼagen.\n\n12 Ma rayog nib gaman ni kemus ni nggog ni yibe chaʼariy ni fan nga ba gamʼing nib gaʼfan, nib gamʼing ni Got e manang; ya ma fonow u fithikʼ e gonop u dakean gubin e muruwel rokʼ, ma woʼen e rib kʼikʼiy, ma woʼen e ba manechubog.\n\n13 O mu tay u wunʼum, mu tay u wunʼum, o Helaman ni fakag, arib yalen fapi motochiyel ku Got. Ni gaʼar: Faʼan gimed ra fol ko pi motochiyel rog ma ra felʼ rogmed u lan e binaw—machane faʼanra dab mu fol ko pi motochiyel rokʼ ma yira chuwegem u pʼoewchen.\n\n14 Ere chiney e ngam tay u wunʼum, o fakag, ni Got e ke pag gafalngin ngom e pinnʼey, nib thothup, niki i ayuweg nge paer nib thothup, nge ku pinʼen ni bayi ayuweg me chaʼariy ni fan nga ba gamʼing nib gonop rokʼ, ni nge yog ni dag gelingin ko tin ni kubay e mfen nga mʼon.\n\n15 Ere chiney e musap, gube yoeg ngom u dakean e nangaenʼ ko prophecy, ni faʼan gara rinʼ e ngongol nib togopluw ko fapi motochiyel ku Got, ma musap, pinnʼey nib thothup e yira fek nge chuw roem u gelingin Got, ma yira pagem nga paʼ Moʼoniyanʼ, ni nge pingegem ni rogon ni baʼadag ni boed fitiruʼ e grain nibe unupaʼ e nifeng.\n\n16 Machane faʼan gara fol ko pi motochiyel ku Got, mag rinʼ ko pinnʼey nib thothup e pinʼen ni ke chiyliy Somoel ngom ni ngam rinʼ, (ya gur e ngam sabliy Somoel riy ngam weliy ngakʼ ni gubin e pinʼen ni kam rinʼ ngay) ere musap, dariy ba gelingin u fayleng ara infierno ni rayog ni nge fek rom, ya Got e rib gel ni rayog ni nge muguʼuliy gubin e thin rokʼ.\n\n17 Ya ra muguʼuliy gubin e michmich rokʼ nga rogon ni tay ngom, ya ke muguʼuliy e pi michmich rokʼ nga rogon ni tay ngakʼ e pi chitamangdaed.\n\n18 Ya ke michmicheg ngoraed ni ra chaʼariy e pinnʼey ni fan nga ba gamʼing nib gonop rokʼ, ni nge yog ni dag gelingin ko tin kubay e mfen nga mʼon.\n\n19 Ere chiney e musap, reb e gamʼing ni ke muguʼuliy, e baʼaram ni ke sul bukun e biyuʼ fapi Lamanites ke tamilang laniyaenʼraed ko tin riyulʼ; ma ke dag gelingin u dakean e pinnʼey, ma kura dag gelingin u dakean e pinnʼem ko tin kubay e mfen nga mʼon; ere ngan chaʼariy e pinnʼey.\n\n20 Ere gube chiyliy ngom, o Helaman ni fakag, ni ngam yulʼyulʼ i muguʼuliy gubin e pi thin rog, ni ngam yulʼyulʼ i koel falan e pi motochiyel ku Got ni kan yoloey.\n\n21 Ere chiney, e nggu weliy ngom morngaʼagen fa riliwʼ nge aningeg yang i plate, ni ngam chaʼariy, me yog ni ngongol ni kireb nib miith nge pi muruwel nu malumor, nge pi muruwel roraed nib mamith morngaʼagen, ara fapi muruwel rokʼ fa piʼin ni kan liiʼraed nib mamith morngaʼagen, e nge yog ni ngan dag ngakʼ e pi gidiiʼ ney; arragon, gubin e pi mathang pogofan ni ur tayed, nge moroʼroʼ, nge pi matgael roraed, nge gubin e pi denen roraed nge pi ngongol roraed nib kireb, e nge yog ni ngan dag ngakʼ e pi gidiiʼ ney; arragon, ma ngam chaʼariy e pi mamaʼen e piliyeg thin ney.\n\n22 Ya musap, fare Somoel e guy ni gidiiʼ rokʼ e kar tabab gaed ko muruwel u milmor, arragon, ni yaed be mathang pogofan nib miith morngaʼagen nge pi ngongol ko fananikan; ere fare Somoel e gaʼar, faʼanra dabra kalgaed ngaenʼraed ma yira thang oewchraed u dakean e fayleng.\n\n23 Ere fare Somoel e gaʼar: Bay gu falʼeg rogon ba malang, ni fan ngakʼ fare tapigpig rog i Gazelem, ni ra mat raʼen u fithikʼ e lumor nge piiʼ e tamilang, ni nge yog nug dag ko gidiiʼ rog ni yaed ma pigpig ngog, ni nge yog nug dag ngoraed e pi muruwel rokʼ pi walagraed, arragon, pi muruwel roraed nib mamith morngaʼagen, nge pi muruwel roraed nu milmor, nge pi denen roraed nge fananikan roraed.\n\n24 Ere chiney, o fakag, pi mamaʼen e pi piliyeg thin ney e ni tʼaer midlen ni nge yog ni muguʼul fare thin ku Got, niʼir e yoeg ni gaʼar:\n\n25 Bay gu fek u fithikʼ e lumor nga langgin e tamilang gubin e pi muruwel roraed nib miith morngaʼagen nge pi fananikan roraed; ma faʼanra dabra kalgaed ngaenʼraed ma gura thang oewchraed u dakean e fayleng; ma gura fek nga langgin e tamilang gubin e pinʼen roraed nib miith morngaʼagen nge pi fananikan roraed, ni nge nang gubin e gidiiʼ ni bay rabaed nga tomur ngar tafnayed e binaw.\n\n26 Ere chiney, o fakag, kad guyed ni dar kalgaed ngaenʼraed; ere kan liiʼraed, ma arame ke yibi madaʼ ko ngiyalʼ ney ma fare thin ku Got e ke muguʼul; arragon, ya pi ngongol ko fananikan roraed nib miith morngaʼagen e kan fek u fithikʼ e lumor nga tamilang kad nanged.\n\n27 Ere chiney, o fakag, gube chiyliy ngom ni ngam tel gubin e pi thum, nge mʼag, nge mʼagaenʼ roraed u fithikʼ e ngongol ko fananikan nib miith morngaʼagen rokʼ e pi gidiiʼ ney, ni nga dabra nanged, ya richey ma kur uned ko mul nga milmor min thangraed.\n\n28 Ya musap, bay ba riyaʼ u dakean e rangi nam ney ni gaʼangin, ni yira liiʼ gubin e piʼin ni yaed ma rinʼ e ngongol nu milmor, u rogon i gelingin Got, u napʼan ni kar luk gaed nga fithikʼ e kireb; ere gube athapeg ni nga dab ni liiʼ e pi gidiiʼ ney.\n\n29 Ere ngam mithaeg e pi yalen rarogon i tuʼog nib miith e pi thum roraed nge pi mʼag roraed rokʼ e pi gidiiʼ ney, ma kemus ni pi denen roraed nge pi mathang pogofan ni ur tayed nge pi fananikan roraed e ire ngam guy rogon ngar nanged; mag fil ngoraed ni ngar dubuyed e denen nge fananikan nge mathang pogofan; ma kag rafil ngoraed ni pi gidiiʼ ney e ni liiʼ raed ni bachan e denen roraed nge fananikan roraed nge pi mathang pogofan ni ur tayed.\n\n30 Ya musap, ra thanged e pogofan rokʼ gubin fapi profet ku Somoel ni rabaed nga fithikʼraed ni ngar weliyed ngoraed morngaʼagen e pi denen roraed; ma rachaʼen e piʼin ni kar thanged e pogofan roraed e yoer ngakʼ fare Somoel ni Got ni nge sul wengan ngakʼ e piʼin nra thanged e pogofan roraed; ere aray rogon e gechig ku Got ni yibi aw nga dakean e pichaʼaney ni yaed ma rinʼ e ngongol nu milmor nge pi gafarig nib mamith morngaʼagen.\n\n31 Arragon, ma farengi nam e nge paer nib kireb waʼathan ni gubinfen ni fan ngakʼ e piʼin ni yaed ma rinʼ e ngongol nu milmor nge pi gafarig nib mamith morngaʼagen, nge yaeni madaʼ ko ngiyalʼ ni kan thang oewchraed, ma kemus ni faʼan yaedra kalngaenʼ u mʼon ni ngar luk gaed nga fithikʼ e kireb.\n\n32 Ere chiney, o fakag, nopaʼam fapi thin ni kug weliy ngom; dab mu tamilngeg ngakʼ e pi gidiiʼ ney fapi yalen ni rarogon i tuʼog banʼen nib miith, machane ngam fil ngoraed ba fananikan ni dabimus biʼid ko denen nge ngongol ni kireb.\n\n33 Mu machib nag ngoraed ni ngar kalgaed ngaenʼraed, me michaenʼraed ngakʼ fare Somoel ni Yesus Kristus; mu fil ngoraed ni ngar sobutʼ niged laniyaenʼraed ma ngar muding gaed mar munguy niged gumʼirchaʼraed; mu fil ngoraed ni ngar keruʼuyed gubin e pi lumel ku moʼoniyanʼ, u fithikʼ e mich roraed ngakʼ fare Somoel ni Yesus Kristus.\n\n34 Mu fil ngoraed ni dabi ngochngochaenʼ raed i rinʼ e tin nib felʼ e muruwel, ma ngar muding gaed mar munguy niged yaed u gumʼirchaʼraed; ya ireray e piʼin ni yaedra pirʼeg e gapas ko yaʼel roraed.\n\n35 O, mu tay u wunʼum, tam o fakag, mag fil e gonop u napʼan ni kagab pagael; arragon, mu fil u napʼan e felʼ yangren rom ni ngam fol ko pi motochiyel ku Got.\n\n36 Arragon, mag meybil ngakʼ Got ni fan ko gubin e tin nib tʼuf rom banʼen; arragon, mu rinʼ e pi ngongol rom ni gubin ni fan ngakʼ Somoel, ma demutrug e re ginʼen ni ngam sor ngay ma ngam pag nge gagyeg nigem Somoel; arragon, mu yunʼuy e pi tafnaey rom ni gubin ngakʼ Somoel; arragon, mpag e murnguy u gumʼirchaʼem nge paer ngakʼ Somoel ni gubinfen.\n\n37 Ngam mogow puruyʼ ngakʼ Somoel u fithikʼ gubin e pinʼen ni gama rinʼ, ma ra powiʼiyem ko gin ni ra felʼ rogom riy; arragon, napʼan ni bay mu thig nga butʼ ni nepʼ mag thig nga butʼ ni bay Somoel u wunʼum, ni nge yog ni matangiyem u napʼan ni gabe mol; ma napʼan ni bay muʼod ni kakadbul mag oge magaer ngakʼ Got; ma faʼan gara rinʼ e pinnʼey, ma yira chibiyem ngalang ko bin tomur e rran.\n\n38 Ere chiney, tam o fakag, e bay banʼen ni gubaʼadag ni nggog ngom ni morngaʼagen banʼen ni ma yoeg e pi chitamangdaed e batʼ ngay, ara paluw—ara pi chitamangdaed e karoeged ni Liahona, ni kan piliyeg fan kanoeg ni, ba compass; ni fare Somoel e gonopiy rogon.\n\n39 Ere musap, dariy beeʼ ni rayog rokʼ ni nge ngongoliy ni aram fini felʼ rogon e muruwel riy. Ere musap, nni falʼeg rogon ngan tay ni nge dag ngakʼ e pi chitamangdaed e gin ni nga ʼur sor gaed ngay u napʼan e malekag roraed u lan wuruʼ e binaw.\n\n40 Ma i muruwel ni fan ngoraed u rogon e mich roraed ngakʼ Got; ere, faʼanra bay e mich roraed ni Got e rayog rokʼ ni nge guy rogon fagalochi lay i wasey riy ni nge yalʼuw ko gin ni ngar sor gaed ngay, me buch ni aram rogon, ere bay e biney e maʼangʼang roraed, nge ku boech e maʼangʼang ni buch u gelingin Got, u rebo rran ngo reb.\n\n41 Machane, bachan e pi maʼangʼang nem e i muruwel u dakean nochi banʼen nib achig me dag ngoraed e muruwel nib maʼangang. Mar pired ni kar gamead gaed, makar paged talin ni ngar muruwel gaed ko mich roraed nge gumʼaenʼ roraed ma arame tal e pi muruwel nem nib maʼangʼang, ma dakur monʼog gaed ko milekag roraed.\n\n42 Ere, nʼuw napʼraed u lan wuruʼ e binaw, ara de yog ni ngar milekag gaed nib kʼikʼiy e woʼ roraed, mar gafgow gaed ni makʼiy nge balel, ni bachan e pi denen roraed.\n\n43 Ere chiney, tam o fakag, gubaʼadag ni ngam nangfan ni pinnʼey e gathi dariy foen; ya boed e pi chitamangdaed nra malmal gaed ko motoyil ko nʼen ni yoeg e re compass ney (chiney e pinnʼey e bogi banʼen nu fayleng) ma dakiyog ni ngar monʼog gaed; ere ku aram rogon ni dakiyog ni monʼog e yaʼel roraed.\n\n44 Ya musap, rib moem ni ngan motoyil ko fare thin rokʼ Kristus, niʼir e ra yalʼuwegem ko falfalaenʼ ni manechubog, ni boed rogon ngakʼ e piʼin chitamangdaed ni ngar motoyil gaed ko re compass ney, niʼir e ra yalʼuwegraed ko woʼ nib kʼikʼiy iyaen ko fare nam nni michmicheg.\n\n45 Ere chiney e gube yoeg, gathi bay ba pow ko rennʼey? Ya aram fini yulʼyulʼ e re compass ney ni fek e pi chitamangdaed iyib, ni yaed be leak e gin ni puluwegraed iyaen ngay, ko fare nam nni michmicheg, e aram rogon ko fapi thin rokʼ Kristus, ni faʼan gadaed ra leak e gin ni be powiʼiydaed iyaen ngay, ma rafek daed iyaen nga baʼanem e biney e yafos nib sug ko kirbaenʼ nga daroed nga reb e yafos nni michmicheg nib gel e felʼ riy.\n\n46 O fakag, dabda malmal gow ni bachan e kanawo riy e rib moem; ya ku aram rogon ngakʼ e piʼin chitamangdaed; ya ku aram rogon nni falʼeg ni fan ngoraed, ni faʼan yaedra sap ngay ma yaedra paer ni yaed bafos; ere ku aram rogon ngodaed. Fare woʼ e kan falʼeg rogon, ni faʼan gadaed ra sap ngay ma rayog ni ngad pired ni gubinfen.\n\n47 Ere chiney, tam o fakag, muguy ni ngam ayuweg e pinnʼey nib thothup, arragon, muguy rogon ni ngam sap ngakʼ Got mag paer ni gab fos. Mman ngakʼ e pi gidiiʼ ney ngam weliy fare thin ngoraed, mag tamilang nigem. Fakag, ma kefelʼ.\n\n", "alma 38": "Fapi motochiyel ku Alma ngakʼ fak ni Shiblon.\n\nBay morngaʼagen ko guruy ni 38.\n\n[center][font_size=26]Guruy Ni 38[/font_size][/center]\n\n[i]Shiblon e ni gafgow nag ni fan e be rinʼ e tin nib matʼaw—Thap e bay rokʼ Kristus, niʼir e yafos nge tamilang ko fayleng—mu gonopiyed rogon gubin e pi ʼarʼar romed. Napʼan 74 M.K.[/i]\n\n1 Fakag, mu lʼegilim ko pi thin rog, ya gube yoeg ngom, ni boed ni kugog ngakʼ Helaman, ni nʼumngin i napʼan ni gara fol ko pi motochiyel ku Got ma ra felʼ rogom u lan e binaw; ma nʼumngin i napʼan ni dab mu fol ko pi motochiyel ku Got ma yira chuwegem ko gin bay riy.\n\n2 Ere chiney, o fakag, be pagaenʼug ngay ni gura falfalaenʼ ngom, ni bachan e ri fanam miyuluy nge yulʼyulʼ rom ngakʼ Got; ya kam tabab u napʼan ni kagab pagael ni ngam sap ngakʼ fare Somoel ni Got rom, ere ku aram rogon ni gube athapeg ni ngam ʼulʼul ngay i koel falan e pi motochiyel rokʼ; ya rib felʼ waʼathan e enra yulʼyulʼ nge madaʼ ko tomur.\n\n3 Gube yoeg ngom, tam o fakag, ni kug falfalaenʼ ngom iyib ke madaʼ ko ngiyalʼ ney, ni bachan e yulʼyulʼ rom nge lʼagaenʼ rom, nge gumʼaenʼ rom nge athamgil ni gabe tay u fithikʼ fapi gidiiʼ ko Zoramites.\n\n4 Ya gumnang ni gur e ni mʼagem; arragon, ma ku gumnang ni un malang nigem ni bachan fare thin; ma gur e kam gumʼaenʼ u fithikʼ e pinnʼey ni bachan e bay Somoel rom; ere chiney e kamnang ni fare Somoel e chuwegem riy.\n\n5 Ere chiney o fakag, gur Siblon, gubaʼadag ni ngam tay u wunʼum, ni nʼumngin i napʼan ni gara tay e pagaenʼ rom ngakʼ Got ma aram nʼumngin i napʼan ni yira chuwegem u fithikʼ e pi moʼomawʼ rom nge pi magawon rom, nge pi kirbaenʼ rom, ma yira chibiyem ngalang ko bin tomur e rran.\n\n6 Chiney, tam o fakag, e gubaʼadag ni dab mu lemnag ni yug gunang rog e pinnʼey, ya fare Kan ni Thothup ku Got ni bay rog e ire ke yoeg e pinnʼey ngog; ya faʼan gomanga dawor gu piiʼeg ku Got ma dabiyog ni nggu nang e pinnʼey.\n\n7 Machane musap, fare Somoel u fithikʼ e murnguy rokʼ nib gel e ke lʼoeg e angel rokʼ riy ni nge weliy ngog nggu nang ni thingar gu tileg fare muruwel ni ma gatheayey u fithikʼ e gidiiʼ rokʼ; arragon, ma kug guy ba angel nga oewcheg, ma kenon ngog, ma laman e boed gaʼangin i lingan e dirraʼ, me rurug e fayleng ni gaʼangin.\n\n8 Me yibi buch ni dalip e rran nge dalip e nepʼ nug paer u fithikʼ e amith nge amithngin e kirbaenʼ; ma dan nʼaegfan e denen rog, nge madaʼ ko ngiyalʼ ni kug yoer ngakʼ fare Somoel ni Yesus Kristus ni nge runguyeg. Machane musap, gu yoer ngakʼ mug pirʼeg e gapas nga laninʼug.\n\n9 Ere chiney, tam o fakag, kug weliy ngom e pinnʼey ni nge yog ni ngam fil e gonop, ni nge yog ni ngam fil rog ni dakuriy rebe kanawoʼ ara rebo yalen nga bayang ni ra yog ni nge thap e gidiiʼ riy, ma kemus ni rokʼ ngu dakean Kristus. Musap, ire yafos nge tamilang ko fayleng. Musap, ir fare thin ko tin riyulʼ nge tin matʼaw.\n\n10 Ere chiney, ni boed ni kam tabab i fil iyaen fare thin e ku aram rogon ni gubaʼadag ni ngam ʼulʼul i fil iyaen; ma gubaʼadag ni ngam yulʼyulʼ mag kolchiyaʼ u fithikʼ urngin banʼen.\n\n11 Muguy rogon ni nge siy mu langlang ngalang ko yowlop; arragon, muguy rogon ni nga dab mu ʼuf ko gonop rom, ara mu ʼuf nga gelingim.\n\n12 Mu pag nga kanawoʼ, machane dab mu thumʼ ngay; ma ngam guy rogon ni ngam gonopiy rogon gubin e pi ʼarʼar rom, ni nge yog ni ngam sug ko murnguy; muguy rogon ngam tilem u orel ko gamead.\n\n13 Dab um meybil ni boed ni ma rinʼ fapi Zoramites, ya kam guy ni yaed ma meybil ni nge rungʼag e gidiiʼ, ma ngan oge magaer ngoraed ko gonop roraed.\n\n14 Dab um gaʼar: O Got, gube oge magaer ngom ya bafelʼ rogmaed ngakʼ pi walagmaed; ya ngam gaʼar: O Somoel, mu nʼaegfan e pi kireb rog, mu nopaʼay pi walageg u fithikʼ e runguy—arragon, mu pogofay nag e kireb rom u pʼoewchen Got ni gubin e ngiyalʼ.\n\n15 Ma manga yigi falaenʼ Somoel ngom, me thapegem ngakʼ ko bin tomur e rran nga lan gilʼilungun, ni ngam paer nga butʼ u fithikʼ e gapas. Ere chiney e ngam man, tam o fakag, ngam fil fare thin ngakʼ e pi gidiiʼ ney. Mu tamilang nigem. Fakag, ma kefelʼ.\n\n", "alma 39": "Fapi motochiyel ku Alma ngakʼ fare pagael ni fak ni Corianton.\n\nBay morngaʼagen ko guruy ni 39 nge madaʼ ko 42.\n\n[center][font_size=26]Guruy Ni 39[/font_size][/center]\n\n[i]Denen ni galong e ba ngongol ko fananikan—Pi denen rokʼ Corianton e tel rokʼ fapi Zoramites fare thin—Bayul rokʼ Kristus e kufan ni nge thapeg e piʼin nib yulʼyulʼ ni ur moyed nga mʼon riy. Napʼan 74 M.K.[/i]\n\n1 Ere chiney, o fakag, bay banʼen ni gubaʼadag ni nggog ngom nib thil ko nʼen ni kugog ngakʼ walagem; ya musap, dawor muguy fini miyuluy laniyaenʼ walagem, nge yulʼyulʼ rokʼ, nge fini kolchiyaʼ ko fapi motochiyel ku Got? Musap, gathi ke dag ba wok ngom nib mangil?\n\n2 Ya gur e da um motoyil ko thin rog ni boed walagem, u fithikʼ fapi gidiiʼ ko fapi Zoramites. Chiney e ireray e nʼen nib togopluw laninʼug riy ngom; gur e um man iyaen ni kam ʼuf nga gelingim nge gonop rom.\n\n3 Ma gathi kemus aray, tam o fakag. Gur e kam rinʼ banʼen ni ke yib nag e kirbaenʼ ngog; ya gur e kam keruʼuy fare muruwel, ma kam man nga lan fare binaw nu Siron nga mathil ko fapi Lamanites, ni gabe leak fare gathar i Isabel.\n\n4 Arragon, rib yoʼor e piʼin ni unaenʼraed ngakʼ; machane gathi arame ke yib e towaey rom, o fakag. Gur e susun e thingari lʼaganʼum ko fare muruwel niʼir e ni pag gafalngin ngom.\n\n5 Damnang, tam o fakag, ni pinnʼey e rib kireb u pʼoewchen Somoel; arragon, ire thʼabi kireb u fithikʼ gubin e pi denen, ya ire migid ko puʼoeg rachaʼ nge togopluw ko fare Kan ni Thothup?\n\n6 Ya musap, faʼan gara togopluw ko fare Kan ni Thothup ni immoy bingyalʼ rom, ma gamnang ni kam togopluw ngakʼ, ere musap, ireray ba denen ni dabiyog i nʼaegfan; arragon, ma enra thang e pogofan nib togopluw ko tamilang nge tamilngaenʼ ni ke piiʼ Got ngakʼ, e rib moʼomawʼ ni nge yog ngakʼ e manʼaegfan; arragon, gube yoeg ngom, o fakag, ni de moem ni nge yog ngakʼ e manʼaegfan.\n\n7 Ere chiney, tam o fakag, gube athapeg ngakʼ Got ni gomanga siy i buch e roem ko biney e oloboch. Ma dab gupaer nguʼug weliy morngaʼagen e pi oloboch rom, ni nga i magaf anʼug ngom, ni faʼanra gumnang ni dariy gamʼingin ngom.\n\n8 Machane musap, dabiyog ni ngam mithaeg e denen rom rokʼ Got; ma faʼanra dab mu kalngaenʼ ma pi denen rom e ke paer nib togopluw ngom ko bin tomur e rran.\n\n9 Ere chiney o fakag, e gubaʼadag ni ngam kalngaenʼ mag pag e pi denen rom, ma dab kum leak e pi ʼarʼar nu oewchem, ya ngam dugiliyem ko gubin e pinnʼey; ya faʼanra dab mu rinʼ ni aray rogon ma dabiyog ni ngam tafnaʼ boech gilʼilungun Got. O, mu tay u wunʼum, ni ngam fek nga dakeanam, ni ngam dugiliyem ko pinnʼey.\n\n10 Ma gube chiyliy ngom ni ngam michegem ngay ni ngam mogopuruyʼ ngakʼ walagem nib ilal rom ko gubin e pinʼen ni gabe rinʼ; ya musap, gur e kagab bitir, mab tʼuf rom ni nge chathowoliyem walagem. Ere ngam motoyil ko fonow rorow.\n\n11 Dab mu pagem nge wawliyem nga orel e tin dariy fan nge tin meechiyang banʼen; dab mu pag fare moʼoniyanʼ nge wawliy gumʼirchaʼem nga orel bayay nge leak fapi gathar ni denen. Musap, tam o fakag, rib almarin e denen ni kam miliy nga dakean fapi Zoramites; ya napʼan ni kar guyed pangim mar dubuyed ni nge michaenʼraed ko thin rog.\n\n12 Ere chiney e fare Kan ni Thothup rokʼ Somoel e ke gaʼar ngog: Mu chiyliy ngakʼ pi fakam ni ngar rinʼed e tin nib mangil, ara dangay ma yaedra wawliy nga orel fapi gumʼirchaʼ ko fapi gidiiʼ nib yoʼor iyaen ko gafgow; ere gube chiyliy ngom, tam o fakag, u fithikʼ e madguw ngakʼ Got, ni ngam tileg i rinʼ e pi denen rom.\n\n13 Ma ngam chel ngam sap ngakʼ Somoel u poloʼ i laninʼum, nge pasig rom, nge gelingim; ni nge yog ni ngam tal i wawliy e pi gumʼirchaʼ ngar rinʼed e tin nib kireb; machane ngam chel ngam sap ngoraed ngam weliy nib buch e rom, nge pinʼen nib kireb ni kam rinʼ.\n\n14 Dab mu leak e falaʼab ara pinʼen ni dariy fan nu fayleng; ya musap, dabiyog ni ngam fek nge un ngom.\n\n15 Ere chiney, tam o fakag, gubaʼadag ni nggog boech banʼen ngom ni morngaʼagen fare wub ku Kristus. Musap, gube yoeg ngom, ni riyulʼ niʼir e ra yib ni nge chuweg e pi denen nu fayleng; arragon, bay yib ni nge weliy e morngaʼag nib mangil ni morngaʼagen woʼen e thap ngakʼ e pi gidiiʼ rokʼ.\n\n16 Ere chiney, tam o fakag, ireray e re muruwel ni kan piningem ngay, ni ngam weliy e pi morngaʼag ney nib mangil ngakʼ e pi gidiiʼ ney, ni nge yarmiy laniyaenʼraed; ara nge yog nra thap gaed, ni nge yog nra yarmiyed laniyaenʼ e pi bitir roraed ni ngar rungʼaged fare thin u napʼan e wub rokʼ.\n\n17 Ere chiney e nggu waer nag e magafaenʼ rom ko biney e paʼ. Musap, be balyang anʼum ko mangfan ni ngan nang e pinnʼey u mʼon ni nge taw ngay. Musap, gube gaʼar ngom, beeʼ e chiney e gathi ba tʼuf u waenʼ Got ni boed rogon beeʼ ko re ngiyalʼ i nʼen ni bay yib?\n\n18 Gathi fare woʼen e bayul e rib gaʼfan ni nge nang e pi gidiiʼ ney ma ku aram rogon ngakʼ e pi bitir roraed?\n\n19 Gathi taʼab fini moem e ngiyalʼ ney ngakʼ fare Somoel ni nge lʼoeg e angel rokʼ nge weliy e pi morngaʼag ney, nib mangil ngodaed ni taʼab rogon ni rinʼ ngakʼ e pi bitir rodaed, fa ba moem u tomuren e wub nra tay?\n\n", "alma 40": "[center][font_size=26]Guruy Ni 40[/font_size][/center]\n\n[i]Kristus e ra yib nag e foskoyamʼ ni fan ngakʼ gubin e gidiiʼ—Piʼin nib matʼaw ni kar mʼaed e yaedra yaen nga paradis ma piʼin denen e yaedra yaen nga fithikʼ e lumor ni ngar soen niged fare rran ni ngar fos gaed ko yamʼ—Gubin banʼen ma yira sulweg nga rogon ni immoy nib felʼ rogon u napʼan e foskoyamʼ. Napʼan 74 M.K.[/i]\n\n1 Chiney o fakag, ku baʼaray boech banʼen ni gubaʼadag ni nggog ngom; ya gube pirʼeg ni be magaf anʼum ni morngaʼagen fare foskoyamʼ ko pi yamʼ.\n\n2 Musap, gube yoeg ngom, ni chiney e dariy e foskoyamʼ—ara, nggog ni, nggu pingeg i yoeg, ni biney e dagur e dabi rich ngab dagur ni dabi yimʼ biʼid, ma biney e gafgow ni ma tay e dowef e dabi chuw—nge madaʼ nga tomuren fare wub ku Kristus.\n\n3 Musap, ire ra yibnag fare foskoyamʼ ko pi yamʼ. Machane musap, tam fakag, fare foskoyamʼ e dawori taw nga napʼan. Chiney e nggu tamilngeg ngom banʼen nib miith mab riyulʼ; machane, bay boech banʼen nib yoʼor nib miith mab riyulʼ ni kan chaʼariy, ni dariy beeʼ ni manang ma kemus ni Got. Machane nggu dag ngom taʼabnʼen niʼir e kug ning u fithikʼ e lʼagaenʼ rog ngakʼ Got ni nggu nang—ni aram morngaʼagen fare foskoyamʼ.\n\n4 Ere musap, bay bingyalʼ i banʼen ni kan dugliy ni ireram e ngiyalʼ ni gubin e piʼin ni kar mʼaed ma bay ra chuw gaed u paʼ e yamʼ. Ere ngiyalʼ innʼey ni bay yib e dariy beeʼ ni manang; machane Got e manang e re ngiyalʼ i nʼen ni kan dugliy.\n\n5 Ere, e demutrug ko taʼab yay, ara lʼagruw yay, fa dalip yay, ni nge chuw e gidiiʼ u paʼ e yamʼ, ma dariy rogon; ya Got e manang gubin e pinnʼey; ma gub falaenʼ ngay ni gumnang ni aray rogon—ni bay bingyalʼ i banʼen ni kan dugliy ni gubin e gidiiʼ ma ra fos ko yamʼ.\n\n6 Ere arfan nib tʼuf ni thingari yib bingyalʼ i banʼen u thilin e ngiyalʼ ni nga nimʼ nge ngiyalʼ ni ngan foskoyamʼ.\n\n7 Ere chiney e nggu fith ko mang e rabuch ko pi yaʼel rokʼ e gidiiʼ u napʼan ni kar mʼaed nge madaʼ ko re ngiyalʼ i nʼen ni kan dugliy ni ngan foskoyamʼ?\n\n8 Ere chiney e gomanga bayoʼor ko taʼabyay ni ngan fos ma dariy rogon; ya gathi gubin e gidiiʼ ni ma yimʼ taʼabyay, ere biney e dariy rogon; ya gubin ma taʼab ba rran rokʼ Got, ma gidiiʼ e ma fil napʼan banʼen.\n\n9 Ere, bay bingyalʼ i banʼen ni kan dugliy ngakʼ e gidiiʼ ni yaedra fos riy ko yamʼ; ma bay ba ngiyalʼ i banʼen u thilin e ngiyalʼ ni yima yimʼ nge ngiyalʼ ni ngan foskoyamʼ. Ere chiney, mang e ra buch ko yaʼel ko gidiiʼ u napʼan e re ngiyalʼ innʼey, ere ireray e renʼen ni kug fith Somoel riy u fithikʼ e lʼagaenʼ rog ni nggu nang; ere baʼaray rogon morngaʼagen e nʼen ni gumnang.\n\n10 Ma napʼan nra yib fare ngiyalʼ innʼem ni gubin e gidiiʼ ni ngar fos gaed, ma arame yaedra nang ni Got e manang gubin e pi yungiyalʼ i nʼen ni kan dugliy nga dakean e gidiiʼ.\n\n11 Chiney, e baʼaray morngaʼagen fare dodow ko yaʼel u thilin e yamʼ nge foskoyamʼ—Musap, ke yoeg ba angel ngog, ni fapi yaʼel ko gubin e gidiiʼ, e chingiyalʼ inʼen ni yaedra chuw ko biney e dagur, arragon, fapi yaʼel ko gubin e gidiiʼ, ni demutrug ko yaed ba felʼ fa yaed ba kireb, ma kan fekraed nga tafen e re Got niʼir e piiʼ e yafos ngoraed.\n\n12 Ma arame bay yibi buch, ni fapi yaʼel rokʼ e piʼin nib matʼaw e yaedra thap nga lan ba dodow ni tagilʼ e falfalaenʼ, ni kanoeg e paradis ngay, ba dodow ni tagilʼ e toffan, ba dodow ni tagilʼ e gapas, ni ireram e gin ni yaedra toffan riy ko gubin e pi magawon roraed nge gubin e magafaenʼ, nge kirbaenʼ roraed.\n\n13 Ma arame bay yibi buch, ni fapi yaʼel ko piʼin ni tagan, arragon, ni yaed e piʼin ni kireb—ya musap, dariy roraed bayang fa ba guruy ko fare Kan ni Thothup rokʼ Somoel; ya musap, ra melʼeged ni ngar rinʼed e ngongol nib kireb ma gathi ngongol nib felʼ; ere fare yaʼel ku moʼoniyanʼ e ke ying nga fithikʼraed, me suwey doewraed—ma ireray e pichaʼ ni yira yinʼraed nga wuruʼ e gin suwon Got nga fithikʼ e lumor; ma bay ur yoer gaed, ma yaed be gelʼgelʼ, ma yaed be waʼachriy nguwelraed ko amith, ni aray rogon ni bachan e pi denen roraed, ma bachan e kar paged yaed ke gagyeg nagraed fare moʼoniyanʼ.\n\n14 Ere chiney e ireray fare dodow ko fapi yaʼel rokʼ e piʼin nib kireb, arragon, nu fithikʼ e lumor, nge ba dodow ko tamdag nge murus roraed u napʼan ni yaed be chachngar nag fare puwaenʼ niʼir fare damomuw rokʼ Got ni ke yibi aw nga dakeanraed; ere aray rogon ni yaedra paer ko biney e dodow, ma ku aram rogon ngakʼ e piʼin nib matʼaw ni bay ra pired u fithikʼ e falfalaenʼ u paradis, nge yaeni madaʼ nga napʼan e foskoyamʼ.\n\n15 Ere chiney, bay boech e gidiiʼ ni kar nanged fan e biney e dodow ko falfalaenʼ nge biney e dodow ko kirbaenʼ ko yaʼel, u mʼon ko fare foskoyamʼ, e immoy ni bin sommʼon e foskoyamʼ. Arragon, gube micheg ni yira yoeg ni ba foskoyamʼ, nge fare kiiʼ ni ra tay e yaʼel nge dagur nge gin nib milfaraed ngay ko falfalaenʼ fa kirbaenʼ, ni be yaen u rogon fapi thin ni kan weliy.\n\n16 Ere musap, kun weliy bayay, ni bay ba foskoyamʼ ni sommʼon, nib foskoyamʼ nra tay e piʼin ni ur moyed, ara piʼin ni yaed bay e chiney, fa piʼin ni bay yib, nge yaeni madaʼ ko fare foskoyamʼ nra tay Kristus.\n\n17 Ere chiney, e dabda lemniged ni biney e foskoyamʼ ni sommʼon, ni kan weliy morngaʼagen ni aray rogon, e ra mang foskoyamʼ ko gidiiʼ nge gin ni ke milfaraed ngay ni falfalaenʼ fa kirbaenʼ. Dabiyog ni ngam lemnag ni ireray e nʼen nibe yipʼ fan.\n\n18 Musap, gube gaʼar ngom, Dabiyog; machane be yipʼ fan fare sul ko yaʼel nge dagur nga taʼabang bayay, rokʼ e piʼin ni aram ko pi rran rokʼ Adam iyib nga butʼ nge madaʼ ko fare foskoyamʼ ku Kristus.\n\n19 Ere chiney, e fapi yaʼel nge pi dagur rokʼ e piʼin ni kan weliy morngaʼagen e gubin ma ra sul nga taʼabang u taʼ ab ngiyalʼ i banʼen, ni taʼab rogon nib piʼin kireb nge piʼin nib matʼaw, e gathi ire gube yoeg; mu pag nge felʼ u wunʼum ni gube yoeg ni yaed gubin ni yaedra fos; ara ngan pingeg i yoeg, ni foskoyamʼ ni yaedra tay e rabuch u mʼon ko fare foskoyamʼ nra tay e piʼin nra mʼaed u tomuren fare foskoyamʼ ni tay Kristus.\n\n20 Ere chiney, tam o fakag, dagur yoeg ni foskoyamʼ ni yaedra tay e rabuch u napʼan fare foskoyamʼ ku Kristus; machane musap, gube yoeg ni rogon ni gube lemnag, ni fapi yaʼel nge fapi dagur rokʼ e piʼin nib matʼaw, e yaedra sul nga taʼabang bayay, u napʼan fare foskoyamʼ ku Kristus, nge fare yaen rokʼ nga tharmiy.\n\n21 Machane dagur yoeg; ko napʼan e foskoyamʼ ni ra tay fa nga tomuren, machane baʼaray rogon ni gube yoeg, ni bay bingyalʼ i banʼen u thilin e yamʼ nge fare foskoyamʼ ko dagur, nge ba dodow ko yaʼel ni falfalaenʼ fa kirbaenʼ nge madaʼ ko ngiyalʼ ni ke dugliy Got ni fapi yamʼ e yaedra fos, mar suloed nga taʼabang bayay, ni lʼagruw ni yaʼel nge dagur, min fekraed ngar sakʼiy gaed nga pʼoewchen Got ni ngan pufthin nagraed u rogon e pi muruwel roraed.\n\n22 Arragon, biney e ra yib nag fare sulyarmen ko fapinʼen niʼir e ke weliy fapi profet morngaʼagen.\n\n23 Fare yaʼel e yira sulweg ko fare dagur, nge fare dagur e yira sulweg ko fare yaʼel; arragon, nge gubin i paʼay nge ayiy nge ʼulʼul u doewey ma yira sulweg ko kenggin; arragon, ni mus nga bagaf i piyen loelugey ma dabi yaen nga bayang; machane gubin banʼen ma yira sulweg nga rogon ni immoy nib felʼ rogon.\n\n24 Ere chiney, tam o fakag, ireray fare sulyarmen niʼir faram e ke weliy fapi profet morngaʼagen—\n\n25 Ma arame piʼin nib matʼaw e bayi gael ramʼenraed u lan gilʼilungun Got.\n\n26 Machane musap, ba yalen e yamʼ nib buchbuch e bay yibi aw nga dakean e piʼin kireb; ya kar mʼaed ni dariy roraed e pinʼen nib lʼeag rogon ko pinʼen nib matʼaw; ya yaed ba alit, ma dariy banʼen nib alit ni rayog ni nge tafnay gilʼilungun Got; ya kaninʼraed nga wuruʼ e gin suwon Got, ma ke dugliy raed ni ngar kayed waʼamngin e pi muruwel roraed ara pi ngongol roraed, nib kireb; ma kar unumed uwan e kireb ko fare kap ni moʼoy.\n\n", "alma 41": "[center][font_size=26]Guruy Ni 41[/font_size][/center]\n\n[i]U napʼan fare foskoyamʼ ma gidiiʼ e yaedra yib nga ba dodow ko falfalaenʼ ni dariy nʼumngin i napʼan fa kirbaenʼ ni dariy nʼumngin i napʼan—Denen e dariy bingyalʼ ni bay e falfalaenʼ riy—Gidiiʼ ni ma falwok nu fayleng e darmoyed rokʼ Got u fayleng—Gubin e gidiiʼ ma ra yog ngakʼ bayay u napʼan fare Sulyarmen, fapi papngin nge falʼngin nib tʼuf u lan e biney e yafos. Napʼan 74 M.K.[/i]\n\n1 Ere chiney, tam o fakag, bay banʼen ni nggog u morngaʼagen fare sulyarmen ni morngaʼagen e nʼen ni kan weliy; ya musap, bay boech e gidiiʼ ni ke thilthilyeg fan fapi chep nib thothup, ma kar malog gaed nga orel ni aray fan. Ma kug pirʼeg fan niki i magaf anʼug u morngaʼagen e rennʼey. Machane musap, bay gu tamilang nag ngom.\n\n2 Gube yoeg ngom, o fakag, ni fare woʼen e sulyarmen e rib tʼuf ni ngan rinʼ u yalen fare justice ku Got; ya rib tʼuf ni nge gubin banʼen ma nge sulyarmen. Musap, rib tʼuf mab matʼaw, u rogon fare gelingin nge foskoyamʼ ku Kristus, ni fare yaʼel ko gidiiʼ e thingar ni sulweg ko dagur, nge gubin yang ko dagur ma thingari sul ko dagur.\n\n3 Ma rib tʼuf u yalen e justice ku Got ni gidiiʼ e nga ni pufthin nagraed u rogon e pi muruwel roraed; ma faʼanra muruwel roraed e ba mangil u lan e biney e yafos, nge pi athap nu gumʼirchaʼraed e ba mangil, ma rayog ko bin tomur e rran, ni ngan sulwegraed ko tin nib mangil banʼen.\n\n4 Ma faʼanra muruwel roraed e ba kireb ma yira sulwegraed ko tin nib kireb banʼen. Ere, gubin banʼen ma yira sulweg nga yarmen, gubin banʼen ma ra sul nga rarogon yalen—tin ni ra yimʼ e ra fos ma dab ki yimʼ, tin be mogothgoth e dabki mogothgoth—ma gubin banʼen ma ra fos nga fithikʼ e falfalaenʼ ni dariy nʼumngin i napʼan ni ngar tafnayed boech gilʼilungun Got, ara nga fithikʼ e kirbaenʼ ni dariy nʼumngin i napʼan ni ngar tafnayed boech gilʼilungun fare moʼoniyanʼ, ya boech nga barbaʼ i paʼay, ma boech nga barbaʼ—\n\n5 Ya barbaʼ e ra fos nga fithikʼ e falfalaenʼ u rogon nibe athapeg e falfalaenʼ, ara felʼ u rogon nibe athapeg e felʼ; ma barbaʼ e ra fos nga fithikʼ e kireb u rogon nibe athapeg e kireb; ya boed nibe athapeg ni nge rinʼ e kireb u nʼumngin e yafos rokʼ, e ku aram rogon ni yira tawaʼath nag ko kireb u napʼan nra taw ko fare nepʼ innʼem.\n\n6 Ere ku aram rogon nga barbaʼ i paʼay. Faʼanra kalngaenʼ beeʼ ko pi denen rokʼ, me athapeg e tin nib matʼaw nge yaeni madaʼ nga tomuren e pi rran rokʼ, ma ku aram rogon ni yira tawaʼath nag ko tin nib matʼaw.\n\n7 Ireray e piʼin ni bayuliyraed Somoel; arragon, ireray e piʼin nni fekraed, min chuwegraed ko fare nepʼ nib lumor ni dariy nʼumngin i napʼan; ere ireray e pichaʼ ni yaedra paer ara yaedra mul; ya musap, yaed e bay roraed, ko ngar rinʼed e tin nib mangil fa ngar rinʼed e tin nib kireb.\n\n8 Ere, fapi thin rokʼ Got e dabiyog ni ngan thilyeg; ma kan yarmiy rogon woʼen ni piʼin nib mʼagaenʼraed ngay e rayog ni nga ranoed riy mar thap gaed.\n\n9 Ere chiney e musap, tam o fakag, dab kum nomeg ni ngam kʼaring e damomuw bayay ko Got rom u dakean fapi nʼen nib gaʼfan ko machib, niʼir e mu denen riy ko sommʼon ke yibi madaʼ ko ngiyalʼ innʼey.\n\n10 Ere dab mu lemnag, ni bachan e kan weliy morngaʼagen e sulyarmen, ma arame rayog ni ngan sulwegem ko denen iyaen ko falfalaenʼ. Gube yoeg ngom, ni denen e dariy bingyalʼ ni bay e falfalaenʼ riy.\n\n11 Ere chiney, tam o fakag, gubin e gidiiʼ ni bay u lan e dodow ko fekyath, ara nggog nu, lan e dodow ko falwok ko tinu fayleng banʼen, e kar awgaed nga fithikʼ i luben e amith ngo fithikʼ e pi ngongol ni kireb; ma demoy Got roraed u fayleng, ma kar pired nib togopluw nga rarogon Got; ere, yaed bay u lan ba dodow nib togopluw nga rarogon e falfalaenʼ.\n\n12 Ere chiney e musap, gabe lemnag ni fan fare bugithin ni sulyarmen, e ngan fek banʼen ni bay ko dodow ni rarogon ngan tay ko dodow ni gathi rarogon, fa ngan tay nga ba dodow nib thil nga rarogon?\n\n13 O, fakag, gathi aray rogon; ya fan fare bugithin ni sulyarmen e ngan sulweg bayay e kireb ko kireb, ara falwok nu fayleng ko falwok nu fayleng, papngin e moʼoniyanʼ ko papngin e moʼoniyanʼ—felʼ ko tin nib felʼ; matʼaw ko tin nib matʼaw; yulʼyulʼ ko tin nib yulʼyulʼ; nge wurengaenʼ ko tin nib wurengaenʼ.\n\n14 Ere, gur fakag, e ngam guy rogon nge wureng anʼum ngakʼ pi walagem; mu rinʼ ngoraed nib matʼaw yalen, mu dugliy u wunʼum rograed ngoraed nib matʼaw, mag ʼulʼul ngay ngam rinʼ e tin nib felʼ; ma faʼan gara rinʼ gubin e pinnʼey ma arame rayog ni nge yog ngom e tawaʼath rom; arragon, ma rayog ni ngan sulweg e murnguy ngom bayay; ma rayog ni ngan sulweg yalen e justice ngom bayay; ma rayog ni ngan sulweg yalen e pufthin nib matʼaw ngom bayay; ma rayog ni nge yog ngom e tawaʼath nib felʼ bayay.\n\n15 Ya renʼen ni gara piiʼ e rasul ngom bayay, min sulweg nga rogon; ere, fare bugithin ni sulyarmen e bagaʼ nib gechig ngakʼ e en ma denen, ma dariy liyiben me felʼ e rokʼ.\n\n", "alma 42": "[center][font_size=26]Guruy Ni 42[/font_size][/center]\n\n[i]Biney e yafos e bingyalʼ i nʼen ni kan piiʼ matʼawon e gidiiʼ ni ngar kalgaed ngaenʼraed mar pigpig gaed ngakʼ Got—Fare Mul e yib nag e yamʼ ko dowef nge yaʼel ngakʼ gubin e gidiiʼ—Bayul e ma yib u dakean e kalngaenʼ—Got Niʼir Rokʼ e bayuliy e pi denen ko gidiiʼ nu fayleng—Murnguy e fan ngakʼ e piʼin ra kalngaenʼ—Gubin e tin ni ke magaey e yibe gagyeg nagraed nga yalen e justice rokʼ Got—Murnguy e yib ni bachan e fare Bayul—Kemus ni piʼin nib yulʼyulʼ ko kalngaenʼ e yaedra thap. Napʼan 74 M.K.[/i]\n\n1 Ere chiney, tam o fakag, gube pirʼeg ni kubay boech banʼen ni be magaf anʼum ngay, ni daryog ni ngam nangfan—ni morngaʼagen yalen e justice ku Got u rogon i gechig nag e chaʼ ni ma denen; ya gabe guy rogon ni ngam lemnag ni dematʼaw ni chaʼ ni ma denen e ngan dugliy nga ba dodowen e kirbaenʼ.\n\n2 Chiney e musap, tam o fakag, bay gu tamilngeg e rennʼey ngom. Ya musap, tomuren ni fare Somoel ni Got e ke lʼoeg fagal nib mʼon e labthir rodaed ngar chuw gow ko farengi wuldug nu Eden, ni ngar giʼew e butʼ niʼir e ni fekrow riy—arragon, i chuweg fare moʼon u Eden, me tay nga taban u ngek farengi wuldug nu Eden, bay ba angel ni matanag nge bangi sayden ni be dramrom ni gubin yang ma be chel ngay, ni nge matangiy fare ke gakʼiy ko yafos—\n\n3 Ere chiney, e kad guyed ni fare moʼon e ke woed rogon Got, ni ke nang e tin nib felʼ nge tin nib kireb; ma rayog ni nge kʼiyeg paʼ, nge tʼaer waʼamngin fare ke gakʼiy ko yafos, me kay nge paer nib fos ni gubinfen, ere fare Somoel ni Got e tay e angel nge farengi sayden ni be dramrom, ni nge tileg riy ni nga dabi tʼaer waʼamngin nge kay—\n\n4 Ere aray e kad guyed, ni bay bingyalʼ i nʼen nni piiʼ ngakʼ e gidiiʼ ni ngar kalgaed ngaenʼraed riy, arragon, bingyalʼ i nʼen ni ngan guy rogoy riy, bingyalʼ i nʼen ni ngan kalngaenʼ min pigpig ngakʼ Got.\n\n5 Ya musap, faʼan gomange gurgur Adam nge kʼiyeg paʼ ko ngiyalʼ nem, nge fek nge kay waʼamngin fare ke gakʼiy ko yafos, ma ke yog ni nge paer ni gubinfen, ni boed rogon e thin ni yoeg Got, ma dariy napʼan e kalngaenʼ; arragon, nge ku fare thin ku Got ni ra mʼaey fan, ma fare woʼen e thap e ra yaeni aw ni dariy rogon.\n\n6 Machane musap, kan dugliy ni nge yimʼ e gidiiʼ—ere, napʼan nni chuwegrow ko fare ke gakʼiy ko yafos ma arame yira chuwegraed u fayleng—ma arame malog e gidiiʼ ni gubinfen, arragon, mar mangew gidiiʼ ni ke mul.\n\n7 Ere chiney, e kam guy ni gal nib sommʼon e labthir rodaed e kan chuwegrow u paʼ lʼagruw i banʼen ni gamʼingin e dagur nge yaʼel ko gin bay Somoel riy; ere aray e kad guyew ni ke puf rogon ngorow ni ngar rinʼew e tin yow baʼadag.\n\n8 Chiney e musap, de mʼag ni gidiiʼ e ngan chuwegraed ko yamʼ ko dagur, ya ra gatheay fare woʼen e falfalaenʼ nib gel.\n\n9 Ere, bachan e dariy liyiben me yimʼ e yaʼel, ere fare mul e yib nag nga dakean gubin e gidiiʼ ba yamʼ ni ra tay e yaʼel ni ku aram rogon ko dagur, ni arame, kan chuwegrow ko gin bay Somoel riy, ere rib tʼuf ni gubin e gidiiʼ ma ngan chuweg ko biney e yamʼ ni ra tay e yaʼel.\n\n10 Ere, gubin e gidiiʼ ma kar falwok ko tinu fayleng banʼen, ma yaed be rinʼ e tin nib galong, nge tin nib papngin moʼoniyanʼ, u rogon yalraed, ere biney e dodow ni ngan guy rogoy riy, e kemang ba dodow ni fan ngoraed ni ngar falʼeged rograed riy; kemang ba dodow ni ngan guy rogoy riy.\n\n11 Ere chiney e ngam tay u wunʼum, tam o fakag, faʼan manga boech ni dariy fare woʼen e bayul, (ni kan gethiy nga barbaʼ) ma napʼan ni yaedra yimʼ ma yaʼel roraed e kari gafgow ni tinoewey, ni kan chuwegraed ko gin bay Somoel riy.\n\n12 Ere chiney, dariy rogon min chuweg e gidiiʼ ko biney e dodow ni kar mulgaed ngay, ni ra beeʼ make miliy nga dakean ni bachan e dar fol;\n\n13 Ere, rogon yalen e justice, e fare woʼen e bayul e dariy liyiben me yog, ma kemus nu dakean e kalngaenʼ ko gidiiʼ ko ngiyalʼ ney ni ngan guy rogoy riy, arragon, ngiyalʼ ney ni ngan guy rogoy riy; ya faʼan gomanga dariy e tiney e ngongol, ma murnguy e dabiyog ni nge yib angin ni dabi gatheay e muruwel ko justice. Ere chiney e fare muruwel ko justice e dabiyog ni ngan gatheay; ma faʼanra yog, meʼere Got e gathi ir Got.\n\n14 Ere aray ni kad guyed ni gubin e gidiiʼ make mul, ma kar awgaed nga tane gagyeg ko justice; arragon, fare justice ku Got, ni ke dugliy ngoraed ni gubinfen ni ngan chuwegraed ko gin bay riy.\n\n15 Ere chiney, fare woʼen e murnguy e dabiyog ni nge yib nge madaʼ ko ngiyalʼ ni kan falʼeg ba bayul; ere Got e piiʼ ir ni bayul ni bachan e pi denen ko gidiiʼ nu fayleng, ni nge yog ni yog fare woʼen murnguy, ni nge ayliy lungun e justice, me yog ni paer nib Got nib machalbog, mab Got nib matʼaw, ma kub Got nib sug ko murnguy.\n\n16 Ere, e kalngaenʼ e dabiyog ni nge yib ko gidiiʼ ma kemus ni faʼanra bay e gechig, ni kub manechubog ni boed rogon nʼumngin i napʼan e yafos ko yaʼel, ni kan dugliy nib kiiʼ ko fare woʼen e falfalaenʼ, ni kub manechubog ni boed rogon nʼumngin i napʼan e yafos ko yaʼel.\n\n17 Ere, buʼuw rogon me kalngaenʼ beeʼ ni faʼanra dawori denen? Buʼuw rogon me denen ni faʼanra dariy e motochiyel? Buʼuw rogon ma bay e motochiyel ni faʼanra dariy e gechig?\n\n18 Ere chiney, e bay ba gechig ni kan dugliy, nge ba motochiyel nib matʼaw ni kan piiʼ, ni be yib nag e mʼingaenʼ ko nangaenʼ ngakʼ e gidiiʼ.\n\n19 Ere chiney, e faʼanra dariy e motochiyel ni kan piiʼ—ni boed rogon ni faʼanra bay beeʼ nib moʼon ni ke thang e pogofan ma thingar ni liiʼ ngemʼ—gulley ra tamdag ngay ni manang ni yira liiʼ ngemʼ ni faʼanra nge thang e pogofan?\n\n20 Ere ku arragon, faʼanra dariy e motochiyel ni kan piiʼ nib togopluw ko denen ma gidiiʼ e dabi tamdag ni nge rinʼ e denen.\n\n21 Ere faʼanra dariy e motochiyel ni kan piiʼ, me denen e gidiiʼ, ma mang e rayog ni nge rinʼ e justice, ara murnguy, ya dabi yib mataʼwngirow ni ngar ayuwegew e gidiiʼ?\n\n22 Machane bay ba motochiyel ni kan piiʼ, nge ba gechig ni yigagen, nge ba kalngaenʼ ni kan piiʼ; ni ba kalngaenʼ ni bay matʼawon e murnguy ngay; faʼanra dangay, ma justice e ke yib matʼawon ni nge gagyeg nag e gidiiʼ me piiʼ gelingin e motochiyel, ma fare motochiyel e ra gagyeg nag e gechig; ya faʼanra gathi riyulʼ ni aray rogon, ma pi muruwel ko justice e yira gatheay, ma Got e ra paer ni gathi kub Got.\n\n23 Machane Got e dabi paer ni gathi kub Got, ma murnguy e bay angin ngakʼ e piʼin ma kalngaenʼ, ma murnguy e ma yib ni bachan fare bayul; ma fare bayul e yib nag fare foskoyamʼ ko yamʼ; ma fare foskoyamʼ ko yamʼ e sulweg e gidiiʼ ko gin bay Got riy; ere aray rogon nni sulwegraed ko gin bay riy, ni ngan pufthin nagraed u rogon e pi muruwel roraed, u rogon e motochiyel nge justice.\n\n24 Ya musap, justice e ma tay gubin e thin rokʼ nggilʼ, ma murnguy e bay angin ngakʼ e piʼin nib mang ngakʼ; ere aray rogon, ni dariy beeʼ nra thap ma kemus ni chaʼ nib riyulʼ ni ke kalngaenʼ.\n\n25 Mang, gabe lemnag ni murnguy e rayog ni nge chuweg e justice? Gube gaʼar ngom, Dabiyog; ni mus nib achichig ma dabiyog. Ya faʼanra yog, ma Got e gathi kub Got.\n\n26 Ere aray rogon ni Got e gagyeg nag rarogon nib gaaʼ mab manechubog, niʼir e ni yarmiy u napʼan ni sum e fayleng. Ere aray rogon ni yib woʼen e thap ko yafos nge bayul ko gidiiʼ, nge ku aram rogon ko gafgow nge kirbaenʼ roraed.\n\n27 Ere, gur fakag, e ngam nang ni chaʼ nib mʼagaenʼ ngay ni nge yib e rayog ni nge yib nge unum fare raen ko yafos nib puf matʼawon ngay; ma chaʼ ni dabi yib e ireram e chaʼ ni dabni tawasariy ni nge yib; machane u lan e bin tomur e rran ma yira sulweg ngakʼ u rogon e pi ngongol rokʼ.\n\n28 Faʼanra baʼadag ni nge rinʼ e tin nib kireb, ma deyog ni kalngaenʼ u lan e pi rran rokʼ, meʼere musap, kireb e yira sulweg ngakʼ, u rogon fare sulyarmen ku Got.\n\n29 Ere chiney, tam o fakag, gubaʼadag ni dab kum pag e pinnʼey nge magaf nag e tafnaey rom, ma kemus ni ngam pag nge mang pi denen rom e nge magaf anʼum ngay, ni ireram e re magafaenʼ ni ra fekem iyib ko kalngaenʼ.\n\n30 O fakag, gubaʼadag ni dab kum fek yathin fare justice ku Got. Dab mu nomeg ni ngam gay e tatowaey rom ni bachan e pi denen rom, u dakean e fekyath ko justice ku Got; machane ngam pag fare justice ku Got, nge murnguy rokʼ, nge gumʼaenʼ rokʼ nge yib angin nga lan gumʼirchaʼem; mag pag nge fekem iyib nga butʼ ko ab u fithikʼ e sobutʼaenʼ.\n\n31 Ere chiney, O fakag, ke piningem Got ni ngam machib nag fare thin ngakʼ e pi gidiiʼ ney. Ere chiney, tam o fakag, mman ngam ʼulʼul ko tin ni gabe rinʼ, ma ngam weliy fare thin u fithikʼ e yulʼyulʼ nge tamilngaenʼ, ni nge yog ni ngam fek e gidiiʼ iyib ko kalngaenʼ, ni nge yog ni yib angin woʼen fare murnguy ngoraed. Ma gomanga yigi piiʼ Got ngom ni boed rogon ni kug weliy. Amen.\n\n", "alma 43": "[center][font_size=26]Guruy Ni 43[/font_size][/center]\n\n[i]Alma nge pi pagael ni fak e ra machib niged fare thin—Fapi Zoramites nge boech e Nephite ni kar chuwgaed e ra manged Lamanites—Fapi Lamanites e rabaed ngakʼ fapi Nephites ni mael—Moroni e tay e talin nge madan e mael nga paʼ fapi Nephites—Fare Somoel e dag ngakʼ Alma yalen e paer ko fapi Lamanites—Fapi Nephites e ra matangiyed e pi tabinaew roraed, nge matʼawraed, nge chon e tabinaew roraed, nge mich roraed—Fapi salthaw ku Moroni nge Lehi e ra liyeged fapi Lamanites. Napʼan 74 M.K.[/i]\n\n1 Ere chiney e yibi buch ni fapi pagael ni fak Alma e ranoed u fithikʼ e gidiiʼ iyaen, ni ngar weliyed fare thin ngoraed. Nge Alma, ni kuʼir, ma dabiyog ni nge toffan, ere ki yaen nibe weliy iyaen.\n\n2 Ere chiney e dab kud weliyed morngaʼagen e machib roraed, kemus ni nga doeged nra machib niged fare thin, nge tin riyulʼ, u rogon fare nangaenʼ ko prophecy nge yiʼiy; ere ra machib gaed u rogon fare yaram nib thothup rokʼ Got u dakean e tin ni kan piningraed ngay.\n\n3 Ere chiney e nggu sul nga ba chipin e pi mael u thilin fapi Nephites nge fapi Lamanites, u lan e bin ragag nge meruk e duw ko lung ko fapi tapuf-oloboch.\n\n4 Ere musap, yibi buch ni fapi Zoramites e ra manged Lamanites; ere, napʼan ni tabab e bin ragag nge meruk e duw me guy fapi gidiiʼ ko Nephites ni fapi Lamanites e karbaed ngoraed ni mael; ere aramfan nra falʼeged rograed ko mael; arragon, ra kunuyed e salthaw roraed nga taʼabang nga lan fare binaw nu Jershon.\n\n5 Me yibi buch ni fapi Lamanites e rabaed ni yu biyuʼ; marbaed nga lan fare binaw nu Antionum, ni fare binaw ko fapi Zoramites; ma bay beeʼ nib moʼon ni fithingan e Zerahemnah niʼir e gaaʼ roraed.\n\n6 Ere chiney, e bachan ni fapi Amalekites e bagel e kireb roraed nge mathang pogofan ni yaed matay ngakʼ fapi Lamanites, ni yaed roraed, ere, Zerahemnah e dugliy e pi pilung ko kapten ko fapi Lamanites, ma yaed gubin ma Amalekites nge Zoramites.\n\n7 Ere i rinʼ e biney ni fan e nge yog ni paer e fananikan roraed ngakʼ fapi Nephites, ni nge yog ni fekraed ngar mʼing gaed nga tanpaʼ me bung rogon ni ngar muguʼuliyed e tin be nomeg.\n\n8 Ya musap, nʼen nibe nomeg e nge kʼaring fapi Lamanites ngar damomuw gaed ngakʼ fapi Nephites; ma ke rinʼ e biney ni nge yog ni gagyeg nag gelingin u fithikʼ e yargael nga dakeanraed, ma ngki yog ni nge gaaʼ lungun nga dakean fapi Nephites u dakean e kalbus ni ngan tay ngoraed.\n\n9 Ere chiney e nʼen nibe nomeg fapi Nephites e ngar ayuweged e pi binaw roraed, nge pi naʼun roraed, nge pi leʼengiraed, nge pi bitir roraed, ni nge yog nra ayuweged raed u paʼ e pi toʼogor roraed; ma ngki yog nra ayuweged e pi matʼawngiraed nge pi yalraed ko gubin banʼen, arragon, nge puf-matʼawon roraed, ni nge yog nra liyoer gaed ku Got ni rogon ni yaed baʼadag.\n\n10 Ya yaed manang ni faʼan yaedra mul nga lani paʼ fapi Lamanites, ma enra liyoer ngakʼ Got u laniyaenʼ ngo fithikʼ e yulʼyulʼ, ni bin riyulʼ mab fos e Got, e ra gatheayraed fapi Lamanites.\n\n11 Arragon, ma kuyaed manang gelingin e fananikan rokʼ fapi Lamanites ngakʼ pi walagraed, ni yaed fapi gidiiʼ ku Anti-Nephi-Lehi, ni kanoeg ni yaed fapi gidiiʼ ku Ammon—ma dabra puged paʼraed ngalang ni ngar cham gaed, arragon, ya kar pired nga lan ba mʼag ma dabra thʼaebed—ere, faʼan yaedra mul nga lani paʼ fapi Lamanites ma yira liiʼraed ngar mʼaed.\n\n12 Ma fapi Nephites e dabra pagedraed ngan liiʼraed ngar mʼaed; ere kar piiʼed e binaw ngoraed ni ngar tafnayed.\n\n13 Ere fapi gidiiʼ ku Ammon e ra piiʼed ngakʼ fapi Nephites e gin gaaʼ ko tin bay roraed ni ayuw ko salthaw roraed; ere aray rogon nni tawasar ngakʼ fapi Nephites, ni yigoʼ yaed, ni ngar togopluw gaed ngakʼ fapi Lamanites, ni yaed ba maʼathuk ni gidiiʼ ku Laman nge Lemuel, nge fapi pagael ni fak Ishmael, nge gubin e piʼin nra chuw gaed ko fapi Nephites, ni yaed fapi Amalekites nge Zoramites, nge fapi gachalpen fapi priest ku Noah.\n\n14 Chiney e piʼin gachalpen nem e kar yoʼor gaed ni ke chugur ni nge taʼareb urngiraed ngakʼ fapi Nephites; ere aray rogon ni fapi Nephites e ni tawasar ngoraed ni ngar togopluw gaed ngakʼ pi walagraed, nge madaʼ ko ngiyalʼ ni kan puʼoeg e rachaʼ.\n\n15 Me yibi buch u napʼan ni mukun nga taʼabang fapi salthaw ko fapi Lamanites nga lan fare binaw nu Antionum, me ere musap, fapi salthaw ko fapi Nephites e ra falʼeged rograed ni ngar madaʼ gaed nga lan fare binaw nu Jershon.\n\n16 Chiney, e fachaʼ ni gaaʼ ko fapi Nephites, ara fare moʼon niʼir e kan dugliy ni nge mang pilung ko kapten ko fapi Nephites—ere fare pilung ko kapten e ire mang gaaʼ ko gubin fapi salthaw ko fapi Nephites—ma fithingan e Moroni;\n\n17 Ere Moroni e fek gubin e gafal, nge rogon e gagyeg ko pi mael roraed. Ma kemus ni riliwʼ nge lal e duw yangren min dugliy ni nge mang Pilung ko kapten ko fapi salthaw ko fapi Nephites.\n\n18 Me yibi buch ni yibi madaʼ nag fapi Lamanites u lan e mathil u Jershon, ma fapi gidiiʼ rokʼ e kar feked talin e cham roraed ni sayden, nge sarey, nge gubin mit e tatalin e mael.\n\n19 Ma napʼan ni guy fapi salthaw ko Lamanites fapi gidiiʼ ku Nephi, ara fachaʼ i Moroni, ni kar falʼeged rograed ma kar upnguyed ngorngor raed ko breastplate nge paʼraed ko arm-shields, arragon, nge upong ni nge ayuweg loelugraed, ma kur chuw gaed nga mad nib dubʼag—\n\n20 Ere chiney e fare ulung i salthaw ku Zerahemnah e dar falʼeged rograed ko pinnʼem ni aram rogon; kemus ni yigoʼ talin e cham ni bay roraed e sayden nge sarey roraed, nge gatʼing, nge gane gatʼing roraed, nge malang, nge gawulʼ roraed; ma dariy e mad u dakeanraed, kemus ni keruʼ e gamanman e kar mʼaged nga lukung raed; arragon, yaed gubin ni dariy e mad u dakeanraed, ma kemus ni yigoʼ fapi Zoramites nge fapi Amalekites;\n\n21 Machane dariy e breastplate roraed, arm-shields—ere, ur rus gaed nib gel ko fapi salthaw ko Nephites ni bachan madan e mael ni bay roraed, ni yug aram rogon ni yaed bayoʼor ngakʼ fapi Nephites.\n\n22 Musap, ere yibi buch ni de mʼagaenʼraed ngay ni ngar mael gaed fapi Nephites u lan e mathil u Jershon; ere ra chuw gaed u lan fare binaw nu Antionum nga ranoed nga lan wuruʼ e binaw, iyaen nga palog nga bugul fare lulʼ nu Sidon, ni nge yog ni ngar baed nga lan fare binaw nu Manti ngar suweyed fare binaw; ya dar lemniged ni fapi salthaw ku Moroni e rayog ni ngar nanged e gin ni kar sor gaed ngay.\n\n23 Machane yibi buch, u napʼan nra chuw gaed nga ranoed nga lan wuruʼ e binaw me lʼoeg Moroni e spy nga lan wuruʼ e binaw ni ngar matangiyed e tamagif roraed; ma bachane kum nang Moroni morngaʼagen fapi prophecy ku Alma, ere lʼoeg bogi pumoʼon nga ranoed ngakʼ, ni nga roeged ngakʼ ni baʼadag ni nge deʼriy Somoel ko gin ni nge sor fapi salthaw ko Nephites ngay, ni ngar mael gaed fapi Lamanites.\n\n24 Ere yibi buch ni yib e thin ku Somoel ngakʼ Alma, me yoeg Alma ngakʼ fapi tamalʼog ku Moroni, ni fapi salthaw ko fapi Lamanites e yaed be liyeg u lan wuruʼ e binaw, ni nge yog ni ngar baed nga lan fare binaw nu Manti, ni nge yog ni ngar tabab niged e mael ko rabaʼ ni moʼowaer ko fapi gidiiʼ. Ere fapi tamalʼog e ranoed nga roeged e thin ngakʼ Moroni.\n\n25 Ere, tomuren ni ke tay Moroni boech ko salthaw rokʼ u lan fare binaw nu Jershon, ya be magar nag ni richey me yib fapi Lamanites nga lan e re binaw nem ngar suweyed, ere me fek e tin ni ke magaey ko salthaw rokʼ nga ranoed nga lan fare binaw nu Manti.\n\n26 Me guy rogon ni gubin fapi gidiiʼ ni yaed bay u lan e ginem e binaw e ngar kunuyed yaed nga taʼabang ni ngar mael gaed fapi Lamanites, ni ngar matangiyed e pi binaw roraed nge nam roraed, matʼawngiraed nge pi puf-matʼawon roraed; ere ra falʼeged rograed ngar pired ngar soen niged fare ngiyalʼ i nʼen ni bay yib fapi Lamanites.\n\n27 Me yibi buch ni Moroni e guy rogon e salthaw rokʼ ngar miith gaed nga langgin ba loway nib chugur nga mirichlen fare lulʼ ni Sidon, ni bay nga baʼan ngael fare lulʼ ni Sidon u lan wuruʼ e binaw.\n\n28 Ere Moroni e tay e spy ni makath nge liyeg e re ginnʼem, ni nge yog ni nang e ngiyalʼ ni nge yib fapi salthaw ko fapi Lamanites.\n\n29 Ere chiney, ni Moroni e manang e tafnaey rokʼ fapi Lamanites, ni yaed be lemnag ni ngar liiʼed pi walagraed, ara ngar gagyeg niged raed min tay raed nga kalbus ngar manged sib roraed ni nge yog nra falʼeged ba lung ni fan ngoraed u gaʼangin yang e nam;\n\n30 Ma ku manang ni karimus e athap rokʼ fapi Nephites ni ngar ayuweged e pi nam roraed, nge puf-matʼawon roraed, nge galasia roraed, ere lemnag ni gathi ba denen ni nge yororiy raed u dakean e liyeb; ere, nang rokʼ fapi spy rokʼ ko gin nra yib fapi Lamanites riy.\n\n31 Ere, kiiʼeg e salthaw rokʼ nge fek buʼulung iyib nga langgin fare loway, me mithaeg raed nga baʼan ngek, nge baʼan yimuch ko farengi falang ni Riplah;\n\n32 Ma tin ni magaey e mithaeg u lan e loway ko ngek, nga baʼan ngael ko fare lulʼ ni Sidon, me yibi yib nga butʼ nga lan e mathil ko fare binaw nu Manti.\n\n33 Ere tomuren ni ke tay e salthaw rokʼ ni rogon ni baʼadag, ma arame kefelʼ rogon ni nge madaʼ nagraed.\n\n34 Me yibi buch ni fapi Lamanites e rabaed u baʼan leluʼoch ko farengi falang, ko gin bay ba ulung fapi salthaw ku Moroni riy ni kar miith gaed.\n\n35 Ere napʼan ni yib fapi Lamanites ngar paged farengi falang ni Riplah, marbaed nga langgin fare loway, mar tabab gaed i thʼaeb fare lulʼ ni Sidon, ma fare ulung i salthaw ni kar miith gaed nga baʼan yimuch ko farengi falang, ni bay beeʼ nib moʼon nibe gafaliy raed ni fithingan e Lehi, ere lʼoeg e salthaw rokʼ ngar liyeged fapi Lamanites u baʼan ngek u keruʼraed.\n\n36 Me yibi buch ni fapi Lamanites, e napʼan ni kar guyed fapi Nephites ni karbaed ngoraed u keruʼraed, mar chelgaed u butʼ mar tabab niged e mael ngakʼ fapi salthaw ku Lehi.\n\n37 Ma arame tabab e cham ni yamʼ ko gal rabaʼ i salthaw nem, machane baʼ boechi bagaʼ fan nga dakean e baʼ rokʼ fapi Lamanites, ni bachan e de upong doewraed ko madan e mael nib felʼ rogon ni nge stiltileg boech mirin e sayden nge sarey ko fapi Nephites, ni bagaʼ niʼir e yaed be yimʼ riy.\n\n38 Ma baʼan baʼaram, e bayi munmun me aw beeʼ riy nga butʼ u fithikʼ fapi Nephites, ko sayden roraed nge rachaʼen ni ke yaen, ya kan upnguy e yungin tagilʼ e yamʼ u doewey, ara yungin tagilʼ e yamʼ u doewey e ba upnguy e breastplate roraed, nge arm-shields roraed, nge head-plates roraed, ni fan ko dumow ko fapi Lamanites; ere aray rogon ni fapi Nephites e ra ululiyed e cham ni yamʼ u fithikʼ fapi Lamanites.\n\n39 Me yibi buch ni fapi Lamanites e riyib e murus ngoraed, ni bachan e mogothgoth ni ke ʼaw nga fithikʼraed, nge yaeni madaʼ ko ngiyalʼ ni kar tabab niged e miil iyaen ko fare lulʼ ni Sidon.\n\n40 Me tulufraed Lehi nge fapi salthaw rokʼ; me suruyraed Lehi iyaen nga lan farengi raen nu Sidon, mar thʼaebed nga barbaʼ farengi raen nu Sidon. Ere Lehi e tileg e salthaw rokʼ u mirichlen fare lulʼ ni Sidon ni nga dabra thʼaebed nga barbaʼ.\n\n41 Me yibi buch ni Moroni nge salthaw rokʼ e ra madaʼ niged fapi Lamanites u lan fare loway, u barbaʼ fare lulʼ ni Sidon, mar og gaed ngoraed ngar liiʼedraed.\n\n42 Ere fapi Lamanites e ra miil gaed bayay roraed, iyaen ko fare binaw nu Manti; ma kur baed bayay ra madaʼ gaed e salthaw ku Moroni.\n\n43 Ere chiney e fapi Lamanites e ra cham gaed ni rib almarin; arragon, dariy bingyalʼ ni yimnang morngaʼagen ni fapi Lamanites e kar cham gaed ni aram rogon fini almarin u fithikʼ e mʼuthaenʼ, dariy bingyalʼ, ni mus aram ko tabolngin iyib.\n\n44 Ma fapi Zoramites nge fapi Amalekites e ra piiʼed e athamgil nga laniyaenʼraed, ni yaed fapi pilung ko kapten nge pi gaaʼ roraed, nge Zerahemnah, niʼir e pilung ko kapten, ara pilung ko gereng mael nge commander roraed; arragon, ra cham gaed ni boed rogon e pi dragon, ma boʼor i yaed fapi Nephites e yimʼ nga paaʼraed, arragon, ya boʼor i yaed e kan sey nge ruw rabaʼ e head-plates roraed, mar kurufed e breastplate roraed nib yoʼor, mab yoʼor paʼraed nra thʼaebed nge mul; ere aray rogon ni fapi Lamanites e ra cham gaed u fithikʼ e damomuw roraed.\n\n45 Yug aram rogon machane, fapi Nephites e i athamgil laniyaenʼraed, ya gathi yaed be cham ni nge gaaʼ lungraed ara gelingin ni nge yog ngoraed, ya ur cham gaed ni fan ko pi tabinaew roraed nge pi puf-matʼawon roraed, nge pi leʼengiraed nge bitir roraed, nge gubin banʼen roraed, arragon, ni fan ko pi gamʼingin e liyoer roraed ngakʼ Got nge galasia roraed.\n\n46 Ere ur rinʼed e nʼen ni yaed be lemnag nib muruwel niʼir e ngar sulweged ko Got roraed; ya fare Somoel e ke yoeg ngoraed, ma ku aram rogon ngakʼ e pi chitamangraed, ni gaʼar: Nʼumngin i napʼan ni gathi gimed e bbuch e romed ko bin sommʼon e mael, ara bin lʼagruw, ma dab mu paged gimed ngam mʼaed nga paʼ e pi toʼogor romed.\n\n47 Ma ku bayay, fare Somoel e gaʼar: Ngam yororiyed pifakmed ni nga dabra madʼad gaed ni mus ni faʼanra ke yaeni madaʼ ko ngiyalʼ ni nge mapʼ e rachaʼ. Ere arayfan ni fapi Nephites e ra cham gaed fapi Lamanites, ni ngar yororiyed yaed, nge pifakraed, nge pi binaw roraed, nge pi nam roraed, nge pi matʼawngiraed, nge mich roraed.\n\n48 Ere yibi buch u napʼan ni guy fapi gidiiʼ ku Moroni e maʼangech nge damomuw ko fapi Lamanites, me yaen ni ngar suloed nga tomur ngar miil gaed roraed. Ma Moroni e manang laniyaenʼraed, ere piiʼ e thin rokʼ nge yaen ngoraed nge piiʼ e athamgil nga laniyaenʼraed ko tin baʼaray e lem—arragon, ni ngar lemniged e pi binaw roraed, nge puf-matʼawon roraed, arragon, nge rogon e machuw roraed u kalbus.\n\n49 Me yibi buch ni arame ra chel gaed ngakʼ fapi Lamanites, mar non gaed nib gaaʼ lamraed u taʼabang ngakʼ fare Somoel ni Got roraed, ni fan ko paer roraed nib puf-rogon nge machuw roraed u kalbus.\n\n50 Ma aram mar tabab niged i gel nag laniyaenʼraed ngar sakʼiy gaed ngar cham gaed fapi Lamanites nib almarin; ma ku lan e re awa nem mar yoer gaed ngakʼ fare Somoel ni fan ko puf-rogon roraed, ma fapi Lamanites e arame ra miil gaed roraed; mar miil gaed iyaen ko farengi raen nu Sidon.\n\n51 Ere chiney, e fapi Lamanites e riyaed bayoʼor, arragon, ni lʼagruw yay i urngin fapi Nephites; machane, ni suruyraed nge madaʼ ko ngiyalʼ ni kar mukun gaed nga taʼabang ni taʼareb e ulung nga langgin fare loway, nga dakean mirichlen fare lulʼ ni Sidon.\n\n52 Ere fapi salthaw ku Moroni e ra liyegedraed, arragon, ni aram rogon ni ruw rabaʼ fare lulʼ, ya musap, baʼan ngek e bay fapi salthaw ku Lehi riy.\n\n53 Ere napʼan ni guy Zerahemnah fapi salthaw ku Lehi u baʼan ngek fare lulʼ ni Sidon, nge fapi salthaw ku Moroni u baʼan ngael fare lulʼ ni Sidon, ma ke liyegraed fapi Nephites, me yib i awe murus ngoraed nib gel.\n\n54 Ere chiney, e napʼan ni guy Moroni rogon e murus roraed, me yoeg ko salthaw rokʼ ni ngar tileged i puoeg rachaʼraed.\n\n", "alma 44": "[center][font_size=26]Guruy Ni 44[/font_size][/center]\n\n[i]Moroni e chiyliy ngakʼ fapi Lamanites ni ngar falʼeged e mʼag ko gapas ara yira gatheayraed—Zerahemnah e siyeg e binem e morngaʼag, ma pi mael e ki ʼulʼul iyaen—Salthaw ku Moroni e ra liiʼed fapi Lamanites. Napʼan 74–73 M.K.[/i]\n\n1 Me yibi buch ni arame ratal gaed mar tayed thilraed. Ere Moroni e gaʼar ngakʼ Zerahemnah: Musap, o Zerahemnah, gamaed e dagur athapeged ni nggu manged gidiiʼ ni baʼadag e puʼoeg rachaʼ. Gimed manang ni gimed bay u lan paʼmaed, machane dagur athapeged ni nggu liiʼed gimed ngam mʼaed.\n\n2 Musap, dawor gubaed ko mael ngomed ni nggu puʼoeged rachaʼmed ni bachan e nge gaaʼ lungmaed; ara dagur athapeged ni nggu feked beeʼ nga kalbus. Machane ireray fan ni kam baed ni cham ngomaed; arragon, kam damomuw gaed ngomaed ni bachan e taliw romaed.\n\n3 Machane chiney, e kam guy ni fare Somoel e bay romaed; ma kam guy ni ke piiʼmed nga lan paʼmaed. Ere chiney e gubaʼadag ni ngam nang fan ni kan rinʼ e biney ngomaed ni bachan e taliw romaed nge mich romaed ngakʼ Kristus. Ere chiney e kam guy ni dabiyog ni ngam gatheay e mich romaed.\n\n4 Ere kam guy ni ireray e bin riyulʼ e mich ku Got; arragon, kam guy ni Got e ra falʼeg waʼathmaed, me chaʼariy maed, me ayuweg maed, u nʼumngin i napʼan ni gamaed ba yulʼyulʼ ngakʼ, nge mich romaed, nge taliw romaed; ma dabi pagmaed Somoel ni ngan gatheaymaed ma kemus ni faʼan gamaed ra mul nga fithikʼ e denen ma gamaed keruʼuy e mich romaed.\n\n5 Ere chiney, o Zerahemnah, gube chiyliy ngom, u fithingan fare Got ni gubin ma ra yog rokʼ, niʼir e ke piiʼ gelingin i paʼmaed ni ke yog nug gelgaed ngomed, u dakean e mich romaed, ngu dakean e taliw romaed, ngu dakean e gamʼingin e liyoer romaed, ngu dakean e galasia romaed, ngu dakean e ayuw nib thothup niʼir e gamaed ba yuʼnag ngakʼ pi leʼengimaed nge pi bitir romaed, u dakean fare puf-matʼawon niʼir e be mʼag maed ko pi binaw romaed nge nam romaed; arragon, nge ku dakean e ayuw ko fare thin ku Got nib thothup, niʼir e gamaed be yuʼnag gubin e falfalaenʼ romaed ngay; ngu dakean gubin banʼen ni rib tʼuf romaed—\n\n6 Arragon, ma gathi kemus aray; gube chiyliy ngom u dakean gubin e pi athap ni bay romed ni fan ko yafos, ni ngam piiʼed pi talin e mael romed ngomaed, ma dab gu puʼoeged rachaʼmed, ma gamaed ra taymed ni dab ni liiʼmed ngam mʼaed, ni faʼan gimed ra yaen ngam chuw gaed ma dab kum suloed bayay ni mael ngomaed.\n\n7 Ere chiney, e faʼanra dab murinʼ ni aray rogon, meʼere musap, gabay u lan paʼmaed, ma gura lʼoeg e salthaw rog ngar og gaed ngomed, mar tayed e madʼad ni yamʼ nga fithikʼ i doewmed, ni nge yog ni ngam mʼaed; ma arame bay dugyed ko miniiʼ e bayi gaaʼ lungun ko pi gidiiʼ ney; arragon, bay dugyed ko miniiʼ e bay ni fek nga kalbus.\n\n8 Ere yibi buch u napʼan ni rungʼag Zerahemnah e pi thin ney me yib nga mʼon nge yibi tay e sayden rokʼ nge sarey rokʼ, nge gatʼing rokʼ nga lan paʼ Moroni, me gaʼar ngakʼ: Musap, baʼaray e pi talin e mael romaed; bay gu piiʼed ngom, machane dab gu paged gamaed nggu michmich gaed ngom, ni gamaed manang ni gamaed ra thʼaeb, nge ku aram rogon ngakʼ pifakmaed; machane mu fek e pi talin e mael romaed, mag pagmaed nggu waroed nga lan wuruʼ e binaw; ara dangay ma nggu feked e sayden romaed, ma rebe nggu mʼaed fa nggu gel gaed.\n\n9 Musap, gathi gamaed gidiiʼen e taliw rom; dar mich u wunʼmaed ni Got e ke piiʼ maed nga lan paʼam; machane ba mich u wunʼmaed ni ireray e salap rom ni ke ayuwegem ko pi sayden romaed. Musap, pi breastplate rom nge shields rom e ire ke ayuwegem.\n\n10 Ere chiney e napʼan ni muʼ Zerahemnah i weliy e pi thin ney, me sulweg Moroni fare sayden nge fapi tatalin e mael ngakʼ Zerahemnah, niʼir faram e kan piiʼ ngakʼ, me gaʼar: Musap, ngad mu niged e biney e mael.\n\n11 Chiney e dab kug siyeg fapi thin ni kug weliy, ya woed nib fos Somoel, e aram rogon ni dabiyog ni ngam maroed ma kemus ni faʼanra ngam chuw gaed ni kam michmich gaed ni dab kum suloed bayay ngomaed ni mael. Chiney ni gimed bay u lan paʼmaed ma rayog nggu puʼoeged rachaʼmed nga dakean e buutʼ, ara ngam rinʼed ni boed rogon ni kug weliy faram.\n\n12 Ere chiney e napʼan ni yoeg Moroni e pi thin ney, me fek Zerahemnah e sayden rokʼ, ma ke damomuw ngakʼ Moroni, me miil iyib nga mʼon ni nge liiʼ Moroni; machane faʼani pug e sayden rokʼ ngalang, ma musap, reb fapi salthaw ku Moroni e toey nge mul nga butʼ, ni ke mʼing u charen koelen; ma ki toey Zerahemnah nge thʼaeb e yalach u dakean loelugen me mul nge aw nga butʼ. Ere Zerahemnah e miil roraed nge yaeni paer nga fithikʼ e salthaw rokʼ.\n\n13 Me yibi buch ni fare salthaw ni sakʼiy nib chugur ngoraed, niʼir e ke thʼaeb e yalach u dakean i loelugen Zerahemnah, e fek farengi yalach u butʼ ni ke koel e piy riy, nge tay nga taban e sayden rokʼ, me pug ngalang nga dakeanraed, me non ngoraed nib gaaʼ laman:\n\n14 Boed rogon e rangi yalach ney ni ke mul nga butʼ, ni yalach u dakean i loelugen e chaʼ ni pilung romed, e aram rogon ni gimed ra aw nga butʼ ma kemus ni faʼan gimed ra piiʼ e pi tatalin e mael romed mi gimed yaen nga lan e mʼag ko gapas.\n\n15 Chiney e boʼor i yaed, u napʼan ni rungʼag e pi thin ney mar guyed fare yalach ni bay u taban farengi sayden, mar rus gaed; ere boʼor i yaed ni yib ngar yinʼed e tatalin e mael roraed nga butʼ nga charen i rifrifanʼay i Moroni, mar pired nga lan ba mʼag ko gapas. Ere urngin e piʼin nra pired nga lan be mʼag e ni pagraed nga ranoed nga lan wuruʼ e binaw.\n\n16 Ere chiney e yibi buch ni Zerahemnah e rigel e puwaenʼ rokʼ, me kʼaring e damomuw ngakʼ e tin kubay ko fapi salthaw rokʼ, mar almarin gaed boech ko cham ngakʼ fapi Nephites.\n\n17 Ere chiney e ri damomuw Moroni, ni bachan e gelyuwan ko fapi Lamanites; ere yoeg ko gidiiʼ rokʼ ni ngar og gaed ngoraed ngar liiʼedraed ngar mʼaed. Me yibi buch ni arame ra tabab gaed i liiʼraed; arragon, ma fapi Lamanites e ra cham gaed ko sayden roraed nge gelingraed.\n\n18 Machane musap, doewraed ni dariy e mad riy nge loelugraed e rib felʼ rogon nibe awe sayden nib mʼuth ko fapi Nephites ngay; arragon, musap un kuruf raed ma yibe thʼaebraed, arragon, mar thig gaed nga butʼ ni papay ko fayungi sayden ko fapi Nephites; min thirif raed u butʼ, ni boed rogon ni yiʼiy nag ko fare salthaw ku Moroni.\n\n19 Chiney e faʼanem i Zerahemnah, e napʼan ni guy ni arame yaed gubin ni ke chugur ni ngan liiʼraed, me tolul nag e wenig ngakʼ Moroni, ni be michmicheg niʼir nge gidiiʼ rokʼ e ra mʼagaenʼraed ni nge paer ba mʼag nga thilraed, ni faʼan yaedra tayraed ni dab kun liiʼraed e piʼin ni kar magaey gaed, ma dab kur baed bayay ni mael ngoraed.\n\n20 Me yibi buch ni Moroni e guy rogon ni fare cham ni yamʼ e nge tal bayay u fithikʼ fapi gidiiʼ. Me fek fapi tatalin e mael rokʼ fapi Lamanites; ere tomuren ni kar micheged e mʼag ko gapas ngakʼ min pagraed ngar chuw gaed nga ranoed nga lan wuruʼ e binaw.\n\n21 Chiney, e oren pi ldoew roraed e dan thiʼeg ni bachan e kayigi yoʼor; arragon, oren e pi ldoew roraed e rib yoʼor, ni ruw rabaʼ ni fapi Nephites nge fapi Lamanites.\n\n22 Me yibi buch ni arame riyinʼed e pi ldoew roraed nga lan farengi raen nu Sidon, mar ligil gaed iyaen ko yungin nib toʼaer u maday.\n\n23 Ma fapi salthaw ko fapi Nephites, ara salthaw ku Moroni, e ra suloed ko tabinaew roraed nge binaw roraed.\n\n24 Ere aray rogon ni mus e bin ragag nge meruk e duw ko fare lung ko fapi tapuf-oloboch nga dakean fapi gidiiʼ ku Nephi. Ma arame mus fare chep ku Alma, ni kan yoloey nga dakean fapi yungi plates ku Nephi.\n\n", "alma 45": "Fare babyor ni morngaʼagen fapi gidiiʼ ku Nephi, nge pi mael roraed nge togopluw ni maʼangech, u lan e pi rran ku Helaman, u rogon fare chep ku Helaman, niʼir e chaʼariy u lan e pi rran rokʼ.\n\nBay morngaʼagen ko guruy ni 45 nge madaʼ ko 62.\n\n[center][font_size=26]Guruy Ni 45[/font_size][/center]\n\n[i]Helaman e mich u waenʼ fapi thin ku Alma—Alma e yiʼiy nag e mogothgoth ni ra aw ko fapi Nephites—I falʼeg waʼathan me kireb nag waʼathan fare nam—Alma e rayog ni fek fare Kan ni Thothup ngalang, ni boed Moses—Togopluw ni maʼangech e gaaʼ u lan fare Galasia. Napʼan 73 M.K.[/i]\n\n1 Musap gaed, chiney e yibi buch ni fapi gidiiʼ ku Nephi e rigel e falfalaenʼ roraed, ni bachan fare Somoel niki chuwegraed bayay u paʼ e pi toʼogor roraed; ere ra oged e magaer ngakʼ fare Somoel ni Got roraed; arragon, ra baley niged e abich roraed ma yaed be meybil ni boʼor yay, ma yaed be liyoer ku Got u fithikʼ e falfalaen nib gel.\n\n2 Me yibi buch nu lan e bin ragag nge mereb e duw ko fare lung ko fapi tapuf-oloboch nga dakean fapi gidiiʼ ku Nephi, ni Alma e yib ngakʼ fak ni Helaman nge gaʼar ngakʼ: Be mich u wunʼum fapi thin ni kug weliy ngom ni morngaʼagen fapi chep ni kuʼun chaʼariy?\n\n3 Me gaʼar Helaman ngakʼ: Arragon, be mich u wunʼug.\n\n4 Me gaʼar Alma bayay: Be mich u wunʼum ngakʼ Yesus Kristus, niʼir e bay yib?\n\n5 Me gaʼar: Arragon, be mich u wunʼug gubin e pi thin ni kam weliy.\n\n6 Me gaʼar Alma ngakʼ bayay: Gara fol ko pi motochiyel rog?\n\n7 Me gaʼar: Arragon, gura fol ko pi motochiyel rom u poloʼ i gumʼirchaʼeg.\n\n8 Ma arame gaʼar Alma ngakʼ: Nge felʼ waʼatham; ma fare Somoel e ra monʼog nigem u dakean e giney e nam.\n\n9 Machane musap, bay banʼen ni nggu yiʼiy nag ngom; machane nʼen ni nggu yiʼiy nag ngom e dab mu weliy ngan nang; arragon, nʼen ni nggu yiʼiy nag ngom e dab ni weliy ngan nang, ni aram rogon nge yaeni madaʼ ko ngiyalʼ ni fare yiʼiy e ke muguʼul; ere mu yoloey e pi thin ni nggog.\n\n10 Ere baʼaray fapi thin: Musap, gube nang ni pi gidiiʼ ney, ni fapi Nephites, u rogon fare nangaenʼ ko yiʼiy ni bay rog, nu lan aningeg miriʼay e duw nga tomren ni nge yibi mʼug Yesus Kristus ngoraed, ma bay ra mul gaed ko mich.\n\n11 Arragon, ma arame bay ruguyed e mael nge mʼar ni ubchiyaʼ, arragon, uyngol nge puʼoeg rachaʼ, nge yaeni madaʼ ko ngiyalʼ ni fapi gidiiʼ ku Nephi e kar mʼay gaed—\n\n12 Arragon, rabuch e biney ni bachan e yaedra mul ko mich mar mul gaed nga fithikʼ e pi muruwel nu milmor, nge dirngal ni galong, nge gubin mit e kireb; arragon, gube yoeg ngom, ni bachan e yaedra denen ni togopluw ko tamilang nge nangaenʼ, arragon, gube yoeg ngom, ni aram ko re rran nem iyib, nge madaʼ ko bin aningeg e mfen e dabi mʼaey, u mʼon ni nge yibi taw ko re denen ney nib gaaʼ.\n\n13 Ere napʼan nra taw e re rran nem, ma musap, fare ngiyalʼ i nʼen e kari chugur iyib ni piʼin bay e chiney, ara pifak e piʼin ni yaed bu un e chiney ko mathaʼeg nga fithikʼ fapi gidiiʼ ku Nephi, e dab kun uneg raed ko mathaʼeg nga fithikʼ fapi gidiiʼ ku Nephi bayay.\n\n14 Machane piʼin ra magaey, ma dab ni gatheayraed u lan fare rran nib gaaʼ mab gel e gafgow riy, e bay ni unegraed ko mathaʼeg nga fithikʼ fapi Lamanites, ma bay ra woededraed, ma yaed gubin ma kemus ni buchʼuw i yaed e yira piningraed ni gachalpen fare Somoel; ma yaed e ra gayraed fapi Lamanites nge yaeni madaʼ ko ngiyalʼ ni kar mʼay gaed. Ere chiney, e bachan e denen, ere re prophecy ney e ra muguʼul.\n\n15 Ere chiney e yibi buch u tomuren ni muʼ Alma i yoeg e pinnʼey ngakʼ Helaman, me yibliy, nge fatin baʼaram e pagael ni fak; ma ki yibliy e butʼ ni fan ngakʼ e piʼin nib matʼaw.\n\n16 Me gaʼar: Aray rogon ni yoeg fare Somoel ni Got—Nge kireb waʼathan e nam, arragon, re nam ney, ni fan e pi nam, nge mfen, nge thin, nge gidiiʼ, ni ngan gatheay, ni piʼin ma rinʼ e kireb, ma napʼan ni kar luk gaed nga fithikʼ e kireb; ni woed ni kugog faram ere nge paer riy ni aram rogon; ya ireray e re gechig nge tawaʼath ku Got nga dakean e nam, ya fare Somoel e dabiyog ni nge sap ko denen ni mus ko tin ba achichig ma dabiyog.\n\n17 Ere chiney, e napʼan ni yoeg Alma e pi thin ney me yibliy fare galasia, arragon, gubin e piʼin ni yaedra yuluyed yaed ko fare mich e ngiyalʼ nem iyaen nga mʼon.\n\n18 Ere napʼan ni ke rinʼ Alma e biney me chuw nge yaen nga wuruʼ fare binaw nu Zarahemla, ni gowa nge yaen nga lan fare binaw nu Melek. Me yibi buch ni dakun rungʼag morngaʼagen; ma morngaʼagen e yamʼ ni tay ara gumʼeyag ntay ngakʼ e dariy banʼen ni gamaed manang riy.\n\n19 Ma musap, kemus ni bin baʼaray e gamaed manang, niʼir beeʼ nib moʼon nib matʼaw; me wer thiin u fithikʼ gidiiʼen fare galasia ni ke fek fare Kan ni Thothup ngalang, ara fare Somoel e ke kʼeyag, ni woed Moses. Ya musap, fapi chep nib thothup e yoeg ni fare Somoel e fek Moses; ere gamaed be lemnag niki fek Alma, u dakean e yaʼel; ere, arayfan ni dariy banʼen ni gamaed manang u morngaʼagen ni ke yimʼ nge gumʼeyag rokʼ.\n\n20 Me yibi buch u napʼan ni tabab e bin ragag nge mereb e duw ko fare lung ko fapi tapuf-oloboch nga dakean fapi gidiiʼ ku Nephi, ma arame yaen Helaman iyaen u fithikʼ fapi gidiiʼ ni nge yoeg fare thin ngoraed.\n\n21 Ya musap, bachan fapi mael roraed ngakʼ fapi Lamanites nge nochi togopluw ni maʼangech nib yoʼor nge sachamcham ni ke yibi aw nga fithikʼ fapi gidiiʼ, ere yibi tʼuf ni ngan weliy fare thin ku Got u fithikʼraed, arragon, nge ba motochiyal ni ngan falʼeg ni gaʼangin fare galasia.\n\n22 Ere, Helaman nge pi walagen e ranoed ngar yarmiyed fare galasia bayay u gaʼangin yang fare nam, arragon, u langgin gubin e binaw u gaʼangin yang e nam nib milsuwon ngakʼ fapi gidiiʼ ku Nephi. Me yibi buch ni ra dugiliyed e priests nge sensey u gaʼangin yang fare nam, u gubin e pi galasia.\n\n23 Me yibi buch u tomuren ni ke muʼ Helaman nge pi walagen i dugliy e priests nge sensey ko fapi galasia me yibi sum ba togopluw ni maʼangech u fithikʼraed, ni dabra motoyil gaed ko fapi thin ku Helaman nge pi walagen;\n\n24 Ya ra yowlop gaed, ni kar nʼufed yaed ngalang u lan gumʼirchaʼraed, ni bachan e kar falaʼab gaed; ere rigel e falaʼab roraed u rogon ni yaed be guy, ma dabra motoyil gaed ko thin roraed, ni nga ranoed ni yaed ba yalʼuw u pʼoewchen Got.\n\n", "alma 46": "[center][font_size=26]Guruy Ni 46[/font_size][/center]\n\n[i]Amalickiah e ni nomeg ni nge mang pilung—Moroni e tining ngalang fare pow ko puf-matʼawon—I kunuy nga taʼabang fapi gidiiʼ ni ngar yororiyed e mich roraed—Piʼin riyulʼ ni ke michaenʼraed e kanoeg e Kristiano ngoraed—Gin nra magaey ko gidiiʼ ku Yosef e yira ayuwegraed—Amalickiah nge fa piʼin nra chuw gaed e ra miil gaed iyaen ko fare binaw ku Nephi—Piʼin ni dabra piiʼed e ayuw ko fare puf-rogon e ni liiʼraed ngar mʼaed. Napʼan 73–72 M.K.[/i]\n\n1 Me yibi buch ni oren e piʼin ni dubraed ni ngar motoyil gaed ko fapi thin ku Helaman nge pi walagen e ra kunuyed yaed nga taʼabang ngar togopluw gaed ngakʼ pi walagraed.\n\n2 Ere chiney e musap, ri gel e damomuw ngoraed, ni arame ra nomeged ni ngar liiʼedraed ngar mʼaed.\n\n3 Chiney e chaʼ ni gaaʼ rokʼ e piʼin ni kar damomuw gaed ngakʼ pi walagraed e beeʼ nib moʼon nib gaaʼ mab yargael; ma fithingan e Amalickiah.\n\n4 Ma Amalickiah e be athapeg ni nge mang pilung; ma fapi gidiiʼ ni ke damomuw e kuyaed be athapeg ni nge mang pilung roraed; ma yaed e yoʼor ko tin nib sobutʼ e tapuf-oloboch ko binaw, ma yaed be gay e gin nra yib gelingraed riy.\n\n5 Ma kar uned u foen e pi sabaenbaen ku Amalickiah, ni faʼan yaedra ayuweg mar guyed rogon ni nge mang pilung roraed ma ra tay raed ni ngar manged gaaʼ ko fapi gidiiʼ.\n\n6 Ere aray rogon ni wawliyraed Amalickiah ni ngar togopluw gaed, ni yug aram rogon fapi machib ku Helaman nge pi walagen machane ra feked yathin, arragon, ni yug aram rogon gelingin e ayuw roraed ko fare galasia machane ra feked yathin, ni yaed e pi priest nib tolang ko galasia.\n\n7 Ma bayoʼor e piʼin ni gidiiʼen e galasia ni michaenʼraed ko fapi thin nib sabaenbaen ku Amalickiah, ere ra chuw gaed ko fare galasia; ere aram rogon fapi gagyeg ko fapi gidiiʼ ku Nephi e rib gel e yoyowol nge riyaʼ riy, ni yug aram rogon ni kar gel ra gel gaed ko fapi Lamanites, nge pi falfalaenʼ ni kar tayed ra tayed ni bachan e ra thap gaed nga wuruʼ e kalbus u paʼ fare Somoel.\n\n8 Ere kad guyed fini papay e gidiiʼ ni yaed ma pagtilin fare Somoel ni Got roraed, arragon, fini papay ni ngan rinʼ e tin nib kireb, me wawliyey nga orel fare moʼoniyanʼ.\n\n9 Arragon, ma kad guyed ni tin thʼabi kireb banʼen e rayog ni taʼbeeʼ nib kireb e ra gagyeg nag nge yib tagilʼ u fithikʼ e gidiiʼ.\n\n10 Arragon, kad guyed ni Amalickiah, e beeʼ nib moʼon nib sasaliyeb ma beeʼ nib moʼon nib yoʼor e thin rokʼ nib sabaenbaen, ere wawliy nga orel gumʼirchaʼen e gidiiʼ nib yoʼor ni ngar rinʼed e tin nib kireb banʼen; arragon, ma nga kur gayed rogon ni ngar gatheayed fare galasia ku Got, ma nga kur gatheayed fare dayif ko puf-matʼawon ni ke piiʼ Got ngoraed, ara re tawaʼath ni ke piiʼ Got nga dakean e fayleng ni fan ngakʼ e piʼin nib matʼaw.\n\n11 Ere chiney e yibi buch u napʼan ni Moroni, ni fare pilung ko commander ko fapi salthaw ko Nephites, e rungʼag e pi togopluw ney, mari damomuw ngakʼ Amalickiah.\n\n12 Ere yibi buch ni guchthiy e mad rokʼ; nge fek bang riy; me yoloey bbugi thin nga dakean—ni gaʼar, ngad tayed u wunʼdaed e Got rodaed, nge mich rodaed, nge puf-matʼawon rodaed, nge gapas rodaed, nge pi leʼengidaed, nge pi bitir rodaed—me mʼag nga tabon boechi laey i rean.\n\n13 Me mʼag e head-plate rokʼ nga loelugen, nge breastplate rokʼ, nge shield rokʼ, me bichiy e mad ko mael rokʼ nga lukungun; me fek fachi laey i rean, ni bay riy u tabon fachi yang i mad rokʼ ni kan guchthiy, (ni be yoeg ni fare pow ko puf-matʼawon) me siroʼ nib wup oewchen nga butʼ, me meybil nib almarin ngakʼ e Got rokʼ ni fan ko fare tawaʼath ko puf-matʼawon ni nge yibi aw nga dakean pi walagen, u nʼumngin i napʼan ni bay ba ulung i Kristiano ni ke magaey ni ngar tafanyed fare binaw—\n\n14 Ya aray rogon ni gubin e piʼin ni riyulʼ nib michaenʼraed ngakʼ Kristus, ma yaed ba mang ko fare galasia ku Got, ni ma piningraed e piʼin ni dar manged ko fare galasia.\n\n15 Ma piʼin ni yaed ba mang ko fare galasia e yaed ba yulʼyulʼ; arragon, gubin e piʼin nib riyulʼ nib michaenʼraed ngakʼ Kristus e ra feked nga dakeanraed, u fithikʼ e mʼagaenʼ, fithingan Kristus, ara Kristiano ni yima pining ngoraed, ni bachan e mich roraed ngakʼ Kristus ni bay yib.\n\n16 Me ere, ngiyalʼ ney, e Moroni e meybil ni morngaʼagen fapi Kristiano, nge fare Puf-rogon ko nam e gomanga yog ni mʼagaenʼ Got ngay.\n\n17 Me yibi buch u napʼan ni piiʼ ir ni poloʼ ngakʼ Got, me yoeg fithingan gubin e binaw ni bay nga yimuch ko fare binaw ni Kanpag, arragon, ere ngan ngoch nag i yoeg, gubin e binaw, ni ruw rabaʼ ni baʼan yimuch nge baʼan leluʼoch—Bangi binaw ni kan melʼeg, nge fare binaw ko puf-matʼawon.\n\n18 Ere gaʼar: Riyulʼ ni Got e dabi pagdaed, gadaed e piʼin ni yibe dariy fan nagdaed ni bachan e kad feked fithingan Kristus nga dakeandaed, ni nga nitʼ daed nga butʼ min gatheay daed, nge yaeni madaʼ ko ngiyalʼ ni kad miliyed nga dakeandaed u dakean e pi denen rodaed.\n\n19 Ere napʼan ni Moroni e ke yoeg e pi thin ney, me yaen iyaen u fithikʼ fapi gidiiʼ, ni be chichngeg fagi mad rokʼ ni kan guchthiy u lan e lang, ni nge yog ni guy gubin e gidiiʼ e pi yol ni kan yoloey nga dakean, ma be non nib gaaʼ laman, nibe gaʼar:\n\n20 Musap gaed, piʼin ra tay e re pow ney u dakean e nam, e ngar baed nga mʼon u gelingin Somoel, ngar michmich gaed nga lan ba mʼag ni yaedra chaʼariy e pi matʼawraed, nge taliw roraed, ni gomanga yog ni tawaʼath nagraed fare Somoel ni Got.\n\n21 Me yibi buch u napʼan ni ke muʼ Moroni i weliy e pi thin ney, ma musap gaed, fapi gidiiʼ e rabaed ni yaed be miil iyib nga taʼabang ni kar mʼaged madan e mael roraed nga lukungraed, ni yaed be guchthiy e mad roraed ni pow, ara ba mʼag, ni dabra keruʼuyed fare Somoel ni Got roraed; ara, ngan pingeg i yoeg, faʼan yaedra thʼaeb e pi motochiyel rokʼ Got, fa ra mul gaed nga fithikʼ e ngongol nib kireb, mar tamraʼ gaed ngay ni ngar feked nga dakeanraed fithingan Kristus, ma fare Somoel e ra thʼethʼaebraed ni woed ni kar guchthiyed e mad roraed.\n\n22 Ere ireray e re mʼag ni kar og niged yaed ngay, mar yinʼed e mad roraed nga charen i rifrifan ay Moroni, ni yaed be gaʼar: Kug falʼeged ba mʼag u thilmaed e Got romaed, ni yira gatheaymaed, ni woed pi walagmaed u lan fare binaw ni bay ko leluʼoch, ni faʼan gamaed ra mul nga fithikʼ e ngongol nib kireb; arragon, ma rayog ni nge tharbog maed nga charen i rifrifanʼay e pi toʼogor romaed, ni woed ni ku gunʼed e mad romaed nga charen i rifrifanʼem ni ngan yaen u dakean, ni faʼan gamaed ra mul nga fithikʼ e ngongol nib kireb.\n\n23 Ere Moroni e gaʼar ngoraed: Musap gaed, gadaed e piʼin ni kad magaey gaed ko bitir ku Jacob; arragon, gadaed e piʼin kad magaey gaed ko bitir ku Yosef, niʼir e guchthiy pi walagen e mad rokʼ nge yoʼor yang; arragon, ere chiney musap gaed, ngad tayed u wunʼdaed ni ngad fol gaed ko pi motochiyel ku Got, ara pi mad roraed e ra guchthiy pi walagdaed, ma ninʼ daed nga kalbus, ara ni piiʼ daed ni chuwaeyʼ, fa ni liiʼdaed ngad mʼaed.\n\n24 Arragon, ngad ayuweged e puf-matʼawon rodaed ni tin ke magaey e gidiiʼ ku Yosef; arragon, ngad tayed u wunʼdaed fapi thin ku Jacob, u mʼon ni nge yimʼ, ya musap gaed, i guy ni bayang ko tin ke magaey ko fare mad ku Yosef e ni ayuweg ma dawori wod. Ere gaʼar—Boed rogon e giney ni magaey ko mad rokʼ fakag ni kan ayuweg, ere aram rogon bang nra magaey rokʼ pifak fakag nra ayuwegraed Got, me fekraed ngakʼ, u napʼan e tin ni kubay rokʼ pifak Yosef ni bay ni liiʼraed ngar mʼaed, ni boed rogon e gin ni ke magaey ko mad rokʼ.\n\n25 Ere chiney e musap gaed, biney e be piiʼ e kirbaenʼ ngog; machane, kug falfalaenʼ ngakʼ fakag, ni bachan e tin baʼaram i pifak ni bay ni fekraed ngakʼ Got.\n\n26 Ere chiney e musap gaed, ireray e thin ku Jacob.\n\n27 Ere chiney e miniiʼ e manang, ya sana rayog ni piʼin ni ke magaey rokʼ pifak Yosef, e yira gatheayraed ni boed e mad rokʼ, ni ireram e piʼin ni kar chuw gaed romaed? Arragon, ma ra yog ni nge buch ni gadaed, ni faʼanra dab da yulʼyulʼ gaed ko mich rodaed ngakʼ Kristus.\n\n28 Ere chiney e yibi buch u napʼan ni ke yoeg Moroni e pi thin ney ma aram me yaen, ma ki malʼog nga lan gubin yang ko fare binaw ni bay e togopluw riy, nge kunuy nga taʼabang gubin fapi gidiiʼ ni yaed baʼadag ni ngar chaʼariyed e puf-matʼawon roraed, ni ngar sakʼiy gaed ngar togopluw gaed ngakʼ Amalickiah nge piʼin ni kar chuw gaed, ni kanoeg e Amalickiahites ngoraed.\n\n29 Me yibi buch u napʼan ni Amalickiah e guy ni fapi gidiiʼ ku Moroni ni yaed boʼor ngakʼ fapi Amalickiahites—ma ki guy e gidiiʼ rokʼ nib maerwaer u wunʼraed morngaʼagen fare justice ko fare gagyeg niʼir e kar og niged yaed ngay—ere, bachan e be magar nag ni dabiyog ni nge muguʼuliy, ere fek e tin baʼaram e pi gidiiʼ rokʼ nib mʼagaenʼraed ni ngar uned ngakʼ nga ranoed nga lan fare binaw ku Nephi.\n\n30 Ere chiney i Moroni e lemnag ni detʼuf ni fapi Lamanites e nga kur yoʼor gaed boech ni aram gelingraed; ere lemnag ni nge thabey fapi gidiiʼ ku Amalickiah, ara nge fekraed nge sulwegraed, ma nge liiʼ Amalickiah ngemʼ; arragon, ya manang ni ra kʼaring fapi Lamanites ngar damomuw gaed ngoraed, me kʼaringraed ngar baed ngoraed ko mael; ya biney e manang nra rinʼ Amalickiah ni nge yog ni muguʼuliy e tin nibe nomeg.\n\n31 Ere Moroni e lemnag nib tʼuf ni nge fek e salthaw rokʼ, ni kar mukun gaed nga taʼabang, ma kar feked talin e cham roraed, ma kar og niged yaed nga langgin ba mʼag ni ngar ayliyed e gapas—ere yibi buch ni fek e salthaw rokʼ nga ranoed ni kar feked e pi tent roraed nga lan wuruʼ e binaw, ni ngar ninged e woʼ ku Amalickiah u lan wuruʼ e binaw.\n\n32 Ere yibi buch ni rinʼ ni boed rogon ni baʼadag, ma ranoed iyaen nga lan wuruʼ e binaw, mar gur gaed nga mʼon ko fapi salthaw ku Amalickiah.\n\n33 Me yibi buch ni Amalickiah nge buchʼuw ko fapi gidiiʼ rokʼ e ra miil gaed, ma tin ni magaey roraed e rathap gaed nga lan paʼ Moroni min fekraed nga lan fare binaw nu Zarahemla.\n\n34 Chiney, e Moroni e beeʼ nib moʼon ni ke dugliy fapi pilung ko tapuf-oloboch nge lungun e gidiiʼ ni yoʼor, ere bay gelingin ni nge gagyeg nag fapi salthaw ko Nephites u rogon ni baʼadag, ni nge yarmiy me gagyeg nag matʼawon nga dakeanraed.\n\n35 Me yibi buch ni piʼ i rokʼ fapi Amalickiahites ni dar og niged yaed nga langgin ba mʼag ni ngar piiʼed e ayuw ko fare puf-rogon, ni nge yog ni paer roraed ba am nib puf-rogon, e guy rogon ni ngan liiʼraed ngar mʼaed; ere kemus ni buchʼuw e piʼin ni siyeg fare mʼag ko puf-rogon.\n\n36 Ma ki yibi buch, ni guy rogon farengi pow ko puf-matʼawon ni ngan tining ngalang nga taban gubin e wulyang ni bay u gaʼangin yang fare nam, ni ke tafnaʼ fapi Nephites; ere aray rogon ni Moroni e yarmiy fare dodow ko puf-matʼawon u fithikʼ fapi Nephites.\n\n37 Mar tabab gaed bayay ko paer u fithikʼ e gapas u lan fare binaw; ere aram rogon ni ra tayed ni bay e gapas u lan fare binaw nge chuchugur nga tomuren e bin ragag nge mereb e duw ko fare lung ko fapi tapuf-oloboch.\n\n38 Ere Helaman nge fapi tolang ko priest e kur tayed nib yaram lan fare galasia; arragon, ni aram rogon u lan aningeg e duw ni ra pired u fithikʼ e gapas nge falfalaenʼ u galasia.\n\n39 Ere yibi buch nib yoʼor e piʼin ni yimʼ, nib dugil e mich roraed ngay ni pi yaʼel roraed e bayuliyraed fare Somoel i Yesus Kristus; ere aray rogon ni ra chuw gaed u fayleng ni yaed ba falfalaenʼ.\n\n40 Ma bay boech e gidiiʼ ni yimʼ ko mʼar, ni bay ba ngiyalʼ u lan fare duw ni ri ubchiyaʼ u lan fare binaw—machane de yoʼor e piʼin ni yimʼ ko mʼar, ni bachan e bayoʼor e gakʼiy nge likʼngin ni tay Got ni ngan fanay ni falay ni ngan chuweg e mʼar ngay, niʼir e be gagyeg e gidiiʼ ngay u rarogon e yafang—\n\n41 Ere boʼor e piʼin ni yimʼ ni ke pilibthir; ma piʼin ni yimʼ u fithikʼ e michaenʼ ngakʼ Kristus e yaed ba falfalaenʼ rokʼ, ni boed rogon nib tʼuf ni ngar rinʼed.\n\n", "alma 47": "[center][font_size=26]Guruy Ni 47[/font_size][/center]\n\n[i]Amalickiah e i sasalap, ma be mathang pogofan, ma be tʼaer liyiben ni nge mang pilung ko fapi Lamanites—Fa piʼin nra chuw gaed ko fapi Nephites e bagael e kireb roraed nge galngach roraed ngakʼ fapi Lamanites. Napʼan 72 M.K.[/i]\n\n1 Chiney e ngad suloed nga salapen Amalickiah nge piʼin ruʼuned ngakʼ ko miil nga lan wuruʼ e binaw; ya musap gaed, ke fek fa piʼin ruʼuned ngakʼ, nga ranoed nga lan fare binaw ku Nephi nga fithikʼ fapi Lamanites, mar kʼaringed fapi Lamanites ngar damomuw gaed ngakʼ fapi gidiiʼ ku Nephi, nib almarin ni arame fare pilung ko fapi Lamanites e piiʼ e thin nge yaen u gaʼangin yang e nam rokʼ, nga fithikʼ gubin e gidiiʼ rokʼ, ni ngar kunuyed yaed nga taʼabang bayay ni nga ranoed ko mael ngakʼ fapi Nephites.\n\n2 Me yibi buch u napʼan ni yaen fare bugithin iyaen u fithikʼraed mar rus gaed nib gel; arragon, mar rus gaed ni ngar kireb niged laniyaenʼ fare pilung, ma ku yaed be rus ni nga ranoed ko mael ngakʼ fapi Nephites me mul e yafos roraed u paʼraed. Ere yibi buch ni ra lemniged ni dab rrinʼed, ara oren i yaed e dabra fol gaed ko pi motochiyel rokʼ fare pilung.\n\n3 Me yibi buch ni fare pilung e puwaenʼ ni bachan e dabra fol gaed; ere piiʼ ngakʼ Amalickiah matʼawon ni nge gagyeg nag e tin baʼaram e salthaw rokʼ ni kar fol gaed ko tin be yoeg, me yoeg ngakʼ ni nge yaen nge tawasariy raed ngar feked talin e cham roraed.\n\n4 Ere chiney e musap gaed, ireray e athap rokʼ Amalickiah; ya ir beeʼ nib moʼon ni ma yaen u liyiben ni nge rinʼ e tin nib kireb banʼen ere tʼaer liyiben u lan gumʼirchaʼen ni nge chuweg fare pilung ko fapi Lamanites u gilʼilungun.\n\n5 Ere chiney e ke yog ngakʼ matʼawon ni nge gagyeg nag fatin baʼaram e Lamanites ni yaed e ba falaenʼ fare pilung ngoraed; ma ki gay rogon ni nge mʼagaenʼ fatin baʼaram ni dar fol gaed ngakʼ; ere yaen nga bangi nʼen ni kanoeg e Onidah ngay, ya ireram e gin ni ke miil gubin fapi Lamanites ngay; ya kar pirʼeged ni be yib e salthaw, ma, yaed be lemnag ni yaed be yib ni ngar liiʼed yaed, ere ra miil gaed nga Onidah, ko gin bay e talin e cham roraed riy.\n\n6 Ma kar dugiliyed beeʼ nib moʼon ni nge mang ba pilung ma beeʼ ni nge gagyeg nagraed, ni bachan e kar turguyed u laniyaenʼraed ni ke dugil ni dabra paged ngan tawasar ngoraed nga ranoed ko cham ngakʼ fapi Nephites.\n\n7 Me yibi buch ni ra mukun gaed nga taʼabang nga baʼan dakean fare burey ni kanoeg e Antipas ngay, ni ngar falʼeged rograed ko mael.\n\n8 Chiney e dar nomeg Amalickiah ni nge fek e mael iyaen ngoraed ni boed rogon ni motochiyel nag fare pilung; machane musap gaed, i nomeg ni nge guy rogon ni nge mʼagaenʼ fapi salthaw ko fapi Lamanites ngakʼ, ni gomanga yog ni tay ir ni ke mang gaaʼ roraed me chuweg fare pilung ko lung rokʼ me suwey fare lung.\n\n9 Ere musap gaed, yibi buch ni guy rogon e salthaw rokʼ ni ngar nʼufed e pi tent roraed u lan fare loway u charen fare burey ni Antipas.\n\n10 Me yibi buch u napʼan ni ke nepʼ me lʼoeg e tamalʼog nib miith nge yaen ko fare burey ni Antipas, ya baʼadag ni nge yoeg e milwol ngakʼ fachaʼ ni gaaʼ rokʼ fa piʼin ni yaed bay u dakean fare burey, ni fithingan e Lehonti, ni nge yib nga enggin e burey, ya baʼadag ni nge non ngakʼ.\n\n11 Me yibi buch u napʼan ni thap e milwol ngakʼ Lehonti me siyeg ni dabi yaen nga butʼ nga enggin fare burey. Me yibi buch ni Amalickiah e ki malʼog bayay ko yan lʼagruw yay, ni baʼadag ni nga noeg ngakʼ ni nge yib nga butʼ. Me yibi buch niki siyeg Lehonti; ma ki malʼog bayay ko yan dalip yay.\n\n12 Me yibi buch u napʼan ni pirʼeg Amalickiah ni dabiyog ni guy rogon Lehonti nge yib nga butʼ nge chuw u dakean fare burey, me yaen ko fare burey, nge chuchugur ko gilʼ e tamagif rokʼ Lehonti, ma ki lʼoeg bayay ko yan aningeg yay fare tamalʼog rokʼ ngakʼ Lehonti, ni baʼadag ni nge yib nga butʼ, ma rayog ni nge fek e matanag rokʼ ngar uned ngakʼ.\n\n13 Me yibi buch u napʼan ni yib Lehonti nga butʼ ngakʼ Amalickiah ni ke un e matanag rokʼ ngakʼ, me yoeg ngakʼ ni baʼadag ni nge fek e salthaw rokʼ iyib nga butʼ ni nepʼ, ngar yinʼed nga longob fapi gidiiʼ ni yaed e ke piiʼ fare pilung matʼawon ni nge gagyeg nagraed, ni nge yog ni piiʼraed nga lani paʼ Lehonti, ni faʼanra fek (Amalickiah) ni nge mang e bin lʼagruw e gaaʼ ko fare ulung i salthaw ni gubin.\n\n14 Me yibi buch ni Lehonti e yib nga butʼ nge salthaw rokʼ ngar langabiyed fapi gidiiʼ ku Amalickiah, ya nge yog ni liyeg raed fapi salthaw ku Lehonti u mʼon ni ngar odgaed ni kakadbul.\n\n15 Me yibi buch u napʼan ni kar guyed ni kan liyegraed, mar wenig gaed ngakʼ Amalickiah ni nge pag ngar cheag gaed ngakʼ pi walagraed, ni gomanga siy ni liiʼraed. Ma ireray e renʼen ni be athapeg Amalickiah.\n\n16 Me yibi buch ni piiʼ e gidiiʼ rokʼ, ni arame ke togopluw ko nʼen ni yoeg fare pilung. Ma ireray e renʼen ni i athapeg Amalickiah, ni nge yog ni muguʼuliy rogon i liyeb nag ni nge chuweg fare pilung ko lung rokʼ.\n\n17 Ere chiney e ba yalen u fithikʼ fapi Lamanites, ni faʼanra yimʼ e chaʼ ni gaaʼ roraed, ma ngan dugliy e chaʼ ni migid ngakʼ nga tanggin ni nge mang ire gaaʼ roraed.\n\n18 Me yibi buch ni Amalickiah e yoeg ngakʼ rebe tapigpig rokʼ ni nge buchʼuw mbuchʼuw nag e yub ngakʼ Lehonti, nge yimʼ.\n\n19 Ere chiney, e napʼan ni yimʼ Lehonti, ma fapi Lamanites e ra dugiliyed Amalickiah ni nge mang gaaʼ roraed nge pilung ni commander roraed.\n\n20 Me yibi buch ni Amalickiah e ranoed fapi salthaw rokʼ (ya ke yog ngakʼ e tin ni athapeg) ko fare nam ku Nephi, ko fare binaw ku Nephi, niʼir e bin pilung e binaw.\n\n21 Ere fare pilung e yib ni yaed e matanag rokʼ nga wean ni ngar madaʼ gaed Amalickiah, ya be lemnag ni Amalickiah e ke muguʼuliy e tin ni chiyliy ngakʼ, ma Amalickiah e ke kunuy nga taʼabang buʼulung i salthaw nib gaaʼ ulung ni ngar mael gaed fapi Nephites.\n\n22 Machane musap gaed, napʼan ni yib fare pilung nga wean ni ngar madaʼ gow me yoeg Amalickiah ko tapigpig rokʼ ni ngar mʼonaed ngar madaʼ gaed fare pilung. Ma ranoed ngar siroʼ gaed ngakʼ fare pilung, ni boed ni kan liyoer ngakʼ ni bachan falʼngin.\n\n23 Me yibi buch ni fare pilung e kʼiyeg paʼ ni ngar puw gaed ngalang, ya ba yalen ko fapi Lamanites, nib pow ko gapas, nib yalen ni kar feked ko fapi Nephites.\n\n24 Me yibi buch u napʼan ni puw e chaʼ ni mʼon u butʼ ngalang, ma arame ruchuy e yaer nga gumʼirchaʼen fare pilung; me thig nge aw nga butʼ.\n\n25 Ere fapi tapigpig ko fare pilung e ra miil gaed; ma fapi tapigpig ku Amalickiah e ra tolul gaed ni yaed be gaʼar:\n\n26 Musap gaed, fapi tapigpig ko fare pilung e kar ruchuyed e yaer nga gumʼirchaʼen fare pilung, ke thig nga butʼ ma kar miil gaed; musap gaed, mired ngam guyed.\n\n27 Me yibi buch ni Amalickiah e yoeg ko salthaw rokʼ ni nga ranoed ngar guyed ko mang e ke buch ko fare pilung; ma napʼan ni rabaed ra taw gaed ko re ginnʼem, mar pirʼeged fare pilung nib mol u butʼ nib thiy nga rachaʼen, ere Amalickiah e dake damomuw nag ir, me gaʼar: Chaʼ ni baʼadag fare pilung me yaen, nge tuluf nge koel fapi tapigpig rokʼ ni ngan liiʼraed ngar mʼaed.\n\n28 Me yibi buch ni gubin e piʼin nib adag fare pilung, e napʼan ni rungʼaged e pi thin ney, marbaed ngar tulufed fapi tapigpig ko fare pilung.\n\n29 Ere chiney e napʼan ni guy fapi tapigpig ko fare pilung ba ulung i salthaw ni kar lʼoelʼoeged raed, mar rus gaed bayay, mar miil gaed nga lan wuruʼ e binaw, marbaed nga lan fare binaw nu Zarahemla ngar peth gaed ko fapi gidiiʼ ku Ammon.\n\n30 Ma fare ulung i salthaw ni ur tulufed raed e ra suloed, u tomuren ni kar lʼoelʼoeged raed nib almarin; ere aray rogon ni Amalickiah e liyeb nag nge mʼagaenʼ fapi gidiiʼ ngakʼ.\n\n31 Me yibi buch ni yaeni rebo rran riy me yaen ni ir nge pi salthaw rokʼ nga lan fare binaw ku Nephi, ngar suweyed fare binaw.\n\n32 Ere chiney e yibi buch ni faʼen leʼengin e pilung, e napʼan ni rungʼag ni fare pilung e kan liiʼ—ya ke lʼoeg Amalickiah e tamalʼog nge yaen ngakʼ faʼen leʼengin e pilung nge yoeg ngakʼ ni fare pilung e ke yimʼ ni pi tapigpig rokʼ e kar liiʼed, ma ke lʼoeg e salthaw rokʼ ngar tulufed raed, machane dar yog gaed, ere kar miil gaed—\n\n33 Ere, napʼan ni thap e biney milwol ngakʼ faʼenʼ leʼengin e pilung me piiʼ e milwol nge yaen ngakʼ Amalickiah, ni baʼadag ni nga dabi liiʼ e gidiiʼ ko fare binaw; ma ku baʼadag ni nge yibi mʼug ngakʼ; ma ku baʼadag ni nge un e mich riy ngakʼ ni nge micheg rogon e yamʼ ni tay fare pilung.\n\n34 Me yibi buch ni Amalickiah e fek fare tapigpig niʼir e liiʼ fare pilung, nge gubin e piʼin ni ur moyed rokʼ, ma ranoed ngakʼ faʼen leʼengin e pilung, ko gin nib paer riy u butʼ; ma yaed gubin nra micheged ni fare pilung e yimʼ ni fapi tapigpig rokʼ e ra liiʼed; ma kur gaʼar gaed: Kar miil gaed; gathi be micheg ni yaed e kar cham gaed? Ere aray rogon ni riyulʼ u waenʼ faʼen leʼengin e pilung rogon e yamʼ ni tay fare pilung.\n\n35 Me yibi buch ni Amalickiah e gay rogon ni nge mʼagaenʼ faʼen leʼengin e pilung ngakʼ, me fek nge leʼengiy; ere aray rogon ni yaen u liyiben, ngo dakean e ayuw ko fapi tapigpig rokʼ, me lʼeag paʼ ko fare lung; arragon, min weliy nge nang e yoʼor niʼir e pilung u gaʼangin yang e nam, u fithikʼ gubin e pi gidiiʼ ko Lamanites, ni yaed ba chagil, ni fapi Lamanites nge fapi Lemuelites nge fapi Ishmaelites, nge gubin fa piʼin ni kar chuw gaed ko fapi Nephites, ko ngiyalʼ ni immoy Nephi ko lung iyib nga butʼ nge madaʼ ko ngiyalʼ ney.\n\n36 Chiney e pichaʼaney ni kar chuw gaed ko fapi Nephites, e bay roraed e llowaenʼ nge morngaʼag ni boed ni bay ko fapi Nephites, arragon, ku yaed ba naʼab ko fare llowaenʼ ni morngaʼagen Somoel, machane, ka yigi reb rogon, ya denʼuw napʼan ni kar chuw gaed ma yug bagael e ʼelʼel u gumʼirchaʼ roraed ma darur kalgaed ngaenʼraed, mab gel e malboch roraed, nge kireb, nge galngach roraed boech rokʼ fapi Lamanites—ma kar yunʼuyed e chingnag ni woed yalen fapi Lamanites; ma kar pingeged e paʼan gameed, nge gubin mit e dirngal ni galong; arragon, kari mʼay u wunʼraed fare Somoel ni Got roraed.\n\n", "alma 48": "[center][font_size=26]Guruy Ni 48[/font_size][/center]\n\n[i]Amalickiah e kʼaring fapi Lamanites ngar togopluw gaed ngakʼ fapi Nephites—Moroni e falʼeg rogon e gidiiʼ rokʼ ni ngar yororiyed gamʼingin e pi Kristiano—Ma falfalaenʼ ko puf-matʼawon nge puf-rogon ma ir beeʼ nib moʼon nib gel mab yunʼuy Got. Napʼan 72 M.K.[/i]\n\n1 Ere chiney e yibi buch ni, yug napʼan ni yog ngakʼ Amalickiah fare lung me tabab i piiʼ e athamgil nga laniyaenʼ fapi Lamanites ni ngar togopluw gaed ngakʼ fapi gidiiʼ ku Nephi; arragon, i dugliy e gidiiʼ ni ngar nonaed ngakʼ fapi Lamanites ko fapi yungi gilʼ e damit roraed, nib togopluw ngakʼ fapi Nephites.\n\n2 Ere aray rogon ni piiʼ e athamgil nga laniyaenʼraed ngar togopluw gaed ngakʼ fapi Nephites, ni aram rogon iyaen nge chugur nga tungun e bin ragag nge mereb e duw ko fare lung ko fapi tapuf-oloboch, ma bachan e ke muguʼuliy e pinʼen ni i nomeg ni boed ni kan weliy faram, arragon, ma bachan e kan dugliy ni pilung rokʼ fapi Lamanites, ere ki gay rogon ni nge suwey gaʼangin gubin yang e nam, arragon, nge gubin e pi gidiiʼ ni ur moyed u lan fare binaw, ni fapi Nephites nge ku aram rogon ko fapi Lamanites.\n\n3 Ere ke muguʼuliy e tin ni i lemnag, ya ke ʼelʼel nag gumʼirchaʼen fapi Lamanites me maʼew nag e tafnaey roraed, me kʼaring e damomuw ngoraed, ma arame kunuy nga taʼabang ba ulung i salthaw nib yoʼor ni nga ranoed ni mael ngakʼ fapi Nephites.\n\n4 Ma bachan e bayoʼor e gidiiʼ rokʼ, ere kan tafnaey nag, nibe lemnag ni nge guy rogon ni nge gel ngakʼ fapi Nephites, me koelraed nge fekraed nga kalbus.\n\n5 Ere aray rogon ni ire dugliy e pilung ko kapten ko fapi Zoramites, ni bachan e yaed e yaed manang chirogon gelingin fapi Nephites, nge gin ni yaed ma miil ngay, nge gin thʼabi moʼowaer ko pi binaw roraed; ere dugliyraed ni ngar manged e pilung ko kapten ko salthaw rokʼ.\n\n6 Me yibi buch ni rafeked e tamagif roraed, ma ranoed iyaen ko fare binaw nu Zarahemla u lan wuruʼ e binaw.\n\n7 Chiney e yibi buch u napʼan ni ke yog ngakʼ Amalickiah e gelingin u dakean e liyeb nge sabaenbaen rokʼ, ma Moroni, nga barbaʼ i paʼay, e kemʼay i gonopiy rogon rokʼ laniyaenʼ fapi gidiiʼ ni ngar yulʼyulʼ gaed ngakʼ fare Somoel ni Got roraed.\n\n8 Arragon, ma ki i gel nag fapi salthaw ko fapi Nephites, mar ufunged tagilʼ e salthaw nib achichig, ara yungin ni nga un ling ngay; ni yaed be ufung e butʼ ngalang nge liyeg e salthaw rokʼ, ma ki ufung e malang ni rungrung ngki liyegraed, nge liyeg e pi binaw roraed nge mathil ko pi binaw roraed; arragon, nge liyeg gaʼangin yang e binaw.\n\n9 Ma yungin tagilʼ e salthaw roraed ni de noemow e tay e salthaw ngay nib yoʼor; ere aray rogon ni noemow nag me piiʼ gelingin fare binaw ni tafen fapi Nephites.\n\n10 Ere aray rogon ni i falʼeg rogon ni nge ayuweg fare puf-matʼawon roraed, nge binaw roraed, nge pi leʼengiraed, nge pi bitir roraed, nge gapas roraed, ni nge yog ni ngar pired ngar pigpig gaed ngakʼ fare Somoel ni Got roraed, ni gomanga yog nra chaʼariyed fare nʼen ni yoeg e pi toʼogor roraed ni fare gamʼingin e Kristiano.\n\n11 Ma Moroni e immoy ni beeʼ nib moʼon nib gel mab yargael; ir beeʼ nib moʼon ni rib tamilngaenʼ; arragon, beeʼ nib moʼon ni dabun e puʼoeg rachaʼ; beeʼ nib moʼon ni i falfalaenʼ ko puf-matʼawon nge puf-rogon ko nam rokʼ, nge pi walagen ni ur chuw gaed u kalbus ngo paʼ esib;\n\n12 Arragon, beeʼ nib moʼon ni ke tay gumʼirchaʼen nibe oge magaer ngakʼ e Got rokʼ, ya bachan e rib yoʼor yay ni ke bing e kanawoʼ nge tawaʼath ni ke piiʼ ngakʼ e gidiiʼ rokʼ; ma beeʼ nib moʼon ni ma muruwel nib gel ni fan ko paer nge ayuw ko gidiiʼ rokʼ.\n\n13 Arragon, ma ir beeʼ nib moʼon nib miyuluy ko mich ngakʼ Kristus, ma ke thʼaeb i micheg ni nge yororiy e gidiiʼ rokʼ, nge pi matʼawon, nge nam rokʼ, nge mich rokʼ, nge yaeni madaʼ ko ngiyalʼ ni ke mapʼ rachaʼen.\n\n14 Chiney e fapi Nephites e ni fil ngoraed ni ngar ayuweged yaed rokʼ e pi toʼogor roraed, nge yaeni madaʼ ko ngiyalʼ ni ngan puʼoeg e rachaʼ ni faʼanra batʼuf; arragon, ma kun fil ngoraed ni dabra tabolngin niged e kireb, arragon, ma dabra pigicham gaed ngakʼ beeʼ ma kemus ni piʼin toʼogor roraed, ni bachan e ngar ayuweged e yafos roraed.\n\n15 Ere ireray e mich roraed, ni faʼan yira rinʼ ni aram rogon ma ra monʼog nagraed Got u lan e nam, ara ngan pingeg i yoeg, ni faʼan gomanga ur moyed ni yaed be fol ko pi motochiyel ku Got ma ra monʼog nagraed u lan e nam; arragon, me yoeg ngoraed ni ngar miil gaed, ara ngar falʼeged rograed ko mael, ni be yaen u rogon faraed yoyowol;\n\n16 Nge ku arragon, ni Got e ra ayuwegraed ni ngar nanged e gin ni ngar sor gaed ngay ni ngar yororiyed yaed ko pi toʼogor roraed, ni faʼan yaedra rinʼ ni aram rogon, ma fare Somoel e ra chuwegraed u paʼ e pi toʼogor roraed; ere ireray rogon e mich ku Moroni, ma gumʼirchaʼen e ri falfalaenʼ ngay; gathi falfalaenʼ ko puʼoeg rachaʼ ya falfalaen i rinʼ e tin nib mangil, ni nge ayuweg e gidiiʼ rokʼ, arragon, nge fol ko pi motochiyel ku Got, arragon, nge keruʼuy e kireb.\n\n17 Arragon, rriyulʼ, nriyulʼ ni gube yoeg ngomed, ni faʼan gomanga gubin e gidiiʼ niki immoy, nge tin bay e chiney, nge tin ni bay yib, e boed rogon Moroni, ma musap gaed, fapi gelingin e infierno e manga boech ma kar chuw gaed ni gubinfen; arragon, ma fare moʼoniyanʼ e dabiyog ni nge suwey e pi gumʼirchaʼ ko gidiiʼ.\n\n18 Musap gaed, ir beeʼ nib moʼon ni boed Ammon, ni fare pagael ku Mosiah, arragon, ma ku boed fapi pagael ni fak Mosiah, arragon, ma taʼab rogon ngakʼ Alma nge fapi pagael ni fak, ya yaed gubin ma gidiiʼ ku Got.\n\n19 Ere chiney e musap gaed, i Helaman nge pi walagen e de thil rogon e pigpig roraed ngakʼ fapi gidiiʼ ni boed ni rinʼ Moroni; ya ra machib niged fare thin ku Got, mar tawfe niged gubin e gidiiʼ ni ra motoyil ko thin roraed u dakean e kalngaenʼ.\n\n20 Ere aray rogon ni ranoed iyaen, ma fapi gidiiʼ e ra sobutʼ niged laniyaenʼraed ni bachan e thin roraed, ni arame ri yaed ba tʼuf rokʼ Somoel, ere aray rogon nra puf gaed ko mael nge pi togopluw u fithikʼraed, arragon, ni aram rogon u lan aningeg e duw.\n\n21 Ya, boed faram ni kugog, aram u tungun e bin ragag nge mereb e duw, arragon, ni yug aram rogon ni bay e gapas u fithikʼraed, min tawasar ngoraed ngar togopluw gaed ngakʼ pi walagraed ni fapi Lamanites ni de mʼagaenʼraed ngay.\n\n22 Arragon, ma ngan ngoch nag i yoeg, ni pi mael roraed ngakʼ fapi Lamanites e de tal ni boʼor e duw nʼumngin i napʼan, ni yug aram rogon ni dar mʼagaenʼraed ngay.\n\n23 Ere chiney, e ke kirbaenʼraed ngay ni ngar cham gaed fapi Lamanites, ni bachan e de mʼagaenʼraed ngay ni ngar puʼoeged e rachaʼ; arragon, ma gathi kemus aray—ke kirbaenʼraed ngay ni kar manged tapgin ni kan chuweg pi walagraed nib yoʼor ko biney e fayleng, kan tayraed nga lan rebo fayleng nib manechubog, ni dawori muguʼul rograed ni ngar madaʼ niged e Got roraed.\n\n24 Yug aram rogon machane, deyog ni ngar paged yaed ngan liiʼraed, ni nge yaeni aw ni pi leʼengiraed nge bitir roraed e ngan thʼethʼaeb raed u fithikʼ e kireb ko fapi gidiiʼ ni barbarian, ni ur moyed bingyalʼ i nʼen ni yaed walag, arragon, ma kar chuw gaed ko galasia roraed, ni kar chuw gaed roraed mar chelgaed ni kar peth gaed ngakʼ fapi Lamanites ni ngar liiʼedraed.\n\n25 Arragon, dabiyog amithun roraed ni ngar guyed pi walagraed ni yaed be falfalaenʼ i puʼoeg rachaʼen fapi Nephites, u nʼumngin i napʼan ni bay boech i yaed nra fol ko fapi motochiyel ku Got, ya fare michmich rokʼ Somoel e, faʼan yaedra fol ko pi motochiyel rokʼ ma ra felʼ rograed u lan fare nam.\n\n", "alma 49": "[center][font_size=26]Guruy Ni 49[/font_size][/center]\n\n[i]Fapi Lamanites ni yaed be yib nga lan e binaw e deyog ni ngar koeled e pi binaw ku Ammonihah nge Noah ni kan yororiy nib aw e matnag riy—Amalickiah e gernag Got me yoeg ni nge unum e rachaʼ ku Moroni—Helaman nge pi walagen e ra ʼulʼul gaed i piiʼ gelingin fare Galasia. Napʼan 72 M.K.[/i]\n\n1 Ere chiney e yibi buch u lan e bin ragag nge taʼareb e pul ko bin ragag nge mereb e duw, ko bin ragag e rran ko pul, ni fapi salthaw ko fapi Lamanites e ni guy raed ni yaed be yib iyib ko fare binaw nu Ammonihah.\n\n2 Ere musap gaed, fare binaw e kan falʼeg bayay, ma Moroni e ke tay buʼulung i salthaw u charen e pi mathil ko fare binaw, ma kar fuʼoged e butʼ ngalang nge liyeg ni ngar miith gaed nga foen ko pi gane gatʼing nge pi malang ko fapi Lamanites; ya musap gaed, ra cham gaed ko malang nge gatʼing.\n\n3 Musap gaed, gube yoeg ni fare binaw nu Ammonihah e kun falʼeg bayay. Gube yoeg ngomed, arragon, immoy bang riy nni falʼeg; ma bachan fapi Lamanites ni kar gatheayed u bingyalʼ i banʼen ni bachan e denen ko fapi gidiiʼ, ere ra lemniged ni ireram e gin ni kura moem riy ngoraed bayay ni ngar koeledraed.\n\n4 Machane musap gaed, rib gel e mʼingaenʼ nra tayed riy; ya musap gaed, fapi Nephites e kar fuʼoged e butʼ kar ufunged ngalang nge liyegraed, ni rib tolang ma deyog ko fapi Lamanites ni ngar paged e malang nge gatʼing roraed ngar kaen gaed riy, ara gomanga bay bang ni rayog ni ngar baed riy ngoraed, ma kemus nu langan e garog roraed.\n\n5 Chiney e ngiyalʼ ney e fapi pilung ko kapten ko fapi Lamanites e ri balyangaenʼraed ni rib gel, ni bachan e gonop ko fapi Nephites ni kar falʼeged tagilʼ e gin ni ngar miith gaed ngay.\n\n6 Chiney e fapi tiyugangʼ ko Lamanites e ra lemniged, ni bachan e yaed boʼor, arragon, ra lemniged ni yug rayog ni nga ranoed ngoraed ni boed rogon ni rrinʼed ko sommʼon; arragon, kur falʼeged rograed ni kar feked e shields, nge breastplate; ma kur falʼeged rograed ni kar chuw gaed nga mad ni nge upnguy doewraed, arragon, bogi mad nib dubʼag ni nge upnguy doewraed.\n\n7 Ere kar falʼeged rograed ni aram rogon mar lemniged ni ke moem ni rayog ni ngar gelgaed ngakʼ pi walagraed mar koeledraed ngar fekedraed nga kalbus, ara ni liiʼraed min thʼethʼaebraed ni boed rogon ni yaed baʼadag.\n\n8 Machane musap gaed, ri balyangaenʼraed ngay, ya kar falʼeged rograed ngar soen niged raed, u ba yalen ni dawor ni nang bingyalʼ u fithikʼ e pi bitir ku Lehi. Ere chiney e kar falʼeged rograed ni yaed be soen nag fapi Lamanites, ni ngar mael gaed ni boed rogon ni ke midil nag Moroni.\n\n9 Me yibi buch ni fapi Lamanites, ara fapi Amalickiahites, e ri mat banʼen u oewchraed nga rogon ni kar falʼeged rograed ko mael.\n\n10 Ere, faʼanra fare pilung i Amalickiah e ke yib nga butʼ nge chuw u lan fare binaw ku Nephi, ni be gafaliy e salthaw rokʼ, ma sana rayog ni guy rogon fapi Lamanites ngar og gaed ngakʼ fapi Nephites ko fare binaw nu Ammonihah; ya musap gaed, dariy fan u waenʼ rachaʼen e gidiiʼ rokʼ.\n\n11 Machane musap gaed, Amalickiah e ire de yib nga butʼ ko mael. Ere musap gaed, fapi pilung ko kapten rokʼ e de mʼagaenʼraed ngay ni ngar cham gaed fapi Nephites ko fare binaw nu Ammonihah, ya Moroni e ke thilthilyeg rogon e gagyeg u fithikʼ fapi Nephites, ere fapi Lamanites e ra dubuyed ni bay tagilʼ e gin ni ngar miith gaed ngay ma dabiyog ni ngar baed ngoraed.\n\n12 Ere ra miil gaed nga lan wuruʼ e binaw, mar feked e tamagif roraed ngar thelep gaed iyaen ko fare binaw ku Noah, ni yaed be lemnag ni ireram e gin migid nib felʼ ni ngar og gaed riy ngakʼ fapi Nephites.\n\n13 Ya dar nanged ni Moroni e kari noemow nag ir, ara ke ufung e yoror nib noemow, ni fan ko gubin e binaw nib liyeg gaʼangin e nam; ere, ra thelep gaed iyaen ko fare binaw ku Noah nib dugilaenʼraed; arragon, nge pi pilung ko kapten roraed e rabaed nga mʼon ngar michmich gaed ni ngar liiʼed e gidiiʼ ko re binaw nem.\n\n14 Machane musap gaed, ri kigin oewchraed ngay, ni fare binaw ku Noah, ni immoy ko sommʼon nib moʼowaer, ma chiney, e ke gel ni bachan Moroni, arragon, ma kari gel ko fare binaw nu Ammonihah.\n\n15 Ere chiney, musap gaed, biney e ba gonop ni bay ku Moroni; ya lemnag ni yaedra rus aram ko fare binaw ni Ammonihah; ma bachan fare binaw ku Noah e ki immoy niʼir e thʼabi moʼowaer ko fare nam, ere yaedra lemnag ni ngar thelep gaed iyaen e ngaram ko mael; ma aray rogon ni i athapeg ni nge buch.\n\n16 Ere musap gaed, Moroni e ke dugliy Lehi ni nge mang pilung ko kapten ko gidiiʼ ko binem e binaw; ma ku ireram fachaʼ i Lehi ni ur cham gaed fapi Lamanites u lan fare loway u baʼan ngek ko fare lulʼ ni Sidon.\n\n17 Ere chiney e musap gaed i yibi buch, nu napʼan ni fapi Lamanites e kar pirʼeged ni Lehi e be gagyeg nag fare binaw me mʼingaenʼraed bayay, ya yaed be rus ku Lehi ni rib gel; machane pilung ko kapten roraed e kar michmich gaed ni ngar og niged e mael ko fare binaw; ere, ra feked e salthaw roraed iyib.\n\n18 Chiney e musap gaed, fapi Lamanites e dabiyog ni ngar thumʼgaed u yug bayang nga lan e yoror roraed nib noemow ma kemus ni yigoʼ langan e garog, ni bachan e rib tolang e yoror ni kan ufung ngalang, ngo won ni kan fuʼog ke liyeg, ma kemus ni yigoʼ langan e garog.\n\n19 Ere aray rogon ni fapi Nephites e ra falʼeged rograed ni ngar liiʼed gubin e piʼin ni yaedra nomeg ni ngar gararaw gaed u bugul e yoror nga barbaʼ, yaedra pag e malang nge gatʼing ngoraed.\n\n20 Ere aray rogon ni kar falʼeged rograed, arragon, ra tayed ba ulung e tin baʼaray e gidiiʼ ni thʼabi gel roraed, ni bay e sayden roraed nge gawul roraed, ni ngar liiʼed gubin e piʼin ni yaedra nomeg ni ngar baed nga lan e yoror roraed u garog; ere aray rogon ni ra falʼeged rograed ni ngar cham gaed fapi Lamanites.\n\n21 Me yibi buch ni fapi kapten ko fapi Lamanites e ra feked e salthaw roraed iyib ko gin bay e garog riy, mar tabab gaed ko cham ngakʼ fapi Nephites, ni yaed be nomeg lan e yoror roraed; machane musap gaed, un susuruyraed nga tomur u bingyalʼ ngo bingyalʼ, ni arame ni liiʼraed ngar mʼaed nib almarin.\n\n22 Chiney e napʼan nra pirʼeged ni dabiyog ni ngar gel gaed ko fapi Nephites u garog, mar tabab gaed i chubuʼuy nga butʼ e yoror roraed ni nge yog ni mab woʼraed ngakʼ e salthaw roraed, ni nge yog ni puf rograed ko cham; machane musap gaed, u napʼan e biney ni yaed be nomeg ma ni liiʼraed ko malang nge gatʼing ni un pag ngoraed; ma deyog i suguy e won roraed ko butʼ ni ngan chubuʼuy nga langgin, me sug ko ldoew roraed nge gidiiʼ roraed ni ke madʼad.\n\n23 Ere aray rogon ni fapi Nephites e ra gelgaed ko pi toʼogor roraed; ma aray rogon ni fapi Lamanites e ur nomeged ni ngar liiʼed fapi Nephites nge madaʼ ko ngiyalʼ ni gubin fapi pilung ko kapten roraed ma kan liiʼraed kar mʼaed; arragon, ma bayoʼor u rebo biyuʼ ko fapi Lamanites ni kan liiʼraed kar mʼaed; ma baʼan baʼaram ni fapi Nephites e dariy beeʼ riy nni liiʼ nge yimʼ.\n\n24 Gonpon wugem e piʼin nra madʼad gaed, ni kar kaen gaed ko gane gatʼing ko fapi Lamanites ni yib u langan e garog, machane ur upong gaed ko shields roraed, nge breastplate roraed, nge head-plates roraed, ni arame kemus ni madʼad roraed e bay u ay raed, nib yoʼor riy e ba ubchiyaʼ.\n\n25 Me yibi buch, u napʼan ni guy fapi Lamanites ni fapi pilung ko kapten roraed ni yaed gubin ma kan liiʼraed kar mʼaed mar miil gaed nga lan wuruʼ e binaw. Me yibi buch ni arame ra suloed ko fare binaw ku Nephi, ni ngar weliyed salapraed ko pilung roraed, i Amalickiah ni kar waer gaed, niʼir beeʼ nni gargeleg nib Nephite.\n\n26 Me yibi buch ni damomuw ngakʼ e gidiiʼ rokʼ ni rib gel, ni bachan e dawori yog ngakʼ e tin nibe athapeg rokʼ fapi Nephites; dawori yog rokʼ ni nge fekraed nga kalbus.\n\n27 Arragon, rigel e damomuw rokʼ, me gernag Got, nge Moroni, ma be yoeg ni be michmicheg ni ra unum e rachaʼ rokʼ; ni bachan e biney e ke fol Moroni ko motochiyel ku Got ni be tanmeg rogon ni nge ayuweg e gidiiʼ rokʼ.\n\n28 Me yibi buch, ni baʼan baʼaram ni fapi gidiiʼ ku Nephi e ra oged e magaer ngakʼ Somoel ni Got roraed, ni bachan gelingin ni dariy e puluw riy e chuwegraed u paʼ e pi toʼogor roraed.\n\n29 Ere aray rogon ni mus e bin ragag nge mereb e duw ko fare lung ko fapi tapuf-oloboch nga dakean fapi gidiiʼ ku Nephi.\n\n30 Arragon, ma arame ʼulʼul e gapas u fithikʼraed, nge monʼog ni yib nga lan fare galasia ni bachan e motoyil nge liyoer ni kar tayed ko fare thin rokʼ Got, niʼir e weliy Helaman ngoraed, nge Shiblon, nge Corianton, nge Ammon, nge pi walagmed, arragon, nge piʼin ni kan yibliyraed ko fare yaram nib thothup rokʼ Got, ni kan tawfe nagraed nga dakean e kalngaenʼ, min piiʼraed ni ngar machib gaed u fithikʼ fapi gidiiʼ iyaen.\n\n", "alma 50": "[center][font_size=26]Guruy Ni 50[/font_size][/center]\n\n[i]Moroni e noemow nag e pi binaw ko fapi Nephites—Mar sunmiyed nochi binaw nib yoʼor nib biʼech—Pi mael nge pi mogothgoth ni aw ngakʼ fapi Nephites u lan e pi rran ko denen roraed ni ubchiyaʼ nge pi ngongolen e fananikan roraed—Morianton nge fapiʼin ni kar uned ngakʼ e gel Teancum ngoraed—Nephihah e yimʼ, ma ba pagael ni fak ni Pahoran e paer ko fare tagilʼ e pufthin. Napʼan 72–67 M.K.[/i]\n\n1 Ere chiney e yibi buch ni Moroni e de tal i tʼaer midlen e mael, ara ayuweg e pi gidiiʼ rokʼ u paʼ fapi Lamanites; ya guy rogon e pi salthaw rokʼ ni ngar tabab gaed aram ko tabolngin e bin riliwʼ e duw ko fare lung ko fapi tapuf-oloboch, ni ngar tabab gaed i fuʼog e butʼ ngalang nge liyeg gubin e binaw, u dakean gaʼangin yang e nam ni suwon fapi Nephites.\n\n2 Ma pʼebugul e yu ulung i butʼ ney e reg yulaey i rayean ngay, arragon, yulaey i rayean ni kan reg ni boed nʼumngin beeʼ, ke liyeg e pi binaw nem.\n\n3 Me guy rogon ngan toey nga taban e yulaey i rayean nem, ba yoror ni nochi laey i gakʼiy nib mʼuthmʼuth nge liyeg; nib noemow mab tolang.\n\n4 Me guy rogon ngan suwneg e pi tagilʼ e damit nib tolang ko pi yoror nem, me guy rogon ngan falʼeg e yoror u pʼebugul e pi yungi tagilʼ e damit nem, ya nga dabra madʼad gaed ko pi malang nge gane gatʼing ko fapi Lamanites.\n\n5 Ma kan falʼeg rogon ni rayog ni nga ur yinʼed e malang riy nga butʼ, u rogon ni yaed baʼadag ngo gelingraed, ni ngar liiʼed e enra nomeg ni nge chugur ko yoror ko fare binaw.\n\n6 Ere aray rogon ni falʼeg Moroni yungi rungrung nib gel ni fen e maling nge liyeg gubin yang e binaw u gaʼangin yang e nam ni fan ko wub ko pi toʼogor roraed.\n\n7 Me yibi buch ni Moroni e guy rogon e salthaw rokʼ nga ranoed nga lan wuruʼ e binaw u baʼan ngael; arragon, ma ranoed ngar tulufed gubin fapi Lamanites ni yaed bay u lan wuruʼ e binaw u baʼan ngael iyaen nga lan e pi binaw roraed, ni bay nga yimuch ko fare binaw nu Zarahemla.\n\n8 Ma fare binaw ku Nephi e bayaen nib kʼikʼiy u baʼan ngek e day nge madaʼ nga baʼan ngael.\n\n9 Me yibi buch u napʼan ni Moroni e ke tuluf gubin fapi Lamanites nga wuruʼ e binaw u baʼan ngael, ni bay nga leluʼoch ko fapi binaw ni taferaed, me guy rogon ni fapi gidiiʼ ni yaed bay u lan fare binaw nu Zarahemla ngu lan e pi binaw nib liyeg ni nga ranoed iyaen nga lan wuruʼ e binaw u baʼan ngek, ni aram rogon iyaen nge madaʼ ko day, ni ngar pired ko binaw riy.\n\n10 Me ki tay e salthaw u baʼan yimuch, u mathil ko pi binaw ni taferaed, me yoeg ngoraed ni ngar ufunged e yoror ni nge yog ni nge ling e salthaw nge gidiiʼ roraed nga foen u paʼ e pi toʼogor roraed.\n\n11 Ere aray rogon ni chuweg gubin fapi yungi tagilʼ e miith ko fapi Lamanites u lan wuruʼ e binaw u baʼan ngek, arragon, nge ku aram rogon nga baʼan ngael, me noemow nag e yoror u thilin fapi Nephites nge fapi Lamanites, u thilin fare binaw nu Zarahemla nge fare binaw ku Nephi, u baʼan ngael e day nib peth nga bugul fare lulʼ ni Sidon—fapi Nephites ni kar tafanyed gubin e binaw nib kan nga leluʼoch, arragon, ni gubin e pi binaw ni bay nga baʼan leluʼoch ko fare binaw ni Galwog, u rogon ni yaed baʼadag.\n\n12 Ere aray rogon ni Moroni, nge pi salthaw rokʼ, ni yaed be yoʼor ni gubin e rran ni bachan e pagaenʼ roraed ko ayuw ni ke tay e pi muruwel rokʼ ngoraed, e ra gayed rogon ni ngar chuweged e gelingin nge yargael rokʼ fapi Lamanites ko pi binaw ni taferaed, ni nga dab ki gel lungraed ko pi binaw ni taferaed.\n\n13 Me yibi buch ni fapi Nephites e ra tabab gaed i ufung e dayif u bbinaw, mar tunguyed fithingan e re binaw nem ni Moroni; ni immoy nga charen e day ko ngek; ma immoy nga yimuch nga charen e mathil u tafen fapi Lamanites.\n\n14 Ma kur tabab niged i ufung e chabog u rebo binaw ni bay nga thilin fare binaw nu Moroni nge binaw nu Aaron, nib ʼulʼul ko mathil nu Aaron ngu Moroni; mar tunguyed fithingan e chi binaw nem, ara fare binaw, ni Nephihah.\n\n15 Ma kur tabab niged u lan e re duw nem i ngogliy e binaw nib yoʼor nib kan nga leluʼoch, ma bay reb nni ngongoliy min tunguy fithingan ni Lehi, ni bay nga lan e leluʼoch u charen e mathil u dappʼeday.\n\n16 Ma aray rogon ni mus e bin riliwʼ e duw.\n\n17 Ere monʼog fapi gidiiʼ ku Nephi ni aray rogon u napʼan ni tabab e bin riliwʼ nge taʼareb e duw ko fare lung ko fapi tapuf-oloboch nga dakean fapi gidiiʼ ku Nephi.\n\n18 Mar monʼog gaed nib almarin, ma rigel e falaʼab roraed; arragon, mar yoʼor gaed mar gel gaed u lan e nam.\n\n19 Ere aray rogon ni kad guyed fini gel e murnguy mab matʼaw gubin e gagyeg ku Somoel, ni nge muguʼuliy gubin e thin rokʼ ngakʼ e gidiiʼ; arragon, rayog ni ngad guyed ni pi thin rokʼ e rib magagyel, ni boed e ngiyalʼ ney, ni ke weliy ngakʼ Lehi, nibe gaʼar:\n\n20 Nge felʼ waʼatham nge pi fakam; ma yira tawaʼath nagraed, u nʼumngin i napʼan ni yaedra fol ko pi motochiyel rog ma ra felʼ rograed u lan e binaw. Ere mu tayed u wunʼmed, ni nʼumngin i napʼan ni dabra fol gaed ko pi motochiyel rog ma yira chuwegraed ko gin bay Somoel riy.\n\n21 Ere kad guyed ni pi michmich ney e kan micheg nib riyulʼ ngakʼ fapi gidiiʼ ku Nephi; ya ire kemang tugthin roraed nge maleʼeg thin roraed, arragon, nge pi mathang pogofan roraed, nge pi yargael roraed, nge liyoer ko liyos roraed, nge pi gathar roraed, nge pi ngongolen e pi fananikan roraed, ni bay u fithikʼraed, niʼir e ke miliy nga dakeanraed e pi mael roraed nge pi mogothgoth ni ke aw ngoraed.\n\n22 Ma piʼin ni ur yulʼyulʼ gaed i koel falan e pi motochiyel ku Somoel e ni thapegraed ni gubin e ngiyalʼ, ko ngiyalʼ ni yu biyuʼ e piʼin ni walagraed nib kireb e kar dugil gaed nga kalbus, ara ngar mʼaed ko sayden, ara ngar mul gaed ko mich, mar maʼathuk gaed nga fithikʼ fapi Lamanites.\n\n23 Machane musap gaed dariy bingyalʼ i banʼen ni aram fini gel e falfalaenʼ riy u fithikʼ fapi gidiiʼ ku Nephi, aram ko pi rran rokʼ Nephi, ni boed rogon u lan e pi rran ku Moroni, arragon, ni boed e ngiyalʼ ney, u lan e bin riliwʼ nge taʼareb e duw ko fare lung ko fapi tapuf-oloboch.\n\n24 Me yibi buch ni bin riliwʼ nge lʼagruw e duw ko fare lung ko fapi tapuf-oloboch e ki mʼay u fithikʼ e gapas; arragon, nge ku bin riliwʼ nge dalip e duw.\n\n25 Me yibi buch u napʼan ni tabab e bin riliwʼ nge aningeg e duw ko fare lung ko fapi tapuf-oloboch, ma manga boech ma bay e gapas u fithikʼ fapi gidiiʼ ku Nephi ni faʼan gomanga gathi bachan e maleʼeg thin niʼir e buch u fithikʼraed ni morngaʼagen fare binaw ku Lehi, nge fare binaw ku Morianton, ni yibi peth nga mathil nu Lehi; ni yow lʼagruw ni yow bay nga mathil u charen e day.\n\n26 Ya musap gaed, fapi gidiiʼ ni taferaed fare binaw ku Morianton e kar feked bayang ko fare binaw ku Lehi; ere yibi tabab ba damomuw ni togopluw nga thilraed, nge yaeni madaʼ ko ngiyalʼ ni fapi gidiiʼ ku Morianton e kar feked talin e cham iyaen ngakʼ pi walagraed, ni kar lemniged ni ngar liiʼed raed ko sayden ngar mʼaed.\n\n27 Machane musap gaed, fapi gidiiʼ ni taferaed fare binaw ku Lehi e ra miil gaed iyaen ko fare tamagif ku Moroni, mar ninged e ayuw ngakʼ; ya gathi yaed e yaed ba kireb.\n\n28 Me yibi buch u napʼan ni fapi gidiiʼ ku Morianton, ni be powiʼiyraed beeʼ nib moʼon ni Morianton fithingan, e ra pirʼeged ni fapi gidiiʼ ku Lehi e kar miil gaed ko fare tamagif ku Moroni, mar rus gaed ni rib gel ni ra yib fapi salthaw ko Moroni ngoraed ngar liiʼed yaed.\n\n29 Ere, Morianton e tay nga lan gumʼirchaʼraed ni ngar miil gaed iyaen ko fare binaw ni bay ko leluʼoch, nib liyeg e day nib gaaʼ yang, ngar tafnayed fare binaw nib kan nga leluʼoch.\n\n30 Ere musap gaed, manga boech make yog ni ngar muguʼuliyed e biney e gagyeg, (ni manga boech make mang tapgin e mʼingaenʼ) machane musap gaed, Morianton e bachan e beeʼ nib moʼon nib sug ko fananikan, ere puwaenʼ ngakʼ rebe ppin ni tapigpig rokʼ, me og nga dakean nge liiʼ nib almarin.\n\n31 Me yibi buch ni miil fare ppin, me yib ko fare tamagif ku Moroni, me yoeg ku Moroni gubin e pinʼen ni morngaʼagen e binem ni kan rinʼ ngakʼ, nge ku morngaʼagen ni yaed be nomeg ni ngar miil gaed nga lan fare binaw nib kan nga leluʼoch.\n\n32 Ere chiney e musap gaed, fapi gidiiʼ ni ur moyed u lan fare binaw ni Galwog, ara Moroni, e rus nag ni yaedra motoyil ko thin ku Morianton mar cheag gaed ko gidiiʼ rokʼ, ma aray rogon ni rayog ngakʼ yu yang nem e binaw, niʼir e ra sunmiy ba dayif ko gagyeg nib yoyowol u fithikʼ fapi gidiiʼ ku Nephi, arragon, ni bogi gagyeg ni ra powiʼiyraed iyaen ngar paged e pufmatʼawon roraed.\n\n33 Ere Moroni e lʼoeg ba ulung i salthaw, ni kar feked e tamagif roraed, ni ngar thabeyed fapi gidiiʼ ku Morianton, ni ngar tileged raed ko miil nga lan e binaw nib kan nga leluʼoch.\n\n34 Me yibi buch ni dar thabeyed raed nge yaeni madaʼ ko ngiyalʼ ni karbaed nga mathil ko fare binaw ni Kanpag; mu roem e ra thabeyedraed riy, u bangi banʼen nib achig radan nib weeliy e day iyaen nga lan fare binaw nib kan nga leluʼoch, arragon, u charen e day, u baʼan ngael nge baʼan ngek.\n\n35 Me yibi buch ni fapi salthaw ni lʼoeg Moroni, ni i powiʼiyraed beeʼ nib moʼon ni fithingan e Teancum, e ra madaʼ gaed fapi gidiiʼ ku Morianton; ma rib gelaenʼ fapi gidiiʼ ku Morianton, (ni bachan e kari lʼagaenʼ raed ko pi ngongol rokʼ rib kireb nge pi falʼfalʼ thin rokʼ) ma arame tabab ba mael u thilraed, me liiʼ Teancum Morianton maki gel ko pi salthaw rokʼ, min fekraed ni kalbus, mar suloed ko fare tamagif ku Moroni. Ere aray rogon ni mus e bin riliwʼ nge aningeg e duw ko lung ko fapi tapuf-oloboch nga dakean fapi gidiiʼ ku Nephi.\n\n36 Ere aray rogon ni fapi gidiiʼ ku Morianton e ni sulwegraed. Ma napʼan ni kar og niged yaed nga lan ba mʼag ni ngar aw niged e gapas, min sulwegraed ko fare binaw nu Morianton, me yibi mʼug ni ke peth thilraed nge fapi gidiiʼ ku Lehi; ma yaed e kun sulwegraed ko pi binaw roraed.\n\n37 Me yibi buch ni ku lan e re duw innʼem ma fapi gidiiʼ ku Nephi e sul e gapas ngoraed, ma Nephihah, niʼir e bin lʼagruw e pilung ko tapuf-oloboch e yimʼ, ni ke gagyeg u tagilʼ e tapufthin nib matʼaw u pʼoewchen Got.\n\n38 Yug aram rogon machane, de rinʼ ni boed ni yoeg Alma ngakʼ ni nge fek fapi chep nge pinʼen ni rib gaʼfan ma rib thʼabi thothup u waenʼ Alma nge pi chitamangin; ere Alma e fek nge piiʼ ngakʼ fare pagael ni fak, ni Helaman.\n\n39 Musap gaed, i yibi buch ni bay ba pagael ni fak Nephihah niʼir e ni dugliy ni nge paer ko fare tagilʼ e tapufthin, ni ke yinʼ luwan e chitamangin; arragon, ire ni dugliy nge mang Pilung ko tapuf-oloboch nge am ko fapi gidiiʼ, ni ke ognag ir ngab michmich nge ba gamʼing nib thothup ni nge pufthin nigey nib matʼaw, ma nge tay e gapas me piiʼ e puf-rogon ko fapi gidiiʼ, ma nge piiʼ ngoraed matʼawngiraed nib thothup ni ngar liyoer gaed ku Somoel ni Got roraed, arragon, ni nge ayuwegraed me ayliy e tin baʼadag Got u lan e pi rran rokʼ, me fek e piʼin kireb iyib nggilʼ e justice u rogon e oloboch roraed.\n\n40 Ere chiney e musap gaed, fithingan e re moʼon ney e Pahoran. Ere Pahoran e paer nga gilʼ e chitamangin, me tabab nag e lung rokʼ u tungun e bin riliwʼ nge aningeg e duw, ko fapi gidiiʼ ku Nephi.\n\n", "alma 51": "[center][font_size=26]Guruy Ni 51[/font_size][/center]\n\n[i]Fapi King-men e ra gayed rogon ni ngar thilyeged e motochiyel mar dugiliyed beeʼ ni nge mang pilung—Pahoran nge fapi Freemen e yima gagyeg nagraed u lungun e yoʼor—Moroni e tawasariy fapi King-men ni ngar yororiyed e nam roraed ara ngan liiʼraed ngar mʼaed—Amalickiah nge fapi Lamanites e boʼor e binaw ni ra koeled—Teancum e togopluw ko wub rokʼ fapi Lamanites nga lan taferaed me liiʼ Amalickiah ngemʼ u lan e tent rokʼ. Napʼan 67–66 M.K.[/i]\n\n1 Ere chiney e yibi buch u tabolngin e bin riliwʼ nge lal e duw ko fare lung ko fapi tapuf-oloboch nga dakean fapi gidiiʼ ku Nephi, u tomuren ni kar ayliyed e gapas u thilin fapi gidiiʼ ku Lehi nge fapi gidiiʼ ku Morianton ni morngaʼagen e pi binaw roraed, ngu tomuren ni kar muguʼuliyed e bin riliwʼ nge lal e duw u fithikʼ e gapas;\n\n2 Machane, denʼuw napʼan ni ratayed ni bay e gapas u dakean e nam, ya yibi tabab e maleʼeg thin nga fithikʼ fapi gidiiʼ ni morngaʼagen fare pilung ko tapuf-oloboch i Pahoran; ya musap gaed, bay boech fapi gidiiʼ ni yaed be athapeg ni bay nochiyang ko fare motochiyel ni ngan thilyeg.\n\n3 Machane musap gaed, i Pahoran e dabi thilyeg ara pag fare motochiyel ni ngan thilyeg; ere, de motoyil ngakʼ e piʼin ni kar weliyed e tin ni yaed be athapeg nge tin ni yaed be lemnag u morngaʼagen e tin ni ngan thilyeg ko fare motochiyel.\n\n4 Ere, piʼin ni yaed baʼadag ni ngan thilyeg fare motochiyel e ra damomuw gaed ngakʼ, ma yaed baʼadag ni nge dabki mang pilung ko tapuf-oloboch ko nam; ere yibi sum ba togopluw u fithikʼ e damomuw ni morngaʼagen e binem, machane yug de mapʼ e rachaʼ.\n\n5 Me yibi buch ni piʼin ni yaed baʼadag ni Pahoran e ngan chuweg u gilʼ e tapufthin ni kanoeg e King-men ngoraed, ya yaed baʼadag ni fare motochiyel e ngan thilyeg ni nge buthug fare am nib puf rogon ya ngan sunmiy e pilung ko nam.\n\n6 Ma piʼin ni yaed baʼadag ni Pahoran e nge paer niʼir e pilung ko tapuf-oloboch ko nam e ra feked nga dakeanraed e fithingan ni Freemen; ere aray rogon ni ra kiiʼ gaed u butʼ, ya fapi freemen e kar thʼaebed i micheg ara kar og niged yaed nga lan ba mʼag ni ngar chaʼariyed matʼawngiraed nge pi yalen e mich roraed u dakean ba am nib puf rogon.\n\n7 Me yibi buch ni biney e gagyeg ko togopluw roraed e yaeni madleʼ nga butʼ u lungun e yoʼor. Ere yibi buch ni lungun e gidiiʼ ni yoʼor e yaed baʼadag e Freemen, nge Pahoran e ngki paer u gilʼ e tapufthin, niʼir e yib nag e falfalaenʼ nga fithikʼ pi walagen Pahoran nge ku gidiiʼ ni yoʼor ko fare puf-matʼawon, ni ku yaed e ra thanged e thin ko fapi King-men, ni arame dakur lemniged ni ngar togopluw gaed machane ngar ayliyed fare gagyeg u rogon e puf rogoy ko paer.\n\n8 Chiney e piʼin ni yaed baʼadag e pilung e ireram e piʼin rabaed ko tabinaew nib pilung, ma yaed be gay rogon ni ngar manged pilung; ma be taʼfaraed e piʼin ni yaed be gay e gelingin nge matʼawon nga dakean e gidiiʼ.\n\n9 Machane musap gaed, ngiyalʼ innʼey e rib gel e wogwog riy ko togopluw ni nge yib nga fithikʼ fapi gidiiʼ ku Nephi; ya musap gaed, Amalickiah e kʼaring bayay e damomuw nga lan gumʼirchaʼen fapi gidiiʼ ko fapi Lamanites ngar togopluw gaed ko fapi gidiiʼ ko fapi Nephites, ma be kunuy nga taʼabang e salthaw u gubin yang e binaw rokʼ, me tay talin e cham nga paʼraed, mar falʼeged rograed ko mael ni rib felʼ rogon; ya ke dugliy i yoeg ni nge unum e rachaʼ ku Moroni.\n\n10 Machane musap gaed, bay dugyed ni michmich ni tay e dariy e gonop riy; machane, i falʼeg rogon nge salthaw rokʼ ni ngar baed ni mael ngakʼ fapi Nephites.\n\n11 Ma pi salthaw rokʼ e dar yoʼor gaed ni boed rogon ni kuʼur moyed, ni bachan e bukun e biyuʼ e piʼin ni kar mʼaed nga paʼ fapi Nephites; machane yug aram rogon nib yoʼor i yaed e ke yimʼ, ma Amalickiah e ke kunuy nga taʼabang ba ulung i salthaw nib felʼ rogon mab yoʼor, ni arame daki rus ni nge yib nga lan fare binaw nu Zarahemla.\n\n12 Arragon, ni mus ngakʼ Amalickiah me yib nga lan e binaw, niʼir e bay nga mʼon ko fapi Lamanites. Ma ngiyalʼ innʼem e lan e bin riliwʼ nge lal e duw ko fare lung ko fapi tapuf-oloboch; ma ku ngiyalʼ innʼem e ra tabab gaed ni ngar aw niged e choeʼ ko gagyeg ko pi togopluw roraed u morngaʼagen fare pilung ko tapuf-oloboch, i Pahoran.\n\n13 Me yibi buch u napʼan ni rungʼag fapi gidiiʼ ni kanoeg e King-men ngoraed ni fapi Lamanites e yaed be yib ni mael ngoraed, mar falfalaenʼ gaed u lan gumʼirchaʼraed; ma dar feked e talin e cham roraed, ya kar puwaenʼ gaed ngakʼ fare pilung ko tapuf-oloboch, nge fapi gidiiʼ ko puf-matʼawon, ere dar feked talin e cham ni ngar ayuweged e nam roraed.\n\n14 Me yibi buch u napʼan ni guy Moroni e biney, maki guy ni fapi Lamanites e yaed be yib iyib nga lan e mathil ko fare binaw, mari gele puwaenʼ rokʼ ni bachan e gelaenʼ ko pi gidiiʼ ni baʼaram ni ke muruwel ni almarin ni nge ayuwegraed; arragon, ri gel e puwaenʼ rokʼ; ma ir ni poloʼ e risug ko damomuw nib togopluw ngoraed.\n\n15 Me yibi buch ni piiʼ bbugi thin, ni lungun e yoʼor, nge yaen ko am ko fare nam, ni baʼadag ni nge biʼeg, me piiʼ gelingin (Moroni) ni nge tawasariy fapiʼin nra chuw gaed ni ngar ayuweged e nam roraed fa nge liiʼraed ngar mʼaed.\n\n16 Ya ireram e bin nib mʼon u waenʼ ni nge tileg e pi maleʼeg thin nge togopluw ni maʼangech u fithikʼ fapi gidiiʼ; ya musap gaed, ireray tabolngin gubin e pi gafgow roraed ni ka aram iyib. Ere yibi buch nni piiʼ ni boed ni baʼadag e gidiiʼ ni yoʼor.\n\n17 Me yibi buch ni Moroni e chiyliy ni salthaw rokʼ e nga ranoed ni togopluw ngakʼ fapi King-men, ni ngar chuweged e yowlop roraed nge ufan pilung roraed min taʼareb nag toelingraed ko butʼ, ara dangay ma ngar feked talin e cham roraed ngar ayuweged rarogon e puf-matʼawon.\n\n18 Ere yibi buch ni fapi salthaw e ranoed ngoraed; mar chuweged e yowlop roraed nge ufan pilung roraed, ni arame napʼan ni ra feked talin e cham roraed ni ngar mael gaed fapi salthaw ku Moroni min thʼethʼaebraed nga butʼ nge taʼareb tolngiraed ko butʼ.\n\n19 Me yibi buch ni aningeg e biyuʼ ko fa piʼin nra chuw gaed ni kan thʼethʼaebraed nga butʼ ko sayden; ma pi gaaʼ roraed ni dan liiʼraed u napʼan e mael e ni fekraed nga ninʼraed nga kalbus, ya dariy napʼan e puf-oloboch roraed ko ngiyalʼ ney.\n\n20 Ma tin ni magaey rokʼ fa piʼin ni kar chuw gaed, ni dubraed ni ngan thʼaebraed nga butʼ ko sayden, e ra paged yaed ngar uned ko fare dodowen e puf-matʼawon, min tawasar ngoraed ngar tininged farengi pow ko puf-matʼawon ngalang ko tagilʼ e damit roraed, ngu lan e pi binaw roraed, ma ngar feked talin e cham roraed ngar ayuweged e nam roraed.\n\n21 Ere aray rogon ni Moroni e tileg fapi King-men, ni arame dakuriy beeʼ ni yimnang nibe fek fare fithingan ni King-men; ere aray rogon ni tileg e gelaenʼ nge yowlop ko fapi gidiiʼ ni yaed be yoeg ni yaed fare rachaʼ ni pilung; machane ni miliyraed nga butʼ nge sobutʼaenʼraed ni boed pi walagraed, ma ngar cham gaed u fithikʼ e mʼuthaenʼ ni nge yog nra chuw gaed u kalbus.\n\n22 Musap gaed, yibi buch u napʼan ni Moroni e gapaseg e mael nge maleʼeg thin u fithikʼ e pi gidiiʼ rokʼ, me be yalʼuwegraed iyaen ko gapas nge yalen e paer, ma be tʼaer midlen ni ngan falʼeg rogoy ko mael ngakʼ fapi Lamanites, ere musap gaed, fapi Lamanites e karbaed nga lan fare binaw ku Moroni, ni bay ko mathil u dappʼelʼay.\n\n23 Me yibi buch ni fapi Nephites e dawor ra muguʼul gaed u lan fare binaw ku Moroni; ere Amalickiah e tulufraed, me liiʼ boʼor i yaed. Ere yibi buch ni Amalickiah e suwey fare binaw, arragon, i suwey gubin fapi yoror roraed.\n\n24 Ma fa piʼin ni kar miil gaed nga wuruʼ fare binaw ku Moroni e rabaed ko fare binaw ku Nephihah; nge ku fapi gidiiʼ ko fare binaw ku Lehi e ra kunuyed yaed nga taʼabang, mar falʼeged rograed ngar pired ni ke felʼ rograed ni ngar mael gaed fapi Lamanites.\n\n25 Machane yibi buch ni Amalickiah e de pag fapi Lamanites ni nga ranoed ko fare binaw ku Nephihah ko mael, ya tay raed u butʼ u dappʼelʼay, ma ke pag e gidiiʼ u lan gubin e binaw ni ngar ayuweged mar matangiyed.\n\n26 Ere ki ʼulʼul ngay ni aram rogon, nibe suwey boʼor e binaw, ni boed fare binaw ku Nephihah, nge fare binaw ku Lehi, nge fare binaw ku Morianton, nge fare binaw ku Omer, nga fare binaw ku Gid, nge fare binaw ku Mulek, nge gubin e tin bay nga mathil u dappʼelʼay u baʼan ngek.\n\n27 Ere aray rogon ni fapi Lamanites e yog e binaw ngoraed nib yoʼor, u dakean e sabaenbaen ku Amalickiah me yoʼor e salthaw rokʼ ngar koeled e pi binaw nem, ni oren e kan yororiy nib noemow u rogon e yoror u tagilʼ e salthaw ku Moroni; ni oren e ke piiʼ yungi tagilʼ e miith ni nge felʼ rogon fapi Lamanites riy.\n\n28 Me yibi buch ni ranoed ko mathil ko fare binaw ni Galwog, ni yaed be tuluf fapi Nephites ma yaed be liiʼ boʼor i yaed.\n\n29 Machane yibi buch ni rabaed ra madaʼ gaed Teancum, niʼir e liiʼ Morianton me gur nga mʼon ko gidiiʼ u napʼan ni yaed be miil.\n\n30 Me yibi buch niki gur nga mʼon ku Amalickiah, u napʼan niʼir nge salthaw rokʼ ni yoʼor e yaed be yaen ni gomanga yog ni ra suwey fare binaw ni Galwog, nge fare binaw nib kan nga leluʼoch.\n\n31 Machane musap gaed yibi mʼingaenʼ ni yib Teancum nge gidiiʼ rokʼ ngar suruyed nga tomur, ya yaed bogi salthaw nib cheag ko mael; ya gubin e salthaw ku Teancum mar cham gaed fapi Lamanites u gelingraed nge faraed salap ko mael, ni arame ra gel gaed ngakʼ fapi Lamanites.\n\n32 Me yibi buch ni ra gafgow nigedraed, ni arame ra liiʼedraed nge yaeni madaʼ ko ngiyalʼ ni ke awe lumor. Me yibi buch ni Teancum nge gidiiʼ rokʼ e ra nʼufed e pi tent roraed ngalang u mathil ko fare binaw ni Galwog; ma Amalickiah e nʼuf e pi tent rokʼ u mathil u dakean e yanʼ u dappʼelʼay, ere aray rogon ni un tulufraed.\n\n33 Me yibi buch u napʼan ni ke nepʼ, me Teancum nge tapigpig rokʼ e ra sapochpoch gow iyaen nga wuruʼ e tamagif ni ke nepʼ, ma ranoew nga lan e tamagif ku Amalickiah; ma musap gaed, kar moloed ni gowa nimʼ ni bachan e ke liiʼraed e magaer, ko muruwel ni kar tayed nge gowael ni rran.\n\n34 Me yibi buch ni Teancum e sapochpoch iyaen nga lan e tent ko fare pilung, me rugoey ba sarey nge aw nga gumʼirchaʼen; me liiʼ fare pilung nge yimʼ nib gur ni de od e pi tapigpig rokʼ.\n\n35 Me sul bayay ni be simithmith iyaen nga lan e tamagif rokʼ, ere musap gaed, gidiiʼ e yaed be mol, ere pugraed me yoeg ngoraed gubin e pinʼen ni ke rinʼ.\n\n36 Me yoeg ko salthaw rokʼ ni ngar falʼeged rograed, ya richey make od fapi Lamanites mar baed ngoraed.\n\n37 Ere aray rogon ni mus e bin riliwʼ nge lal e duw ko fare lung ko fapi tapuf-oloboch nga dakean fapi gidiiʼ ku Nephi; ma aray rogon ni mus e pi rran rokʼ Amalickiah.\n\n", "alma 52": "[center][font_size=26]Guruy Ni 52[/font_size][/center]\n\n[i]Ammoron e yinʼ luwan Amalickiah ni pilung ko fapi Lamanites—Moroni, Teancum, nge Lehi e ra powiʼiyed fapi Nephites u fithikʼ ba mael nra gel gaed riy iyaen ngakʼ fapi Lamanites—Fare binaw ku Mulek e kun fek bayay, ma Jacob ni fare Zoramite e ni liiʼ ngemʼ. Napʼan 66–64 M.K.[/i]\n\n1 Ere chiney, e yibi buch u napʼan lan e bin riliwʼ nge nelʼ e duw ko fare lung ko fapi tapuf-oloboch nga dakean fapi gidiiʼ ku Nephi, ma musap gaed, napʼan ni fapi Lamanites e ra odgaed ko bin sommʼon e kadbul ko bin mʼon e pul, musap gaed, mar pirʼeged Amalickiah nib yamʼ u lan e tent rokʼ; ma kur guyed ni Teancum e ke falʼeg rogon ni nge yib ngoraed ko mael e re rran nem.\n\n2 Ere chiney, e napʼan ni guy fapi Lamanites e biney mar rus gaed; mar paged i lemnag e yaen ko fare binaw ni bay ko leluʼoch, mar suloed ni yaed gubin e salthaw roraed nga lan fare binaw ku Mulek, mar gayed e gin ni yaed ba murungrung riy u lan e yoror roraed.\n\n3 Me yibi buch ni walagen Amalickiah e ni dugliy ni nge pilung ko fapi gidiiʼ; ma fithingan e Ammoron; ere pilung Ammoron, ni walagen fare pilung i Amalickiah, e ni dugliy ni nge yinʼ luwan.\n\n4 Me yibi buch ni yoeg ngakʼ e gidiiʼ rokʼ ni nge paer e pi binaw nem u paʼraed, niʼir e ke yog ngoraed u dakean e puʼoeg rachaʼ; ya dawori yog ni ngar feked ba binaw ni de mapʼ rachaʼraed riy nib yoʼor.\n\n5 Ere chiney, e Teancum e guy ni fapi Lamanites e kar lemniged ni nge paer e pi binaw nem u paʼraed ni ke yog ngoraed, nge yung ni baʼaram e binaw ni kar suweyed; ma ki guy urngin e salthaw roraed, me lemnag Teancum ni detʼuf ni nge ognag e mael ngoraed nga lan e yoror roraed.\n\n6 Machane me tay e salthaw rokʼ nib liyeg e ginnnʼem, ni gowa kan falʼeg rogoy ni ngan mael; arragon, ma bin riyulʼ e be falfalʼeg rogon ni nge yororiy ir roraed, ni nge ufung e yoror nge liyeg raed me falʼeg tagilʼ e gin ni ngar miith gaed ngay.\n\n7 Me yibi buch ni aram rogon ni falʼeg rogon ko mael nge madaʼ ko ngiyalʼ ni Moroni e ke piiʼ e gidiiʼ nib yoʼor ni nge gel nag e salthaw rokʼ.\n\n8 Ma Moroni e ki piiʼ e milwol nge yaen ngakʼ ni nge chechʼey paʼ ko pi kalbus ni kar mul gaed nga lan paʼ; ya faʼanra fapi Lamanites e kar feked e kalbus nib yoʼor, ma nge tay rokʼ gubin e kalbus ko fapi Lamanites nib bbayul ko piʼin baʼaram ni ke fekraed fapi Lamanites.\n\n9 Ma ki piiʼ e milwol nge yaen ngakʼ ni nge ayuweg fare binaw ni Galwog, ma nge noemow nag fagin nib achig radan ni yima yaen riy nga lan fare nam nib kan nga leluʼoch, ya be rus nag ni richey me thap nga lan paʼ fapi Lamanites e gi nam nem me yib gelingraed ni ngar gafgow nigedraed u gubin rabaʼ.\n\n10 Ere Moroni e ki malʼog nge yaen ngakʼ, ni baʼadag ni nge yulʼyulʼ i matangiy e ginem e binaw, ma nge guy rogon ni gubin e ngiyalʼ ma nge liiʼ fapi Lamanites u lan e gi binaw nem, ni rogon nrayog u gelingin, ni sana gomanga rayog ni fek bayay u rogon e tanam ara rebo kanawoʼ fapi binaw ni kan fek u paʼraed; ma kub baʼadag ni nge noemow nag me gel nag fapi binaw nib liyeg e ginnʼem, ni dawori mul nga lan paʼ fapi Lamanites.\n\n11 Ma ki gaʼar ngakʼ, bay gub ngom, machane musap, fapi Lamanites e kar oggaed ngomaed u lan e mathil ko fare binaw ni bay u charen e day ko ngael; ere musap, ngguwon ngoraed ni mael, ere dabiyog ni nggub ngom.\n\n12 Ere, fare pilung i (Ammoron) e chuw u lan fare binaw nu Zarahemla, me yoeg ngakʼ faʼen leʼengin e pilung morngaʼagen e yamʼ ni ke tay walagen, me kunuy nga taʼabang ba ulungi gidiiʼ nib yoʼor, ma ranoed iyaen ngakʼ fapi Nephites ni bay nga mathil u charen e day ko ngael.\n\n13 Ere aray rogon ni i nomeg ni nge gafgow nag fapi Nephites, ma nge wawliy nga orel e salthaw roraed iyaen ko ginem e binaw, u napʼan ni ke yoeg ngakʼ e piʼin ni pagraed ni ngar tafnayed fapi binaw ni ke fek, ni nge yog ni ngar gafgow niged fapi Nephites u mathil ni bay nga charen e day ko ngek, ma ngar feked e pi binaw roraed u rogon ni rayog u gelingraed, ni rogon gelingin e pi salthaw roraed.\n\n14 Ere aray rogon ni fapi Nephites e kar awgaed nga fithikʼ e dodow nib yoyowol u tungun e bin riliwʼ nge nelʼ e duw ko fare lung ko fapi tapuf-oloboch nga dakean fapi gidiiʼ ku Nephi.\n\n15 Machane musap gaed, i yibi buch nu lan e bin riliwʼ nge medilip e duw ko fare lung ko fapi tapuf-oloboch, ma Teancum, ni ke chiyliy Moroni ngakʼ—niʼir e ke yarmiy e salthaw ni nge matangiy e mathil u yimuch ngu ngael ko fare binaw, ma ke tabab nag e milekag rokʼ iyaen ko fare binaw ni Galwog, ni nge yog niʼir nge salthaw rokʼ e ngar ayuweged Teancum ngar sulweged fapi binaw ni ke chuw u paʼraed—\n\n16 Me yibi buch ni Teancum e thap ngakʼ e milwol ni nge ognag e mael ko fare binaw ku Mulek, ni nge sulweg ni faʼanra yog.\n\n17 Ere yibi buch ni Teancum e falfalʼeg rogon e mael ni nge yaen ko fare binaw ku Mulek, ere ra thelep gaed e pi salthaw rokʼ iyaen ni mael ngakʼ fapi Lamanites; machane me guy nib math liyiben ni nge gel ngoraed u napʼan ni yaed bay u lan e yoror roraed; ere pag e tin ni i nomeg me sul ko fare binaw ni Galwog, ni nge soen nag e wub ku Moroni, ni nge yog ni gel boech e salthaw rokʼ.\n\n18 Me yibi buch ni Moroni nge salthaw rokʼ e ra taw gaed ko fare binaw ni Galwog, ni ke chugur nga tungun e bin riliwʼ nge medilip e duw ko fare lung ko fapi tapuf-oloboch nga dakean fapi gidiiʼ ku Nephi.\n\n19 Ma napʼan ni tabab e bin riliwʼ nge meruk e duw, me Moroni nge Teancum nge tin yoʼor ko fapi pilung ko kapten e ra tayed ba moʼolung nib lʼeag rogon ko mael—ko mang e ngar rinʼed me yib fapi Lamanites nga tamilang ni ngar mael gaed; ara gomanga baʼrogon ni rayog ni ngar sabaenbaen nigedraed ngar baed nga wuruʼ e yugin tagilʼ e miith roraed, ni nge yog ni ngar liiʼedraed mar feked bayay fare binaw ku Mulek.\n\n20 Me yibi buch ni ra lʼoeged ba ulung i tamalʼog nga ranoed ko fapi salthaw ko Lamanites, ni yaed be matangiy fare binaw ku Mulek, ngakʼ e chaʼ ni gaaʼ roraed, ni fithingan e Jacob, ni yaed be yoeg ni yaed baʼadag ni ngar baed e salthaw rokʼ nga tamilang ngar madaʼ gaed nga dakean e falang u thilin e galyang i binaw nem. Machane musap gaed, Jacob, niʼir ba Zoramite, e dabi yib nge salthaw rokʼ nga tamilang ngar madaʼ gaed nga dakean e falang.\n\n21 Me yibi buch ni Moroni, e arame ke pag i athapeg ni ngar madaʼ gaed nga dakean e gin nib puf, ere, ki lemnag rogon rebo kanawoʼ ni gomanga rayog ni nge baen nag fapi Lamanites riy ngar baed nga wuruʼ e yugin tagilʼ e miith roraed.\n\n22 Ere yoeg ni Teancum e nge fek buchʼuw e salthaw ngar ranoed u charen e dappʼelʼay; ma Moroni nge salthaw rokʼ, e napʼan ni ke nepʼ, ma ranoed nga lan wuruʼ e binaw, nga baʼan ngael fare binaw u Mulek; ere aray rogon, ni yaeni rebo rran riy, me pirʼeg fapi matanag ko Lamanites i Teancum, mar miil gaed nga roeged ngakʼ Jacob, niʼir e gaaʼ roraed.\n\n23 Me yibi buch ni fapi salthaw ko Lamanites e ranoed iyaen ni mael ngakʼ Teancum, ni yaed be lemnag ni urngiraed e ngar gelgaed riy ngakʼ Teancum ni bachan e ba lich e salthaw rokʼ. Ma napʼan ni guy Teancum fapi salthaw ko Lamanites ni karbaed iyib ngakʼ me tabab nag e miil u dappʼe lʼay, iyaen ko leluʼoch.\n\n24 Me yibi buch u napʼan ni guy fapi Lamanites ni ke tabab nag e miil, ma fin arame ra tulufedraed nib almarin. Ma napʼan ni aram rogon nibe miil Teancum rokʼ fapi Lamanites ni yaed be tulufraed, ma musap gaed, Moroni e yoeg ngakʼ boech e salthaw rokʼ ni yaed bay rokʼ e nga ranoed iyaen nga lan fare binaw, ngar koeled nge gaaʼ lungraed riy.\n\n25 Ere aray rogon ni rrinʼed, mar liiʼed gubin e piʼin ni magaey ni ngar matangiyed fare binaw, arragon, gubin e piʼin ni dabra tayed e pi talin e mael roraed nga butʼ.\n\n26 Ere aray rogon ni Moroni e yog ni suwey fare binaw ni Mulek ni yaed boech e salthaw rokʼ, u napʼan ni yaed be thelep e tin kubay ko salthaw rokʼ iyaen, ni ngar madaʼ gaed fapi Lamanites ko ngiyalʼ ni bay ra suloed i tuluf Teancum.\n\n27 Me yibi buch ni fapi Lamanites e ra tulufed Teancum nge madaʼ ko ngiyalʼ ni karbaed nga charen fare binaw ni Galwog, ma arame ra madaʼ gaed Lehi nge boechi ulung i salthaw, ni kan tayraed ni ngar matangiyed fare binaw ni Galwog.\n\n28 Ere chiney e musap gaed, napʼan ni fapi pilung ko kapten ko fapi Lamanites e kar guyed Lehi nge salthaw rokʼ ni yaed be yib ngoraed, mar miil gaed ni ke balyangaenʼraed, ma kar rus gaed ni richey ma dabiyog ni ngar suloed ko fare binaw nu Mulek u mʼon ni nge mʼon Lehi roraed; ya kar magaer gaed ni bachan e yaen ni kar tayed, ma fapi gidiiʼ ku Lehi e dawor ra magaer gaed.\n\n29 Chiney e fapi Lamanites e dar nanged ni Moroni nge salthaw rokʼ e yaed be lay u tomur; ma kemus ni piʼin ni yaed be rus ngoraed e Lehi nge gidiiʼ rokʼ.\n\n30 Ere Lehi e de athapeg ni nge koelraed nge madaʼ ko ngiyalʼ ni kar madaʼ gaed Moroni nge salthaw rokʼ.\n\n31 Me yibi buch u mʼon ni fapi Lamanites e ngar miil gaed nga palog me liyegraed fapi Nephites, ni fapi gidiiʼ ku Moroni nga barbaʼ nge fapi gidiiʼ ku Lehi nga barbaʼ, ni yaed gubin ma dawor ra magaer gaed ma kubay gelingraed; machane fapi Lamanites e kar magaer gaed ni bachan e ba nʼuw yang e gin ni ka ranoed riy.\n\n32 Ere Moroni e yoeg ko gidiiʼ rokʼ ni ngar oggaed ngoraed nge madaʼ ko ngiyalʼ ni kar tayed e pi talin e mael roraed nga butʼ.\n\n33 Me yibi buch ni Jacob, niʼir e gaaʼ roraed, ni ir rebo Zoramite, ma bachan e bay ba lem rokʼ ni dabiyog ni ngan liiʼ, ere powiʼiy fapi Lamanites nga ranoed ko mael nib almarin ngakʼ Moroni.\n\n34 Ere Moroni e yib nga puluwon e gin ni yaed be sor ngay, ere lemnag Jacob ni nge liiʼraed nge bing e gin ni nge yaen riy nga lan fare binaw nu Mulek. Machane musap gaed, Moroni nge gidiiʼ rokʼ e riyaed bagael; ere dar binged e woʼ ngakʼ fapi Lamanites.\n\n35 Me yibi buch ni ra mael gaed ni ruw rabaʼ ni rib maʼangech; ma rib yoʼor e piʼin ni yimʼ ko gal rabaʼ i salthaw nem; arragon, ma Moroni e madʼad me Jacob e ni liiʼ ngemʼ.\n\n36 Ma Lehi e yib ngoraed u wuryal ni yaed e salthaw rokʼ nib yargael ngar cham gaed u fithikʼ e maʼangech, ma fapi Lamanites ni yaed bay nga wuryal e ra yinʼed e talin e mael roraed nga butʼ; ma piʼin ni magaey roraed, e ra balyang gaed, mada kur nanged e gin ni ngar sor gaed ngay ara ngar cham gaed ngay.\n\n37 Ere napʼan ni guy Moroni ni kar balyang gaed, me gaʼar ngoraed: Faʼan gimed ra fek iyib e pi talin e mael romed ngam piiʼed ngomaed, ma musap gaed, gamaed ra tileg i puʼoeg rachaʼmed.\n\n38 Me yibi buch u napʼan ni rungʼag fapi Lamanites e pi thin ney, ma fapi pilung ko kapten roraed, ni gubin i yaed ni dawor ra mʼaed, e rabaed nga mʼon ngar yinʼed talin e mael roraed nga butʼ nga charen rifrifanʼay Moroni, ma ku roeged ko gidiiʼ roraed ni ngar rinʼed ni aram rogon.\n\n39 Machane musap gaed, boʼor i yaed e derinʼ; ere piʼin ni dar piiʼed e sayden roraed e ni koelraed ngan mʼagraed, ma pi talin e mael roraed e ni fek nge chuw roraed, man tawasariy raed ngar uned ngakʼ pi walagraed iyaen nga lan fare binaw ni Galwog.\n\n40 Ere chiney e urngin e kalbus rib yoʼor nga oren e piʼin ni kar mʼaed, arragon, rib yoʼor nga oren e piʼin ni kar mʼaed ko ruw rabaʼi salthaw.\n\n", "alma 53": "[center][font_size=26]Guruy Ni 53[/font_size][/center]\n\n[i]Fapi kalbus ko Lamanites e ni muruwel ngoraed ngar noemow niged fare binaw ni Galwog—Pi togopluw ni maʼangech nga fithikʼ fapi Nephites e yog riy ni fapi Lamanites e ngar gelgaed—Helaman e girngiy lʼagruw e biyuʼ e pagael nib felʼ yangren ni fak fapi gidiiʼ ku Ammon. Napʼan 64–63 M.K.[/i]\n\n1 Me yibi buch ni ratayed e matanag ni nge matangiy fapi kalbus ko Lamanites, min tawasariy raed nga ranoed ngar kʼeyaged e pi ldoew roraed, arragon, nge kupi ldoew ko fapi Nephites ni kar mʼaed; me tay Moroni e gidiiʼ ni nge matangiyraed u napʼan ni yaed be rinʼ e pi muruwel roraed.\n\n2 Ere Moroni e yaen ko fare binaw ku Mulek ni yow Lehi, me fek matʼawon fare binaw nge piiʼ ngakʼ Lehi. Chiney e musap gaed, chaʼaney i Lehi e beeʼ nib moʼon ni immoy rokʼ Moroni u badake gubin yay e mael ni tay; ma beeʼ nib moʼon ni boed Moroni, ere ra falfalaenʼ gow ngorow ni ka yow bafos; arragon, ri yow be tʼufegew yow, ma kube tʼufegrow gubin fapi gidiiʼ ku Nephi.\n\n3 Me yibi buch u tomuren ni ke muʼ fapi Lamanites i kʼeyag e pi ldoew roraed nge pi ldoew ko fapi Nephites, min gafaliy raed ngar suloed nga lan fare binaw ni Galwog; ma Teancum, ni ke piiʼ Moroni matʼawon, e guy rogon ni ngar tabab niged e muruwel ni ngar kired ba won nge liyeg fare binaw, ara fare binaw, ni Galwog.\n\n4 Me guy rogon ni ngar falʼeged e yoror ni gakiy; ere aray rogon nra tanmeged ni nge muruwel fapi Lamanites nge madaʼ ko ngiyalʼ ni ke liyeg fare binaw ni Galwog ni ngar langbiyed nga ba yoror nib gel ni kan falʼeg ko gakʼiy nge butʼ, ni rib tolang.\n\n5 Ere re binaw ney e yibi mang bbinaw ni gilʼ e maling nib nʼuw napʼan iyaen; mu lan e re binaw ney e ra matangiyed fapi kalbus ko Lamanites riy; arragon, ni aram rogon u lan ba yoror ni yaed e roeged ngoraed ni ngar falʼeged nga paʼraed. Ere Moroni e ni tawasariy ni nge guy rogon fapi Lamanites ni ngar muruwel gaed, ni bachan e ba moem ni ngan matangiyraed u napʼan ni yaed be muruwel; ma baʼadag ni nge falʼeg rogon gubin e salthaw rokʼ ngar pired ni demutrug e ngiyalʼ ma ra yog ni ngar liiʼed fapi Lamanites.\n\n6 Me yibi buch ni aray rogon ni gel Moroni nga reb e tin thʼabi gel e ulung ko salthaw ko fapi Lamanites, me suwey fare binaw ku Mulek, niʼir e immoy niʼir bang e yungin thʼabi noemow ko fapi yungi tagilʼ e miith ko Lamanites u lan e nam ku Nephi; ere aray rogon ni ufung bang i gilʼ e maling ni nge tay e kalbus rokʼ riy.\n\n7 Me yibi buch ni arame daki nomeg e mael ngakʼ fapi Lamanites u lan e re duw nem, machane i piiʼ e muruwel ko gidiiʼ rokʼ ni ngar falʼeged rograed ko mael, arragon, mar falʼeged e yoror ni ngar yororiyedraed rokʼ fapi Lamanites, arragon, mang kur chuweged e pi ppin roraed nge bitir roraed ko uyngol nge gafgow, mar yog niged e ggan ko pi salthaw roraed.\n\n8 Ere chiney e yibi buch ni fapi salthaw ko fapi Lamanites, ni yaed bay nga yimuch u dappʼelʼay u baʼan ngael e day, u napʼan ni demoy Moroni ni bachan boech e magawon ni bay u fithikʼ fapi Nephites, niʼir e yib nag e togopluw ni maʼangech nga fithikʼraed, e ra feked boech e binaw ko fapi Nephites, arragon, ni arame ra koeled e binaw roraed nib yoʼor u lan e ginem nam.\n\n9 Ere aray rogon ni bachan e ngongol ni kireb ni yib nga fithikʼraed, arragon, bachan e togopluw ni maʼangech nge liyeb u fithikʼraed mar awgaed nga fithikʼ e gagyeg ni yoyowol ni madaʼad.\n\n10 Ere chiney e musap gaed, bay banʼen ni nggog ni morngaʼagen fapi gidiiʼ ku Ammon, ni yaed, aram ko sommʼon, ma yaed bogi Lamanites; machane bachan Ammon nge pi walagen, ara nga noeg nu dakean fare gelingin nge thin ku Got, me michaenʼraed ngakʼ Somoel; ma kan fekraed iyib nga lan fare binaw nu Zarahemla, ma kaʼaram iyib nibe ayuwegraed fapi Nephites.\n\n11 Ma bachan e michmich roraed ere kar tayed riy ni dabra feked talin e mael ngar cham gaed pi walagraed; ya kar michmich gaed ni dab kur puʼoeged e rachaʼ bayay; ma rogon e michmich roraed e kab felʼ ni yaedra yimʼ; arragon, faʼan manga boech ma kar paged yaed ngar mul gaed nga lan paʼ pi walagraed, ni faʼan gathi bachan e murnguy nge tʼufeg rokʼ Ammon nge pi walagen ngoraed.\n\n12 Ere ireray fan nni fekraed nga lan fare binaw nu Zarahemla; ma kaʼaram ni gubin e ngiyalʼ nibe matangiyraed fapi Nephites.\n\n13 Machane yibi buch u napʼan ni kar guyed e riyaʼ, nge pi kirbaenʼ nib gel nge pi gafgow ni yimʼ fapi Nephites u malngin ni bachraed, mar sug gaed ko murnguy mar adaged ni ngar feked talin e mael roraed ngar ayuweged e nam roraed.\n\n14 Machane musap gaed, napʼan ni ka ranoed ni ngar feked e pi talin e mael roraed, me mʼing faraed u dakean e meʼeriyeg ni tay Helaman nge pi walagen, ya ke chugur ni ngar thʼaebed e michmich roraed.\n\n15 Ere Helaman e rus nag ni yaedra thʼaeb mar mʼaed; ere gubin e piʼin ni kar og niged yaed nga lan ba mʼag e ni tawasar ngoraed ni ngar guyed pi walagraed ni nga ranoed u fithikʼ e pi gafgow roraed, u fithikʼ e gagyeg roraed nib yoyowol ko ngiyalʼ ney.\n\n16 Machane musap gaed, yibi buch nib yoʼor e pagael ni fakraed, ni dawor ra uned nga lan ba mʼag ni nga dabra feked talin e mael ni ngar ayuweged yaed rokʼ e pi toʼogor roraed; ere ra kunuyed yaed nga taʼabang ko ngiyalʼ ney, ni gubin e piʼin ni rayog ni nge fek talin e mael, ma roeged ni yaed e Nephites.\n\n17 Ere kar uned nga lan ba mʼag ni ngar cham gaed ni fan ko fare puf-matʼawon ko fapi Nephites, arragon, ni ngar ayuweged fare nam ni kar paged fan e pogofan roraed; arragon, ni kar og niged yaed nga lan ba mʼag ni dabra paged e puf-matʼawon roraed, machane yaedra cham ni demutrug rogon ni nge yog ni ngar ayuweged yaed nge fapi Nephites ni nge siy ranoed nga kalbus.\n\n18 Ere musap gaed, immoy lʼagruw e biyuʼ i pagael nib felʼ yangren, nra og niged yaed ko re mʼag ney mar feked e pi talin e mael roraed ni ngar ayuweged e nam roraed.\n\n19 Ere chiney e musap gaed, dariy bingyalʼ nib kireb thilraed ngakʼ fapi Nephites, ma chiney ko ngiyalʼ ney e kar manged ba ayuw nib gaaʼ; ya kar feked e pi talin e mael roraed, ma yaed baʼadag ni Helaman e nge mang gaaʼ roraed.\n\n20 Ma yaed gubin ni pagael nib felʼ yangren, ma rib mʼuthaenʼraed u fithikʼ e athamgil, ngo gelingraed ngo faraed pasig; machane musap gaed, dawori mus aray—yaed bogi pagael ni yaed ba yulʼyulʼ u gubin e ngiyalʼ u fithikʼ gubin banʼen ni kan pag gafalngin ngoraed.\n\n21 Arragon, yaed bogi pagael nib yulʼyulʼ ma rogon e rogon, ya kan fil ngoraed ni ngar koeled falan e pi motochiyel ku Got ma nga ranoed ni yaed ba yulʼyulʼ u pʼoewchen.\n\n22 Ere chiney e yibi buch ni Helaman e yaen niʼir e gireng ko fare lʼagruw i biyuʼ e salthaw rokʼ nib felʼ yangren, iyaen ngakʼ fapi gidiiʼ ni bay u mathil ko farengi binaw ko yimuch u charen e day ko ngael.\n\n23 Ma aray rogon ni mus e bin riliwʼ nge meruk e duw ko fare lung ko fapi tapuf-oloboch nga dakean fapi gidiiʼ ku Nephi.\n\n", "alma 54": "[center][font_size=26]Guruy Ni 54[/font_size][/center]\n\n[i]Ammoron nge Moroni e ra purpuruyʼ nigew e pi kalbus rorow ni ngar thilyegew—Moroni e yoeg ni fapi Lamanites e ngar chuweged fapi salthaw roraed mar tileged e cham ni golumor roraed—Ammoron e yoeg ni fapi Nephites e ngar yinʼed nga butʼ e pi talin e mael roraed mar paged yaed nga tanpaʼ fapi Lamanites. Napʼan 63 M.K.[/i]\n\n1 Ere chiney e yibi buch u napʼan ni tabab e bin riliwʼ nge mereb e duw ko fapi tapuf-oloboch, me piiʼ Ammoron e milwol nge yaen ngakʼ Moroni ni baʼadag ni ngar thilyegew e kalbus.\n\n2 Me yibi buch ni Moroni e ri thamiy e falfalaenʼ nib gel ko re bugithin ney, ya baʼadag ni pi ggan ni yibe piiʼ ni nge kay fapi kalbus ko Lamanites e nge paer ni nge kay e gidiiʼ rokʼ; ma ku baʼadag ni nge sul e gidiiʼ rokʼ ni nge piiʼ gelingin e salthaw rokʼ.\n\n3 Chiney e fapi Lamanites e kar feked e ppin nge bitir ni yoʼor, ma dariy beeʼ nib ppin ara beeʼ nib bitir u fithikʼ gubin fapi kalbus ku Moroni, ara fapi kalbus ni ke fekraed Moroni; ere Moroni e tanmeg u waenʼ ni nge fek e gidiiʼ rokʼ nib kalbus ni bay upaʼ e Lamanites ni urngin nra yog.\n\n4 Ere yoloey bangi babyor, me piiʼ nge yaen ngakʼ e tapigpig ku Ammoron, ni ku ireram e chaʼ ni yib nag e babyor ngakʼ Moroni. Ere chiney e baʼaray e pi thin ni yoloey nge yaen ku Ammoron, nibe gaʼar:\n\n5 Musap, o Ammoron, kug yol ngom ni morngaʼagen e re mael ney ni kam fek iyib ko gidiiʼ rog, ara walagem e ke fek iyib ngoraed, ma kag be lemnag ni ngam ʼulʼul ngay u tomuren ni ke yimʼ.\n\n6 Musap, gu baʼadag ni nggog banʼen ngom ni morngaʼagen fare Justice ku Got, nge fare sayden ko damomuw rokʼ nib gel, ni kan tining nga dakeanam ma kemus ni faʼan gara kalngaenʼ mag chuweg e salthaw rom ngam maroed nga lan e binaw romed, ara fare binaw nib milsuwon ngomed, niʼir fare binaw ku Nephi.\n\n7 Arragon, gu baʼadag ni nggog ngom e pinnʼey ni faʼanra yog ni ngam motoyil ngay; arragon, gu baʼadag ni nggog ngom morngaʼagen fare infierno nib kireb nibe soen nag e piʼin ni ma mathang pogofan ni boed rogom nge walagem ni kuʼum rinʼew, ma kemus ni faʼan gimed ra kalngaenʼ mi gimed pag e pi golumor romed, ngam sul nge salthaw rom ko pi binaw romed.\n\n8 Machane woed ni kam fek yathin e pinnʼey bayay, ma kam cham ngakʼ e gidiiʼ ku Somoel, ere ka aram rogon ni gube lemnag ni gararinʼ bayay.\n\n9 Ere chiney e musap, kug falfalʼeged rogmaed kug pired ni ngam baed; arragon ma faʼanra dab mu tileg e tin ni gimed be nomeg, meʼere musap gaed, gimed ra miliy e damomuw ko fare Got ni kam feked yathin nga dakeanmed, nge madaʼ ko ngiyalʼ ni kan gatheaymed.\n\n10 Machane, boed nib fos fare Somoel, e aram rogon ni ra yib e salthaw romaed ngomed ma faʼanra dab mu chuw gaed, ma dabki nʼuw napʼan ma ngam mʼaed, ya bay gu sulweged e pi binaw romaed nge nam romaed; arragon, ma gamaed ra paer ko taliw romaed ngo rarogon e Got romaed.\n\n11 Machane musap, gube guy ni be mʼayfan e pinnʼey ni gube weliy morngaʼagen ngomed; ara gube guy ni gur e gab bitir nu infierno; ere nggu museg e babyor rog u roey ni gube yoeg ngom ni dab gu thilyeg e kalbus, ma kemus ni baʼaray rogon, faʼan gara pag beeʼ nib moʼon nge leʼengin nge bitir rokʼ, ni pulwon rebo kalbus rom; ere faʼanra aray rogon ni gara rinʼ, ma gura ʼun i thilyeg e kalbus.\n\n12 Ere musap gaed, faʼanra dab mu rinʼed ni aray rogon, ma bay gubaed e salthaw rog ngomed; arragon, ni mus ko ppin nge bitir ni gidiiʼ rog ma gura tay talin e cham nga paʼraed, ma arame bay gub ngomed, ma bay gu leakmed iyaen nga lan e binaw romed, niʼir e bin mʼon e binaw nug tafnayed; arragon, ra yaeni aw ni puluwon e rachaʼ e rachaʼ, arragon, nge pogofan e pogofan; ma bay gub nag e mael ngomed nge yaeni madaʼ ko ngiyalʼ ni ke math oewchmed u fayleng.\n\n13 Musap gaed, kar gu damomuw, ma ku aram rogon ko gidiiʼ rog; kam gayed rogon ni ngam thanged e pogofan romaed, ma kemus ni kug gayed rogon ni nggu ayuweged gamaed romed. Ere musap gaed, faʼan gimed ra gay rogon ni nga kum liiʼed gamaed ma bay ggayed rogon ni nggu liiʼed gimed; arragon, ma bay ggayed rogon ni nggu sulweged e binaw romaed, fare binaw ni bin mʼon i tafen maed.\n\n14 Chiney e kug museg e babyor rog u roey. I gag Moroni; I gag e chaʼ nib gaaʼ ko fapi gidiiʼ ko Nephites.\n\n15 Chiney e yibi buch ni Ammoron, e napʼan ni thap e rangi babyor ney ngakʼ, me damomuw; me yoloey bang e babyor nge yaen ngakʼ Moroni, ere baʼaray e pi thin ni yoloey, nibe gaʼar:\n\n16 I gag Ammoron, fare pilung ko Lamanites; I gag walagen Amalickiah niʼir e kam thanged e pogofan rokʼ. Musap gaed, bay gu sulweg puluwon e rachaʼ rokʼ ngomed, arragon, ma bay gub nge salthaw rog ngomed ya dagur rus ngom nge thin rom.\n\n17 Ya musap, pi chitamangmed e ra gafgow niged pi walagraed, ni arame ra iringed matʼawngiraed ko fare am niʼir e rib matʼaw nib milsuwon ngoraed.\n\n18 Ere chiney e musap, faʼan gimed ra tay talin e cham romed nga butʼ mi gimed pagmed nge gagyeg nagmed e piʼin ni bay matʼawraed ko fare am, ma arame bay gguy rogon ni gidiiʼ rog e ngar tayed talin cham roraed nga butʼ ma dab kur mael gaed bayay.\n\n19 Musap, gur e boʼor e makʼar murus ni kam tay ngog nge gidiiʼ rog; machane musap, dagur rus gaed ko pi makʼar murus rom.\n\n20 Yug aray rogon machane, bay gupag ngan thilyeg e pi kalbus ni rogon ni gabe duwriy, ni gub falaenʼ ngay, ni nggu chaʼariy e ggan rog ni fan ko gidiiʼ rog ko mael; ma bay gubaed nag e mael ni gubinfen, ni nge mʼing fapi Nephites nga tanpaʼ maed ara nge math oewchraed ni gubinfen.\n\n21 Ma morngaʼagen fare Got ni kamoeg ni kug feked yathin, e musap, dariy beeʼ ni arragon ni gamaed manang; ma kuʼar rogon gur; machane faʼanra bay beeʼ ni arragon, ma dag nanged machane gamaed be lemnag ni ke sunmiy maed ni boed gimed.\n\n22 Ma faʼanra bay ba moʼoniyanʼ nge infierno, meʼere musap, dabi piiʼem ngam man e ngaram ni ngam pired fa piʼin walageg ni kam thang e fan roraed, ni yaed e kamoeg ni ka ranoed ngaram? Machane musap tiney e banʼen e dariy fan.\n\n23 I gag Ammoron, ni gag beeʼ ko ganong ku Zoram, ni arame pi chitamam ni ra tawasariyed mar feked nga wuruʼ yu Jerusalem.\n\n24 Ere musap e chiney, gag ba Lamanite ni dagur rus; ere musap, re mael ney e kan fek iyib ni nge yaen nga puluwon e gafgow ni kar tayed, ni ngar tayed me yog ngoraed matʼawngiraed ko fare am; ma kug museg e babyor rog u roey ngakʼ Moroni.\n\n", "alma 55": "[center][font_size=26]Guruy Ni 55[/font_size][/center]\n\n[i]Moroni e siyeg ni dabi un i thilyeg e kalbus—Fapi matanag ko Lamanites e puf rograed ni ngar ching gaed, ma fapi kalbus ko Nephites e ra chuw gaed u kalbus—Fare binaw ku Gid e ni koel ma dani puʼog e rachaʼ riy. Napʼan 63–62 M.K.[/i]\n\n1 Chiney e yibi buch u napʼan ni thap e gi babyor ney ku Moroni ma rigel boech e damomuw rokʼ, ni bachan e manang ni Ammoron e rib tamilngaenʼ ko sasalap rokʼ; arragon, manang ni Ammoron e manang ni dematʼaw tapgin ni ke fek e mael iyib ngakʼ fapi gidiiʼ ku Nephi.\n\n2 Ere gaʼar: Musap gaed, dab gu thilyegew Ammoron e kalbus ma kemus ni faʼanra thilyeg e lem rokʼ nge sul, ni boed ni kug weliy u lan e babyor rog; ya dabgu pag ngki gel boech nga rogon ni bay e chiney.\n\n3 Mu sapgaed i gumnang e gini bay fapi Lamanites riy ni yad be matangiy e gidii rog ni kar feked ni kalbus, ere bachan e Ammoron e dabi piiʼ ngog e tin ni kuggog u lan e babyor rog, ere musap gaed, nggu rinʼ ngakʼ ni boed rogon e thin ni kuggog; arragon, bay gguy rogon nga urmʼaed nge yaeni madaʼ ko ngiyalʼ ni kar wenig niged e gapas.\n\n4 Ere chiney e yibi buch u napʼan ni yoeg Moroni e pi thin ney, me yoeg ni nge aw ba mogow u fithikʼ e gidiiʼ rokʼ, ni gomanga yog ni pirʼeg beeʼ ni yib ko ganong ku Laman u fithikʼraed.\n\n5 Me yibi buch ni ra pirʼeged beeʼ, ni fithingan e Laman; ma ir reb fapi tapigpig ko fare pilung niʼir e thang Amalickiah e fan rokʼ.\n\n6 Chiney e Moroni e yoeg ni Laman nge buchʼuw e gidiiʼ rokʼ e nga ranoed ngakʼ fapi matanag ni yaed be matangiy fapi Nephites.\n\n7 Chiney e fapi Nephites e yibe matangiyraed u lan e binaw ku Gid; ere Moroni e dugliy Laman nge buchʼuw e gidiiʼ rokʼ ni ngar uned ngakʼ.\n\n8 Ere napʼan ni balayalʼ me yaen Laman ngakʼ fapi matanag ni yaed be matangiy fapi Nephites, ere musap gaed, mar guyed nibe yib mar pininged; machane gaʼar ngoraed: Dab murus gaed; ya musap gaed, I gag rebo Lamanite. Musap gaed, kug miil gaed ko fapi Nephites, ma yaed be mol; ma musap gaed kug feked e waeyin roraed ke un ngomaed.\n\n9 Chiney e napʼan ni rungʼag fapi Lamanites e pi thin ney mar feked ngoraed u fithikʼ e falfalaenʼ; mar gaʼar gaed ngakʼ: Mu piiʼ boech e waeyin rom ngomaed, nggu unumed; kug falfalaenʼ gaed ni kam feked e waeyin nge un ngomed ya kar gu magaer gaed.\n\n10 Ere gaʼar Laman ngoraed: Ngad tayed e waeyin rodaed nge madaʼ ko ngiyalʼ ni nga daroed ngakʼ fapi Nephites ko mael. Machane bugney e thin e rigel nag e kʼokʼoy roraed nga kur unumed boech e pi waeyin nem.\n\n11 Ya ragaʼar gaed: Kad magaer gaed, ere ngad unumed boech e waeyin, bayi taʼaboch me yog e waeyin ngodaed ni napʼdaed, ni ra piiʼ gelingdaed ni nga daroed ngakʼ fapi Nephites.\n\n12 Ma Laman e gaʼar ngoraed: Rayog ni ngam rinʼed ni boed rogon ni gimed baʼadag.\n\n13 Me yibi buch nra unumed boech e waeyin nib yoʼor; ma riyaed baʼadag lamen, ere ruʼunumed niki yoʼor boech; ma rib gel, ya kan falʼeg ni nge gel.\n\n14 Me yibi buch nra unumed ma yaed be falfalaenʼ, munmun nge madaʼ ko ngiyalʼ ni yaed gubin ni kar ching gaed.\n\n15 Ere chiney e napʼan ni guy Laman nge gidiiʼ rokʼ ni yaed gubin ni kar ching gaed, ma kari mol arraed, mar suloed ngakʼ Moroni nga roeged ngakʼ gubin banʼen ni ke buch.\n\n16 Ere chiney e aray rogon ni lemnag Moroni. Ere Moroni e falfalʼeg rogon e gidiiʼ rokʼ ko talin e mael; me yaen ko fare binaw ku Gid, u napʼan ni fapi Lamanites e kari mol arraed ni yaed ba chingaw, mar yinʼed e talin e mael ngakʼ fapi kalbus nga lan e kalbus, ni arame yaed gubin ma bay talin e cham roraed;\n\n17 Arragon, ni mus ko pi ppin roraed, nge gubin e pi bitir roraed, ni urngin e piʼin ni rayog rokʼ ni nge cham, ma napʼan ni piiʼ Moroni tatalin e mael ngakʼ gubin fapi kalbus; ma gubin e pinnʼem nrinʼ ni yibe sinʼaegnʼaeg lingay.\n\n18 Machane faʼan gomanga ra puged fapi Lamanites, ni aram rogon ni yaed ba chingnag ma fapi Nephites e rayog ni ngar liiʼed raed ngar mʼaed.\n\n19 Machane musap gaed, gathi ireray e nʼen ni baʼadag Moroni; de mʼagaenʼ ngay ni nge thang e pogofan ara puʼoeg e rachaʼ, machane rib adag i ayuweg e gidiiʼ rokʼ ni nge siy ra mʼaed; ya nga dabi miliy e gechig nga dakean, dabi yaen ko fapi Lamanites nge liiʼraed u napʼan ni yaed ba chingnag.\n\n20 Machane ke yog ngakʼ e tin ni athapeg; ya ke piiʼ talin e cham ngakʼ fapi gidiiʼ ni kalbus ko Nephites ni yaed bay u lan e yoror ko binaw, ma ke piiʼ gelingraed ni nge yog ni ngar suweyed e yungin baʼaram ni yaed bay riy u lan e yoror.\n\n21 Ma arame yoeg ko fapi gidiiʼ ni yaed bay rokʼ ni ngar malʼaf niged yaed roraed, mar liyeged fapi salthaw ko Lamanites.\n\n22 Chiney e musap gaed biney e nʼen e nrinʼ ni ke nepʼ, ma arame napʼan ni yaeni od fapi Lamanites ni kakadbul mar guyed ni ke liyegraed fapi Nephites u wuruʼ e yoror, ma pi kalbus roraed e ni piiʼ talin e cham roraed ngoraed nga naʼun.\n\n23 Ere aray rogon ni ruguyed ni fapi Nephites e kar gelgaed ngoraed; ma biney e dodow ni kar taw gaed ngay e daki thog roraed ni ngar cham gaed fapi Nephites; ere fapi pilung ko kapten roraed e roeged ngoraed ni ngar piiʼed e pi talin e mael roraed ngoraed, mar kunuyed ngar feked nga ranoed riyinʼed nga butʼ nga charen i rifrifanʼay fapi Nephites, mar wenig niged ni nge wureng anʼuy ngoraed.\n\n24 Ere musap gaed, aray rogon ni athapeg Moroni. Me fekraed ni kalbus ko mael, mar suweyed fare binaw, me yoeg ni ngan pag gubin fapi kalbus, nni Nephites; mar peth gaed ko fapi salthaw ku Moroni, ma rib gaaʼ angiraed ko salthaw rokʼ.\n\n25 Me yibi buch ni guy rogon ni fapi Lamanites, ni ke fekraed ni kalbus, e ngar tabab niged ba muruwel ni ngan gelnag fapi yoror nge liyeg fare binaw nu Gid.\n\n26 Me yibi buch u napʼan ni ke noemow nag fare binaw nu Gid, u rogon ni baʼadag, me guy rogon ni ngan fek fapi kalbus rokʼ ko fare binaw ni Galwog; ma ki matangiy fare binaw nga buʼulung i salthaw nib gel.\n\n27 Me yibi buch ni rinnʼed ni aray rogon, ni yug aram rogon ni bay gubin fapi liyeb ko Lamanites, mar ayuweged gubin fapi kalbus ni kar feked, ma ki paer roraed gubin e binaw nge liw riy ni kar koeled kar feked bayay.\n\n28 Me yibi buch ni fapi Nephites e ra tabab gaed bayay ni ngar gelgaed, me sul ngoraed e pi matʼawraed nge pi yalraed ko gubin banʼen.\n\n29 Rib yoʼor yay ni gay rogon fapi Lamanites ni ke nepʼ ni ngar longbiyed raed, machane napʼan ni yaed be dorom ma boʼor i yaed e ni koel ngan kalbus nag.\n\n30 Ma rib yoʼor yay ni ur nomeged ni ngar piiʼed e waeyin roraed nge unum fapi Nephites, ni gomanga yog nra liiʼed raed ko yub ara chingnag.\n\n31 Machane musap gaed, fapi Nephites e de sasagaʼal ni nge yib ngaenʼraed fare Somoel ni Got roraed u napʼan e gafgow ni yaed be tay. Daryog ni ngan liyeb nagraed; arragon, dabra unumed e waeyin roraed, nge madaʼ ko ngiyalʼ ni kar piiʼed nge unum fapi kalbus ni Lamanites ko sommʼon.\n\n32 Ma yaed ma kolchiyaʼ ngay ni nge siy nnangraed u fithikʼraed; ya faʼanra waeyin roraed e ra yub nag reb e Lamanite, ma ra yub nag reb e Nephite; ere aray rogon ni ra sikeng niged gubin e rrom roraed.\n\n33 Ere chiney yibi buch ni ke taw nga napʼan u waenʼ Moroni ni nge falfalʼeg rogon e mael nge yaen ko fare binaw ni Morianton; ya musap gaed, fapi Lamanites e kar noemow niged fare binaw ni Morianton, u dakean e muruwel ni kar tayed ngay ke yaeni madaʼ ko ngiyalʼ ni kari noemow.\n\n34 Ma kuyaed be ʼulʼul ngay e fek boech e salthaw nga lan fare binaw, nge ggan.\n\n35 Ere aray rogon ni mus e bin riliwʼ nge mereb e duw ko fare lung ko fapi tapuf-oloboch nga dakean fapi gidiiʼ ku Nephi.\n\n", "alma 56": "[center][font_size=26]Guruy Ni 56[/font_size][/center]\n\n[i]Helaman e piiʼ e babyor nge yaen ku Moroni, nib lʼeag rogon ko dodow ko fare mael ngakʼ fapi Lamanites—Antipus nge Helaman e yow e ragel gow rokʼ fapi Lamanites—Fare lʼagruw i biyuʼ i pagael nib felʼ yangren ni fak Helaman e ra cham gaed u ba gelingin ni maʼangʼang, ma dariy bagyaed ni yimʼ. Thael 1, napʼan 62 M.K.; thael 2–19, napʼan 66 M.K.; nge thael 20–57, napʼan 65–64 M.K.[/i]\n\n1 Ere chiney e yibi buch u napʼan ni tabab e bin guyey e duw ko fare lung ko fapi tapuf-oloboch, ko bin lʼagruw e rran ko bin mʼon e pul, me thap ku Moroni bangi babyor ni yib rokʼ Helaman, ni be weliy rogon e gagyeg ko fapi gidiiʼ u lan e ginem e binaw.\n\n2 Ere baʼaray e pi thin ni yoloey, nibe gaʼar: Walageg ni rib tʼuf rog, i Moroni, ni rogon u paʼarokʼ Somoel e ku aram rogon u fithikʼ e gafgow ko mael; musap, o walageg ni rib tʼuf rog, baʼaray boech banʼen ni nggog ngom ni morngaʼagen rogon yalen e mael romaed u lan e giney e binaw.\n\n3 Musap, lʼagruw e biyuʼ ko fapi pagael ni fak fapi gidiiʼ ni yaed e fekraed Ammon ngar chuw gaed u lan fare binaw ku Nephi—Chiney e gamnang ni ireray e piʼin ni rabaed ko ganong rokʼ Laman, niʼir e bin nganniʼ e pagael ni fak e chitamangdaed i Lehi;\n\n4 Ere detʼuf ni ngug bael ngom u morngaʼagen pi yalraed ara mich roraed ni dariy, ya gur ma gamnang morngaʼagen gubin e pinnʼey—\n\n5 Ere ke mudugil u wunʼug ni nggog ngom ni lʼagruw e biyuʼ ko pi pagael ney nib felʼ yangren e kar feked talin e mael roraed, ma yaed baʼadag ni nggu mang gaaʼ roraed; ma arame kug baed iyib ni nggu ayuweged e nam romaed.\n\n6 Ere chiney e kag manang morngaʼagen fare mʼag ni tay pi chitamangraed, ni dab kur feked talin e mael iyaen ngakʼ pi walagraed ni ngan puʼoeg e rachaʼ.\n\n7 Ya lan e bin riliwʼ nge nelʼ e duw, u napʼan ni kar guyed e pi gafgow nge kirbaenʼ rodaed ni bachraed, me chugur ni ngar thʼaebed fare mʼag nra tayed ni ngar feked talin e mael roraed ngar yororiyed gamaed.\n\n8 Machane da gupagraed ngar thʼaebed e re mʼag ney ni kar tayed, ni bachan e gube lemnag ni Got e ra piiʼ gelingmaed, nge yaeni aw ni dab kug gafgow gaed ni bachan e kar muguʼuliyed fare michmich ni kar tayed.\n\n9 Machane musap, baʼaray rebe banʼen ni rayog e falfalaenʼ riy ngodaed. Ya musap, u lan e bin riliwʼ nge nelʼ e duw, me gag, Helaman, e guwaen ni gag e gireng ko re lʼagruw i biyuʼ i pagael ney nib felʼ yangren ko fare binaw nu Judea, ni nggu ayuweged Antipus, niʼir e kam dugliy niʼir e gaaʼ ko gidiiʼ ko ginem e binaw.\n\n10 Ere gu puthuy fare lʼagruw i biyuʼ i pagael ni fakag, (ya ke taw nga thawingraed ni nga noeg ni pagael ni fakay) ko salthaw ku Antipus, ma arame ri falfalaenʼ Antipus ngay; ya musap, salthaw rokʼ e ke lich nga paʼ fapi Lamanites ni bachan e salthaw roraed e kar liiʼed e gin gaaʼ ko salthaw romaed, ni aram tapgin e kirbaenʼ ni kug tayed.\n\n11 Yug aram rogon machane, gguyed rogon ni nggu gapaseged laniyaenʼ maed ko ngiyalʼ ney, ni kar mʼaed ni fan ko nam roraed nge Got roraed, arragon, ma kar falfalaenʼ gaed.\n\n12 Ere fapi Lamanites e kur tiled e kalbus nib yoʼor, ni yaed gubin ma pilung ko kapten, ya dakun pag boech e gidiiʼ nib fos ngab yang. Ma gamaed be lemnag ni yaed bay e chiney u lan fare binaw ku Nephi; ni aram rogon ni faʼanra dawor ni liiʼraed.\n\n13 Ere chiney e baʼaray fapi binaw ni koel fapi Lamanites u dakean e puʼoeg rachaʼ nni tay ngakʼ e gidiiʼ romaed nib yoʼor ma yaed ba mʼuthaenʼ:\n\n14 Fare nam nu Manti, ara fare binaw ku Manti, nge fare binaw ku Zeezrom, nge fare binaw nu Cumeni, nge fare binaw nu Antiparah.\n\n15 Ere ireray fapi binaw nra suweyed u napʼan nug taw ko fare binaw nu Judea; mug pirʼeg Antipus nge gidiiʼ rokʼ ni yaed be muruwel ni ngar noemow niged fare binaw.\n\n16 Arragon, ma ke magaer e dowef roraed ma ku aram rogon ko yaʼel roraed, ya kar cham gaed u fithikʼ e mʼuthaenʼ ni rran mar muruwel gaed ni nepʼ ni ngar yuluyed u paʼraed e pi binaw roraed; ere aray rogon nra pirʼeged e pi gafgow ni gubin mit.\n\n17 Ere chiney e yibe lemnag ni kar waer gaed u lan e biney e binaw ara kar mʼaed; ere gur e rayog ni ngam lemnag ni chi ulung ney e salthaw nib achig ni kug fek ke un ngog, arragon, fapi pagael rog, e kar piiʼed e athamgil nge falfalaenʼ nga laniyaenʼraed.\n\n18 Ere chiney yibi buch u napʼan ni guy fapi Lamanites Antipus ni ke yoʼor e salthaw rokʼ, me gelfen Ammoron ngoraed ni nga dabra baed ko fare binaw nu Judea, ara ngomaed ko mael.\n\n19 Ere aray rogon ni ayuweg maed Somoel; ya faʼan gomanga ra baed ngomaed ni aray rogon chiyaʼamaed ma sana kar liiʼed e chuʼuw i salthaw romaed ney; ere aray rogon nni ayuweg maed.\n\n20 Ma yaed e yoeg Ammoron ngoraed ni ngar ayuweged fapi binaw ni kar feked. Ma aray rogon ni mus e bin riliwʼ nge nelʼ e duw. Ma napʼan ni tabab e bin riliwʼ nge medilip e duw ma kug falfalʼeged rogon e binaw romaed nge gamaed ni nggu yororiyed gamaed.\n\n21 Chiney e gu athapeged ni fapi Lamanites e ngar baed ngomaed; ya gamaed be athapeg ni nggu oggaed ngoraed u lan e yungi tagilʼ e miith roraed.\n\n22 Me yibi buch ni gu tayed e damit nge liyeg e ginnʼem, ni ngar damit niged rogon e mithmith ko fapi Lamanites, ni nge siy ranoed u charmaed ni ke nepʼ ara rran ni ngar oggaed nga boech fapi binaw romaed ni bay ko leluʼoch.\n\n23 Ya gamaed manang nu lan e tinem e binaw e dawor ra muguʼuliyed yaed riy ni ngar madaʼ niged raed; ere ʼug athapeged, ni faʼanra nga ranoed u charmaed, ma nggu oggaed ngoraed u tomur, ere aray rogon ni nggu waroed ngoraed u tomur, ma ngiyalʼ nem ma kun og ngoraed u mʼon. Gu lemniged ni rayog ni ngug liiʼedraed; machane musap, ri dilbaenʼ maed ko biney nuʼug athapeged.\n\n24 De soraenʼraed ngay ni nga ranoed u charmaed ni yaed e salthaw roraed ni poloʼ, ara soraenʼraed ni yaed boech e salthaw roraed, ya yaed be rus nag ni richey ma dawor ra noemow niged yaed min liiʼraed.\n\n25 Ara soraenʼraed ni ngar thelep gaed iyaen nga lan fare binaw nu Zarahemla; ara soraenʼraed ni ngar thʼaebed nga barbaʼ u bugul fare lulʼ ni Sidon, nga ranoed ko fare binaw ku Nephihah.\n\n26 Ere aray rogon, ni yaed e salthaw roraed, e yaed be lemnag ni kar pired ni ngar yuluyed u paʼraed fapi binaw ni kar feked.\n\n27 Ere chiney e yibi buch nu lan e bin lʼagruw e pul ko re duw ney, min fek iyib ngomaed e ggan nib yoʼor ni yib rokʼ e pi chitamangin fagal biyuʼ i pagael ni fakag.\n\n28 Ma kun piiʼ lʼagruw e biyuʼ e gidiiʼ nge yib ko fare binaw nu Zarahemla ngomaed. Ere aray rogon nug muguʼuliyed gamaed u ragag e biyuʼ e gidiiʼ, nge ggan ni fan ngoraed, nge pi leʼengiraed nge bitir roraed.\n\n29 Ma fapi Lamanites, e aray rogon ni kar guyed e salthaw romaed ni be yoʼor iyaen ni gubin e rran, nge ggan nge talin e cham romaed ni ke taw ni fan ngomaed, ma arame tabab e murus ngoraed, mar tabab gaed ko cham, ni nge yog ni gomanga ra tileged e ggan nge talin e cham romaed ni aram gelingmaed.\n\n30 Chiney e napʼan nug guyed ni fapi Lamanites e ke magafaenʼ raed, mug athapeged ni nggu liyeb niged banʼen ni nge aw angin ngoraed; ere Antipus e yoeg ni nggu thelep gaed fapi pagael ni fakag nga rebe binaw nib bugul yoror, ni gowa gamaed be fek e ggan nge talin e cham romaed iyaen nga rebe binaw nib bugul yoror.\n\n31 Ma nggu thelep gaed iyaen nga charen fare binaw nu Antiparah, ni gowa nggu waroed ko fare binaw nga baʼanem riy, u lan e mathil u charen dappʼelʼay.\n\n32 Me yibi buch ni arame gu thelep gaed iyaen, ni gowa bay e ggan nge talin e cham romaed, ni nggu waroed ko re binaw nem.\n\n33 Me yibi buch ni Antipus e ra thelep gaed boech e salthaw rokʼ iyaen, me pag e tin ni ke magaey ni ngar matangiyed fare binaw. Machane dar mʼonaed nge madaʼ ko ngiyalʼ ni kug thelep gaed e chuʼuw rog e salthaw, iyaen nga charen fare binaw ni Antiparah.\n\n34 Ere chiney, u lan fare binaw ni Antiparah e ireram e gin nibe paer e tin thʼabi gel ko salthaw ko fapi Lamanites riy; arragon, tin thʼabi yoʼor.\n\n35 Me yibi buch u napʼan ni makath e pi spy roraed ngoraed, marbaed iyib ni yaed e salthaw roraed mar baed iyib ngomaed ni cham.\n\n36 Me yibi buch nug miil gaed roraed, iyaen ko leluʼoch. Ere aray rogon nug wawliyed nga orel e tin thʼabi gel ko salthaw ko fapi Lamanites.\n\n37 Arragon, ni ke felʼ palogen, mar guyed fare ulung i salthaw ku Antipus ni yaed be tulufraed, nib mus rograed, ma dar chel gaed nga baʼan matʼaw ara baʼan gilaeyʼ i paʼraed, ere kur tulufed gamaed ni yaed be leakmaed u tomur romaed; ere, mug lemniged, ni kar nomeged ni ngar liiʼed gamaed u mʼon ni nge koelraed Antipus, ma fan e biney e nge dabiyog ni nge chalongbiy raed e gidiiʼ rog.\n\n38 Ere chiney e Antipus, e napʼan ni guy e riyaʼ u puluwmaed, me gur nag e salthaw rokʼ. Machane musap, ngiyalʼ nem e ba nepʼ; ere deyog nra koeled gamaed, ma ku deyog ni nge koelraed Antipus; ere gu toffan gaed e re nepʼ innʼem.\n\n39 Me yibi buch u mʼon ni nge mʼug e yalʼ ni kadbul, mug guyed fapi Lamanites ni yaed be yib ngomaed. Ma dawor gumuguʼul gaed ni nggu cham gaed ngoraed; arragon, ma dabug ni nggu pag fapi pagael ni fakag ngar mulgaed nga lan paʼraed; ere gu ululiyed e yaen romaed, ma gamaed thelep iyaen nga lan wuruʼ e binaw.\n\n40 Ere chiney e darur fineyed ni ngar chel gaed ko matʼaw ara gilaeyʼ ya yaed be rus ngay ni richey min chalongbiy raed; ara gag ni nggu chel ko matʼaw ara gilaeyʼ ya gube rus ngay ni yaedra koeleg, ma dabiyog ni nggu gel gaed ngoraed, min liiʼ maed nggu mʼaed, mar miil gaed; ere aray rogon nug miil gaed ni poloʼ e re rran nem iyaen nga lan wuruʼ e binaw, ni aram rogon iyaen nge madaʼ ko ngiyalʼ ni ke awe lumor.\n\n41 Me yibi buch bayay, u napʼan ni yaen i kakadbul mug guyed ni fapi Lamanites e yaed be yibi yib ngomaed, ma gamaed miil roraed.\n\n42 Machane yibi buch ni dar tulufed gamaed nib palog mar talgaed; ni kakadbul ko bin dalip e rran u lan e bin medilip e pul.\n\n43 Ere chiney, dag nanged ko ke koelraed Antipus fa dawor, ere mug gaʼar ko salthaw rog: Musap gaed, dabisiy ma kar talgaed ni bachan e ngad suloed ni ngad cham gaed ngoraed, ni nge yog nra koeled gadaed ko wup roraed;\n\n44 Ere mang e kamoeged, o pifakag, gimed ra yaen ngoraed ko mael?\n\n45 Ere chiney e gube yoeg ngom, o Moroni ni walageg nib tʼuf rog, ni dariy bingyalʼ ni kug guy e mʼuthaenʼ ni aray rogon, dariy, dawori buch u fithikʼ gubin fapi Nephites.\n\n46 Ya gube piningraed ni fakag (ya yaed gubin ma ku yaed bbitir) ni aram rogon nra gaʼar gaed ngog: Chitamangmaed, musap bay Got romaed, ma dabi pagmaed ni nggu mʼaed; ere mu pagmaed nggu waroed; dab gu liiʼed pi walagmaed ni faʼan yaedra pithiged yaed romaed; ere mu pagmaed nggu waroed, ya richey mar liiʼed fapi salthaw ku Antipus.\n\n47 Ma dawor ruʼuned biʼid ko cham, machane darur rus gaed ko yamʼ; ma yaed be lem nib gaaʼ nga dakean fare puf-matʼawon rokʼ e pi chitamangraed, ko yafos roraed; arragon, ke fil e pi chitiningraed ngoraed, ni faʼanra dabi maerwaer u wunʼraed, ma ra ayuwegraed Got.\n\n48 Mar weliyed ngog e thin rokʼ e pi chitiningraed, ni yaed be gaʼar: Dar maerwaer u wunʼmaed ni pi chitiningmaed e yaed manang.\n\n49 Me yibi buch nug suloed fagal biyuʼ rog ngakʼ e pi Lamanites ney ni kar tulufed gamaed. Ere chiney e musap, fapi salthaw ku Antipus e kar koeled raed, me tabab ba mael ni rib almarin.\n\n50 Ma fapi salthaw ku Antipus ni kar magaer gaed, ni bachan e yaen nib nʼuw yang nib ngoch napʼan, ma ke chugur ni ngar mul gaed nga lan paʼ fapi Lamanites; ma faʼan gomanga dag suloed fare lʼagruw i biyuʼ rog ma ke yog ngoraed rogon ni ur nomeged.\n\n51 Ya Antipus e kan liiʼ ko sayden, nge boech e pi gaaʼ roraed nib yoʼor, ni bachan gelingin e magaer roraed, ni ke yib u macharngin e yaen ni ur tayed—ere fapi gidiiʼ ku Antipus, e kar balyang gaed ni bachan e yamʼ ni ke tay e pi gaaʼ roraed, mar tabab gaed i bing e woʼ ngakʼ fapi Lamanites.\n\n52 Me yibi buch ni fapi Lamanites e athamgil laniyaenʼraed, mar tabab gaed i tulufraed; ere aray rogon ni fapi Lamanites e ur tulufedraed nib almarin u napʼan ni yib Helaman ngoraed u tomur ni yaed fare lʼagruw i biyuʼ rokʼ, mar tabab gaed i liiʼraed nib almarin, ni aram rogon ni fapi salthaw ko Lamanites ni gubin e ratal gaed ngar suloed ku Helaman.\n\n53 Ere napʼan ni guy fapi gidiiʼ ku Antipus ni fapi Lamanites e kar chel gaed u butʼ, mar kunuyed e gidiiʼ roraed ngar baed bayay u tomur ko fapi Lamanites.\n\n54 Ere chiney e yibi buch ni gamaed, fapi gidiiʼ ku Nephi, nge fapi gidiiʼ ku Antipus, nge gag nge fare lʼagruw i biyuʼ rog, e guliyeged fapi Lamanites, mug liiʼed yaed; arragon, ni arame math e liyeb ngoraed mar piiʼed pi talin e mael roraed ma kur piiʼed yaed ni kalbus ko mael.\n\n55 Ere chiney e yibi buch u napʼan nra wenig gaed ngomaed, ma musap, rug thiʼeg fapi pagael nib felʼ yangren ni ruʼuned ngog ko cham, ya gurus nag ni richey ma boʼor i yaed e ke yimʼ.\n\n56 Machane musap, rug falfalaenʼ, ya dariy bagyaed ni ke thig nga butʼ; arragon, ma gowa kar cham gaed u gelingin Got; arragon, dariy bingyalʼ ni yimnang ni bay e gidiiʼ ni cham nga ba gelingin ni aram fini gel; mar oggaed ko fapi Lamanites u fithikʼ e yargael, ni arame ra kʼarnged e murus ngoraed; ere aray tapgin ni fapi Lamanites e ra piiʼed yaed ni kalbus ko mael.\n\n57 Ma bachan e dakuriy tagilʼ e kalbus romaed, ni rayog riy ni nggu matangiyed raed ni ngan ayuwegraed ko fapi salthaw ko Lamanites, ere gu piiʼed yaed nga ranoed ko fare binaw nu Zarahemla, nge boech ko fapi gidiiʼ ku Antipus, ngar uned ngoraed; ma tin ni magaey e gufek nggu chagiy ko fapi Ammonites rog nib felʼ yangren, mug thelep gaed nggu suloed ko fare binaw nu Judea.\n\n", "alma 57": "[center][font_size=26]Guruy Ni 57[/font_size][/center]\n\n[i]Helaman e weliy bayay morngaʼagen fare mkol binaw nu Antiparah, nge wenig nge fare matanag ntay nga Cumeni—Fapi felʼ yangren ni Ammorite rokʼ e ra cham gaed u fithikʼ e mʼuthaenʼ; gubin e gidiiʼ ni madʼad, machane dariy beeʼ nliiʼ ngemʼ—Gid e morngaʼag nag e yamʼ nge miil ni tay boech fapi Lamanites ni kalbus. Napʼan 63 M.K.[/i]\n\n1 Ere chiney e yibi buch ni taw ngog bangi babyor ni yib rokʼ Ammoron, ni fare pilung, nibe yoeg ni faʼan gura pag fapi kalbus ko mael ni kug feked ma ra piiʼ fare binaw nu Antiparah ngomaed.\n\n2 Ere gu piiʼ bangi babyor nge yaen ngakʼ fare pilung, nib dugilaenʼmaed ngay nib gaman e salthaw romaed ni nggu feked fare binaw nu Antiparah u gelingmaed; ma faʼanra nggu paged e kalbus ni fan ko re binaw nem ma nggu lemniged ni arame dag gonop gaed, ma kemus ni nggu paged e kalbus romaed ni ngan thilyeg ko binaw.\n\n3 Ma Ammoron e siyeg e babyor rog, ya dabun ni ngan thilyeg e kalbus; ere gu tabab gaed i falfalʼeged rogmaed ni nggu waroed ko fare binaw nu Antiparah.\n\n4 Machane fapi gidiiʼ nu Antiparah e ra chuw gaed ko fare binaw, mar miil gaed nga boech e binaw roraed, ni kar suweyed, ni ngar noemow niged; ere aray rogon ni fare binaw nu Antiparah e mul nga lani paʼ maed.\n\n5 Ere aray rogon ni mus e bin riliwʼ nge meruk e duw ko fare lung ko fapi tapuf-oloboch.\n\n6 Me yibi buch u napʼan ni tabab e bin riliwʼ nge mereb e duw, me taw e chugum ngomaed ni ggan nge talin e cham, ma ki yoʼor boech e salthaw romaed, ni yib ko fare binaw nu Zarahemla, nge pi binaw nib liyeg, me yaeni gaman e nelʼ e biyuʼ e gidiiʼ, nib kiiʼ u nelʼ i ragag ko fapi pagael ni fak fapi Ammonites ni faʼan rabaed ngar cheag gaed ngakʼ pi walagraed, fachi ulung rog ni lʼagruw e biyuʼ gathon. Ere chiney e musap, rug noemow gaed, arragon, ma kub yoʼor e ggan nni fek iyib ngomaed.\n\n7 Me yibi buch ni aram rogon nug athapeged ni nggu ululiyed e mael ngakʼ e pi salthaw nni tayraed ni ngar matangiyed fare binaw nu Cumeni.\n\n8 Ere chiney e musap, nggu dag ngom ni denʼuw napʼan mug muguʼuliyed e athap romaed; arragon, nug longbiyed, ni ke nepʼ fare binaw ni Cumeni, ko salthaw romaed nib gel, ara boech e salthaw romaed nib gel, nga buchʼuw riy nga mʼon ni nge thap ngoraed e chugum ni ggan nge talin e cham.\n\n9 Me yibi buch nug toffan gaed ni kug liyeged wuruʼ fare binaw nib yoʼor e nepʼ; machane ʼug moloed nga dakean e sayden romaed, ma gamaed tay e matanag, ni nga dabi yib fapi Lamanites ngomaed ni ke nepʼ ngan liiʼ maed, niʼir e kar nomeged ni ke yoʼor yay; machane gubin yay ni ur nomeged ma i mapʼ e rachaʼ roraed riy.\n\n10 Munmun me taw e ggan nge talin e cham roraed, ma arame ke yaen ni nga ranoed nga lan fare binaw ni ke nepʼ. Mar gin gaed ngay ni gamaed e Nephites, ya yaed be lemnag ni gamaed e Lamanites; ere, gu koeled nggu fekedraed nge pi chugum roraed.\n\n11 Ma yug aram rogon ni fapi Lamanites e kan tel roraed e chugum roraed ni aray rogon, ma kuyaed be nomeg ni ngar pired ko fare binaw; ere yibi aw ni nggu feked e pi ggan nge talin e cham nem nggu piiʼed nge yaen nga Judea, ma kalbus romaed e nga ranoed ko fare binaw nu Zarahemla.\n\n12 Me yibi buch ni de yoʼor e rran ni ke yaen ma fapi Lamanites e tabab iyaen ni nge mʼay e athap roraed ko ayuw ngoraed; ere mar paged fare binaw nga lan paʼmaed; ere aray rogon nug muguʼuliyed e tin nug nomeged u rogon ni nggu sulweged fare binaw ni Cumeni.\n\n13 Machane yibi buch ni kalbus romaed e kayigi yoʼor, ni aray rogon ni kudag yoʼor gaed, ere yibi mʼug ni thingar gu tayed gubin e salthaw romaed ngar matangiyed raed, ara ngan liiʼraed ngar mʼaed.\n\n14 Ya musap, yaedra poʼ nga wean ni yaed boʼor, ma yaedra cham ko malang, nge gul, ara demutrug banʼen ni rayog ni nge thap nga lani paʼraed, ni aram rogon nug liiʼed nib yoʼor nga lʼagruw e biyuʼ i yaed u tomuren ni kar paged yaed ngar manged kalbus ko mael.\n\n15 Ere yibi aw nib tʼuf romaed, ni nggu thanged e yafos roraed, ara nggu matangiyed raed ni bay e sayden u paʼmaed, iyaen ko fare binaw nu Zarahemla; nge ku arragon ko ggan romaed ni dabki gaman e gidiiʼ romaed riy, ni yug aram rogon ni kug chagiyed ko ggan rok fapi Lamanites.\n\n16 Ere chiney, u napʼan ni kari wogwog e pi gagyeg nem, me yibi aw nib gagyeg ni kari gaʼfan ni ngan lemnag rogon e pi kalbus ney ko mael; machane, deyog nug dugiliyed ni ngan piiʼraed nga ranoed nga lan fare binaw nu Zarahemla; ere gu melʼeged boech e gidiiʼ romaed, min pag gafalngin ngoraed ni ngar feked e kalbus romaed iyaen nga lan fare binaw nu Zarahemla.\n\n17 Ere yibi buch ni rebo rran riy mar suloed. Ere chiney e musap, deyog nug fithedraed u morngaʼagen fapi kalbus; ya musap, fapi Lamanites e kar oggaed ngomaed, mar suloed u napʼan ni ke tʼuf ni ngar ayuweged gamaed nge siy gumul gaed nga lan paʼraed. Ya musap, Ammoron e ke malʼog ke yib e ayuw ni ggan roraed nge ku boech e salthaw nib yoʼor.\n\n18 Ere yibi buch ni fapi gidiiʼ ni kug piiʼed ngar uned ko fapi kalbus, e ra baed ngar taw gaed u napʼan ni ke tʼuf ni ngar tilegedraed, ni ke chugur ni ngar gel gaed ngomaed.\n\n19 Ma musap, fachi ulung rog nib achig ni lʼagruw e biyuʼ nge nelʼ i ragag e racham gaed nib tinoewey; arragon, riyaed ba miyuluy u pʼoewchen fapi Lamanites, mar liiʼed gubin e piʼin ni rabaed ngoraed.\n\n20 Ma napʼan ni ke chugur ni nge wenig fatin ni ke magaey ko salthaw romaed ngakʼ fapi Lamanites, ma musap, fa gal lʼagruw i biyuʼ nge nelʼ i ragag e salthaw e kar pired ni yaed ba miyuluy ma darur digow gaed.\n\n21 Arragon, ra fol gaed mar athamgiliyed ni ngar rinʼed gubin e motochiyel ni chirogon; arragon, ma boed rogon e mich roraed e aram rogon nrinʼ ngoraed; ma ku bay u wunʼug e pi thin ni roeged ngog ni pi chitiningraed e ke fil ngoraed.\n\n22 Ere chiney e musap, pi pagael rog ney, nge fapi gidiiʼ ni kan melʼegraed ni ngar feked fapi kalbus, e ireray e pichaʼ ni nga doeged e soerokʼ ngoraed; ya yaed e kar liiʼed fapi Lamanites; ere kan suruyraed kar suloed ko fare binaw nu Manti.\n\n23 Ma ke sul ngomaed fare binaw ni Cumeni, ma dawor gu mʼaed ni gamaed gubin ko sayden, machane boʼor i gamaed e ke yimʼ.\n\n24 Ere yibi buch u tomuren ni ke miil fapi Lamanites, mug gur nggog ni gidiiʼ rog ni kar madʼad gaed e ngan chuwegraed u fithikʼ e piʼin ni kar mʼaed, mug guy rogon ni ngan falay nagraed min mʼag e madʼad roraed.\n\n25 Me yibi buch ni bay lʼagruw miriʼay, ko fare lʼagruw i biyuʼ nge nelʼ i ragag, ni ke mʼay gelingraed ni bachan e rachaʼ roraed ni ke mapʼ nib yoʼor; machane, u rogon falʼngin Got, me gin oewchmaed ngay, ma kug falfalaenʼ gaed ko salthaw romaed ni gubin, ya dariy bagyaed ni ke yimʼ; arragon, ma ku dariy bagyaed u fithikʼraed nib lich e madʼad u doew.\n\n26 Ere chiney, ayuw nni tay ngoraed e ri gin oewchen e salthaw romaed ni poloʼ ngay, arragon, ni dar mʼaed ma bay rebe biyuʼ i walagmaed ni kan liiʼraed kar mʼaed. Ma kug dugiliyed nga dakean e maʼangʼang u gelingin Got, ni bachan e mich roraed nga fithikʼ e pinʼen ni kan fil ngoraed ni nge michaenʼraed ngay—ni bay ba Got nib matʼaw, ma piʼin dabi maerwaer u wunʼraed, e yira ayuwegraed u dakean gelingin nib maʼangʼang.\n\n27 Ere ireray rogon e mich rokʼ fa piʼin ni kug weliy morngaʼagen; ku yaed bbitir, mab miyuluy laniyaenʼraed, ma yaed be tay e pagaenʼ roraed ngakʼ Got ni gubin e ngiyalʼ.\n\n28 Ere chiney e yibi buch u tomuren ni aray rogon ni kug tililiy niged e gidiiʼ romaed ni ke madʼad, ma kug kʼeyaged e ldoew romaed nge pi ldoew ko fapi Lamanites, ni rib yoʼor, ere musap, gu duwriyed Gid u morngaʼagen fapi kalbus nra uned ngoraed iyaen ko fare binaw nu Zarahemla.\n\n29 Chiney e Gid e ire pilung ko kapten ko binem e ulung ni dugliyraed ni ngar matangiyed raed iyaen ko fare binaw.\n\n30 Ere chiney, e baʼaray e pi thin ni yoeg Gid ngog: Musap, gu waroed iyaen ko fare binaw nu Zarahemla ni gamaed fapi kalbus rodaed. Me yibi buch ni gubaed gu madaʼ niged bogi spy ko salthaw romaed, ni kan lʼoegraed ni ngar sap niged e gin nibe toffan fapi Lamanites riy.\n\n31 Mar yoer gaed ngomaed, ni yaed be gaʼar—Musap gaed, fapi salthaw ko Lamanites e yaed be thelep iyaen ko fare binaw nu Cumeni; ere musap gaed, yaedra apniy raed, arragon, ma yaedra liiʼ e gidiiʼ rodaed.\n\n32 Me yibi buch ni fapi kalbus romaed e ra rungʼaged lamraed, niʼir e gelnag laniyaenʼraed; mar tabab gaed ni ngar togopluw gaed ngomaed.\n\n33 Ere yibi buch ni bachan e togopluw roraed mug geringyed e sayden romaed ni nggu liiʼedraed. Me yibi buch nra miil gaed nib ulung u taʼabang iyib nga taban e sayden romaed, ni arame, boʼor i yaed e yimʼ riy; ma tin ni magaey roraed e ra miil gaed romaed.\n\n34 Ere musap gaed, napʼan nra miil gaed ma dakiyog ni ngug koeledraed, ma gamaed thelep nib gur iyib ko fare binaw ni Cumeni; ma musap gaed, gu taw gaed mar napʼan ni nggu piiʼed e ayuw ngakʼ pi walagmaed i ayuweg fare binaw.\n\n35 Ere musap gaed, kun ayuwegdaed bayay ngad chuw gaed u paʼ e pi toʼogor rodaed. Ere kari magaer Got; ya musap gaed, ire ke thapeg daed, arragon, ni ke rinʼ e biney e paʼ nib gaaʼ ni fan ngodaed.\n\n36 Ere chiney e yibi buch u napʼan ni gag, Helaman, e kug rungʼag e pi thin ney ku Gid, ma rug thamiy e falfalaenʼ nib gel ni bachan falʼngin Got ni ayuwegmaed, ni nga dab gumʼaed ni gamaed gubin; arragon, mab paganʼug ngay ni yaʼel rokʼ e piʼin ni kar mʼaed e yaed bay u tafen e toffan ko Got roraed.\n\n", "alma 58": "[center][font_size=26]Guruy Ni 58[/font_size][/center]\n\n[i]Helaman, Gid, nge Teomner e rafeked fare binaw nu Manti u dakean e liyeb—Fapi Lamanites e ra chuw gaed—Fapi pagael ni fak e gidiiʼ ku Ammon e ni ayuwegraed u napʼan ni yaed be paer ni yaed be yororiy matʼawon e paer roraed nge mich roraed. Napʼan 63–62 M.K.[/i]\n\n1 Ere musap gaed, chiney yibi buch ni bin migid e tanam romaed e nggu koeled fare binaw nu Manti; machane musap gaed, dariy woʼen ni rayog ni nggu wawliyedraed nga wuruʼ fare binaw u dakean fachi ulung romaed nib achig. Ya musap gaed, kubay u wunʼraed e pinʼen ni kad rinʼed aram ko sommʼon; ere dakiyog nug sabaenbaen nigedraed nga wuruʼ e yugin ni yaed ba gel riy.\n\n2 Ma riyaed boʼor ko salthaw romaed ni arame de soraenʼmaed ngay ni nggu waroed gu oggaed ngoraed ko yungin tagilʼ e miith roraed.\n\n3 Arragon, me yibi aw nib tʼuf ni nggu piiʼed e muruwel ko gidiiʼ romaed ni ngar ayuweged e yungin baʼaram e binaw ni kug sulweged ni tafen maed; ere yibi aw nib tʼuf ni nggu soen gaed, ni nge yog ni yog boech e salthaw ngomaed ko fare binaw nu Zarahemla nge ku boech e chugum ni ggan nge talin e cham nib beʼech.\n\n4 Me yibi buch ni gag e gu lʼoeg ba tamalʼog nge yaen ko fare am ko binaw romaed, ni nge tamilngeg u morngaʼagen laniyaenʼ e gidiiʼ romaed. Me yibi buch ni arame gusoen niged e ggan nge talin e cham nge salthaw ni nge yib ko fare binaw nu Zarahemla ngomaed.\n\n5 Machane musap, biney e buchʼuw e ayuw ni piiʼ ngomaed; ya fapi Lamanites e ki i mun dakean e yoʼor roraed u rebo rran ngo reb, nge ggan nge talin e cham ni yoʼor; ere aray rogon e rengi gagyeg ni gamaed bay riy ko ngiyalʼ innʼey.\n\n6 Ma fapi Lamanites e rabaed ngomaed nga tamilang ko cham nib thilthil e ngiyalʼ, ni yaed be liyeb nag rogon mar liiʼed gamaed; machane daryog ni nggu waroed ngoraed ko mael, ni bachan e gin ni yaed be miith riy nge yungin ni bay gelingraed riy.\n\n7 Me yibi buch nug soen gaed u napʼan e tiney gagyeg ni wogwog nib yoʼor e pul, nge yaeni madaʼ ko ngiyalʼ ni ke chugur ni nggu mʼaed ni bilig.\n\n8 Machane yibi buch ni taw e ggan ngomaed, ni i matangiy lʼagruw i biyuʼ i salthaw iyib ngomaed ni nge ayuweg maed; ma kemus rogon e ayuw ni thap ngomaed, ni nggu ayuweged gamaed nge nam romaed ni nga dabi mul nga lani paʼ e pi toʼogor romaed, arragon, ni nggu togopluw gaed nga buʼulung i toʼogor romaed ni dabiyog i thiʼeg oringraed.\n\n9 Ere chiney e tapgin e tiney e magawon, ara tapgin i fan ni dar piiʼed e salthaw ngomaed nib yoʼor, e dag nanged fan; ere ri kirbaenʼ maed ma kug rus gaed, ni richey me yibi aw e gechig rokʼ Got nga dakean e nam romaed, ni ngan chuwegmaed min thang oewchmaed.\n\n10 Ere gu piiʼed gamaed ni poloʼ u lan e meybil romaed ngakʼ Got, ni nge piiʼ gelingmaed me chuweg maed u paʼ e pi toʼogor romaed, arragon, ma ngki piiʼ gelingmaed ni nge yog ni nggu sulweged fa nochi binaw romaed, nge pi binaw romaed, nge pi tafen maed, ni fan ko ayuw ngakʼ e gidiiʼ romaed.\n\n11 Arragon, me yibi buch ni fare Somoel ni Got romaed e yibi piiʼ e pagaenʼ ngomaed ni ra chuweg maed u paʼ e pi toʼogor romaed; arragon, ni arame ri piiʼ e gapas nga laniyaenʼmaed, me piiʼ e mich ngomaed nib gel, me guy rogon ni nge pagaenʼmaed ko ayuw rokʼ ngomaed.\n\n12 Me yibe athamgil nga laniyaenʼ maed ni bachan fachi ulung i salthaw nib achig ni ke yog ngomaed, mab miyuluy laniyaenʼraed ni kar dugiliyed ni ngar gelgaed ko pi toʼogor roraed, ma nge paer e binaw romaed u paʼmaed, nge urngin banʼen romaed, nge pi leʼengimaed, nge bitir romaed, nge rogon e paer romaed nib puf rogon.\n\n13 Ere aray rogon nug waroed iyaen ko mael u poloʼ i gelingmaed ngakʼ fapi Lamanites, ni bay u lan fare binaw nu Manti; mug nʼufed ngalang e pi tent romaed u baʼan migid nga wuruʼ e binaw, ni bay nga charen fare binaw.\n\n14 Me yibi buch ni rebo rran riy, u napʼan ni fapi Lamanites e kar guyed ni gamaed bay u mathil u wuruʼ e binaw ni bay nga charen fare binaw, mar lʼoeged e tafekthin roraed ngar liyeged gamaed ni gomanga yog ni ngar nanged urngimaed nge gelingin e salthaw romaed.\n\n15 Me yibi buch u napʼan ni kar guyed ni gamaed ba moʼowaer, u rogon urngimaed, u tomuren ni kar rus gaed ngay ni richey mug thabeyed raed ko ayuw ngoraed, ma kemus ni faʼan yaedra yib ni mael ngomaed ngar liiʼed gamaed, ere ra lemniged nib moem ni rayog ni ngar liiʼed gamaed ko salthaw roraed nib yoʼor, ere ra tabab gaed i falfalʼeged rograed ni ngar baed ngomaed ko mael.\n\n16 Ma napʼan nug guyed ni yaed be falfalʼeged rograed ni ngar baed ngomaed, ma musap, gguy rogon ni Gid, nge buchʼuw e salthaw ngar miith gaed iyaen nga lan wuruʼ e binaw, nge ku aram rogon ngakʼ Teomner nge buchʼuw e salthaw ni ngar miith gaed iyaen nga lan wuruʼ e binaw.\n\n17 Ere ranoed ni Gid nge salthaw rokʼ e yaed bay nga baʼan matʼaw, ma boech e gidiiʼ e yaed bay nga baʼan gilaeyʼ; ere napʼan nra miith gaed iyaen ni aray rogon, ma musap, mug magaey, rokʼ e tin ni ke magaey ko salthaw rog, ko fare ginnʼem niʼir e gu nʼufed e pi tent romaed riy ngalang ko sommʼon ko fare ngiyalʼ innʼem nug soen niged fapi Lamanites ni bay rabaed riy nga wean ni ngan mael.\n\n18 Me yibi buch ni fapi Lamanites e rabaed e salthaw roraed nga wean ko mael ngomaed. Ma napʼan ni rabaed ni arame ka ranoed ni ngar oggaed ngomaed ni bay e sayden roraed, mug guy rogon ni salthaw rog, ni yaed bay rog, e ngar miil gaed nga lan wuruʼ e binaw.\n\n19 Me yibi buch ni fapi Lamanites e ra leaked gamaed ni rib papay, ya riyaed be athapeg ni ngar koeled gamaed ni nge yog ni ngar liiʼed gamaed; ere ra leaked gamaed iyaen nga lan wuruʼ e binaw; ma gamaed yaen u thilin Gid nge Teomner, ni arame deyog ni pirʼegraed fapi Lamanites.\n\n20 Me yibi buch u napʼan ni fapi Lamanites e kar thimur gaed, ara napʼan ni fapi salthaw e kar thimur gaed, me Gid nge Teomer e ra puw gaed ngalang ko gin ni yaed be miith riy, mar thabeyed fapi spy ko Lamanites ni nga dab kur suloed ko fare binaw.\n\n21 Me yibi buch u napʼan ni kar thabeyed raed, mar miil gaed iyaen ko fare binaw mar oggaed ko fapi matanag nni tay raed ni ngar matangiyed fare binaw, ni arame ra liiʼed raed mar gagyeg niged fare binaw.\n\n22 Chiney e nrinʼ e biney ni bachan fapi Lamanites e ra paged e salthaw roraed ni gubin, ngan wawliyraed nga wuruʼ e binaw, ma kemus ni buchʼuw e matanag roraed e magaey.\n\n23 Me yibi buch ni Gid nge Teomner e aray rogon ni yog ngorow mar suweyew fapi yungi tagilʼ e miith roraed. Me yibi buch ni arame guwaroed iyaen, u tomuren e milekag ni kug tayed u lan wuruʼ e binaw iyaen ko fare binaw nu Zarahemla.\n\n24 Ma napʼan ni guy fapi Lamanites ni yaed be yaen iyaen ko fare binaw nu Zarahemla, mar rus gaed nib gel, ya richey ma bay e puruyʼ ni kan tay u butʼ ni nge wawliyraed ko gafgow; ere mar suloed bayay nga lan wuruʼ e binaw, arragon, ma arame ra suloed ko gin ni rabaed riy.\n\n25 Ere musap, banepʼ e ngiyalʼ nem nra nʼufed e pi tent roraed ngalang, ya fapi pilung ko kapten ko fapi Lamanites e ra lemniged ni fapi Nephites e kar magaer gaed ni bachan e yaen ni kar tayed; ma kuyaed be lemnag ni kar tulufed gubin e salthaw roraed ni poloʼ ere dakur lemniged fare binaw nu Manti.\n\n26 Ere chiney e yibi buch u napʼan ni ke nepʼ mug guy rogon e salthaw rog ni dabra moloed, ya nga ranoed u rebo kanawoʼ iyaen ko fare binaw nu Manti.\n\n27 Ere bachan e milekag romaed nug tayed nib nepʼ, ere musap, napʼan ni yaeni rebo rran riy ma ke yog nug paged fapi Lamanites nga tomur, ni arame gu taw gaed ni gamaed ba mʼon roraed ko fare binaw nu Manti.\n\n28 Ere aray rogon ni yibi buch, nu dakean e biney e liyeb me yog nug koeled fare binaw nu Manti ni dan puʼoeg rrachaʼen beeʼ.\n\n29 Me yibi buch u napʼan ni fapi salthaw ko Lamanites e ra taw gaed nga charen fare binaw, mar guyed ni kug falfalʼeged rogmaed ni nggu madaʼ gaed, mari balyangaenʼraed me awe murus ngoraed ni gel, ma arame ra miil gaed nga lan wuruʼ e binaw.\n\n30 Arragon, me yibi buch ni fapi salthaw ko Lamanites e ra miil gaed ni yaed gubin nga wuruʼ e giney e binaw ko fare nam. Machane musap, kar feked e ppin nge bitir nib yoʼor ngar uned ngoraed.\n\n31 Ma fayungi binaw ni koel fapi Lamanites, e gubin ko ngiyalʼ ney make thap nga lani paʼ maed; ere pi chitamangmaed nge pi ppin romaed nge bitir romaed e yaed be sul ko tabinaew roraed ni yaed gubin, ma kemus ni yigoʼ piʼin ni ke koelraed fapi Lamanites kan fekraed ni kalbus.\n\n32 Machane musap, salthaw romaed e riyaed balich ni ngar matangiyed e binaw nib yoʼor nge chugum ni yoʼor.\n\n33 Machane musap, be pagaenʼmaed ngakʼ Got romaed niʼir e ke pagmaed kuggel gaed u dakean e yungney e nam, ma arame yog ngomaed nochiyang i binaw nem nge pi binaw nem, ni immoy ni tafen maed.\n\n34 Ere chiney e dagur nanged fan ko mangfan ni fare am e dar piiʼ boech gelingmaed; ara fapi salthaw ni karbaed ngomaed e dar nanged fan ni dawor gu thapeged gelingmaed.\n\n35 Musap, dag nanged machane sana rayog ni gimed be magawon, ma sana kam feked gubin e salthaw nga langgin e ginir e binaw; ere faʼanra ri arragon, ma dagur athapeged ni nggu nonnon gaed.\n\n36 Ma faʼanra gathi ri arragon, ma musap, gamaed be rus ngay ya bay ba ulung u lan e gagyeg ko am, ya darur piiʼed e salthaw nib yoʼor nge ayuweg maed; ni gamaed manang ni yaed boʼor ko oren e tin ni kar piiʼed karbaed ngomaed.\n\n37 Machane, musap, dariy fan—ba pagaenʼmaed ngakʼ Got ni ra ayuweg maed, ni yug aray rogon nib lich e salthaw romaed, arragon, ma ra chuweg maed u paʼ e pi toʼogor romaed.\n\n38 Musap, ireray e bin riliwʼ nge mereb e duw, ni ke chugur nga tungun, ma kagu suweyed e pi binaw romaed; ma fapi Lamanites e kar miil gaed ko fare binaw ku Nephi.\n\n39 Ma fapi pagael ni fak fapi gidiiʼ ku Ammon, ni yaed faram e kug weliy morngaʼagraed ni gub ʼuf ngay, ma yaed bay rog u lan fare binaw nu Manti; ma fare Somoel e ke ayuwegraed, arragon, ma ke ayuwegraed ni dar mʼaed ko sayden, ni aram rogon ni dariy bagyaed ni ke yimʼ.\n\n40 Machane musap, kar madʼad gaed nib yoʼor yang u doewraed; machane kar chichiʼiyed yaed nga rogon e paer ni ke tayraed Got ngay nib puf rograed riy; ma riyaed ma yulʼyulʼ i lemnag fare Somoel ni Got roraed u rebo rran ngo reb; arragon, ma yaed ma guy rogon ni ngar koeled chiyalen e pi gamʼing rokʼ, nge pi morngaʼag rokʼ, nge pi motochiyel rokʼ ni gubin e ngiyalʼ; mab gel e mich roraed ko pi prophecy ni morngaʼagen e pinʼen ni bay yib.\n\n41 Ere chiney, o Moroni, ni walageg nib tʼuf rog, nge falaenʼ Somoel ni Got rodaed ngom, niʼir e ke bayuliydaed ma ke tay daed nib puf rogdaed ko paer, ni nge tayem ni gubin e ngiyalʼ ko gin ni bay riy; arragon, ma nge falaenʼ ko pi gidiiʼ ney, ni nge yog ni ngam muguʼuliy rogon i sulweg gubin e pinʼen ni fapi Lamanites e kar feked rodaed, ni fan ko ayuw ngodaed. Ere chiney, e musap, nggu museg e babyor rog. I gag Helaman, ni fare pagael ni fak Alma.\n\n", "alma 59": "[center][font_size=26]Guruy Ni 59[/font_size][/center]\n\n[i]Moroni e yoeg ku Pahoran ni nge piiʼ gelingin e pi salthaw ku Helaman—Fapi Lamanites e ra koeled fare binaw nu Nephihah—Moroni e puwaenʼ ko fare am. Napʼan 62 M.K.[/i]\n\n1 Chiney e yibi buch u lan e bin guyey e duw ko fare lung ko fapi tapuf-oloboch ko fapi gidiiʼ ku Nephi, ma tomuren ni ke thap me biʼeg Moroni e babyor ku Helaman, ma ri falfalaenʼ ni bachan fare rogon e paer, arragon, rogon fini felʼ ni ke muguʼuliy Helaman, rogon ni sulweg fapi binaw ni malog.\n\n2 Arragon, ma arame weliy ngakʼ gubin e gidiiʼ rokʼ, u lan gubin e binaw nib liyeg e ginnʼem ni bay riy, ni gomanga kur falfalaenʼ gaed boech.\n\n3 Me yibi buch ni piiʼ nib gur bangi babyor ku Pahoran, ni baʼadag ni nge guy rogon e gidiiʼ ni ngar mukun gaed nga taʼabang ni ngar piiʼed e ayuw ku Helaman, ara fapi salthaw ku Helaman, ni arame gomanga yog ni moem ngakʼ ni nge ayliy e ginem e binaw niʼir e ke yog ni tawaʼath riy nge sulweg.\n\n4 Me yibi buch u napʼan ni Moroni e piiʼ e gi babyor ney ko fare binaw nu Zarahemla, me tabab bayay i tanmeg rogon ni nge yog ni sulweg e yungin ku bay ko fapi yungi nʼen nge pi binaw ni fek fapi Lamanites roraed.\n\n5 Me yibi buch u napʼan ni Moroni e be falfalʼeg rogon e mael ni nge yaen ngakʼ fapi Lamanites, ma musap gaed, fapi gidiiʼ ku Nephihah, nra mukun gaed nga taʼabang ni rabaed ko fare binaw ku Moroni nge fare binaw ku Lehi nge fare binaw ku Morianton, e og fapi Lamanites ngoraed.\n\n6 Arragon, ni mus ko fa piʼin ni kan towasariyraed ngar chuw gaed ko fare binaw nu Manti, nge pi yungi binaw nib liyeg, e karbaed ngar peth gaed ngakʼ fapi Lamanites nga lan e giney e binaw.\n\n7 Ma bachan e yaed bayoʼor, arragon, ma yibe piiʼ e ayuw ngoraed u rebo rran ngo reb, ngu dakean gelingin e thin ku Ammoron mar baed riy ngakʼ fapi gidiiʼ ku Nephihah, mar tabab gaed i liiʼraed ni yibe thʼethʼaebraed u butʼ.\n\n8 Ma pi salthaw roraed e riyaed boʼor ni arame tin ni magaey ko fapi gidiiʼ ku Nephihah e ra miil gaed roraed; ma arame rabaed ngar cheag gaed ko fapi salthaw ku Moroni.\n\n9 Ere chiney e napʼan ni lemnag Moroni ni nge piiʼ e gidiiʼ nge yaen ko fare binaw nu Nephihah, ma bachan e manang ni kub moem ni ngan ayuweg fare binaw ni nge siyi mul nga lani paʼ fapi Lamanites ko bin ni ngan sulweg roraed, ere lemnag nib moem ngoraed ni ngar ayuweged fare binaw.\n\n10 Ere tel gubin e salthaw rokʼ ni ngar ayliyed e pi yungi binaw ni baʼaram ni ke sulweg.\n\n11 Ere chiney, e napʼan ni guy Moroni ni fare binaw ku Nephihah ni ke malog mari kirbaenʼ nib gel, me maerwaer u waenʼ ko yaedra mul nga lani paʼ pi walagraed fa dangay, ni bachan e pi ngongol ni kireb ko fapi gidiiʼ.\n\n12 Ma chiney e ku aray rogon ngakʼ gubin e pi pilung ko kapten rokʼ. Ki maerwaeraenʼraed me balyangaenʼraed ni bachan e pi ngongol ni kireb ko fapi gidiiʼ, ma biney e aray rogon ni bachan e be gel fapi Lamanites ngoraed.\n\n13 Me yibi buch ni Moroni e puwaenʼ ko fare am, ni bachan e fekyath roraed u morngaʼagen yalen e paer ni puf-rogon ko nam roraed.\n\n", "alma 60": "[center][font_size=26]Guruy Ni 60[/font_size][/center]\n\n[i]Moroni e wupthin ku Pahoran ni morngaʼagen fare am nibe fek yathin fapi salthaw—Fare Somoel e pag e piʼin nib matʼaw ni ngan liiʼraed—Fapi Nephites e thingar ra muruwel gaed u poloʼ i gelingraed nge faraed salap ni ngar chuweged yaed rokʼ e pi toʼogor roraed—Moroni e yoeg ni nge cham nib togopluw ko am, ma kemus ni faʼan yaedra piiʼ e ayuw ngakʼ e salthaw rokʼ ma dabi rinʼ. Napʼan 62 M.K.[/i]\n\n1 Me yibi buch niki yol bayay ngakʼ fare am ko nam, niʼir Pahoran, ere baʼaray e pi thin ni yoloey, ni gaʼar: Musap, kug piiʼ e babyor rog nge yaen nib puluw ngakʼ Pahoran, u lan fare binaw nu Zarahemla, niʼir e pilung ko tapuf-oloboch nge am u gaʼangin yang e nam, nge gubin e piʼin ni kan melʼegraed ni ngar gagyeg gaed mar yarmiyed e pi gagyeg ko re mael ney.\n\n2 Ya musap, bay banʼen ni nggog ngoraed ni de mʼag u wunʼug; ya musap gaed, gimed manang ni gimed e kan dugliymed ni ngam kunuyed nga taʼabang e gidiiʼ, ma ngam tayed e sayden nga paʼraed, nge sarey, nge gubin mit e talin e mael ni urngin mit, mi gimed piiʼraed ngar baed ko fapi Lamanites, ko re ginʼen ni gomanga bay rabaed riy nga lan e binaw romaed.\n\n3 Ere chiney e musap, gube yoeg ngomed ni gag, nge ku gidiiʼ rog, nge ku Helaman nge gidiiʼ rokʼ, e kar gu gafgow gaed u fithikʼ e pi gafgow ni almarin; arragon, ni mus ko makʼiy, nge balel, nge magaer, nge gubin yalen e kirbaenʼ ko gubin mit.\n\n4 Machane musap gaed, faʼanra kemus urngin aray ni nggu gafgow gaed riy ma dabgu gunʼgunʼ gaed ara gu nonnon gaed.\n\n5 Machane musap gaed, rib almarin e ldoew ni ke aw nga fithikʼ e gidiiʼ romaed; arragon, yu biyuʼ ni kar awgaed nga butʼ ko sayden, ni manga nʼen ma ra thil ni faʼan gomanga mu piiʼed gelingin e salthaw romaed ma kam ayuwegedraed. Arragon, rib nʼuw napʼan ni kam feked oewchmed romaed.\n\n6 Ere chiney e musap gaed, gamaed baʼadag ni nggu nanged ko mang tapgin e biney ni kam feked oewchmed romaed; arragon, gamaed baʼadag ni nggu nanged tapgin ni gimed be fekyathmaed.\n\n7 Rayog ni ngam pired nga gilʼilungmed ni damur lemgaed, u napʼan ni bay e pi toʼogor romed ni yaed be mun sarey ngar liiʼed e gidiiʼ u taʼabmed iyaen? Arragon, u napʼan ni yaed be thang e pogofan rokʼ yu biyuʼ i walagmed—\n\n8 Arragon, ni mus ko piʼin ni yaed be sap ngomed ko ayuw, arragon, ma kar tayed gimed nga ba dodow ni gomanga yog ni ngam ayuweged yaed riy, arragon, manga nʼen ma kam piiʼed e salthaw ngoraed, ni ngar ayuweged yaed, ma ke yog ni ngam ayuweged bukun e biyuʼ i yaed nge siy ra mʼaed ko sayden.\n\n9 Machane musap gaed, gathi kemus aray—kum tiled e ggan romed roraed, ni arame rib yoʼor i yaed e cham nge mapʼ rachaʼraed ngar mʼaed ni bachan e gelingin e athap roraed ko paer rokʼ e pi gidiiʼ ney; arragon, biney e nʼen e ur rinʼed u napʼan nibe chugur ni ngar mʼaed ni makʼiy, ni bachan e kam feked oewchmed roraed.\n\n10 Ere chiney, o pi walageg nib tʼuf rog—ya thingar ni tʼufegmed; arragon, ma thingar mu pasig niged gimed boech ni fan ko paer nge yalen e paer nib puf rogon ko pi gidiiʼ ney; machane musap gaed, kam feked oewchmed roraed ni arame rachaʼen bukun e biyuʼ e piʼin ni kar mʼaed e rasul labgen ngomed; arragon, ya manang Got gubin e mayoer roraed, nge gubin e gafgow ni amith roraed—\n\n11 Musap gaed, gimed be lemnag ma rayog ni ngam pired u gilʼilungmed, nge bachan e finifelʼ Got ma arame rayog ni ngam pired ni dab mu rinʼed banʼen ma rayog ni nge thapegmed? Musap gaed, faʼanra kam lemgaed ni aray rogon ma kam lemgaed nib kireb rogon.\n\n12 Gimed be lemnag ni, bachan e boʼor i pi walagmed e kar mʼaed ni bachan e pi ngongol roraed nib kireb? Gube gaʼar ngomed, faʼanra kam lemniged e biney ma kam lemgaed nib kireb rogon; ya gube gaʼar ngomed, boʼor e piʼin ni kar mʼaed ko sayden; ere musap gaed gimed e ngam feked wengan.\n\n13 Ya fare Somoel e mapag e piʼin nib matʼaw ngan liiʼraed ya nge yog ni justice nge pufthin rokʼ e nge yibi aw nga dakean e piʼin kireb; ere dab mu lemniged ni piʼin nib matʼaw e kar malog gaed ni bachan e kan liiʼraed; machane musap gaed, ka ranoed nga tagilʼ e toffan ku Somoel ni Got roraed.\n\n14 Ere chiney e musap gaed, gube yoeg ngomed, ni rug be rus nib gel ya fare pufthin ku Got e bay yibi aw nga dakean e pi gidiiʼ ney, ni bachan e malmal roraed nib gel, arragon, ni aram rogon ko malmal ko am romaed, nge fekyath roraed nib gel ngakʼ pi walagraed, arragon, ngakʼ e piʼin ni kan liiʼraed kar mʼaed.\n\n15 Ya faʼan manga boech ni gathi bachan e kireb ni tabab ni sommʼon ko am romaed, ma ke yog ni nggu maʼngech gaed ko pi toʼogor romaed me yaeni aw ni dabiyog ni ngar gelgaed ngomaed.\n\n16 Arragon, faʼan manga boech ni gathi bachan fare mael ni sum u fithikʼmaed; arragon, faʼan manga boech ni gathi bachan fapi King-men, ni yaed e kar kʼaringed e puʼoeg rachaʼ nga fithikʼmaed; arragon, ko ngiyalʼ ni gamaed be togopluw u fithikʼmaed, ma faʼan gomanga gu chagiliyed gelingmaed nga taʼabang ni boed ni kuʼug rinʼed; arragon, faʼan manga boech ni gathi bachan fare athap ko gelingin nge matʼawon niʼir e ke gagyeg nag fapi King-men nga dakeanmaed; ma faʼan gomanga kuʼur yulʼyulʼ gaed nga rogon yalen e paer nib puf, mar cheag gaed ngomaed, ngug togopluw gaed ko pi toʼogor romaed, ko bin baʼaray ni ngar feked e sayden roraed ngar cham gaed ngomaed, ni ireram tapgin e rachaʼ ni yoʼor ni mapʼ u fithikʼmaed; arragon, faʼan gomanga guwaroed u taʼabang nggu togopluw gaed ngoraed u gelingin Somoel, ma kug wereged e pi toʼogor romaed, ya arame ke yaeni aw ni kan rinʼ u rogon ni nge muguʼul e thin rokʼ.\n\n17 Machane musap gaed, chiney e fapi Lamanites e karbaed ngomaed, ni yaed be fek e pi binaw ni suwmaed, ma yaed be thang e pogofan rokʼ e pi gidiiʼ romaed ko sayden, arragon, pi ppin romaed nge pi bitir romaed, ma kuyaed be fekraed ni kalbus, ma yaed be guy rogon ni nga ur gafgow gaed ni gubin mit e gafgow, ni fan e biney e bachan gelingin e kireb rokʼ e piʼin ni yaed be gay e gelingin nge matʼawon, arragon, ni ireram fapi King-men.\n\n18 Ere mangfan ni nge yoʼor banʼen ni nggu weliy u morngaʼagen e biney gagyeg? Ya dagur nanged fan ni gimed be gay, e matʼawon. Dagur nanged fan, ya kagmed e pi toʼogor ko nam romed.\n\n19 Fa bachane kam sabalbalyang gaed romaed ni bachan e gimed bay u lulukungun e nam rodaed mab liyegmed e matanag, ma dam piiʼed e ggan nge yib ngomaed, nge salthaw ni nge piiʼ gelingin e pi salthaw romaed?\n\n20 Kam paged talin fapi motochiyel ku Somoel ni Got romed? Arragon, ma kam paged talin fare kalbus nni tay ngakʼ e pi chitamangdaed? Kam paged talin fini yoʼor yay ni kan chuweg daed u paʼ pi toʼogor rodaed?\n\n21 Fa gimed be lemnag ni Somoel e kura chuweg daed u paʼraed, ni baʼaram ni kad pired nga gilʼilungdaed, ma daryog ni ngad muruwel gaed ko pinʼen ni ke piiʼ Somoel ni fan ngodaed?\n\n22 Arragon, rayog ni ngam pired nga fithikʼ e malmal u napʼan nib liyegmed yu biyuʼ e gidiiʼ, arragon, nge yu ragag e biyuʼ, ni ku yaed be paer nga fithikʼ e malmal, u napʼan ni bay, yu biyuʼ e gidiiʼ u lan e mathil ko binaw ni be thikiyraed e sayden nga butʼ, arragon, ma kar madʼad gaed ma be mapʼ rachaʼraed?\n\n23 Gimed be lemnag nra guymed Got ni dariy thibngimed u napʼan ni kam pired ni damur mithmith gaed, ma gimed be guy e pinnʼey? Musap gaed gube gaʼar ngomed, Dabiyog. Ere chiney e gubaʼadag ni nge yib ngaenʼmed ni Got e ke yoeg ni fithikʼ i doewdaed e gidiiʼ e thingari beʼech ko sommʼon, ma fin arame rayog ni ngan beʼech nag wuruʼ i doewdaed.\n\n24 Ere chiney, faʼanra dab mu kalgaed ngaenʼmed ko pinʼen ni kam rinʼed, magmed sakʼiy ngam muguʼuliyed e tin ni ngam rinʼed, magmed piiʼ e ggan nge salthaw nge yib ngomaed, nge ngakʼ Helaman, ni nge yog ni ayuweg e yungin baʼaram e nam rodaed ni ke sulweg, ni gomanga yog niki yog ni ngug sulweged e yungin ni ke magaey ko yuyang ney ni tafadaed, ma musap gaed, ratʼuf ni nggu tileged e mael ngakʼ fapi Lamanites nge yaen i madaʼ ko ngiyalʼ ni kad beʼech niged fithikʼ i doewdaed ko sommʼon, arragon, nge loelugen e am rodaed.\n\n25 Ere faʼanra gimed ra piiʼ e tin gube yoeg u lan e babyor rog, mi gimed yib mmʼug gaed ngam daged ngog ba yalen e paer nib puf-rogon nib riyulʼ, magmed athamgil ngam piiʼed gelingin magmed noemow nag e pi salthaw rodaed, magmed piiʼ e ggan ni fan ngoraed, meʼere musap gaed gura pag bang ko Freemen rog ngar matangiyed e giney ko nam rodaed, ma gura tay gelingin nge tawaʼath ku Got roraed, ya nge dariy rebo gelingin ni nge gagyeg nib togopluw ngoraed—\n\n26 Ma fan e biney e bachan e mich roraed nib gel, nge gumʼaenʼ u fithikʼ e pi gafgowaenʼ roraed—\n\n27 Ere gura yib ngomed, ma faʼanra bay boech i gimed u fithikʼmed ni baʼadag e yalen e paer nib puf rogon, arragon, faʼanra kubay boechi yang ni ke magaey ko adag u yalen e paer nib puf rogon, ma musap gaed gura kʼaring e wagaey nga fithikʼmed, nge yaeni madaʼ ko ngiyalʼ ni piʼin baʼadag ni nge gagyeg nag e gelingin nge matʼawon ni dematʼaw e kar mʼaed kar chuw gaed.\n\n28 Arragon, musap, dagur rus ko gelingin romed ara matʼawmed, machane ri Got rog e ire gube rus ngakʼ; ma rarogon e pi motochiyel rokʼ e nggu fek e sayden rog nggu yororiy e gagyeg ko nam rog, ere rib yoʼor i gamaed ni ke yimʼ ni bachan e kireb romed.\n\n29 Musap gaed ke taw nga napʼan, arragon, fare ngiyalʼ innʼem e bay u paʼay e chiney, ni faʼanra dab mu mithmith gaed ngam yororiyed e nam romed nge piʼin bitir romed, ma fare sayden ko justice e kan tining nga dakeanmed, arragon, ma ra yibi aw nga dakeanmed nge yaeni madaʼ ko ngiyalʼ ni kan gatheaymed.\n\n30 Musap gaed, gube soen nag e ayuw ni nge yib romed; ma faʼanra dab mu piiʼed e gapas nga laniyaenʼ maed, ma musap gaed, gura yib ngomed, nga lan fare binaw nu Zarahemla, mug liiʼmed ko sayden, nge yaeni madaʼ ko ngiyalʼ ni dakuriy gelingmed ni ngam tileged e monʼog ko pi gidiiʼ ney u yalen e paer nib puf rogon.\n\n31 Ya musap gaed, fare Somoel e dabi pag ni nga um pired ni gimed bafos magmed ba almarin ko pi denen romed ni ngam gatheay e pi gidiiʼ rokʼ nib matʼaw.\n\n32 Musap gaed, gimed be lemnag ni fare Somoel e rayog ni nge pagmed me yib nge pufthin nag fapi Lamanites, ni bachan fare yalen ko pi chitamangraed niʼir e ke kʼaring e fananikan ngoraed, arragon, ma ke almarin boech ni bachan fa piʼin ni kar chuw gaed rodaed, u napʼan ni tiromed e kireb e yib ko adag romed ko rir nge pinʼen ni dariy fan nu fayleng?\n\n33 Gimed manang ni gimed be rinʼ e kireb nib togopluw ko pi motochiyel ku Got, ma gimed manang ni gimed be yitʼ nga butʼ ngam maroed u dakean. Ere musap gaed, fare Somoel e gaʼar ngog: Faʼanra piʼin ni kam dugiliyedraed ni ngar manged am romed e dabra kalgaed ngaenʼraed ko pi denen roraed nge pi kireb roraed, ma ngam man ngoraed ko mael.\n\n34 Ere chiney e musap gaed, gag, Moroni, e thingar gurinʼ u rogon e mʼag nug tay ni nggu fol ko pi motochiyel rokʼ e Got rog; ere gubaʼadag ni ngam fol gaed ko thin ku Got, magmed piiʼ e ggan romed nge salthaw romed nge yib ngog nib papay, ma ku aram rogon ngakʼ Helaman.\n\n35 Ere musap gaed, faʼanra dab mu rinʼed e biney ma bay gub ngomed nib papay; ya musap gaed, Got e dabi pag ni nggu mʼaed ko makʼiy; ere ra piiʼ ngomaed boech e ggan romed, ni faʼanra ba tʼuf ni nge mithmith e sayden. Ere chiney e muguyed rogon ngam muguʼuliyed e thin ku Got.\n\n36 Musap gaed, I gag Moroni, ni pilung ko kapten romed. Dagur gay e gelingin ni nge yog ngog, ya gube gay ni nggu miliy nga butʼ. Dagur gay ni nga noeg ngog e soerokʼ nu fayleng, machane gube gay fare rir ko Got rog, nge yalen e paer nib puf rogon nge waʼathan e paer ko nam rog. Ere aray rogon nug museg e babyor rog.\n\n", "alma 61": "[center][font_size=26]Guruy Ni 61[/font_size][/center]\n\n[i]Pahoran e yoeg ku Moroni morngaʼagen e wagaey nge togopluw ntay ko fare am—Fapi king-men e ra koeled fare binaw nu Zarahemla mar taʼab puruyʼ gaed fapi Lamanites—Pahoran e ning e ayuw ko salthaw ni ngar sap gaed ko pinʼen nib kireb. Napʼan 62 M.K.[/i]\n\n1 Musap gaed, chiney e yibi buch ni denʼuw napʼan nga tomuren ni ke piiʼ Moroni e babyor rokʼ ngakʼ fachaʼ ni gaaʼ ko am, me taw bangi babyor ngakʼ rokʼ Pahoran, fachaʼ ni gaaʼ ko am. Ere baʼaray e pi thin ni thap ngakʼ:\n\n2 Gag, Pahoran, ni gag fare gaaʼ ko am ko re nam ney, e kug piiʼ e pi thin ney nge yaen ngakʼ Moroni, fare pilung ko kapten ko salthaw. Musap, gube yoeg ngom, o Moroni, ni dagur falfalaenʼ ko pi gafgow ni gimed be tay, arragon, ribe kireb laninʼug ngay.\n\n3 Machane musap, bay boech e gidiiʼ ni yaed ba falfalaenʼ ko pi gafgow ni gimed be tay, arragon, nra puw gaed ngalang ngar togopluw gaed ngog, ma ku aram rogon ngakʼ e gidiiʼ rog ni yaed fapi Freemen, arragon, ma piʼin nra puw gaed ngalang ngar togopluw gaed e ri yaed bayoʼor.\n\n4 Ma ireray e piʼin ni kar gayed rogon ni ngar feked fare tagilʼ e pufthin nge chuw rog ma yaed e piʼin tabolngin e biney e dodow ko denen ni tinoewey; ya kar muruwel gaed ko sabaenbaen ma kar wawliyed nga orel gumʼirchaʼen e gidiiʼ nib yoʼor, niʼir e ramang tapgin e gafgow nge kirbaenʼ nib ubchiyaʼ nga fithikʼ daed; ma kar tileged e pi ggan romaed, ma kar kʼaringed e murus ngakʼ fapi Freemen romaed ma arame daworiyog ni ngar baed ngomed.\n\n5 Ere musap, kar tulufed gag kug chuw roraed, ere kug miil nggu waen ko fare binaw ku Gideon, me un ngog chi urngin e gidiiʼ ni yog nug fek.\n\n6 Ere musap, kug piiʼ ba babyor ni nge nang e yoʼor ke yaen u gaʼangin yang e giney e nam; ere musap, yaed be mukun ni woed e saaf ngomaed ni gubin e rran, ni ngar feked tatalin e cham roraed, ni ngar yororiyed e nam roraed nge yalen e paer roraed nib puf rogon, ma nggu sulweged puluwon e kireb ni kan rinʼ ngomaed.\n\n7 Ere karbaed ngomaed, ni arame piʼin nra puw gaed ngalang ngar baed ngomaed ni falbiy, arragon, ma arame rrus gaed ngomaed ma daki thog u wunʼraed ni ngar baed ngomaed ko mael.\n\n8 Kar koeled fare nam, ara fare binaw, nu Zarahemla; kar dugiliyed beeʼ ni nge mang pilung roraed, make yol ngakʼ fare pilung ko Lamanites, ni ke puthuy e puruyʼ ngakʼ; ni kar taʼab puruyʼ gow niʼir e nge paer ni nge gagyeg ko fare binaw nu Zarahemla, nib gagyeg nibe lemnag nra bing woʼen fapi Lamanites ni ngar liiʼed e gin kubay ko fare nam, min tay niʼir e pilung ko pi gidiiʼ ney u napʼan nra gel fapi Lamanites ngoraed.\n\n9 Ere chiney, u lan farengi babyor rom e kam gathibthib nigeg riy, machane dariy fan; ya dawor gu puwaen, ya kug falfalaenʼ nib gaaʼ gumʼirchaʼem. Gag, Pahoran, e dagur gay e gelingin, ma kemus ni gube gay rogon ni nggu sulweg tagilʼ e pufthin rog ni nge yog nug chaʼariy e pi matʼawon nge fare rogon e paer ko gidiiʼ rog. Lem rog e ba miyuluy ko fare rogon e paer ni ke piiʼ Got nib puf rogmaed riy.\n\n10 Ere chiney, e musap, gamaed ra siyeg e ngongol ni kireb nge yaeni madaʼ ko ngiyalʼ ni ke tʼuf e puʼoeg rachaʼ. Ma dab gu puʼoeged rachaʼen fapi Lamanites ni faʼan yaedra paer u lan e binaw roraed.\n\n11 Gamaed e dab gu puʼoeged rachaʼen pi walagmaed ni faʼanra dabra puw gaed ngalang ni ngar togopluw gaed mar feked e sayden iyib ngomaed.\n\n12 Gamaed ra pagmaed nggu manged sib ni faʼanra ba mʼag ko justice ku Got, ara faʼanra gomanga ke yoeg ni nggu rinʼed.\n\n13 Machane musap dar yoeg ngomaed ni nggu paged gamaed nggu manged sib ko pi toʼogor romaed, ya thingar gu tayed e pagaenʼ romaed ngakʼ, ma ra thapeg maed.\n\n14 Ere, walageg nib tʼuf rog, i Moroni, ngad siyeged e tirokʼ moʼoniyanʼ, ma re mitinʼen nib ngongol ku moʼoniyanʼ ni dabiyog ni ngad chuweged ko thin rodaed, arragon, ni boed rogon e togopluw nge togopluw ni maʼangech, e ngad chuwegedraed ko sayden rodaed, ni nge yog ni sul ngodaed yalen e paer rodaed nib puf rogon, ni nge yog ni ngad falfalaenʼ gaed ni ke puf matʼawngidaed u galasia rodaed, u lan e gagyeg ku Tabiyul rodaed nge Got rodaed.\n\n15 Ere, moy ngog nib papay ni ke un buchʼuw e gidiiʼ rom ngom, mag pag e tin ke magaey nge gagyeg nag Lehi nge Teancum; mu piiʼ gelingraed ni ngar gagyeg niged e mael ko ginem e binaw, u rogon fare Kan ni Thothup ku Got, ni kuʼir fare yaʼel ko yalen e paer nib puf rogon ni bay rorow.\n\n16 Musap kug piiʼ boech e ggan nib beʼech ngoraed, ni nga dabra mʼaed nge madaʼ ko ngiyalʼ ni rayog ni nga mub ngog.\n\n17 Mu kunuy nga taʼabang urngin e salthaw nra yog rom ngam thelep gaed iyib e ngaray, ma gaed yaen nib papay ngad togopluw gaed ngakʼ fa piʼin ra chuw gaed, u gelingin e Got rodaed u dakean e mich ni bay rodaed.\n\n18 Ma gaed sulweg fare binaw nu Zarahemla, ni nge yog ni ngad feked boech e ggan nib yoʼor ngad piiʼed nge yaen ngakʼ Lehi nge Teancum; arragon, ma daroed ngad togopluw gaed ngoraed u gelingin Somoel, ma gaed tileg e biney e ngongol ni rib kireb.\n\n19 Ere chiney, o Moroni, kar gu falfalaenʼ ni ke thap e babyor rom ngog, ya kug magar nag ko manga nggu rinʼed, kob matʼaw ni nggu waroed ni mael ngakʼ e piʼin walagmaed fa dangay.\n\n20 Machane kamoeg, ni faʼanra dabra kalgaed ngaenʼraed ma fare Somoel e ke chiyliy ngom ni ngam man nib togopluw ngoraed.\n\n21 Muguy rogon nge gel e mich ku Lehi nge Teancum ngakʼ Somoel; moeg ngorow ni dab rrus gow, ya Got e ra thapegrow, arragon, nge gubin e piʼin kar pired ni yaed ba dugil nga rogon e paer niʼir e ke piiʼ Got ngoraed nib puf rograed riy. Ere chiney e nggu museg e babyor rog ngakʼ walageg nib tʼuf rog, i Moroni.\n\n", "alma 62": "[center][font_size=26]Guruy Ni 62[/font_size][/center]\n\n[i]Moroni e yaen ni nge piiʼ e ayuw ngakʼ Pahoran u lan fare binaw ku Gideon—Fapi King-men nri siyeged ni dabra matangiyed e nam roraed e nliiʼraed ngar mʼaed—Pahoran nge Moroni e ra sulwegew yu Nephihah—Boʼor iyaed fapi Lamanites e ramanged ko fapi gidiiʼ ku Ammon—Teancum e liiʼ Ammoron nge mu mukun liiʼ ngemʼ—Fapi Lamanites e ni tuluf raed ngar chuw gaed ko fare nam, me sum e gapas—Helaman e sul ko fare muruwel me monʼog nag fare Galasia. Napʼan 62–57 M.K.[/i]\n\n1 Ere chiney e yibi buch u napʼan ni ke thap ku Moroni e gi babyor ney me athamgil laniyaenʼ, me falfalaenʼ nib gel ni bachan e yulʼyulʼ ku Pahoran, ni gathi ir rebe toʼogor ko fare paer nib pufrogon nge gamʼing ko nam rokʼ.\n\n2 Machane ki yoer nib almarin ni bachan e denen rokʼ e piʼin ni kar tulufed Pahoran nge chuw ko fare gilʼ e tapuf-oloboch, arragon, ma ngan ngoch nag i yoeg, ni arame bachan e piʼin ni kar togopluw gaed ko nam roraed nge Got roraed.\n\n3 Me yibi buch ni Moroni e fek buchʼuw e gidiiʼ, u rogon ni baʼadag Pahoran, me piiʼ ku Lehi nge Teancum matʼawngirow ni ngar gagyeg nigew e tin ni ke magaey ko salthaw rokʼ, ma arame yaen nib sor iyaen ko fare binaw ku Gideon.\n\n4 Me tining ngalang farengi flak ko paer nib puf-rogon u gubin yang e binaw ni be yaen nga langgin, me yog ngakʼ e salthaw ni rogon nra yog u napʼan e milekag rokʼ iyaen nga lan fare binaw ku Gideon.\n\n5 Me yibi buch ni bukun e biyuʼ e gidiiʼ ni mukun ngakʼ, mar feked e sayden roraed ni ngar yororiyed e yalen e paer roraed nib puf rogon, ni gomanga siy ra aw gaed nga kalbus.\n\n6 Ere aray rogon, ni Moroni e kunuy nga taʼabang u napʼan gubin e milekag rokʼ, me yib ko fare binaw ku Gideon; me puthuy e salthaw rokʼ ko tirokʼ Pahoran mar yoʼor gaed, ni arame kar yoʼor gaed ko gidiiʼ ku Pachus, niʼir e immoy ni pilung ko fa piʼin ra chuw gaed ni kar tulufed fapi Freemen nga wuruʼ fare binaw nu Zarahemla mar suweyed fare binaw.\n\n7 Me yibi buch ni Moroni nge Pahoran e ranow nge salthaw rorow iyaen nga lan fare binaw nu Zarahemla, ma ranoed iyaen ko fare binaw, mar madaʼ gaed e gidiiʼ ku Pachus, ma arame rabaed ra mael gaed.\n\n8 Ere musap gaed, Pachus e nliiʼ ngemʼ ma salthaw rokʼ e ni fekraed ni kalbus, ma arame sul Pahoran ko fare gilʼ e tapuf-oloboch rokʼ.\n\n9 Ma fapi gidiiʼ ku Pachus e ni gechig nagraed, u rogon e motochiyel, ma ku aram rogon ko fapi King-men nni fekraed nga ninʼraed nga kalbus; min liiʼraed ngar mʼaed u rogon e motochiyel; arragon, fapi gidiiʼ ku Pachus nge fapi King-men, ni dabra cham gaed ni fan ko nam roraed, machane ngar togopluw gaed ngay, e nliiʼraed ngar mʼaed.\n\n10 Ere aray rogon ni yibi aw nib tʼuf ni re motochiyel ney e thingar ni fol riy ni fan ko ayuwen e riyaʼ ko nam roraed; arragon, ma gubin e piʼin ni pirʼegraed ni yaed be fek yathin yalen e paer roraed nib puf rogon e ni gechig nagraed u rogon fare motochiyel.\n\n11 Ere aray rogon ni mus e bin guyey e duw ko fare lung ko fapi tapuf-oloboch nga dakean fapi gidiiʼ ku Nephi; Moroni nge Pahoran e kar sulwegew e gapas ko fare binaw nu Zarahemla, u fithikʼ e gidiiʼ roraed, ma kar gagyeg nigew e yamʼ nga dakean gubin e piʼin ni dar yulʼyulʼ gaed nga yalen e paer nib puf rogon.\n\n12 Me yibi buch u napʼan ni tabab e bin guyey nge taʼareb e duw ko fare lung ko fapi tapuf-oloboch nga dakean fapi gidiiʼ ku Nephi, ma Moroni e ku chingiyalʼ nem me tuʼog ni ngan piiʼ e ggan nge yaen, nge nelʼ e biyuʼ i salthaw ni nge yaen ku Helaman, ni ngan ayuweg riy i chaʼariy e ginem e binaw.\n\n13 Ma ki guy rogon ba ulung i salthaw nnelʼ e biyuʼ e gidiiʼ, ni bay e ggan roraed nib gaman, ni ngan piiʼ nge yaen ko fapi salthaw ku Lehi nge Teancum. Me yibi buch ni biney e nrinʼ ni ngan noemow nag e binaw ni ngar chamgaed ko Lamanites.\n\n14 Me yibi buch ni Moroni nge Pahoran, e ra pagew ba ulung i salthaw nib yoʼor u lan fare binaw nu Zarahemla, ma ranow ni kar fekew ba ulung i salthaw nib yoʼor nga ranoed iyaen ko fare binaw ku Nephihah, ni bachan e kar nomegew ni ngar liiʼed fapi Lamanites u lan e re binaw nem.\n\n15 Me yibi buch u napʼan ni yaed be yaen iyaen ko fare binaw, mar koeled ngar feked buʼlung i Lamanites ni yoʼor, mar liiʼed boʼor i yaed, mar feked e ggan roraed nge tatalin e mael roraed.\n\n16 Me yibi buch u tomuren ni kar fekew raed, mar guyew rogon nge taʼareb laniyaenʼraed u dakean ba mʼag ni dab kur feked tatalin e cham roraed nga ranoed ni mael ngakʼ fapi Nephites.\n\n17 Ma napʼan nra uned nga lan e biney e mʼag mar piiʼew raed nga ranoed ngar pired ko fapi gidiiʼ ku Ammon, ma aningeg e biyuʼ urngin e piʼin ni dan liiʼraed ngar mʼaed.\n\n18 Me yibi buch u napʼan nra piiʼew raed nga ranoed ngar chuw gaed mar ʼulʼul gaed ko milekag roraed iyaen ko fare binaw ku Nephihah. Me yibi buch u napʼan ni kar taw gaed ko fare binaw ku Nephihah, mar nʼufed e tent roraed u dakean e falang nu Nephihah, nib chugur ko fare binaw nu Nephihah.\n\n19 Chiney e Moroni e baʼadag ni fapi Lamanites e ngar baed nga wean ngar mael gaed nga taʼabang, u dakean e falang; machane fapi Lamanites, e yaed manang rogon fini mʼuth e lem roraed, ma bachan e kar guyed faraed yoʼor, ere dethog roraed ni ngar baed ngoraed; ere dar baed ko mael u lan e binem e rran.\n\n20 Ma napʼan ni nepʼ riy, ma Moroni e yaen iyaen u fithikʼ e lumor ni nepʼ, me yib nga dakean e yoror ni nge damit nag ko gin ngan ko farengi binaw e bay fapi salthaw ko Lamanites riy.\n\n21 Me yibi buch ni guy ni yaed bay nga baʼan ngek, u charen i langan e garog; ma yaed gubin ni yaed be mol. Ere chiney e sul Moroni ko salthaw rokʼ, me guy rogon ni ngar falʼeged e gaf nib el nge tawoʼ roraed, ni ngan pag u lang nga butʼ u bugul e yoror nga baʼan lan e yoror.\n\n22 Me yibi buch ni Moroni e guy rogon ni gidiiʼ rokʼ e nga ranoed iyaen nga pʼebugul e yoror, mar paged yaed iyib nga butʼ nga lan e ginem ko farengi binaw, arragon, u baʼan ngael, ko gin ni demoy fapi Lamanites nge salthaw roraed riy.\n\n23 Me yibi buch ni yaed gubin ni ra nguchuruyed yaed nga butʼ nga lan fare binaw nib nepʼ, ko fapi gaf roraed nib el nge tawoʼ roraed; ere napʼan ni yaeni kadbul riy ma yaed gubin ni yaed bay u lan e yoror ko fare binaw.\n\n24 Ere chiney, e napʼan ni od fapi Lamanites mar guyed ni fapi salthaw ku Moroni ni yaed bay u baʼan lan e yoror, mar rus gaed nib gel, ni arame ra miil gaed nga wuruʼ e yoror u langan e garog.\n\n25 Ere chiney e napʼan ni guy Moroni ni yaed be miil rokʼ, me guy rogon e salthaw rokʼ ni ngar thelep gaed iyaen ngoraed, mar liiʼed boʼor i yaed, mar yinʼed boʼor i yaed nga lan e langob, min fekraed ni kalbus; ma tin ni magaey roraed e ra miil gaed nga lan fare binaw ku Moroni, ni bay nga mathil u dappʼelʼay.\n\n26 Ere aray rogon ni Moroni nge Pahoran e ra koelew fare binaw ku Nephihah ni dariy bagyaed ni yimʼ; ma rib yoʼor i yaed fapi Lamanites e kan liiʼraed ngar mʼaed.\n\n27 Chiney e yibi buch ni boʼor fapi Lamanites ni kalbus e yaed baʼadag ni ngar manged ko fapi gidiiʼ ku Ammon ma ngar manged boech e gidiiʼ nib puf rograed ko paer.\n\n28 Me yibi buch ni oren e piʼin yaed baʼadag, e ni piiʼ ngoraed ni rogon ni yaed be athapeg.\n\n29 Ere, gubin fapi kalbus ko Lamanites mar manged ko fapi gidiiʼ ku Ammon, mar tabab gaed ko muruwel nib almarin, ni yaed be fofuʼog e butʼ, ma yaed be yung gubin mit e grain, chugliy e gamanman nge garbaw ni urngin mit; ere aray rogon ni fapi Nephites e ra baʼud gaed boech ko muruwel ni gel; arragon, ni arame baʼud laniyaenʼraed rokʼ gubin fapi kalbus ko Lamanites.\n\n30 Ere yibi buch u tomuren ni ke koel Moroni fare binaw ku Nephihah, ma ke fek e kalbus nib yoʼor, ni arame ri lichnag e salthaw ko Lamanites, nge tomuren ni ke sulweg fapi Nephites nib yoʼor ni faʼan ni fekraed ni kalbus, niʼir e piiʼ gelingin e salthaw ku Moroni; ere Moroni e yaen ko fare binaw ku Nephihah, iyaen ko fare binaw ku Lehi.\n\n31 Me yibi buch u napʼan ni guy fapi Lamanites ni Moroni e be yibi yib ngoraed, mar rus gaed bayay mar miil gaed rokʼ fapi salthaw ku Moroni.\n\n32 Me yibi buch ni Moroni nge salthaw rokʼ e ra lʼoelʼoeged raed u rebe binaw ngo reb, nge yaeni madaʼ ko ngiyalʼ ni kar madaʼ gaed Lehi nge Teancum; me miil fapi Lamanites rokʼ Lehi nge Teancum, iyaen nga dakean e mathil u charen dappʼelʼay, nge madaʼ ko ngiyalʼ ni kar madaʼ gaed ko fare binaw ku Moroni.\n\n33 Ma fapi salthaw ko Lamanites e yaed gubin ma kar moʼolung gaed nga taʼabang, ni arame yaed gubin u taʼab ulung u lan fare binaw ku Moroni. Chiney e Ammoron, niʼir fare pilung ko fapi Lamanites, e ku bay roraed.\n\n34 Me yibi buch ni Moroni nge Lehi nge Teancum e ra pired ni yaed e salthaw roraed nib liyeg u lan e mathil ko fare binaw ku Moroni, ni arame fapi Lamanites e ni liyeg raed u mathil u baʼan wuruʼ e binaw u baʼan yimuch, ngu lan e mathil u baʼan wuruʼ e binaw u baʼan ngek.\n\n35 Ere aray rogon nra pired e re nepʼ innʼem. Ya musap gaed, fapi Nephites nge fapi Lamanites e kur magaer gaed ni bachan e thelep ni kar tayed nib almarin; ere dakur tʼired liyiben banʼen nib nepʼ, ma kemus ni Teancum; ya kari damomuw ngakʼ Ammoron, ni arame ke tʼuroeg u waenʼ ni Ammoron, nge Amalickiah ni walagen, e yow e tabolngin ko biney e mael nib gaaʼ make nʼuw napʼan u thilraed nge fapi Lamanites, niʼir e ke mang tapgin e mael ni yoʼor nge puʼoeg rachaʼ, arragon, nge uyngol ni gel.\n\n36 Ere yibi buch ni Teancum u fithikʼ e damomuw rokʼ e yaen nga lan e tamagif ko fapi Lamanites, me luweg ir nga butʼ u dakean e yoror ko fare binaw. Me yaen ni ke fek baelʼ i gaf, ni be yaen u bayang ngu bayang, me yaeni pirʼeg fare pilung; me pag ba sarey ngakʼ, me kuruf nib chugur ko gumʼirchaʼ. Machane musap gaed, fare pilung e pug e pi tapigpig rokʼ u mʼon ni ngemʼ, ma arame ra lʼoelʼoeged Teancum, ngar liiʼed ngemʼ.\n\n37 Chiney e yibi buch u napʼan ni Lehi nge Moroni e ra nangew ni ke yimʼ Teancum mari kirbaenʼrow ni rib gel; ya musap gaed, ir beeʼ nib moʼon nib mʼuthaenʼ niki i cham ni fan ko nam rokʼ, arragon, ma ba tafagear nib yulʼyulʼ ko fare yalen e paer nib puf-matʼawon; ma kari gafgow ko kirbaenʼ nib gel. Machane musap gaed, ke yimʼ, ma ke yaen ke chuw u fayleng.\n\n38 Chiney e yibi buch ni yaeni rebo rran riy me yaen Moroni, me yib ngakʼ fapi Lamanites, ni arame ra liiʼedraed nib noemow; mar tulufedraed nga wuruʼ fare binaw; mar miil gaed, ma arame dakur suloed e ngiyalʼ nem ni mael ngakʼ fapi Nephites.\n\n39 Ere aray rogon ni mus e bin guyey nge taʼareb e duw ko fare lung ko fapi tapuf-oloboch nga dakean fapi gidiiʼ ku Nephi; ere aray rogon ni ur madaʼ niged e mael, nge puʼoeg rachaʼ, nge uyngol, nge kirbaenʼ, nib yoʼor e duw napʼan.\n\n40 Ma bay e mathang pogofan ni kan tay, nge togopluw, nge wagaey ni aw nga thiliy, nge gubin mit e denen nga fithikʼ fapi gidiiʼ ku Nephi; machane rifan ngakʼ e piʼin nib matʼaw, arragon, ni bachan e pi meybil rokʼ e piʼin nib matʼaw, ma dan liiʼraed.\n\n41 Machane musap gaed, ri bachan fini nʼuw napʼan e mael u thilin fapi Nephites nge fapi Lamanites ma arame yoʼor e piʼin ni ʼelʼel gumʼirchaʼen, ma bachan e rib nʼuw napʼan e mael; ere boʼor e piʼin ni munguy ni bachan e pi gafgow nge kirbaenʼ roraed, ni arame ra sobutʼ niged laniyaenʼraed u mit Got, ni mus rogon fini sobutʼ laniyaenʼraed.\n\n42 Me yibi buch u tomuren ni ke yororiy Moroni e yung nem e binaw ni ire ba mab ngakʼ fapi Lamanites, nge madaʼ ko ngiyalʼ ni ke noemow, me sul ko fare binaw nu Zarahemla; ma ku aram rogon Helaman ni sul ko gin tafen e binaw; ma arame yib bayay e gapas nga fithikʼ e gidiiʼ ku Nephi.\n\n43 Ere Moroni e pag e gagyeg ko pi salthaw rokʼ nga lani paʼ ba pagael ni fak, ni fithingan e Moronihah; me sul nga tafen ni gomanga yog ni paer ko tin ni kubay e rran rokʼ u fithikʼ e gapas.\n\n44 Ma Pahoran e sul nga tagilʼ ko tapuf-oloboch; ma Helaman e ki ognag ir bayay ni nge machib nag fare thin ku Got ngakʼ fapi gidiiʼ; ya bachan e boʼor e mael nge togopluw ni ke yaen ere ke yibi aw nib tʼuf ni ngan sunmiy ba fanow bayay u lan fare galasia.\n\n45 Ere, Helaman nge pi walagen e ranoed iyaen, ngar weliyed fare thin ku Got nib mangingʼ me yoʼor e piʼin ni michaenʼraed ni bay e denen roraed, ma arame yog ni ngar kalgaed ngaenʼraed ko pi denen roraed min tawfe nagraed ngakʼ Somoel ni Got roraed.\n\n46 Me yibi buch ni ra yarmiyed bayay fare galasia ku Got, u gaʼangin yang e nam.\n\n47 Arragon, nge pi fanow nni ngongoliy ni morngaʼagen fare motochiyel. Nge pi tapuf-oloboch roraed nge pi gaaʼ ko pi tapuf-oloboch e ni melʼegraed.\n\n48 Ma fapi gidiiʼ ku Nephi e ra tabab gaed ko monʼog bayay u lan fare nam, mar tabab gaed ko yoʼor mar gel gaed bayay u lan e nam. Mar tabab gaed ko falaʼab iyaen.\n\n49 Machane yug aram rogon e falaʼab roraed, ara gelingraed, ara monʼog roraed, ma dar nʼufed yaed ngalang ko yowlop u oewchraed; ara gomanga sagaʼal iyib ngaenʼraed fare Somoel ni Got roraed; ere ra sobutʼ niged laniyaenʼraed u pʼoewchen.\n\n50 Arragon, yib ngaenʼraed e pinʼen nib felʼ ni rinʼ Somoel ni fan ngoraed, ni chuwegraed ko yamʼ, nge langben e mʼag, ngo kalbus, nge gubin mit e kirbaenʼ, make chuwegraed u paʼ e pi toʼogor roraed.\n\n51 Mar meybil gaed ngakʼ fare Somoel ni Got roraed ni gubin e ngiyalʼ, ma arame tawaʼath nagraed fare Somoel riy, ni boed ni ke yoeg, ere ragel gaed mar monʼog gaed u lan e nam.\n\n52 Me yibi buch ni gubin e pinnʼey e nrinʼ. Me yibi yimʼ Helaman, u lan e bin guyey nge lal e duw ko fare lung ko fapi tapuf-oloboch nga dakean fapi gidiiʼ ku Nephi.\n\n", "alma 63": "[center][font_size=26]Guruy Ni 63[/font_size][/center]\n\n[i]Shiblon nge Helaman e ra fekew ngar chaʼariyew fapi chep nib thothup—Boʼor e Nephites nra milekag gaed ko fare binaw nib kan nga leluʼoch—Hagoth e toey e barkow, ni un tareg nag iyaen u lan e day ko ngael—Moronihah e gel ko fapi Lamanites u napʼan e mael. Napʼan 56–52 M.K.[/i]\n\n1 Ere yibi buch u napʼan ni tabab e bin guyey nge nelʼ e duw ko fare lung ko fapi tapuf-oloboch nga dakean fapi gidiiʼ ku Nephi, me Shilon e fek nge chaʼariy fa pinʼen nib thothup ni faʼan ni piiʼ Alma ngakʼ Helaman.\n\n2 Ma ir beeʼ nib moʼon nib matʼaw, ni iyaen nib yalʼuw u pʼoewchen Got; ma i gay rogon ni nge rinʼ e tin nib mangil ni gubin e ngiyalʼ, ma nge fol ko pi motochiyel ko fare Somoel ni Got rokʼ; ni boed ni rinʼ walagen.\n\n3 Me yibi buch ni Moroni e ki yimʼ. Ere aray rogon ni mus e bin guyey nge nelʼ e duw ko fare lung ko fapi tapuf-oloboch.\n\n4 Me yibi buch nu lan e bin guyey nge medilip e duw ko fare lung ko fapi tapuf-oloboch, ma immoy ba ulung i gidiiʼ nib yoʼor, ni lal e biyuʼ nge aningeg miriʼay e pumoʼon, nge pi leʼengiraed nge bitir roraed, nra chuw gaed ko fare binaw nu Zarahemla nga ranoed nga lan fare binaw ni bay ko leluʼoch.\n\n5 Me yibi buch ni Hagoth, ni bachan e ir beeʼ ni baʼadag ni nge nang boech banʼen, ere yaen nge yaen i toey ba barkow ngakʼ ni rib gaaʼ, u mathil ko fare binaw ni Galwog, u charen fare binaw ni Kanpag, me yinʼ nga maday u baʼan ngael e day, u charen boechi yang i binaw nib achichig radan ni sor ko nam ni bay nga leluʼoch.\n\n6 Ere musap gaed, boʼor fapi Nephites ni yaen nga langgin e barkow mar tareg gaed nga ranoed ni kar feked e ggan nib yoʼor, ma kub yoʼor e ppin nge bitir nra feked; ma ranoed ni yaed ba yalʼuw iyaen nga lan e leluʼoch. Ere aray rogon ni mus e bin guyey nge medilip e duw.\n\n7 Ma napʼan u lan e bin guyey nge meruk e duw, mare moʼon ney e ki toey boech e barkow. Ma bin sommʼon e barkow e kichel nge sul, maki yoʼor boech e gidiiʼ ni yaen nga langgin; ma kur feked e paaw nib yoʼor, ma kur tareg gaed bayay nib sor ko fare binaw nib kan nga leluʼoch.\n\n8 Me yibi buch ni dakun rungʼag morngaʼagraed bayay. Ere gu lemniged ni kar lumoch gaed u lan e rigur. Me yibi buch niki tareg reb e barkow nge yaen; ma gin ni sor ngay e dag nanged.\n\n9 Me yibi buch nu lan e biney e duw mab yoʼor e gidiiʼ ni yaen nga lan fare nam ni bay nga leluʼoch. Ere aray rogon ni mus e bin guyey nge meruk e duw.\n\n10 Me yibi buch nu lan e bin guyey nge mereb e duw ko fare lung ko fapi tapuf-oloboch, ma ki yibi yimʼ Shiblon, ma Corianton e ke yaen ko fare binaw nib kan nga leluʼoch u barkow, ni nge fek e ggan iyaen ngakʼ e piʼin ni ka ranoed ko re binaw nem.\n\n11 Ere yibi aw nib tʼuf rokʼ Shiblon ni nge piiʼ e pinnʼem nib thothup, u mʼon ni nge yimʼ, ngakʼ fare pagael ni fak Helaman, ni fithngan e Helaman, ni kan tunguy fithingan e chitamangin ngakʼ.\n\n12 Ere chiney e musap gaed, gubin e pi yunginnnʼem ni kan yoloey nibe chaʼariy Helaman e ni yoloey min piiʼ nge yaen nga fithikʼ e gidiiʼ u gaʼangin yang e nam, ma kemus ni yigoʼ yungin baʼaram ni ke tay Alma chilen ni dab ni piiʼ e dan piiʼ.\n\n13 Machane, pinnʼey e ngan chaʼariy nge paer nib thothup, min piiʼ u rebo mfen ngo reb; ere, u lan e re duw ney, e ni tay chilen e pinnʼey ngakʼ Helaman, u mʼon ni nge yimʼ Shiblon.\n\n14 Me yibi buch ni ku lan e re duw ney ma bay boech e gidiiʼ nra togopluw gaed mar chuw gaed nga ranoed ngakʼ fapi Lamanites; ma kun kʼaring e damomuw ngoraed ngar togopluw gaed ko fapi Nephites.\n\n15 Ma ku lan e re duw ney marbaed ni yaed bayoʼor ni mael ngakʼ fapi gidiiʼ ku Moronihah, ara ngakʼ fapi salthaw ku Moronihah, ma arame ni liiʼraed min tulufraed ngar suloed bayay ko pi binaw roraed, ma boʼor i yaed e ke yimʼ.\n\n16 Ere aray rogon ni mus e bin guyey nge mereb e duw ko fare lung ko fapi tapuf-oloboch nga dakean fapi gidiiʼ ku Nephi.\n\n17 Ere aray rogon ni mus e babyor ku Alma, nge Helaman ni fare pagael ni fak, nge Shiblon, nib pagael ni fak.\n\n", "hel 1": "[center][font_size=26]Fare Babyor ku Helaman[/font_size][/center]\n\nBake babyor ko fapi Nephites. Pi mael roraed nge pi togopluw roraed, nge wagagaey nra tayed. Nge ku fapi prophecy ko profet nib thothup nib yoʼor, u mʼon ko wub ni tay Kristus, u rogon e pi chep ku Helaman, niʼir fare pagael ni fak Helaman, ngo rogon fapi chep ko pi pagael ni fak, nge yib nga butʼ nge madaʼ ko wub rokʼ Kristus. Nge ku fapi Lamanites nib yoʼor ni ke michaenʼraed. Bake babyor ni morngaʼagen rogon ni michaenʼraed. Bake babyor ni morngaʼagen fini matʼaw fapi Lamanites, nge pi ngongol ni kireb nge pi fananikan ko fapi Nephites, u rogon fare chep ku Helaman nge fapi pagael ni fak, me yib nga butʼ nge yibi madaʼ ko fare wub rokʼ Kristus, ni kanoeg ni fare ke babyor ku Helaman, nge ku boech.\n\n[center][font_size=26]Guruy Ni 1[/font_size][/center]\n\n[i]Pahoran ni bin lʼagruw e mang gaaʼ ko tapuf-oloboch me thang Kishkumen e pogofan rokʼ—Pacumeni e paer ngilʼ e tapuf-oloboch—Coriantumr e powiʼiy fapi salthaw ko Lamanites, me koel yu Zarahemla, me liiʼ Pacumeni—Moronihah e gel ngakʼ fapi Lamanites me sulweg yu Zarahemla, ma Coriantumr e nliiʼ ngemʼ. Napʼan 52–50 M.K.[/i]\n\n1 Ere chiney e musap gaed, i yibi buch ni tabab e bin aningeg i ragag e duw ko fare lung ko fapi tapuf-oloboch nga dakean e gidiiʼ ku Nephi, me tabab ba gafgow nga fithikʼ fapi gidiiʼ ko Nephites.\n\n2 Ya musap gaed, Pahoran e yimʼ, ke yaen ke chuw u fayleng; ere yibi tabab e maleʼeg thin u morngaʼagen ko miniiʼ rokʼ fapi walag, ni fapi pagael ni fak Pahoran e nge paer ko fare gilʼ e tapuf-oloboch.\n\n3 Chiney e baʼaray fithingan e piʼin ni yaed be leleʼeg fare gilʼ e tapuf-oloboch, ni ku yaed e ruguyed rogon fapi gidiiʼ ngar togopluw gaed: Pahoran, Paanchi, nge Pacumeni.\n\n4 Chiney e gathi kemus oren e pi pagael ni fak Pahoran aray (ya boʼor e bitir rokʼ), machane ireray e piʼin ni yaed be leleʼeg fare gilʼ e tapuf-oloboch; ere, ra sunmiyed dalip e ulung nga fithikʼ fapi gidiiʼ.\n\n5 Machane, yibi buch ni Pahoran e ni dugliy u lungun e gidiiʼ ni yoʼor ni nge mang gaaʼ ko tapuf-oloboch nge am ko gidiiʼ ku Nephi.\n\n6 Me yibi buch ni Pacumeni, e napʼan ni guy ni dabiyog ni nge fek fare gilʼ e tapuf-oloboch, me pag ir nge un nga lungun e gidiiʼ ni yoʼor.\n\n7 Machane musap gaed, Paanchi, nge tin baʼaram e gidiiʼ ni yaed baʼadag niʼir e nge mang am roraed, e ra puwaenʼ gaed nib gel; ere, yaen i sabaenbaen nag e tinem e gidiiʼ ni ngar puw gaed ngalang ngar togopluw gaed ngakʼ pi walagraed.\n\n8 Me yibi buch u napʼan ni be yaen ni nge rinʼ e rannʼey, ma musap gaed, arame ni koel ngan fek, min mʼag ni boed ni ke yoeg e gidiiʼ ni yoʼor, min dugliy ni ngan liiʼ ngemʼ; ya ke puw ngalang nga fithikʼ e togopluw nibe gay rogon ni nge gatheay e paer nib puf-rogon ko gidiiʼ.\n\n9 Ere chiney e napʼan ni guy fapi gidiiʼ ni ur athapeged niʼir e nge mang am roraed ni arame ke dugil ni ngan liiʼ ngemʼ, ma arame ra puwaenʼ gaed, ere musap gaed, mar piiʼed Kishkumen nge yaen, nge yaen ko fare gilʼ e tapuf-oloboch ku Pahoran, me thang e pogofan ku Pahoran u napʼan ni ke paer nga gilʼ e tapuf-oloboch.\n\n10 Ma fapi tapigpig ku Pahoran e ra lʼoelʼoeged; machane musap gaed, ri miil fare Kishkumen ni rib papay ni dariy beeʼ ni yog ni koel.\n\n11 Me sul ngakʼ e fa piʼin nra lʼoeged, ma yaed gubin ni kar og niged yaed ni yaed gubin nga lan ba mʼag, arragon, ni yaed be micheg u dakean e chaʼ ni Sunmiy raed, ni dab roeged ni Kishkumen e thang e pogofan rokʼ Pahoran.\n\n12 Ere, Kishkumen e dannang morngaʼagen u fithikʼ e gidiiʼ ku Nephi, ya ing ir ko ngiyalʼ i nʼen ni thang e pogofan ku Pahoran. Ere Kishkumen nge ulung rokʼ, ni kar falʼeg ba mʼag u thilraed ngakʼ, e ra maʼathuk gaed nga fithikʼ fapi gidiiʼ, u ba dodow ni yaed gubin ni dab kun pirʼeg raed; machane gubin e piʼin ni pirʼeg raed e liiʼraed ngar mʼaed.\n\n13 Ere chiney e musap gaed, Pacumeni e ni dugliy, u lungun e gidiiʼ ni yoʼor, ni nge mang gaaʼ ko tapuf-oloboch nge am ko gidiiʼ, ni nge gagyeg u gilʼ Pahoran ni walagen; ma ri ire bay matʼawon ngay. Ere gubin e pinnʼey ma nrinʼ u lan e bin aningeg i ragag e duw ko fare lung ko fapi tapuf-oloboch; me yaeni mus aram.\n\n14 Me yibi buch u lan e bin aningeg i ragag nge taʼareb e duw ko fare lung ko fapi tapuf-oloboch, ni fapi Lamanites e kar kunuyed nga taʼabang bogi gidiiʼ ni salthaw ni yoʼor, mi piiʼ e sayden ngoraed, nge sarey, nge gatʼing, nge gane gatʼing, nge orwach ko mael, nge madan e mael, nge gubin mit e fan e pilig ko urngin mit.\n\n15 Marbaed bayay ni gomanga yog ni ngar og niged e mael ngakʼ fapi Nephites. Ma be powiʼiyraed beeʼ nib moʼon ni fithingan e Coriantumr; ma beeʼ ni gidiiʼ nu Zarahemla; ma beeʼ ni chuw ko fapi Nephites; ma ir beeʼ nib moʼon nib gaaʼ mab yargael.\n\n16 Ere, fare pilung ko Lamanites, ni fithingan e Tubaloth, ni beeʼ nib pagael ni fak Ammoron, e be lemnag ni Coriantumr, e beeʼ nib moʼon nib yargael, ere rayog rokʼ ni nge togopluw ngakʼ fapi Nephites, nga gelingin nge gonop rokʼ nib gaaʼ, ni arame ra piiʼ nge yaen ma ra gel ko fapi Nephites—\n\n17 Ere kʼaring e damomuw ngoraed, me kunuy nga taʼabang e pi salthaw rokʼ, me dugliy Coriantumr ni nge mang gaaʼ roraed, me guy rogon ni nga ranoed ko fare binaw nu Zarahemla ni ngar mael gaed fapi Nephites.\n\n18 Me yibi buch ni bachan fini almarin e togopluw nge magawon ko fare am, ni arame dar tayed e matanag nib gaman u lan e binaw nu Zarahemla; ya ra lemniged ni fapi Lamanites e dabi thog roraed ni ngar baed nga kenggin e binaw ko pi binaw roraed ni ngar oggaed ko fare binaw nu Zarahemla.\n\n19 Machane yibi buch ni Coriantumr e yaen niʼir e gireng ko salthaw rokʼ nib yoʼor, marbaed ra oggaed ko gidiiʼ ko fare binaw, ni rabaed nib gur ni arame dakiyog napʼan riy ko fapi Nephites ni ngar kunuyed nga taʼabang e salthaw roraed.\n\n20 Ere Coriantumr e liiʼ e chaʼ nibe matangiy e garog ko fare binaw, ma ranoed e salthaw rokʼ ni gubin nga lan fare binaw, mar liiʼed gubin e piʼin ni togopluw ngoraed, ma arame ra koeled fare binaw ni gaʼangin.\n\n21 Me yibi buch ni Pacumeni, niʼir e gaaʼ ko tapuf-oloboch, e miil rokʼ Coriantumr, iyaen nge madaʼ ko yoror ko fare binaw. Me yibi buch ni Coriantumr e koel nge piriʼiy nga doew e yoror, nib almarin me yimʼ. Ere aray rogon ni mus e pi rran rokʼ Pacumeni.\n\n22 Ere chiney e napʼan ni guy Coriantumr ni ke koel fare binaw nu Zarahemla, me guy ni fapi Nephites e kar miil gaed roraed, ma yibe liiʼraed, ma yibe koelraed ngan fekraed, ma ku yibe yinʼraed nga kalbus, ma ke koel e gin thʼabi gel ko gubin yang e binaw, me athamgil laniyaenʼ me yaen nge togopluw ngakʼ gubin e binaw.\n\n23 Ma chiney e de paer u lan fare binaw nu Zarahemla, machane me yaen ni ke un e salthaw nib yoʼor ngakʼ, iyaen ko fare binaw ni Galwog; ya ireram e tanam rokʼ, ni nge mirbidiy ko sayden e gin ni nge yaen riy, ni nge yog ni koel e yungin ni bay e binaw nga leluʼoch ko fare binaw.\n\n24 Ma be lemnag ni bay gelingraed u lukungun e nam, ere me yaen, ni dar piiʼ napʼan ngoraed ni ngar kunuy yaed riy nga taʼabang ya ngar pired ni yaed balich; ere aray rogon yalen nra oggaed ngoraed ngar thʼibed raed nga butʼ.\n\n25 Machane musap gaed, biney e thelep ni tay Coriantumr u dakean lukungun e binaw e piiʼ woʼen ngakʼ Moronihah ni nge gel ngoraed, ni yug aram rogon nib yoʼor fapi Nephite ni kan liiʼraed.\n\n26 Ya musap gaed, Moronihah e lemnag ni fapi Lamanites e dabi thog roraed ni ngar baed nga lukungun e nam, ya bay i mael ko tin baʼaray e binaw nib liyeg u mathil ni boed ni kuʼur rinʼed; ere Moronihah e ke guy rogon ni tin bagael ko salthaw roraed e ngar matangiyed e yungin baʼaram e binaw nib liyegey u mathil.\n\n27 Machane musap gaed, fapi Lamanites e dar rus gaed ni aram rogon ni baʼadag, ya karbaed nga lukungun fare nam, ma kar koeled fare binaw ni gaaʼ niʼir fare binaw nu Zarahemla, mar thelep gaed u dakean e yungin baʼaray ni thʼabi gaʼfan e binaw, ni yaed be liiʼ e gidiiʼ nib almarin ni yibe thʼethʼaeb raed, ni pumoʼon, nge ppin, nge bitir ma yaed be koel e binaw nib yoʼor nge yungin tagilʼ e miith.\n\n28 Machane napʼan ni pirʼeg Moronihah e biney, me guy rogon ni ku chingiyalʼ nem nge piiʼ Lehi nge buʼulung i salthaw ngar liyeged ngar ninged e thabey ngoraed u mʼon ni ngar taw gaed ko fare binaw ni Galwog.\n\n29 Ere aray rogon ni rinʼ; me ning e thabey ngoraed u mʼon ni ngar taw gaed ko fare binaw ni Galwog, me ognag e mael ngoraed, nib almarin ni arame ra suloed riy nga tomur iyaen ko fare binaw nu Zarahemla.\n\n30 Me yibi buch ni Moronihah e ning e thabey ngoraed u napʼan ni yaed be sul nga tomur, me ognag e mael ngoraed, ni arame ri yibi mang ba mael nib yoʼor e rachaʼ ni mapʼ riy; arragon, boʼor e piʼin nliiʼraed ngar mʼaed, ma fithikʼ e piʼin ni kar mʼaed e kun pirʼeg Coriantumr riy.\n\n31 Ere chiney, e musap gaed, fapi Lamanites e dakuriy bang nra yog ni ngar miil gaed ngay, dabiyog ko leluʼoch, ara ko yimuch, ara ko ngek, ara ko ngael, ya ke liyeg raed fapi Nephites u butʼ.\n\n32 Ere aray rogon ni Coriantumr e suruy fapi Lamanites iyaen nga fithikʼ fapi Nephites, mar awgaed nga lani paʼ fapi Nephites, ma arame nliiʼ ngemʼ, ere fapi Lamanites e ra piiʼed yaed nga lani paʼ fapi Nephites.\n\n33 Me yibi buch ni Moronihah e sulweg fare binaw nu Zarahemla bayay, me guy rogon ni fapi Lamanites ni kan fekraed ni kalbus e ngar chuw gaed u lan fare binaw u fithikʼ e gapas.\n\n34 Ere aray rogon ni mus e bin aningeg i ragag nge taʼareb e duw ko fare lung ko fapi tapuf-oloboch.\n\n", "hel 2": "[center][font_size=26]Guruy Ni 2[/font_size][/center]\n\n[i]Helaman, ni fare pagael ni fak Helaman, e mang pilung ko tapuf-oloboch—Gadianton e i girngiy fare ulung ko Kishkumen—Tapigpig ku Helaman e liiʼ Kishkumen, ma fare ulung ko Gadianton e ra miil gaed nga lan wuruʼ e binaw. Napʼan 50–49 M.K.[/i]\n\n1 Me yibi buch nu lan e bin aningeg i ragag nge lʼagruw e duw ko fare lung ko fapi tapuf-oloboch, u tomuren ni Moronihah e ke yarmiy e gapas u thilin fapi Nephites nge Lamanites, ma musap gaed dariy bee ni ke paer ko fare gilʼ e tapuf-oloboch; ere yibi tabab e maleʼeg thin bayay nga fithikʼ fapi gidiiʼ ni morngaʼagen e chaʼ ni nge paer ko fare gilʼ e tapuf-oloboch.\n\n2 Me yibi buch ni Helaman, niʼir fare pagael ni fak Helaman, e ni dugliy ni nge paer ko fare gilʼ e tapuf-oloboch, u lungun e gidiiʼ ni yoʼor.\n\n3 Machane musap gaed, Kishkumen, niʼir e thang e fan rokʼ Pahoran, e yaeni miith ning ki liiʼ Helaman; ni ulung rokʼ e yaed bay ni yaed be ayuweg, ma kar uned nga lan ba mʼag ni dariy beeʼ ni nge nang e kireb rokʼ.\n\n4 Ya bay beeʼ niba Gadianton, niʼir e rib mʼay nga fithikʼ e sabethin, nge salap rokʼ, ni nge ululiy e muruwel ko mathang pogofan nge moroʼroʼ nib miith morngaʼagen; ere ire mang gaaʼ ko ulung rokʼ Kishkumen.\n\n5 Ere sabaenbaen nagraed, nge ku aram rogon ngakʼ Kishkumen, ni faʼan yaedra tay nga gilʼ fare puf-oloboch ma ra piiʼ ngakʼ e piʼin ni yaed baʼun ko ulung rokʼ ni nge yib gelingraed nge matʼawraed u fithikʼ fapi gidiiʼ; ere Kishkumen e gay rogon ni nge liiʼ Helaman.\n\n6 Me yibi buch u napʼan nibe yaen iyaen ko fare gilʼ e tapuf-oloboch ni nge liiʼ Helaman, ma musap gaed bay reb fapi tapigpig ku Helaman, ni bay u wean nib nepʼ nib ing doew ni ke thil yaʼan, me naʼab ko pi liyeb ni baʼaram ni ke tay e re ulung ney ni ngan liiʼ Helaman—\n\n7 Ere yibi buch ni madaʼ nag Kishkumen, me piiʼ ba pow ni fanathin ngakʼ; ere Kishkumen e tamilngeg ngakʼ rogon e tanam rokʼ, nibe tanam nag niʼir e nge powiʼiy iyaen ko fare gilʼ e tapuf-oloboch ni nge yog ni thang e fan rokʼ Helaman.\n\n8 Ma napʼan ni nang fare tapigpig ku Helaman gubin e tafnaey rokʼ Kishkumen, me dag nibe nomeg ni nge thang e fan, ma ku aram rogon nibe nomeg gubin e piʼin nib mang ko ulung rokʼ ni ngar thanged e fan, ma ngar moroʼroʼ gaed, ni nge yib gelingraed, (ere aray rogon e makath roraed, nge pi thaʼ roraed) fare tapigpig ku Helaman e gaʼar ngakʼ Kishkumen: Mman nga darow ko fare gilʼ e tapuf-oloboch.\n\n9 Ere biney e ri falaenʼ i Kishkumen ngay nib gel, ya ke lemnag ni arame rayog ni nge muguʼuliy e tin ni ke nomeg; machane musap gaed, fare tapigpig ku Helaman, e napʼan ni yow be yaen iyaen ko fare gilʼ e tapuf-oloboch, me rugoey e yaer ngakʼ Kishkumen nge kuruf gumʼirchaʼen, ni arame thig nge aw nga butʼ nib yamʼ ni de gelʼgelʼ. Me miil nge yaeni yoeg ku Helaman gubin e pinʼen ni ke guy, make rungʼag, make rinʼ.\n\n10 Me yibi buch ni Helaman e malʼog ni ngan koel e re ulung ney ko moroʼroʼ nge tamathang pogofan nib miith morngaʼagen, ni nge yog ni ngan liiʼraed u rogon e motochiyel.\n\n11 Machane musap gaed, napʼan ni nang Gadianton ni Kishkumen e daki sul me rus nag ni yira liiʼ; ere me yoeg ko fare ulung rokʼ ni ngar leaked. Ere mar miil gaed nga wuruʼ fare binaw, u ba paʼ i kanawoʼ nib miith, nib sor nga lan wuruʼ e binaw; ere napan ni malʼog Helaman ni ngan yaen ni koelraed ma dan pirʼeg raed u bang.\n\n12 Ma ku baʼaray boech ni morngaʼagen Gadianton ni nggu weliy u tomuren e tiney. Ma aray rogon ni mus e bin aningeg i ragag nge lʼagruw e duw ko fare lung ko fapi tapuf-oloboch ko gidiiʼ ku Nephi.\n\n13 Ere musap gaed, aram ko tungun e reke babyor ney ma bay mu guyed riy ni Gadianton e pulpuluy paʼ, arragon, mari chugur ni nge gatheay gubin e gidiiʼ ku Nephi.\n\n14 Musap gaed dagur yipʼ fan tungun fare ke babyor ku Helaman, ya gube yipʼ fan tungun fare ke babyor ku Nephi, niʼir e gufek gubin fapi chep riy niʼir e kug yoloey.\n\n", "hel 3": "[center][font_size=26]Guruy Ni 3[/font_size][/center]\n\n[i]Boʼor e Nephites ni rabaed ko fare binaw nib kan nga leluʼoch—Ra toeyed e naʼun ni simen mar chaʼariyed e chep nib yoʼor—Yu ragag e biyuʼ e piʼin ni michaenʼraed min tawfe nagraed—Fare thin rokʼ Got e be powiʼiy e gidiiʼ ko woʼen e thap—Nephi ni fare pagael ni fak Helaman e paer ko fare gilʼ e tapuf-oloboch. Napʼan 49–39 M.K.[/i]\n\n1 Ere chiney e yibi buch u lan e bin aningeg i ragag nge dalip duw ko fare lung ko fapi tapuf-oloboch, ma dariy e maleʼeg thin u fithikʼ fapi gidiiʼ ku Nephi ma kemus ni buchʼuw e ufʼuf ni bay u lan e fare galasia, niʼir e kʼaring buchʼuw e wagagaey nga fithikʼ fapi gidiiʼ, ni bogi gagyeg ni tal u lan e bin aningeg i ragag nge dalip e duw.\n\n2 Ma arame dariy e maleʼeg thin u fithikʼ fapi gidiiʼ u lan e bin aningeg i ragag nge aningeg e duw; ma ku aram i tay ni dariy e maleʼeg thin u lan e bin aningeg i ragag nge lal e duw.\n\n3 Me yibi buch u lan e bin aningeg i ragag nge nelʼ e duw, arragon, ni yoʼor e maleʼeg thin nge wagagaey; ni ireram e nʼen ni rinʼ me yoʼor e piʼin nra chuw gaed ko fare binaw nu Zarahemla, nga ranoed iyaen ko binaw nib kan nga leluʼoch ni ngar tafnayed.\n\n4 Mar milekag gaed ni rib palog e gin ni ranoed riy, ni arame rabaed ra taw gaed nga bangi raen nib gaaʼ nge lulʼ nib yoʼor.\n\n5 Arragon, ma arame ra waer gaed lan gubin yang e binaw, nga lan e yungin baʼaray ni dawor ni paer riy min chuw riy ma dakuriy e gakʼiy riy, ni bachan e pi milekag ni yoʼor ni ur pired ko sommʼon u dakean fare nam.\n\n6 Ere chiney e dariy bang ko fare nam ni ke paer ni dariy banʼen u dakean ma kemus ni yigoʼ gakʼiy e dariy; ni bachan e rib almarin e mogothgoth ntay ngakʼ fapi gidiiʼ ni ur pired ko fare nam, ere ke aw ni dakuriy banʼen riy.\n\n7 Ma bachan e kemus ni buchʼuw e gakʼiy ni bay u dakean fare nam, ere, fapi gidiiʼ ni ranoed ngar pired ngaram e ra salap gaed ko muruwel ko simen; ere ra toeyed e naʼun ni simen, niʼir e ur pired riy.\n\n8 Me yibi buch ni ra yoʼor gaed ngar garar gaed, ma ranoed ko binaw ni bay nga yimuch iyaen ko fare binaw nib kan nga leluʼoch, mar garar gaed ngar tabab gaed i suguy dakean e fayleng ni poloʼ, ko day u yimuch nge madaʼ ko day u leluʼoch, nge day u ngael nge madaʼ ko day u ngek.\n\n9 Ma fapi gidiiʼ ni ur moyed u lan fare binaw nga leluʼoch e ur pired u lan e tent, ngo lan e naʼun nib simen, mar paged gubin mit e gakʼiy ni bay u dakean fare nam nge tugul, ni nge yog ni taw nga bingyalʼ ma bay e gakʼiy ni ngar toeyed e naʼun roraed riy, arragon, nge binaw roraed, nge pi temple roraed, nge tafen e moʼolung roraed, nge galasia roraed, nge gubin mite naʼun roraed.\n\n10 Me yibi buch u napʼan ni kari lich e gakʼiy u lan fare nam ni bay nga leluʼoch, mar piiʼed e gakʼiy nge yaen u barkow ngaram.\n\n11 Ere aray rogon nra paged fapi gidiiʼ ni bay u lan fare nam u leluʼoch ni nge yog ni ngar toeyed e naʼun nib yoʼor u lan binaw, ko gakʼiy nge simen.\n\n12 Me yibi buch ni immoy boech ko fapi gidiiʼ ku Ammon nib yoʼor, ni yaed ba rachaʼen i Lamanites, ni kuranoed nga lan e re nam ney.\n\n13 Ere chiney e immoy bogi chep nib yoʼor nni chaʼariy ni morngaʼagen e pinʼen niʼ i rinʼ e pi gidiiʼ ney, ni rib tamilang mab yoʼor, ni morngaʼagraed.\n\n14 Machane musap gaed, ba yoʼor yang riy ni morngaʼagen e pinʼen ni irinʼ e pi gidiiʼ ney, arragon, ni babyoren fapi Lamanites nge fapi Nephites, nge mael roraed, nge togopluw roraed, nge wagagaey ni ur tayed, nge machib roraed, nge pi prophecy roraed, nge pi fek chugum ni ur tayed u barkow nge pi dumow barkow roraed, nge pi dumow temple roraed, nge morngaʼagen tafen e pi moʼolung nge pi galasia roraed, nge pi ngongol roraed nib matʼaw, nge pi ngongol roraed nib kireb, nge pi mathang pogofan ni ur tayed, nge pi moroʼroʼ ni ur tayed, nge matgael roraed, nge gubin mite ngongolen e pi fananikan nge pi galong, e dabiyog ni ngan uneg nga lan e guruy ney e muruwel.\n\n15 Machane musap gaed, boʼor bogi babyor nge chep nib yoʼor ni gubin mit, niʼir e ki i chaʼariy fapi Nephites nib felʼ rogon.\n\n16 Ma kan thapeg iyib nga butʼ u rebo mfen ngo reb u paʼ fapi Nephites, iyib nge madaʼ ko ngiyalʼ ni kar awgaed nga fithikʼ e denen ma yibe thang e fan roraed, matgael ngoraed, ma yibe tuluf raed, ma yibe lʼoelʼoegraed, min liiʼraed, ma yaed be garar u dakean e fayleng, mar maʼathuk gaed nga fithikʼ fapi Lamanites nge yaeni madaʼ ko ngiyalʼ ni dakunir piningraed ni Nephites, ni bachan e kar kireb gaed, ma kar malboch gaed, ma yaed be galngach, arragon, ni bachan e kar manged Lamanites.\n\n17 Ere chiney e nggu sul bayay ko birog e chep; ere, nʼen ni kug weliy morngaʼagen e kebuch u tomuren e pi togopluw, nge pi wagaey gapas, nge pi mael, nge pi wagagaey, u fithikʼ fapi gidiiʼ ku Nephites.\n\n18 Me mus e bin aningeg i ragag nge nelʼ e duw ko fare lung ko fapi tapuf-oloboch.\n\n19 Me yibi buch ni kubay e togopluw nib almarin u lan fare nam, arragon, u lan e bin aningeg i ragag nge medilip e duw, ngo lan e bin aningeg i ragag nge meruk e duw.\n\n20 Machane Helaman e paer ko fare gilʼ e tapuf-oloboch u yalen e justice mab taʼareb laniyaenʼ nga dakean e gidiiʼ; arragon, i gay rogon ni nge koel falan fapi gamʼing nge pi puf-oloboch, nge fapi motochiyel ku Got; me rinʼ e tin nib matʼaw u pʼoewchen Got ni gubin e ngiyalʼ; me leak e pi woʼen e chitamangin, ma arame yog ni felʼ rogon u lan fare binaw.\n\n21 Me yibi buch ni yibi fakay lʼagruw i pagael. Me tunguy fithingan e bin ilal ni fare ngachol rokʼ Nephi, ma bin bitir, ni fare ngachol rokʼ Lehi. Mar ilal gow nga fithikʼ e tirokʼ Somoel.\n\n22 Me yibi buch ni fapi mael nge togopluw e arame tabolngin ni nge awe gapas riy, u lan ba dodow nib achichig, u fithikʼ fapi gidiiʼ ko Nephites, nib chugur nga tungun e bin aningeg i ragag nge meruk e duw ko fare lung ko fapi tapuf-oloboch nga daken e gidiiʼ ku Nephi.\n\n23 Me yibi buch u lan e bin aningeg i ragag nge mereb duw ko fare lung ko fapi tapuf-oloboch, ma kub ʼulʼul e gapas nga lan fare binaw, ma kemus ni pi ulung nib miith morngaʼagen ni Gadianton ni fare moroʼroʼ e sunmiy ko yungin nib gaaʼ ni yibe paer riy ko fare nam, niʼir e ngiyalʼ innʼem e denang e piʼin nib gaaʼ ko am; ere dan liiʼraed nge math oewchraed u dakean fare nam.\n\n24 Me yibi buch ni ku lan e re duw nem me gel e felʼ rogon ko monʼog u lan fare galasia, ma arame yaeni ni aw bukun e biyuʼ e piʼin nra cheag gaed ko fare galasia min tawfe nagraed u dakean e kalngaenʼ.\n\n25 Ere ri gel e monʼog ko fare galasia, me yoʼor e pi tawaʼath ni mapʼ nga dakean fapi gidiiʼ, ni arame mus ko fapi tolang ko priest nge pi sensey me gin oewchraed nge thumʼ ngaruʼ.\n\n26 Me yibi buch ni fare muruwel rokʼ Somoel e monʼog u dakean e tawfe nge taʼarebaenʼ ntay ko gidiiʼ nib yoʼor, nga lan fare galasia ku Got, arragon, ni yu ragag e yibuʼ.\n\n27 Ere kad guyed ni fare Somoel e ma runguy gubin e piʼin ni ma, pining fithingan nib thothup, u fithikʼ e yulʼyulʼ.\n\n28 Arragon, kad guyed ni fare garog nu tharmiy e bmab ngakʼ gubin e gidiiʼ, ngakʼ e piʼin nra michaenʼraed nga fithingan Yesus Kristus, niʼir e fachaʼ ni Fak Got.\n\n29 Arragon, kad guyed ni piʼin ni baʼadag ni nge chichiʼiy ir ko fare thin ku Got, nib fos mab gel, niʼir e ra wereg gubin fapi sasaliyeb nge wup nge sabaenbaen ko fare moʼoniyanʼ, me powiʼiy e piʼin gidiiʼ rokʼ Kristus u lan ba kanawoʼ nib wuʼinʼin mab achichig radan ngar thʼibed nga barbaʼ fare loew ko gechigaenʼ ni kan tay ni nge fulʼ e pi tadenen—\n\n30 Me thapeg e yaʼel roraed nga barbaʼ, arragon, yaʼel roraed ni dab kur mʼaed, nga baʼani matʼaw i paʼ Got u lan fare gilʼilungun nu tharmiy, ni ngar pired nga butʼ ni yaed Abraham, nge Isaac, nge Jacob, nge gubin e pi chitamangdaed nib thothup, ma dab kur chuw gaed riy.\n\n31 Ere lan e re duw ney e ʼulʼul e falfalaenʼ riy u lan fare binaw nu Zarahemla, nge gubin e pi binaw nib liyeg, ni gubin lan e pi binaw ni tafen fapi Nephites.\n\n32 Me yibi buch ni awe gapas me yib e falfalaenʼ nib gel u lan e gin ni magaey ko bin aningeg i ragag nge mereb e duw; arragon, ma ku aram rogon ni immoy e gapas nge falfalaenʼ nib ʼulʼul u lan e bin wugem e duw ko fare lung ko fapi tapuf-oloboch.\n\n33 Ngu lan e bin wugem nge taʼareb e duw ko fare lung ko fapi tapuf-oloboch e ki immoy nib awe gapas, ma kemus ni ufʼuf e tabab ni nge yib nga lan fare galasia—gathi nga lan fare galasia ku Got, ya nga lan gumʼirchaʼen fapi gidiiʼ ni yaed be yoeg ni yaed bamang ko fare galasia ku Got—\n\n34 Mar nʼufed yaed ngalang nga fithikʼ e ufʼuf, nge yaeni madaʼ ko ngiyalʼ ni kar gafgow niged boʼor i walagraed. Chiney e biney e ba ngongol ku moʼoniyanʼ, niʼir e kʼaring e gafgow ko thibthib ni almarin ngakʼ e tin baʼaray e gidiiʼ nib sobutʼaenʼraed, ma ranoed u fithikʼ e gafgow ni kirbaenʼ.\n\n35 Yug aram rogon machane ra baley niged e abich roraed mar meybil gaed ni gubin e ngiyalʼ, mar monʼog ra monʼog gaed u fithikʼ e sobutʼaenʼ roraed, mar miyuluy ra miyuluy gaed nga fithikʼ e mich rokʼ Kristus, nge madaʼ ko ngiyalʼ ni ke sug e yaʼel roraed ko falfalaenʼ nge gapasaenʼ, arragon, nge yaeni madaʼ ko ngiyalʼ ni ke folont make machalbog gumʼirchaʼraed, nib machalbog ni yib ni bachan e kar og niged gumʼirchaʼraed ngakʼ Got.\n\n36 Me yibi buch ni bin wugem nge lʼagruw e duw e ki mʼaey u fithikʼ e gapas, ma kemus ni fare ufʼuf ni gel e kari rich nga lan gumʼirchaʼen fapi gidiiʼ; ni bachan e falaʼab ni ke gel nge felʼ rogon roraed u lan fare nam; ma be gaaʼ nga dakeanraed u rebo rran ngo reb.\n\n37 Me yibi buch nu lan e bin wugem nge dalip e duw ko fare lung ko fapi tapuf-oloboch, e yimʼ Helaman riy, ma arame bin thʼabi ilal e pagael ni fak ni Nephi e yinʼ luwan ko lung. Me yibi buch ni paer ko fare gilʼ e tapuf-oloboch u yalen e justice nge yulʼyulʼ; arragon, ri koel falan e pi motochiyel rokʼ Got, me leak e pi woʼen e chitamangin.\n\n", "hel 4": "[center][font_size=26]Guruy Ni 4[/font_size][/center]\n\n[i]Fa piʼin nra chuwgaed ko Nephites nge fapi Lamanites e ra chagiliyed e salthaw roraed ngar koeled fare binaw nu Zarahemla—Fapi Nephites e ra waer gaed ni bachan e ngongol roraed nib kireb—Fare Galasia e lich e gidiiʼ riy, ma fapi gidiiʼ e ra waer gaed ni boed fapi Lamanites. Napʼan 38–30 M.K.[/i]\n\n1 Me yibi buch u lan e bin wugem nge aningeg e duw me yoʼor e gidii ni chuw ko fare galasia, maki yib ba togopluw nga fithikʼ fapi gidiiʼ, ni arame ri yoʼor e rachaʼ ni mapʼ riy.\n\n2 Ma piʼin be togopluw e nliiʼraed min tuluf raed nga wuruʼ fare binaw, ma ranoed ko fare pilung ko fapi Lamanites.\n\n3 Me yibi buch ni ra nomeged rogon ni ngar kʼaringed fapi Lamanites ni ngar mael gaed ngakʼ fapi Nephites; machane musap gaed, fapi Lamanites e rrus gaed nib gel, ma arame dar motoyil gaed ko thin rokʼ fa piʼin nra chuwgaed.\n\n4 Machane yibi buch u lan e bin wugem nge nelʼ e duw ko fare lung ko fapi tapuf-oloboch, ma immoy boech e gidiiʼ nra chuwgaed ko fapi Nephites nga ranoed ko fapi Lamanites; mar cheaggaed ngakʼ fatin baʼaram ngar kʼaringed e damomuw ngakʼ fapi Lamanites ngar togopluw gaed ngakʼ fapi Nephites; ma yaed gubin nra falʼeged rograed ko mael e re duw nem.\n\n5 Ma lan e bin wugem nge medilip e duw marbaed ngakʼ fapi Nephites ko mael, mar tabab niged e muruwel ni ngan cham nga nimʼ; arragon, ni arame lan e bin wugem nge meruk e duw ko fare lung ko fapi tapuf-oloboch me yog nra suweyed fare binaw nu Zarahemla; arragon, ni gubin e pi binaw, ni arame yaen nge madaʼ ko fare binaw ni bay nga charen fare binaw ni Galwog.\n\n6 Ma fapi Nephites nge fapi salthaw ku Moronihah e ni tuluf raed ngar madaʼ gaed ko fare binaw ni Galwog;\n\n7 Ma ireram e gin ni ra noemow niged yaed riy ni ngar togopluw gaed ko fapi Lamanites, u baʼani ngael e day, nge yaeni madaʼ nga baʼani ngek; ni palgen e boed napʼan e milekag ni nge tay ba Nephite u lan rebo rran, u mathil ko gin ni kar tayed ma kar noemow niged e salthaw roraed riy ni ngar matangiyed e nam roraed ni bay nga leluʼoch.\n\n8 Ere aram rogon ni fa piʼin nra chuw gaed ko fapi Nephites, u dakean e ayuw ko salthaw ni yoʼor ko fapi Lamanites, mar koeled gubin i tafen fapi Nephites u lan fare nam ni bay nga yimuch. Ma gubin e pinnʼey e nrinʼ u lan e bin wugem nge meruk nge bin wugem nge mereb e duw ko fare lung ko fapi tapuf-oloboch.\n\n9 Me yibi buch nu lan e bin nelʼ i ragag e duw ko fare lung ko fapi tapuf-oloboch, ma Moronihah nge salthaw rokʼ e yog nra sulweged boʼor yang ko binaw; arragon, boʼor riy ko fapi binaw ni mul nga lan paʼ fapi Lamanites e ra sulweged.\n\n10 Me yibi buch nu lan e bin nelʼ i ragag nge taʼareb duw ko fare lung ko fapi tapuf-oloboch make yog ni mʼing u lukungun gubin i taferaed ni kar sulweged.\n\n11 Ere waer ney ni tay fapi Nephites, nge yamʼ ni aw nga fithikʼraed, e faʼan manga boech ma dabi buch ni faʼanra dariy e ngongol roraed nib kireb nge fananikan u fithikʼraed; arragon, ni bay u fithikʼ e piʼin ni yaed be yoeg ni yaed bamang ko fare galasia rokʼ Got.\n\n12 Ma ri bachan e fare ufʼuf ko pi gumʼirchaʼ roraed, nge bachan e falaʼab roraed, arragon, ri bachan e thibthib roraed ngakʼ e piʼin gafgow, ni yaed be tel e ggan roraed rokʼ e piʼin ni yaed be yimʼ ko makʼiy, ma yaed be tel e mad roraed rokʼ e piʼin dariy e mad roraed, ma yaed be bat nag linglingin e piʼin walagraed ni sobutʼaenʼ, ma yaed be muning nag e tin nib thothup banʼen, ma yaed be fek yathin fare nangaenʼ ko prophecy nge yiʼiy, ma yaed be mathang pogofan, nge matgael, nge baen, nge moroʼroʼ, nge iling, ma kar puwgaed ngalang nga fithikʼ e togopluw, ma yaed be chuw nga ranoed nga lan fare binaw ku Nephi, nga fithikʼ fapi Lamanites—\n\n13 Nge bachan e ngongol roraed ni rib kireb, nge ufanthin roraed nga gelingraed, min pagraed ni yigoʼ yaed nge chigelingraed; ere deyog ni ngar monʼog gaed, min gafgow nagraed min liiʼraed, me tuluf raed fapi Lamanites, nge yaeni madaʼ ko ngiyalʼ ni ke chugur ni mul paʼraed ko gubin e binaw ni taferaed.\n\n14 Machane musap gaed, Moronihah e machib nag boʼor banʼen ngakʼ fapi gidiiʼ ni bachan e denen roraed, nge ku aram rogon ngakʼ Nephi nge Lehi, ni lʼagruw i pagael ni fak Helaman, nra machib nigew boʼor banʼen ngakʼ fapi gidiiʼ, arragon, ra prophesy niged boʼor banʼen ngoraed ni morngaʼagen e pi denen roraed, nge mang e ra yib riy ngoraed ni faʼanra dabra kalgaed ngaenʼraed ko pi denen roraed.\n\n15 Me yibi buch ni arame ra kalgaed ngaenʼraed, ma nʼumngin i napʼan nra kalgaed ngaenʼraed mar tabab gaed ko monʼog.\n\n16 Ya napʼan ni guy Moronihah ni kar kalgaed ngaenʼraed me mʼagaenʼ ngay ni nge powiʼiyraed iyaen u bang ngo bang, nge rebo binaw ngo reb, nge yaeni madaʼ ko ngiyalʼ ni ke mʼing u lukungun e chugum roraed nge pi binaw roraed ni ke sul ngoraed.\n\n17 Ere aray rogon ni mus e bin nelʼ i ragag nge taʼareb e duw ko fare lung ko fapi tapuf-oloboch.\n\n18 Me yibi buch nu lan e bin nelʼ i ragag nge lʼagruw e duw ko fare lung ko fapi tapuf-oloboch, me Moronihah e dakiyog ni nge koel tafen fapi Lamanites.\n\n19 Ere ratileged i tanmeg rogon ni ngar sulweged e yungin ni ke magaey ko pi binaw roraed, ya rib yoʼor fapi Lamanites me math liyiben ngakʼ fapi Nephites ni ngar gelgaed ngoraed; ere Moronihah e tay gubin e salthaw rokʼ ko muruwel ni ngar matangiyed e yungin baʼaram ni kar sulweged.\n\n20 Me yibi buch, ni ri gel e murus ko fapi Nephites ni bachan e kari yoʼor fapi Lamanites, ma richey mar waer gaed, min yitʼ raed nga butʼ, min liiʼraed, min gatheayraed.\n\n21 Arragon, me tabab iyib ngaenʼraed fapi prophecy ku Alma, nge fapi thin ku Mosiah; mar guyed ni yaed bogi gidiiʼ ni kar ʼelʼel niged laniyaenʼraed, ma kar nʼigedfan fapi motochiyel rokʼ Got;\n\n22 Ma kar thil gaed ma kar yitʼed fapi motochiyel ku Mosiah, ara renʼen ni ke motochiyel nag Somoel ngakʼ ni nge piiʼ ngakʼ fapi gidiiʼ; mar guyed ni pi motochiyel roraed e ke kireb, ma kar manged bogi gidiiʼ nib kireb, ni arame kar kireb gaed ni boed fapi Lamanites.\n\n23 Ere bachan e denen roraed me tabab i lich gidiiʼen fare galasia; ma daki michaenʼraed ko fare nangaenʼ ko prophecy nge nangaenʼ ko yiʼiy; mar guyed ni fare pufthin ku Got e ke wup nga oewchraed.\n\n24 Mar guyed ni kar moʼowaer gaed, ni woed pi walagraed, ni fapi Lamanites, ma fare Kan ni Thothup ku Somoel e ke tileg i ayuwegraed; arragon, ke chuw roraed ya fare Kan ni Thothup ku Somoel e dar mapaer u lan e temple ni de thothup—\n\n25 Ere fare Somoel e tileg i ayuwegraed u dakean gelingin nib maʼangʼang ma dariy e puluw riy, ya kar mulgaed kar awgaed nga ba dodow ni dakuriy e mich roraed ma denen ni tinoewey; mar kar guyed ni fapi Lamanites e kar riyoʼor gaed ngoraed, ma faʼanra dabra chichiʼiyed yaed ngakʼ Somoel ni Got roraed ma thingar ra mʼaed ni dabisiy.\n\n26 Ya musap gaed, kar guyed ni gelingin fapi Lamanites e ke taʼareb rogon nga gelingraed, ni woed beeʼ nge beeʼ. Ere aray rogon ni kar mulgaed nga fithikʼ e biney e denen nib ubchiyaʼ; arragon, aray rogon ni kar moʼowaer gaed, ni bachan e denen roraed, u lan buchʼuw e duw.\n\n", "hel 5": "[center][font_size=26]Guruy Ni 5[/font_size][/center]\n\n[i]Nephi nge Lehi e ra yunʼuyew e machib—Ngachol rorow e be thiibach nagrow ni ngar yalʼuwegew e yafos rorow ni boed rogon e yafos rokʼ e gidiiʼ rorow ni kakrom—Kristus e ma bayuliy e piʼin ma kalngaenʼ—Nephi nge Lehi e boʼor e piʼin nra ayuwegew nge michaenʼraed min kalbus nagrow, me liyegrow e nifiy—Bangi manileng nib lumor e ing dakean dalip miriʼay i gidiiʼ—Fare fayleng e rur, ma bay ba lam ni chiyliy ko gidiiʼ ni ngar kalgaed ngaenʼraed—Nephi nge Lehi e ra non gaed e angel, ma fare ulung i gidiiʼ e liyegraed e nifiy. Napʼan 30 M.K.[/i]\n\n1 Me yibi buch ni kulan e re duw ney, e musap gaed, Nephi e piiʼ fare gilʼ e tapuf-oloboch nga paʼ beeʼ nib moʼon ni Cezoram fithingan.\n\n2 Ya bachan e motochiyel roraed nge am roraed e ni yarmiy u lungun e gidiiʼ ni yoʼor, ma piʼin ma melʼeg e kireb e yaed bayoʼor ngakʼ e piʼin ma melʼeg e felʼ, ere kar loel gaed ko kireb ni ngan gatheayraed, ya fapi motochiyel e ke kireb.\n\n3 Arragon, dawori mus aray; ku yaed bogi gidiiʼ nib ʼelʼel laniyaenʼraed, ni dabki yog ni ngan gagyeg nagraed u dakean e motochiyel ara justice, ma kemus ni ngan gatheayraed.\n\n4 Me yibi buch ni Nephi e kari ngochngochaenʼ ni bachan e denen roraed; me pag fare gilʼ e tapuf-oloboch, me ognag ir ni nge machib nag fare thin rokʼ Got u lan gubin e tin ni kubay e rran rokʼ, nge walagen ni Lehi e ku aram rogon ngakʼ, ni ngki rinʼ u lan gubin e tin kubay e rran rokʼ;\n\n5 Ya ke yib ngaenʼraed fapi thin ni weliy e chitamangrow i Helaman ngorow. Ma baʼaray e pi thin ni weliy:\n\n6 Musap gow, gal fakag, gube athapeg ni ngam tayew u wunʼmew ni ngam koelew falan fapi motochiyel rokʼ Got; ma gu baʼadag ni ngam weliyew ko gidiiʼ e pi thin ney. Musap gow, kug piiʼ ngomew e ngachol ni fithingan e gal ni mʼon i chitamangdaed ni rabow nga wuruʼ fare binaw nu Jerusalem; ma kug rinʼ e biney ya napʼan ni nge yib ngaenʼmew fithingmew, me yog ni ngar bow ngaenʼmew; ma napʼan ni yow ra yib ngaenʼmew ma nge yib ngaenʼmew e pi muruwel rorow; ma napʼan ni ke yib ngaenʼmew rogon e pi muruwel rorow me yog ni ngam nangew rogon ni kanoeg, ma kun yoloey, morngaʼagrow ni yow ba mangil.\n\n7 Ere, gal fakag, gubaʼadag ni ngam rinʼew e tin nib mangil, ni nge yog ni nga noegmew, min yoloey morngaʼagmew nib mangilʼ, ni woed ni kanoegrow ma kan yoloey morngaʼagrow nib mangil.\n\n8 Ere chiney o gal fakag, musap gow ku bay boech ni gube athapeg ni ngam rinʼew, nib athap ni, gomanga siy mu rinʼew e pinnʼey ni ngam ʼuf gow, ma ngam rinʼew e pinnʼey ni ngam chaʼariyew ba falaʼab nu tharmiy ni fan ngomew e, arragon, falaʼab ni manechubog, ma darma mʼay ngab yang; arragon, ni gomanga yog ngomew fare tawaʼath ni thʼabi gaaʼ ko yafos ni manechubog, niʼir e rayog ni ngad lemniged ni kan piiʼ ngakʼ e pi chitamangdaed.\n\n9 O mu tayew u wunʼmew, mu tayew u wunʼmew, gal fakag, ni fapi thin ni weliy fare pilung i Benjamin ngakʼ e pi gidiiʼ ney; arragon, mu tayew u wunʼmew ni dakuriy rebi kanawoʼen ara banʼen nga bayang ni rayog ni nge thap e gidiiʼ riy, ma kemus nu dakean fare bayul ni rachaʼen Yesus Kristus, niʼir e bay yib; arragon, mu tayew u wunʼmew ni bay yib ni nge bayuliy e fayleng.\n\n10 Ma ngam tayew u wunʼmew fapi thin ni yoeg Amulek ngakʼ Zeezrom, u lan fare binaw nu Ammonihah; ya ke yoeg ngakʼ ni fare Somoel e rriyulʼ ni ra yib ni nge bayuliy e gidiiʼ rokʼ, ma gathi nge yib ni nge bayuliyraed nga fithikʼ e pi denen roraed, ya nge bayuliy ko pi denen roraed.\n\n11 Ma bay e gelingin rokʼ ni ke piiʼ e en Chitamangiy ni nge bayuliyraed u fithikʼ e pi denen roraed ni bachan e kalngaenʼ; ere ke lʼoeg e pi angel rokʼ ni ngar weliyed morngaʼagen rogon e kalngaenʼ, niʼir e ma yib nag gelingin fare Tabiyul, ni nge thapegraed ni poloʼ.\n\n12 Ere chiney, gal fakag, mu tayew u wunʼmew, mu tayew u wunʼmew ni fare war ni Tabiyul rodaed, niʼir Kristus, ni fachaʼ ni Fak Got, e thingar mu ufungew e dayif romew nga dakean; ya napʼan ni fare moʼoniyanʼ e nge piiʼ e nifeng rokʼ nib gel, arragon, nifngin e yokoʼ rokʼ, arragon, u napʼan ni gubin e nʼuw ni ays nge yokoʼ rokʼ nib gel e nge aw ngomew, ma dariy gelingin ni nge miliymew iyaen nga butʼ ko fare dodow ko gafgow ni dariy nʼumngin i napʼan, ni bachan fare malang ni kam dumow gow nga dakean, niʼir ba dayif nib miyuluy, nib dayif ni faʼanra toey e gidiiʼ e naʼun nga dakean ma dabi puth nga butʼ.\n\n13 Me yibi buch ni ireray e pi thin ni fil Helaman ngakʼ faga pagael ni fak; arragon, boʼor bogi banʼen ni fil ngorow ma dan yoloey, nge ku boech banʼen nib yoʼor ni kan yoloey.\n\n14 Ere ratayew u wunʼrow e thin rokʼ; ere ranow iyaen, ni yow be koel falan e pi motochiyel rokʼ Got, ni ngar filew fare thin rokʼ Got u fithikʼ gubin e gidiiʼ ku Nephi, nra tabab gow ko fare binaw ni Galwog;\n\n15 Ngo roem iyaen ko fare binaw nu Gid; ngo fare binaw nu Gid iyaen ko fare binaw nu Mulek;\n\n16 Ma ranow u rebo binaw ngo reb, nge yaeni madaʼ ko ngiyalʼ ni ka ranow u fithikʼ gubin fapi gidiiʼ ku Nephi ni yaed bay nga lan fare binaw ni bay nga yimuch; ngu roem iyaen nga lan fare binaw nu Zarahemla, nga fithikʼ fapi Lamanites.\n\n17 Me yibi buch ni rib mangingʼ e machib nra tayew, ni arame ra athkuyew laniyaenʼ fa piʼin nra chuw gaed ko fapi Nephites, ni arame rabaed ngar pogofay niged e pi denen roraed min tawfe nagraed u dakean e kalngaenʼ, ma ku chingiyalʼ nem mar suloed ko fapi Nephites ni ngar falʼeged e pinʼen ni kar kireb niged.\n\n18 Me yibi buch ni Nephi nge Lehi e ra machib nigew fapi Lamanites u fithikʼ e mangingʼ nge matʼawon, ya bay gelingrow nge matʼawngirow ni kan piiʼ ngorow ni nge yog ni ngar nonow, ma kun piiʼ ngorow e nʼen ni ngar weliyew—\n\n19 Ere ranonow me mat banʼen u oewchen fapi Lamanites, me michaenʼraed, ni arame yaeni gaman e meruk e biyuʼ fapi Lamanites ni ur moyed u lan fare binaw nu Zarahemla nge binaw nib liyeg nni tawfe nagraed u dakean e kalngaenʼ, me michaenʼraed nib kireb fapi yalen e pi chitamangraed.\n\n20 Me yibi buch ni Nephi nge Lehi e ranow u roem i yaen ko fare binaw ku Nephi.\n\n21 Me yibi buch ni fekrow ba ulung i salthaw ko fapi Lamanites nga ninʼrow nga kalbus; arragon, ni ku ireram fare kalbus ni yinʼ fapi tapigpig rokʼ Limhi i Ammon nge walagen nga langgin.\n\n22 Ma napʼan ni ke yoʼor e rran ni kaninʼrow nga kalbus ni dan piiʼ garow, ma musap gaed, ma ranoed nga lan fare kalbus ni ngan fekrow ni ngan liiʼrow.\n\n23 Me yibi buch ni Nephi nge Lehi e gowa ke liyegrow e nifiy, ni arame dar mathʼ loren roraed ni ngar math gaed ngorow ya yaed be rus ni yaedra yikʼ. Machane, Nephi nge Lehi e daryikʼ gow; ma ur moyew ni gowa yow ba sakʼiy u lulukungun e nifiy ma darur yikʼ gow.\n\n24 Ma napʼan ni ruguyew nib liyegrow baelʼ i nifiy, ma darur yikʼ gow, me athamgil laniyaenʼrow.\n\n25 Ya kar guyew ni fapi Lamanites e dar thog roraed ni ngar math gaed ngorow; ara dar thog roraed ni ngar chugur gaed ngorow, ma kar sakʼiy gaed ni gowa kar maʼay gaed ni ke mat banʼen u oewchraed.\n\n26 Me yibi buch ni Nephi nge Lehi e ra kan gow nga mʼon mar tabab gow ko numon ngoraed, ni yow be gaʼar: Dab murus gaed, ya musap gaed, ri Got e ke dag ngomed e re maʼangʼang ney, ni be dag riy ngomed ni dabiyog ni ngam koeled gamow ngam liiʼed gamow.\n\n27 Ere musap gaed, napʼan ni kar weliyew e pi thin ney, me rur e butʼ nib almarin, nge pi yungi rungrung ko fare kalbus e rurrur ni gowa nge puth nge aw nga butʼ; machane musap gaed, de puth nga butʼ. Ere musap gaed, piʼin ni bay u kalbus e ngiyalʼ nem e fapi Lamanites nge fa piʼin nra chuw gaed ko fapi Nephites.\n\n28 Me yibi buch ni upnguy raed bangi manileng nib lumor, me yibi aw bangi murus nga dakeanraed nib almarin.\n\n29 Me yibi buch ni yib ba lam ngoraed u dakean farengi manileng nib lumor, nibe gaʼar: Mu kalgaed ngaenʼmed, mu kalgaed ngaenʼmed, ma dab kum gayed rogon ni ngam liiʼed e tapigpig rog ni kug lʼoegrow nga fithikʼmed ni ngar weliyew e thin nib mangil.\n\n30 Me yibi buch u napʼan ni rrungʼaged e re lam ney, mar nanged ni gathi lingan e dirraʼ, ara balam nib wagagaey lingan, ya musap gaed, balam nib sumunguy mab achig, ni gowa ba kathkath, ma be rich nga laniyaenʼ raed—\n\n31 Machane yug aram rogon nib lam nib achichig, ma musap gaed, ri rurug e butʼ nib almarin, ma fayungi rungrung ko fare kalbus e kirur bayay, ni gowa nge puth nge aw nga butʼ; ma musap gaed farengi manileng nib lumor, ni ke upnguyraed e de chuw—\n\n32 Ma musap gaed fare lam e ki yib bayay, nibe gaʼar: Mu kalgaed ngaenʼmed, mu kalngaenʼgaed, ya fare gilʼilungun nu tharmiy e ke chugur iyib; ma dab kum gayed rogon ni ngam liiʼed e tapigpig rog. Me yibi buch ni ke rur e butʼ bayay, me rur fayungi rungrung.\n\n33 Ma kiyib fare lam bayay ko yan dalip yay, me yoeg e thin nib maʼangʼang ngoraed ni dabiyog ni nge weliy e gidiiʼ; ma fayungi rungrung e ki rurrur bayay, me murur e butʼ ni gowa nge pil nge waer.\n\n34 Me yibi buch ni fapi Lamanites dabkiyog ni ngar miil gaed ni bachan farengi manileng nib lumor ni ke upnguy raed; arragon, ma ku dakur mithmith gaed ni bachan e murus ni yibi aw nga dakeanraed.\n\n35 Ma chiney e bay beeʼ u fithikʼraed nni gargeleg nib Nephite, niki immoy bingyalʼ nib mang ko fare galasia rokʼ Got ma chiney e ke chuw roraed.\n\n36 Me yibi buch ni chel u butʼ, me sap, me guy u fithikʼ farengi manileng nib lumor oewchen Nephi nge Lehi; me guy, nibe gael raʼen oewchrow, ni boed oewchen e pi angel. Me guy ni kar pugew oewchrow ngalang ngar sap gow nga tharmiy; ni yow bay ni gowa yow be non ara yow be welthin ngakʼ beeʼ ni kar guyew.\n\n37 Me yibi buch ni re moʼon ney e non nib gaaʼ laman ngakʼ fare ulung i gidiiʼ, ni ngar chelgaed ngar sap gaed. Ere muguyed, nni piiʼ gelingraed mar chelgaed u butʼ ngar sap gaed; mar guyed oewchen Nephi nge Lehi.\n\n38 Mar gaʼar gaed ngakʼ fare moʼon: Musap, mang e be wupfan ko gubin e pinnʼey, ma miniiʼ e be non e gal moʼon nem ngakʼ?\n\n39 Chiney e fithingan fare moʼon e Aminadab. Ere gaʼar Aminadab ngoraed: Yow be non ko pi angel rokʼ Got.\n\n40 Me yibi buch ni fapi Lamanites e ragaʼar gaed ngakʼ: Mang e nggu rinʼed, me chuw e rengi manileng ney nib lumor nibe upnguy daed?\n\n41 Me gaʼar Aminadab ngoraed: Thingar mu kalgaed ngaenʼmed, mi gimed pining fare lam, ni aram rogon nge yaeni madaʼ ko ngiyalʼ ni ke michaenʼmed ngakʼ Kristus, niʼir e fil Alma morngaʼagen ngomed, nge Amulek, nge Zeezrom; ere napʼan ni gimed rarinʼ e biney, ma farengi manileng nib lumor nibe upnguymed e ra chuw.\n\n42 Me yibi buch ni yaed gubin nra tabab gaed ko meibil ngakʼ fachaʼ ni laman e ke rurug e butʼ; arragon, ra meybil gaed nge madaʼ ko ngiyalʼ ni farengi manileng nib lumor e ke mʼay ngab yang.\n\n43 Me yibi buch u napʼan nra sapsap gaed, mar guyed ni farengi manileng nib lumor e ke mʼay ngab yang ni daki upnguy raed, ma musap gaed, mar ruguyed nib liyeg raed, arragon ni yaed gubin, nib liyeg raed baelʼ i nifiy.\n\n44 Ma Nephi nge Lehi e yow bay u lan e sabol roraed; arragon, nib liyeg raed e nifiy; arragon, ni gowa yaed bay u lulukungun e nifiy nibe dramrom, machane darur yikʼ gaed, ara yikʼ fayungi rungrung ko fare kalbus; ere ra suggaed ko falfalaenʼ ni dabiyog i weliy rogon ma kur suggaed ko rir.\n\n45 Ere musap gaed, fare Kan ni Thothup rokʼ Got e yib nga butʼ u tharmiy, me yaen nga lan gumʼirchaʼraed, ma gowa ke sug lan ngorngor raed ko nifiy, mar weliyed e thin nib maʼangʼang.\n\n46 Me yibi buch ni yib balam ngoraed, arragon, balam nib sumunguy, ni gowa be kathkath, nibe gaʼar:\n\n47 Paer e gapas, paer e gapas romed, ni bachan e mich romed ngakʼ fachaʼ ni Fakag Ni rib Tʼuf rog, ni immoy u napʼan nni sunmiy e fayleng.\n\n48 Ere chiney, e napʼan ni rrungʼaged e rennʼey mar puged oewchraed ngalang ni ngar guyed e gin be yib fare lam riy; ere musap gaed, ruguyed e tharmiy ni ke mab; me yib e angel nga butʼ u tharmiy ngar pigpig gaed ngoraed.\n\n49 Ma gonpon dalip miriʼay e gidiiʼ ni ruguyed mar rungʼaged e pinnʼey; min piningraed ni nga ranoed iyaen ma dabki balyangaenʼraed, ara maerwaereanʼ raed.\n\n50 Me yibi buch ni ranoed iyaen, mar pigpig gaed ngakʼ fapi gidiiʼ, ni yaed be wereg thin u gubin yang iyaen gubin e pinʼen ni kar rungʼaged ma kar guyed, ni arame tin yoʼor ko fapi Lamanites e michaenʼraed ngoraed, ni bachan e pi pow ni ke mʼug ngoraed.\n\n51 Ma oren e piʼin ni michaenʼraed e ratayed e pi talin e mael roraed nga butʼ, nge ku aram rogon ko pi fananikan roraed nge fare yalen ko pi chitamangraed.\n\n52 Me yibi buch ni nra piiʼed fapi binaw roraed ngakʼ fapi Nephites.\n\n", "hel 6": "[center][font_size=26]Guruy Ni 6[/font_size][/center]\n\n[i]Pi Lamanites nib matʼaw e ra machib gaed ngakʼ pi Nephites ni kireb—Yow lʼagruw ulung i gidiiʼ nra monʼog gow u napʼan bingyalʼ i banʼen ni bay e gapas nge galwog—Luchifer, niʼir chitamangin e denen, e kʼaring e piʼin kireb nge fapi moroʼroʼ ko Gadianton nga ur thanged e fan ma yaed be rinʼ e ngongol ni kireb—Fapi moroʼroʼ e gaaʼ lungraed ko fare am ko Nephite. Napʼan 29–23 M.K.[/i]\n\n1 Me yibi buch u napʼan ni mus e bin nelʼ i ragag nge lʼagruw e duw ko fare lung ko fapi tapuf-oloboch, ma gubin e pinnʼey make buch ma fapi Lamanites e kar bangeyed, ni tin yoʼor i yaed, e kar manged ba ulung i gidiiʼ nib matʼaw, ni arame ke gel faraed matʼaw ngakʼ fapi Nephites, ni bachan e miyuluy nge lʼagaenʼ roraed nga fithikʼ e mich.\n\n2 Ya musap gaed, boʼor i yaed fapi Nephites ni ke gelaenʼ ma dabi kalngaenʼ ma kar poloʼ i kireb gaed, ni arame ra feked yathin fare thin rokʼ Got nge gubin fapi machib nge prophecy ni yib nga fithikʼraed\n\n3 Machane, fapi gidiiʼ ko galasia e ra falfalaenʼ gaed ni bachan e michaenʼ ni tay fapi Lamanites, arragon, ni bachan fare galasia rokʼ Got, ni kan yarmiy nga fithikʼraed. Mar ur nanged salapraed, mar falfalaenʼ gaed ngoraed, mar falfalaenʼ gaed ni rib gel.\n\n4 Me yibi buch nib yoʼor ko fapi Lamanites e rabaed nga lan fare binaw nu Zarahemla, marbaed ra weliyed ngakʼ fapi gidiiʼ ko Nephites rogon ni michaenʼraed, mar ninged chilen ngoraed ni nge michaenʼraed mar kalgaed ngaenʼraed.\n\n5 Arragon, ma rib yoʼor e piʼin ni machib ko gelingin nge matʼawon, mar feked boʼor i yaed nga butʼ nga fithikʼ e sobutʼaenʼ, ni ngar manged gachalpen Got nge fare Saaf.\n\n6 Me yibi buch ni boʼor ko fapi Lamanites e ranoed nga lan fare binaw ni bay nga leluʼoch; nge ku aram rogon ngakʼ Nephi nge Lehi ni kuranow nga lan fare binaw ni bay nga leluʼoch, ni ngar machib gow ngakʼ fapi gidiiʼ. Ere aray rogon ni mus e bin nelʼ i ragag nge dalip duw.\n\n7 Ere musap gaed, yibi awe gapas nga lan gubin yang e binaw, ni arame bung rogon ngakʼ fapi Nephites ni nga ranoed ko yungin ni yaed baʼadag ko fare nam, ni demutrug ko nga fithikʼ e Nephites fa Lamanites.\n\n8 Me yibi buch ni fapi Lamanites e ku ranoed ko yungin ni yaed baʼadag, ni demutrug ko nga fithikʼ e Lamanites ara nga fithikʼ e Nephites; ere aray rogon ni puf e thaʼ u thilraed ngoraed, ni ngar folchuwayʼ gaed, ni nge felʼ rograed, ni boed rogon ni yaed baʼadag.\n\n9 Me yibi buch ni arame rigel e falaʼab roraed, ni yow lʼagruw ni fapi Lamanites nge fapi Nephites; me yoʼor e gol roraed, nge silber, nge gubin mite wasey ni thʼabi felʼ, u lan fare binaw ko yimuch ngo lan fare binaw ko leluʼoch.\n\n10 Arame chiney e fare binaw ko yimuch e kanoeg ni Lehi, ma fare binaw ko leluʼoch e kanoeg ni Mulek, ni boed fithingan fare pagael ni fak Zedekiah; ya fare Somoel e fek Mulek iyib nga lan fare binaw ko leluʼoch, nge Lehi iyaen nga lan fare binaw ko yimuch.\n\n11 Ere musap gaed, immoy gubin mite gol u lan e galyang i binaw ney, nge silber, nge ore ni thʼabi felʼ ni gubin mit; nge gidiiʼ ni rib felʼ paʼ ko muruwel, ni ra falʼeged gubin mite ore mar pacheged doew; ere aram rogon ni ra falaʼab gaed.\n\n12 Mar yunged e grain nib yoʼor, ko leluʼoch nge yimuch; mar monʼog gaed nib felʼ rogon, nu lan e leluʼoch ngu lan e yimuch. Mar yoʼor gaed mar gel gaed u lan e nam. Mar chuguliyed e gamanman nge garbaw nib yoʼor, arragon, nib yoʼor nib sugsug.\n\n13 Musap gaed pi ppin roraed e ra muruwel gaed nib gel ma yaed be falʼeg e tiret, mar falʼeged gubin mite mad, ni kan falʼeg ko mad nib dubʼag nge gubin mite mad, ni ngan chuweg e piʼin dariy madan ngay. Ere aray rogon ni mʼay e bin nelʼ i ragag nge aningeg e duw u fithikʼ e gapas.\n\n14 Ma lan e bin nelʼ i ragag nge lal e duw e kur pirʼeged e falfalaenʼ nge gapas riy, arragon, boʼor e machib mab yoʼor e prophecy ni morngaʼagen e pinʼen ni bay yib. Ere aray rogon ni yaen e bin nelʼ i ragag nge lal e duw.\n\n15 Me yibi buch u napʼan lan e bin nelʼ i ragag nge nelʼ e duw ko fare lung ko fapi tapuf-oloboch, ma musap gaed, Cezoram e ni thang e fan rokʼ ni dannang ko miniiʼ u napʼan ni ke paer ko fare gilʼ e ta puf-oloboch. Me yibi buch ni ku lan e re duw nem, ni fare pagael ni fak, niʼir e ke dugliy e gidiiʼ ni nge yinʼ luwan, e kun thang e fan rokʼ. Ere aray rogon ni mus e bin nelʼ i ragag nge nelʼ e duw.\n\n16 Ma napʼan ni tabab e bin nelʼ i ragag nge medilip e duw ma fapi gidiiʼ e ra tabab gaed i ngongoliy e kireb nib almarin bayay.\n\n17 Ya musap gaed, fare Somoel e ke tawaʼath nagraed ni ke nʼuw napʼan ko falaʼab nu fayleng ni arame dawor ki yibe damomuw ngoraed, ni ngar mael gaed, ara ngar puʼoeged e rachaʼ; ere mar tabab gaed i tay gumʼirchaʼraed nga dakean e pi falaʼab roraed; arragon, mar tabab gaed i gay rogon ni nge felʼ rograed ni ngar tolang gaed ngakʼ boechi yaed; ere ra tabab gaed ko mathang pogofan nib miith morngaʼagen, nge moroʼroʼ nge matgael, ni nge yog ni felʼ rograed.\n\n18 Ere chiney e musap gaed, pi tamathang pogofan nge tamatgael nem e ba ulung ni sunmiy raed i Kishkumen nge Gadianton. Ere chiney e yibi buch nib yoʼor e piʼin ni immoy, u fithikʼ fapi Nephites, ni rabaed ko fare ulung rokʼ Gadianton. Machane musap gaed, bagaʼ ni yaed boʼor u fithikʼ e tin ni thʼabi gel e kireb rokʼ ko fapi Lamanites. Ma kanoeg ni yaed bogi moroʼroʼ nge tamathang pogofan.\n\n19 Ere yaed e piʼin ni ra thanged e fan rokʼ fare pilung ko tapuf-oloboch i Cezoram, nge fare pagael ni fak, u napʼan ni yow bay ko fare gilʼ e tapuf-oloboch; ma, dan pirʼeg raed.\n\n20 Ere chiney e yibi buch u napʼan ni ke pirʼeg fapi Lamanites ni bay e moroʼroʼ u fithikʼraed mari kirbaenʼ raed nib gel; mar muruwel gaed ko gubin banʼen ni rayog u gelingraed ni ngar thanged oewchraed u dakean e fayleng.\n\n21 Machane musap gaed, Moʼoniyanʼ e kʼaring e damomuw nga lan gumʼirchaʼen e tin yoʼor ko fapi Nephites, ni arame ra dachuguyed yaed ko fapi yu ulung i moroʼroʼ, mar uned ko pi mʼag roraed nge pi michmich roraed, ni yaedra matangiy mar ayuweged yaed ni demutrug ko mang magawon ni yaedra aw nga fithikʼ, ni nga dabra feked gechigan e pi mathang pogofan, nge pi matgael, nge pi moroʼroʼ ni yaed be tay.\n\n22 Me yibi buch nra sayin gaed nga butʼ, arragon, bogi sayin roraed nib miith morngaʼagen, nge thin roraed nib miith morngaʼagen; ni fan e biney e nge yog ni magagyel e chaʼ ni ke mang rebi chon e fare mʼag roraed, ni nge demutrug ko mang kireb ni ke rinʼ rebi walagen ma dabi madʼad rebi walagen ngakʼ, ara bagyaed e piʼin ni ke mang ko ulung rokʼ, ni ke falʼeg ba mʼag u thilrow.\n\n23 Ma aray rogon ni gomanga rayog ni ngar thanged e fan, ma yaed be matgael, nge moroʼroʼ, mar rinʼed e tin galong nge gubin mite ngongol ni kireb, nib togopluw ko pi motochiyel ko nam roraed nge pi motochiyel rokʼ e Got roraed.\n\n24 Ma chaʼ nib un ko fare ulung roraed nra dag ko gidiiʼ morngaʼagen e pi kireb roraed nge pi fananikan roraed, e yira pufthin nagraed, ni gathi yalen e pi motochiyel ko nam roraed, ya rogon e pi motochiyel ko ngongol roraed rib kireb, ni ke piiʼ Gadianton nge Kishkumen.\n\n25 Ere chiney e musap gaed, ireray e pi michmich nge mʼag nib miith morngaʼagen ni chiyliy Alma ngakʼ fak ni thingar dabi garar nga fayleng, ara dangay ma yaedra miliy e gidiiʼ nga butʼ iyaen ko gafgow.\n\n26 Chiney e musap gaed, pi michmich nge pi mʼag nem nib miith morngaʼagen e de yib ngakʼ Gadianton ko fapi chep nni piiʼ ngakʼ Helaman; ya musap gaed, rabaed nga lan gumʼirchaʼen Gadianton ni rabaed rokʼ fachaʼ niʼir e yaen u liyiben nge mʼagaenʼ fagal nib mʼon e gallabthir roraed ngay ni ngar kayew fare waʼamngin nib mathngeluwol—\n\n27 Arragon, ku ir fachaʼ nra liyeb gow Cain, ni faʼanra thang e fan rokʼ walagen i Abel ma dabi nang e gidiiʼ u fayleng. Ere ur liyeb gow Cain nge pi gachalpen aram ko ngiyalʼ nem iyib.\n\n28 Ma kuʼir fachaʼ ni tay nga lan gumʼirchaʼen fapi gidiiʼ ni ngar toeyed ba wulyang nib tolang ni nga ranoed riy nga tharmiy. Ma kuʼir fachaʼ ni i baen nag fapi gidiiʼ ni rabaed ko fare wulyang iyib nga lan e re nam ney; niʼir e garareg fapi muruwel nu milmor nge pi ngongolen e fananikan u dakean gaʼangin yang e nam, nge yaeni madaʼ ko ngiyalʼ ni ke miliy e gidiiʼ nga butʼ nga fithikʼ ba gafgow ni poloʼ, nge ba infierno ni tafen e gafgow ni dabimus biʼid.\n\n29 Arragon, ireram fachaʼ ni tay nga lan gumʼirchaʼen Gadianton ni ngki ululiy fare muruwel nu milmor, nge mathang pogofan nib miith morngaʼagen; ma ire yib nag iyib aram ko sommʼon ni sum e gidiiʼ nge yibi madaʼ ko ngiyalʼ ney.\n\n30 Ere musap gaed, irechaʼ niʼir e chitamangin gubin e denen. Ma musap gaed, ma i ululiy e muruwel rokʼ nu milmor nge mathang pogofan nib miith morngaʼagen, ma mathapeg iyaen nga butʼ e pi liyeb roraed, nge pi michmich roraed, nge pi mʼag roraed, nge pi gagyeg roraed ko ngongol ni thʼabi kireb, u rebo mfen ngo reb ni be yaen u rogon ni rayog rokʼ ni nge longbiy paʼ nga gumʼirchaʼen e gidiiʼ.\n\n31 Ere chiney e musap gaed, kari langbiy paʼ nga gumʼirchaʼen fapi Nephites; arragon, ni arame kari gel e kireb ko ngongol roraed; arragon, ni tin yoʼor i yaed e kar keruʼuyed e tin nib matʼaw banʼen, ma kar yitʼed nga butʼ fapi motochiyel rokʼ Got, ma kar sap gaed ko yungin ni yaed baʼadag, mar ngongoliyed e liyos ko gol nge silber nge mang got roraed.\n\n32 Me yibi buch ni gubin e pi denen ney e yib ngoraed u bingyalʼ i banʼen ni de yoʼor e duw napʼan, ni arame tin yoʼor riy e yib ngoraed u lan e bin nelʼ i ragag nge medilip e duw ko fare lung ko fapi tapuf-oloboch ko fapi gidiiʼ ku Nephi.\n\n33 Ma kur monʼog gaed nga fithikʼ e pi denen roraed u lan e bin nelʼ i ragag nge meruk e duw, ni yib nag e kirbaenʼ nge mayoer ngakʼ e piʼin nib matʼaw.\n\n34 Ere kadguyed ni fapi Nephites e ra tabab gaed ko mul ko mich, mar monʼog gaed nga fithikʼ e kireb nge pi ngongolen e fananikan, u napʼan nibe monʼog fapi Lamanites nga fithikʼ fare llowaenʼ ni morngaʼagen e Got roraed; arragon, mar tabab gaed i koel falan e pi gamʼing nge pi motochiyel rokʼ, ma ranoed u fithikʼ e tin riyulʼ nge tin nib matʼaw.\n\n35 Ere kadguyed ni fare Kan ni Thothup rokʼ fare Somoel e ke tabab ko chuw rokʼ fapi Nephites, ni bachan e ngongol ni kireb nge ʼelʼel ko pi gumʼirchaʼ roraed.\n\n36 Ere kadguyed ni fare Somoel e tabab i puʼoeg e Kan ni Thothup rokʼ nga dakean fapi Lamanites, ni bachan e ba moem ngoraed mab mʼagaenʼraed ngay ni nge michaenʼraed ko pi thin rokʼ.\n\n37 Me yibi buch ni fapi Lamanites e ragayed fare ulung ko moroʼroʼ rokʼ Gadianton; mar machib niged fare thin ku Got u fithikʼ e piʼin thʼabi gel e kireb rokʼ, ni arame re ulung ney ko moroʼroʼ e ni math oewchraed u fithikʼ fapi Lamanites.\n\n38 Me yibi buch ni aram rogon, ma fapi Nephites e ra piiʼed e athamgil ngoraed ma yaed be ayuweged yaed, nra tabab gaed ko piʼin thʼaebi gel e kireb rokʼ, nge yaeni madaʼ ko ngiyalʼ ni kar garar gaed u dakean gaʼangin yang fare nam ko Nephites, ma kar pingeged laniyaenʼ e tin yoʼor rokʼ e piʼin nib matʼaw nge madaʼ ko ngiyalʼ ni ke michaenʼraed ko pi muruwel roraed mar uned ko pi ngongol roraed, mar uned ngoraed ko pi mathang pogofan nge pi liyeb roraed nib miith morngaʼagen.\n\n39 Ere aray rogon ni yog ngoraed fare am ni ma gagyeg niʼir rokʼ, ma arame ri yitʼed nga butʼ ma yaed be liiʼ, ma yaed be gafgow nag, ma yaed be piiʼ keruʼ raed ngakʼ e piʼin gafgow nge piʼin moding, nge pi gachalpen Got nib sobutʼaenʼ.\n\n40 Ere kadguyed ni kar aw gaed nga ba dodow nib ubchiyaʼ, ere kar loel gaed ko kireb ni ba gafgow ni dabimus biʼid.\n\n41 Me yibi buch ni ireray rogon ni mus e bin nelʼ i ragag nge meruk e duw ko fare lung ko fapi tapuf-oloboch nga dakean e gidiiʼ ku Nephi.\n\n", "hel 7": "Pi Prophecy ni tay Nephi, fare Pagael ni fak Helaman—Got e makʼar murus ngakʼ fapi gidiiʼ ku Nephi ni yoeg ni bay yib ngoraed u fithikʼ e damomuw rokʼ, ni nge gatheayraed ma kemus ni faʼan yaedra kalngaenʼ ko pi ngongol roraed ni kireb. Got e gechig nag fapi gidiiʼ ku Nephi ko mʼar ni ubchiyaʼ; ra kalgaed ngaenʼraed mar sap gaed ngakʼ. Samuel, nib Lamanite, e prophesy ngakʼ fapi Nephites.\n\nBay morngaʼagen ko guruy ni 7 nge madaʼ ko 16.\n\n[center][font_size=26]Guruy Ni 7[/font_size][/center]\n\n[i]Nephi e ni fek yathin ko binaw u leluʼoch me sul nga Zarahemla—I meybil u dakean e wulyang ni bay u dakean e mileayʼ rokʼ me yoeg ko gidiiʼ ni ngar kalgaed ngaenʼraed ara yaedra yimʼ. Napʼan 23–21 M.K.[/i]\n\n1 Musap gaed, ere yibi buch u lan e bin nelʼ i ragag nge mereb e duw ko fare lung ko fapi tapuf-oloboch ko fapi gidiiʼ ko Nephites, ni Nephi, fare pagael ni fak Helaman, e sul ko fare binaw ni bay nga leluʼoch nge yaen ko fare binaw nu Zarahemla.\n\n2 Ya ir immoy u fithikʼ fapi gidiiʼ ni ur moyed u lan fare binaw nib kan nga leluʼoch, ni i machib nag fare thin ku Got ngoraed, me prophesy nag boʼor banʼen ngoraed.\n\n3 Mar feked yathin gubin e thin rokʼ, ni arame dakiyog ni nge paer u fithikʼraed, me sul bayay ko binaw rokʼ.\n\n4 Ma napʼan ni guy fapi gidiiʼ ni kar awgaed nga ba dodow ni ubchiyaʼ ko kireb, nge fapi moroʼroʼ ku Gadianton ni kar pired ko fapi gilʼ e tapuf-oloboch—ni dematʼaw rogon ni kar feked fare gelingin nge matʼawon ko fare nam; ni kar feked yathin fapi motochiyel rokʼ Got, ma dariy buchʼuw banʼen nib matʼaw ni yaed be rinʼ u pʼoewchen; ma darur rinʼed e tin nib matʼaw ngakʼ beeʼ.\n\n5 Mar ululiyed i gafgow ngakʼ e piʼin nib matʼaw ni bachan e yaed ba matʼaw; ma yaed be pag e piʼin nib buch e rokʼ nge piʼin nib kireb nga ranoed ni danur gechig nagraed ni bachan e salpiy roraed; ma boech ngan tay raed u lan e office ko tochuch ko am, ni ngar gagyeg gaed mar rinʼed nrogon ni yaed baʼadag, ni gomanga yog ni felʼ rograed me yog e rir ngoraed ko fayleng, nge ku boech, ni gomanga yog ni moem ngoraed ni nga ur pired e piʼin gathi mabgol roraed, ma yaed be moroʼroʼ, nge cham ni yamʼ, mar rinʼed gubin banʼen nrogon ni yaed baʼadag—\n\n6 Ere chiney e re denen ney ni ubchiyaʼ e ke yibi aw nga dakean fapi Nephites, u bingyalʼ i banʼen ni de yoʼor e duw napʼan; ere napʼan ni guy Nephi ni aray rogon, me oeb gumʼirchaʼen u lan ngorngoren ko kirbaenʼ; me yoer u fithikʼ e amith u laniyaenʼ:\n\n7 O, kari moʼdab ni gomanga ugpaer u lan e pi rran ni sommʼon ni yib e chitamag i Nephi nga wuruʼ fare binaw nu Jerusalem, ya gura un ngakʼ ko falfalaenʼ u lan fare nam nni michmicheg; ya gidiiʼ rokʼ e ngiyalʼ nem e ba moem i yoeg banʼen ngoraed, ma yaed ba miyulyul i koel falan e pi motochiyel rokʼ Got, mab sasagaʼal i wawliyraed i rinʼ e denen; ma yaed bagur ko motoyil nge fol ko fapi thin rokʼ Somoel—\n\n8 Arragon, faʼan gomanga pi rran rog e immoy u lan e tinem e rran, ma gag ni poloʼ e kar gu falfalaenʼ ni bachan fini matʼaw pi walageg.\n\n9 Machane musap gaed, kan dugliy ni ireray e tirog e rran, me gag nge laninʼug e ke sug ko kirebaenʼ ni bachan e re ngongol ney ni kireb rokʼ pi walageg.\n\n10 Ere musap gaed, chiney e yibi buch nu pʼebugul ba wulyang, ni immoy u lan farengi mileayʼ ku Nephi, ni immoy u charen e kanawoʼ nib gaaʼ nib sor iyaen nga ba tagilʼ e folchuwaeyʼ ni thʼabi gaaʼ, ni immoy u lan fare binaw nu Zarahemla; ere, Nephi e ragbug nga butʼ u pʼebugul e re wulyang nem ni immoy u lan e mileayʼ rokʼ, nib wulyang nib chugur nga langan e garog ko mileayʼ nib yaen e kanawoʼ ni gaaʼ u charen.\n\n11 Me yibi buch ni immoy ini gidiiʼ ni yaed be yaen mar guyed Nephi nibe piiʼ laniyaenʼ u dakean e meybil ngakʼ Got u pʼebugul fare wulyang; mar miil gaed nga ranoed roeged ngakʼ fapi gidiiʼ ko mang e kar guyed, me yib fapi gidiiʼ nga taʼabang ni yu ulung ni gomanga ra nanged tapgin e mayoer ni ubchiyaʼ ni fan ko denen ko fapi gidiiʼ.\n\n12 Ere chiney, e napʼan ni puw Nephi ngalang me guy fapi yu ulung i gidiiʼ ni kar mukun gaed nga taʼabang.\n\n13 Me yibi buch ni bing lʼugun me gaʼar ngoraed: Musap gaed, mangfan ni kam kunuyed gimed nga taʼabang? Ya nge yog ni ngug weliy ngomed morngaʼagen e pi denen romed?\n\n14 Arragon, ya bachan e kug paer nga pʼebugul e wulyang rog ni nggu piiʼeg ni poloʼ u dakean e meybil ngakʼ Got, nge bachan e kirbaenʼ ni ke tay gumʼirchaʼeg, ni bachan e pi denen romed!\n\n15 Ma bachan e mayoer nge gelʼgelʼ rog, ma kam kunuyed gimed nga taʼabang, make balyangaenʼmed; arragon, mab tʼuf ni nge balyangaenʼmed; arragon, thingari balyangaenʼmed ni bachan e kam piiʼed gimed ngakʼ fare moʼoniyanʼ ni ke longbiy paʼ nga gumʼirchaʼmed.\n\n16 Arragon, mang e ke rinʼ ma kam paged gimed, kam gabliyed gimed ngakʼ niʼir e be gay rogon ni nge taymed ni poloʼ nga butʼ, nga fithikʼ e kirbaenʼ nge gafgow ni dabimʼay?\n\n17 O mu kalgaed ngaenʼmed, mu kalgaed ngaenʼmed! Mangfan ni ngam mʼaed? Muchel gaed, muchel gaed ngakʼ Somoel ni Got romed. Mangfan ni ke pagmed?\n\n18 Ri bachan e kam ʼelʼel niged gumʼirchaʼmed; arragon, dam motoyil gaed nga laman fachaʼ nib mangil ni ma gafaliy e saaf; arragon, kam kʼaringed ke damomuw ngomed.\n\n19 Ere musap gaed, dabi kunuymed, ya faʼanra dab mu kalgaed ngaenʼmed, ma ra weregmed iyaen ni ngam manged thumʼag ko pilis nge gamanman ni malboch.\n\n20 O, mang e rinʼ ma kam paged talin e Got romed u lan e re rran ni thapegmed?\n\n21 Ya musap gaed, ri bachan e nge yog ni felʼ rogmed, ni nge yoeg e gidiiʼ e soerokʼ ngomed, arragon, ni nge yog ngomed e gol nge silber. Ma kam tayed gumʼirchaʼmed nga dakean e pi falaʼab nge pinʼen nib mʼayfan ko re fayleng ney, niʼir e gimed be mathang pogofan, nge matgael, nge moroʼroʼ, nge dumʼthin nga dakean e piʼin bugul yoror romed ni bachan, ere arfan ni gimed be rinʼ gubin mit e denen.\n\n22 Ere biney e gagyeg e ra yib nag e gafgow ngomed ma kemus ni faʼan gimed ra kalngaenʼ. Ya faʼanra dab mu kalgaed ngaenʼmed, ma musap gaed, re binaw ney, nge ku tin baʼaram e binaw nib liyeg, ni bay nga lan fare binaw ni tafadaed, e yira fek nge chuw rodaed me yaeni aw ni dakuriy gilʼmed riy; ya musap gaed, fare Somoel e dabi piiʼ gelingmed, ni boed ni ke rinʼ iyib ke madaʼ ko ngiyalʼ ney, ni ngam gelgaed ngakʼ e pi toʼogor romed.\n\n23 Ya musap gaed, i gaʼar fare Somoel: Dab gudag ngakʼ e piʼin kireb buchʼuw i gelingig, ni nge thil nge yoʼor ngakʼ beeʼ me lich ku beeʼ, ma kemus ni piʼin yaedra kalngaenʼ ko pi denen roraed, mar motoyil gaed ko thin rog. Ere chiney, e gubaʼadag ni ngam sap gaed, gimed pi walageg, ri kab felʼ boech fapi Lamanites ngomed ma kemus ni faʼan gimed ra kalngaenʼ.\n\n24 Ya musap gaed, kuyaed ba matʼaw boech ngomed, ya dawor ra denen gaed nib togopluw ko fare nangaenʼ niʼir e bay romed; ere fare Somoel e ra wurengaenʼ ngoraed; arragon, ra nʼuw nag napʼan e pi rran roraed me yoʼor nag e gidiiʼ roraed, u napʼan ni bay ni gatheaymed ma kemus ni faʼan gimed ra kalngaenʼ.\n\n25 Arragon, nge buch waʼathmed ni bachan fare fananikan ni ubchiyaʼ ni ke yibi aw nga fithikʼmed; ma kam kunuyed gimed ngay, arragon, ko fare ulung nib miith morngaʼagen ni yarmiy Gadianton!\n\n26 Arragon, nge buch waʼathmed ni bachan fare ufʼuf ni kam paged nge rich nga lan gumʼirchaʼmed, niʼir e ke nʼufmed ngalang nge thumʼ nga wuruʼ e felʼ ni bachan e pi falaʼab romed!\n\n27 Arragon, nge buch waʼathmed ni bachan e pi ngongol ni kireb nge pi ngongol ko fananikan romed.\n\n28 Ma faʼanra dab mu kalgaed ngaenʼmed ma gimed ra yimʼ; arragon, ni mus ko pi binaw romed ma yira fek romed, ma yira thang oewchmed u dakean e fayleng.\n\n29 Ere musap gaed e chiney, dagur yoeg e pinnʼey ni thin rog, ni nge paer riy ni aray rogon, ya gathi gagrog e yuggu nang e pinnʼey; ya musap gaed, gumnang ni pinnʼey e ba riyulʼ ni bachan fare Somoel ni Got e ke dag ngog, ere gube micheg ni nge paer riy ni aray rogon.\n\n", "hel 8": "[center][font_size=26]Guruy Ni 8[/font_size][/center]\n\n[i]Tapuf-oloboch ni de yulʼyulʼ e ra gayed rogon ni ngar kʼarnged fapi gidiiʼ ni ngar togopluw gaed ngakʼ Nephi—Abraham, Moses, Zenos, Zenock, Ezias, Isaiah, Jeremiah, Lehi, nge Nephi e yaed gubin mar micheged morngaʼagen Kristus—U dakean e thogthog me weliy Nephi morngaʼagen fare mathang pogofan ntay ngakʼ fare pilung ko tapuf-oloboch. Napʼan 23–21 M.K.[/i]\n\n1 Ere chiney e yibi buch u napʼan ni yoeg Nephi e pi thin ney, ma musap gaed, immoy e piʼin pumoʼon ni yaed bogi tapuf-oloboch, ni yaed ba mang ko fare ulung ku Gadianton nib miith morngaʼagen, ni kar damomuw gaed, mar tolul gaed ngakʼ, ni yaed be gaʼar ngakʼ fapi gidiiʼ: Mangfan ni damur koeled e re moʼon ney ngam feked iyib, ni ngan gechig nag u rogon e oloboch ni ke bucheg?\n\n2 Mangfan ni gimed be sap ma gimed be motoyil ko re moʼon ney ni be togopluw ngakʼ e pi gidiiʼ ney nge motochiyel rodaed?\n\n3 Ya musap gaed, Nephi e kenon ngoraed ni morngaʼagen fare motochiyel roraed ni ke kireb; arragon, boʼor banʼen ni yoeg Nephi ni dabiyog ni ngan yoloey; ma dariy banʼen ni weliy nib togopluw ko fapi motochiyel rokʼ Got.\n\n4 Ere pi tapuf-oloboch nem e ra damomuw gaed ngakʼ ni bachan e weliy ngoraed morngaʼagen e pi muruwel roraed nu milmor; machane, de thog roraed ni ngar math gaed ngakʼ, ya yaed be rus ni richey mar tolul gad nib togopuluw ngoraed.\n\n5 Ere mar tolul gaed ngakʼ fapi gidiiʼ, ni yaed be gaʼar: Mangfan ni gimed be pag e re moʼon ney ni nge gathibthib nagdaed? Ya musap gaed ke piiʼ keruʼ ngakʼ gubin e pi gidiiʼ ney, nge yaeni madaʼ ko ngiyalʼ ni kar mʼaed; arragon, ma kiyoeg ni pi binaw rodaed ney nib gaaʼ e yira fek nge chuw rodaed, nge yaeni paer ni dakuriy tagilʼ daed riy.\n\n6 Ere chiney e kad nanged ni biney e dariy liyiben, ya musap gaed, gadaed ba gel, nge pi binaw rodaed e bagaʼ, ere pi toʼogor rodaed e dabiyog ni ngar gelgaed ngodaed.\n\n7 Me yibi buch ni aray rogon nra kʼarnged fapi gidiiʼ ngar damomuw gaed ngakʼ Nephi, mar tabolngin niged e togopluw u fithikʼraed; ya bay boechi yaed nra tolul gaed ni yaed be gaʼar: Mu fan gaed rokʼ e re moʼon ney, ya ir beeʼ nib moʼon nib mangil, ma fapinʼen ni ke yoeg e riyulʼ nra yibi buch ma kemus ni faʼan gadaed ra kalngaenʼ;\n\n8 Arragon, musap gaed, gubin fapi gechig ma ra yibi aw dakeandaed niʼir e ke micheg ngodaed; ya gadaed manang nib matʼaw e tin ni ke micheg ngodaed ni morngaʼagen e pi denen rodaed. Ma musap gaed riyaed bayoʼor, ma manang gubin banʼen nra buch rodaed ni boed ni manang morngaʼagen e pi denen rodaed;\n\n9 Arragon, ma musap gaed, faʼanra da imang ba profet ma dabiyog ni nge micheg morngaʼagen e pinnʼem.\n\n10 Me yibi buch ni pi gidiiʼ nem ni ur gayed rogon ni ngar liiʼed Nephi e ratal gaed ni bachan e murus roraed, ni arame dar math gaed ngakʼ; ere me tabab bayay ko numon ngoraed, ni ke guy ni bay boechi yaed ni ke mʼagaenʼraed ngakʼ, ma arame tin ni magaey roraed e rrus gaed.\n\n11 Ere ni wawliy ning ki yoeg boech ngoraed ni gaʼar: Musap gaed, pi walageg, dawor mu biʼeged ni Got e ke piiʼ gelingin taʼabee, ni boed Moses, ni nge toey e sog nga dakean ea day fare Red Sea, me sey nge yib barbaʼ aray me yaen barbaʼ aram, ni arame fapi Israelites, ni pi chitamangdaed, e ra thʼaebed nga barbaʼ u dakean e buutʼ nib malikʼ, ma fapi salthaw nu Egypt e tharey raed e daey ngar lumoch gaed?\n\n12 Ere chiney e musap gaed, faʼanra Got e piiʼ ngakʼ e re moʼon ney gelingin, ere mangfan ni be wagagaey lungmed u fithikʼmed, ma gimed be yoeg ni dawori piiʼ gelingig niʼir e gura nang riy morngaʼagen e pi gechig ni ra yib ngomed ma kemus ni faʼan gimed ra kalngaenʼ?\n\n13 Machane, musap gaed, gathi kemus ni yigoʼ thin rog e kam feked yathin, ya kum feked yathin gubin fapi thin ni ke weliy e pi chitamangdaed, nge ku aram rogon ko fapi thin ni yoeg e re moʼon ney, i Moses, niʼir e bay ba gelingin nib gel ni piiʼ ngakʼ, arragon, nge pi thin ni ke weliy ni morngaʼagen fare wub rokʼ fare Messiah.\n\n14 Arragon, gathi micheg ni fachaʼ ni Fak Got e bay yib? Ma rogon ni tining ngalang fare porchoyog u lan wuruʼ e binaw, e ku aram rogon ni yira tining ngalang e en ni bay yib.\n\n15 Ma oren e piʼin ni yaedra sap ko re porchoyog nem e yaedra paer nib fos, ere ku aram rogon ni oren e piʼin ni yaedra sap ngakʼ fachaʼ ni Fak Got u fithikʼ e mich, ni bay e laniyaenʼraed ko kalngaenʼ, e rayog ni ngar pired ni yaed bafos, iyaen nge madaʼ ko yafos ni manechubog.\n\n16 Ere chiney e musap gaed, Moses e gathi kemus ni micheg morngaʼagen e pinnʼey, ya ku aram rogon nga gubin fapi profet nib thothup, ko pi rran rokʼ iyaen nge madaʼ ko pi rran rokʼ Abraham.\n\n17 Arragon, ma musap gaed, Abraham e guy e wub rokʼ, ma risug ko falaenʼ mari falfalaenʼ.\n\n18 Arragon, ma musap gaed gube yoeg ngomed, ni Abraham e gathi kemus ni yigoʼ ir e manang e pinnʼey, ya ki immoy boech e gidiiʼ nga mʼon ko pi rran rokʼ Abraham nni piningraed u dakean fare yaram rokʼ Got; arragon, nrogon fare yaram rokʼ fachaʼ ni Fak; ma fan e biney e nge yog ni ngan dag ko gidiiʼ, ni bukun e biyuʼ e duw nga mʼon ko wub rokʼ ni nge tay, ma ku rayog e bayul ngoraed.\n\n19 Ere chiney e gubaʼadag ni thingar munanged, ni mus ni aram ko pi rran rokʼ Abraham ma kub yoʼor e profet nra micheged e pinnʼey; arragon, musap gaed, fare profet i Zenos e ri micheg nib tamilang; ni aramfan nliiʼ nge yimʼ.\n\n20 Ma musap gaed, ku aram rogon ngakʼ Zenock, nge Ezias, nge Isaiah, nge Jeremiah, (Jeremiah niʼir fare profet ni micheg morngaʼagen fare mogothgoth ni ra aw nga Jerusalem) ere chiney e kadnanged nu Jerusalem e ni gatheay ni boed rogon e thin rokʼ Jeremiah. O ere mangfan ni dabi yib fachaʼ ni Fak Got, ni boed rogon e prophecy rokʼ?\n\n21 Ere chiney e rayog ni nge yoʼor lungmed riy ni kan gatheay yu Jerusalem? Rayog ni nga moeged ni fapi pagael ni fak Zedekiah e dan liiʼraed, ni gubin ma kemus ni yigoʼ Mulek? Arragon, ma damur guyed ni pifak Zedekiah e yaed bay rodaed, ma kan tuluf raed nga wuruʼ fare binaw nu Jerusalem? Machane musap gaed, dawori mus aray—\n\n22 Ku chitamangdaed i Lehi ma ni tuluf nga wuruʼ fare binaw nu Jerusalem ni bachan e ki micheg morngaʼagen e pinnʼey. Mus ku Nephi ma ki micheg morngaʼagen e pinnʼey, ma kub chugur ni nge gubin e pi chitamangdaed, aram iyib nge madaʼ ko ngiyalʼ ney; arragon, kar micheged morngaʼagen fare wub rokʼ Kristus, ma kar sap gaed ngay nga mʼon, ma kar falfalaenʼ gaed ko fare rran rokʼ ni bay yib.\n\n23 Ere musap gaed, ir Got, ma bay roraed, ma ki mʼug ngoraed, me bayuliyraed; mar oged e magaer ngakʼ, ni bachan e renʼen ni bay yib.\n\n24 Ere chiney, ni gimed be guy ni gimed manang e pinnʼey ma dabiyog ni ngam feked yathin ma kemus ni faʼan gimed rabaen, ere kam denen gaed ko biney, ya kam feked yathin gubin e pinnʼey, ni yug aram rogon nib yoʼor e pi pow riy ni ke yog ngomed; arragon, ni boed ni ke thap ngomed urngin banʼen, ni lʼagruw yang tinu tharmiy banʼen, nge gubin banʼen nu fayleng, ni pow riy ni pinnʼey e ba riyulʼ.\n\n25 Machane musap gaed, kam feked yathin e tin riyulʼ, ma kam togopluw ngad ngakʼ e Got romed nib thothup; iyib ke madaʼ ko ngiyalʼ ney, ni susun e ngam chaʼariyed ni fan ngomed e falaʼab nu tharmiy, niʼir e gin dariy banʼen ni ma kireb riy, nge gin dariy banʼen ni rayog ni nge yib ngay nib alit, ma kam kunuyed e pinʼen ni ngan damomuw riy ngomed ko fare rran ni pufthin.\n\n26 Arragon, ni mus ko ngiyalʼ ney ma kam loel gaed ko kireb, ni bachan e pi mathang pogofan nge pi ʼiling u muchugbil nge pi ngongol ni kireb ni gimed be tay, ni bay mu awgaed nga ba gafgow ni dabimus biʼid; arragon, ma faʼanra dab mu kalgaed ngaenʼmed ma bay yibi aw ngomed ni dab ki nʼuw napʼan.\n\n27 Arragon, musap gaed ri bay e chiney u langan e mab romed; arragon, mmaroed nga naʼun nga gilʼ e tapuf-oloboch, ngam gayed; ngam pirʼeged, e tapuf-oloboch romed ni kan thang e fan rokʼ, ni ke mol nga fithikʼ i rachaʼen; ma walagen e ke thang e fan rokʼ, niʼir e begay rogon ni nge paer nga gilʼ e tapuf-oloboch.\n\n28 Ere musap gaed, yow lʼagruw ni yow buʼun ko ulung romed nib mith, ni Gadianton e ire sunmiy nge fare moʼoniyanʼ niʼir e begay rogon ni nge gatheay e yaʼel ko gidiiʼ.\n\n", "hel 9": "[center][font_size=26]Guruy Ni 9[/font_size][/center]\n\n[i]Pi tamalʼog e ra pirʼeged fare pilung ko tapuf-oloboch nib yamʼ u gilʼ e tapuf-oloboch—Ni kalbus nagraed me taʼboch riy min pagraed—U dakean e nanganʼ nib matʼaw me nang Nephi riy ni Seantum e ire thangefan—Nephi e mʼagaenʼ boech e gidiiʼ ngakʼ niʼir ba profet. Napʼan 23–21 M.K.[/i]\n\n1 Musap gaed, chiney e yibi buch u napʼan ni yoeg Nephi e pi thin ney, ma bay boech e pumoʼon u fithikʼraed nra miil gaed iyaen ko fare gilʼ e tapuf-oloboch; arragon, ni arame lal i yaed e ranoed, ma yaed be yoeg, u napʼan ni yaed be gaʼar:\n\n2 Musap gaed, chiney e ngad nanged ko riyulʼ ni re moʼon ney e ba profet ma ke chiyliy Got ngakʼ ni nge prophesy nag e tiney e maʼangʼang ngodaed fa dangay. Musap gaed, dar mich u wunʼdaed ni ke rinʼ; arragon, dar mich u wunʼdaed niʼir ba profet; machane, faʼanra riyulʼ e rennʼey ni ke yoeg ni morngaʼagen fare pilung ko tapuf-oloboch, ni ke yimʼ, ma arame ra mich u wunʼdaed ni tin baʼaram e thin ni ke weliy e ba riyulʼ.\n\n3 Me yibi buch nra miil gaed u poloʼ i gelingraed, marbaed nga naʼun nga tagilʼ ea tapuf-oloboch; mar guyed, fare pilung ko tapuf-oloboch e ke thig ke aw nga butʼ, nib mol nga fithikʼ i rachaʼen.\n\n4 Ere chiney e musap gaed, napʼan ni kar guyed e biney me balyangaenʼraed nib gel, ni arame ra thigthiggaed nga butʼ; ya de michaenʼraed ko thin rokʼ Nephi ni weliy ni morngaʼagen fare pilung ko tapuf-oloboch.\n\n5 Machane chiney, e napʼan ni kar guyed me mich u wunʼraed, me yib e murus ngoraed ko gubin fapi gechig ni weliy Nephi morngaʼagen nra yib ngakʼ fapi gidiiʼ; ere rrur ni marus gaed mar thiggaed nga butʼ.\n\n6 Chiney, e chingiyalʼ innʼem u napʼan ni kan thang e fan rokʼ fare tapuf-oloboch—ni rugoey walagen e yaer ngakʼ ni ke mithaeg ir, me miil nge yaen, ma fapi tapigpig e ra miil gaed nga roeged ko fapi gidiiʼ, ni yaed be tolul ni ke awe ba mathang pogofan u fithikʼraed.\n\n7 Ere musap gaed fapi gidiiʼ e ra kunuyed yaed nga taʼabang ko gin bay fare gilʼ e tapuf-oloboch riy—ma musap gaed, me balyangaenʼraed ni kar guyed fare lal i moʼon ni kar thiggaed nga butʼ.\n\n8 Ere chiney e musap gaed, fapi gidiiʼ e dariy banʼen ni yaed manang u morngaʼagen fare ulung ni kar mukun gaed nga taʼabang ko farengi mileayʼ ku Nephi; ere ragaʼar gaed roraed: Pi moʼon ney e ireray e pichaʼ ni kar thanged e fan rokʼ fare tapuf-oloboch, ere Got e magawon nagraed ni arame dakiyog ni ngar miil gaed rodaed.\n\n9 Me yibi buch nra koeled raed, ngar mʼaged raed ma ninʼ raed nga kalbus. Ma bay bbugi thin nni wereg iyaen ni fare tapuf-oloboch e kan liiʼ keyimʼ ma fapi ta mathang pogofan e kan fekraed ka ninʼ raed nga kalbus.\n\n10 Me yibi buch ni yaen ni rebo rran riy ma fapi gidiiʼ e ra mukun gaed nga taʼabang ni ngar daloloeyʼ gaed ma ngar baley niged e abich roraed, u gilʼ e gumʼeyag ko fare pilung ko tapuf-oloboch ni kan liiʼ kemʼ.\n\n11 Nge ku aram rogon ngakʼ fapi tapuf-oloboch ni yaed bay ko mileayʼ ku Nephi, ni ra motoyil gaed ko thin rokʼ, e kur mukun gaed nga taʼabang ko fare gilʼ e gumʼeyag.\n\n12 Me yibi buch ni ur fithed u fithikʼ fapi gidiiʼ, nibe lungraed: Biyuʼuw fa piʼin ni yead lal nni lʼoegraed ni ngar duwriyed morngaʼagen fare pilung ko tapuf-oloboch ko keyimʼ fa dawor? Mar fulweged ni kar gaʼar gaed: Morngaʼagen fare lal i moʼon ni gimed be yoeg ni kam lʼoeged, e dag nanged; machane bay lal e piʼin nib tamathang pogofan, niʼir e ku gunʼed raed nga kalbus.\n\n13 Me yibi buch ni fapi tapuf-oloboch e yaed baʼadag ni ngan fekraed iyib ngoraed, ma arame ni fekraed iyib ngoraed, mar guyed ni yaed falal i gidiiʼ ni kan lʼoegraed; ere musap gaed fapi tapuf-oloboch e ra fithed raed ni ngar nanged morngaʼagen e nʼen ni ke buch, ma roeged ngoraed gubin ni kar rinʼed, ni yaed be gaʼar:\n\n14 Gu miil gaed nggu baed ko fagin gilʼ e tapuf-oloboch, ma napʼan ni gguyed gubin banʼen ni woed ni ke micheg Nephi, me balyangaenʼ maed ni arame gu thiggaed nga butʼ; ma napʼan ni sul nge felʼ rogmaed ko balyangaenʼ ni kug tayed, ma musap gaed mar yinʼed gamaed nga kalbus.\n\n15 Chiney e, morngaʼagen e mathang pogofan ni kan tay ko re moʼon ney, e dag nanged ko miniiʼ e ke rinʼ; kemus ni baʼaray chi oren e nʼen ni gamaed manang, gu miil gaed nggu baed ni boed rogon ni gamaed baʼadag, ma gamaed guy nib yamʼ, ni boed rogon e thin ni yoeg Nephi.\n\n16 Me yibi buch ni fapi tapuf-oloboch e ra weliyed e nʼen ni ke buch nge tamilang u waenʼ fapi gidiiʼ, mar tolul gaed nib togopluw ngakʼ Nephi, ni yaed be gaʼar: Musap gaed, gamaed manang ni chaʼaney i Nephi e ke taʼareb lungrow beeʼ ni nge liiʼ fare tapuf-oloboch, nge muʼ me weliy ngomaed, ni gomanga yog ni lʼagaenʼ maed ko mich rokʼ, ni nge yog ni langlangeg ir ngalang nge mang beeʼ nib tolang, ni ke melʼeg Got, ma beeʼ nib profet.\n\n17 Ere chiney e musap gaed, bay gu tamilngeg morngaʼagen e re moʼon ney ngomed, ma bayi pogofay nag e kireb rokʼ me yoeg ngodaed ngad nanged e chaʼ nib riyulʼ ni thang e fan rokʼ e re tapuf-oloboch ney.\n\n18 Me yibi buch ni falal i gidiiʼ e ni pagraed ko fare rran nni gumʼeyag. Machane, ra gathibthib niged fapi tapuf-oloboch ko fapi thin ni kar weliyed nib togopluw ngakʼ Nephi, mar togopluw gaed ngoraed ni tataʼabagyaed, ni arame ra tʼired e thin nga dakeanraed.\n\n19 Machane, mar guyed rogon ni Nephi e ngan koel ngan mʼag min fek iyaen nga pʼoewchen fare ulung, mar tabab gaed i duwriy nib thilthil rogon ni gomanga yog ni chel nge non niʼir e ba togopluw ngakʼ, ni gomanga yog ni ngan dugliy nib buch e rokʼ min liiʼ ngemʼ—\n\n20 Ni yaed be gaʼar ngakʼ: Gur e bay e puruyʼ romew beeʼ; miniiʼ e re moʼon nem ni ke thang e fan? Moeg ngomaed e chiney, mag yoeg nib buch e roem; ma yaed be gaʼar, Musap baʼaray e salpiy; ma ka gamaed ra piiʼ ngom e yafos rom ni faʼan gara yoeg ngomaed, mag yoeg ni bay e michmich ni kam tayew beeʼ.\n\n21 Machane Nephi e gaʼar ngoraed: O gimed e piʼin ni gimed be baen niged gimed, gimed e piʼin nib ʼelʼel gumʼirchaʼen, gimed e piʼin nib maʼew, nge gimed gidiiʼ nib ʼelʼel laniyaenʼ, gimed manang ko uw nʼumngin i napʼan nra pagmed Somoel ni Got romed ngam ʼulʼul gaed ko paer romed u fithikʼ e denen?\n\n22 O thingar mu gelʼgelʼ gaed magmed yoer, ni bachan e fare gafgow ni gaaʼ nibe soen ni nge aw ngomed ko ngiyalʼ ney, ni faʼanra dab mu kalgaed ngaenʼmed.\n\n23 Musap gaed kamoeged ni kug puruyʼ gow beeʼ ni nge thang e fan rokʼ Seezoram, ni fare pilung ko tapuf-oloboch rodaed. Machane musap gaed, gube yoeg ngomed, ni fan e biney e bachan e kugog ngomed ni nge yog ni ngam nanged morngaʼagen e rennʼey; arragon, ni arame nge aw nib michriy ngomed, ni gumnang e pi ngongol nib kireb nge pi fananikan ni bay u fithikʼmed.\n\n24 Ma bachan e kug rinʼ e biney, ere kamoeged ni kug puruyʼ gow beeʼ ni nge rinʼ e biney nʼen; arragon, bachan e kug dag ngomed e biney e pow ere kam damomuw gaed ngog, magmed gay rogon ni ngam thanged e yafos rog.\n\n25 Ere chiney e musap gaed, kug dag ngomed rebe pow, mug guy ko gimed ra gay rogon ni ngam thanged gag ko biney fa dangay.\n\n26 Musap gaed gube gaʼar ngomed: Mmaroed ko fare naʼun ku Seantum, niʼir e walag rokʼ Seezoram, magmed gaʼar ngakʼ—\n\n27 Faʼanem i Nephi, ni bedake profet nag ir, niʼir e ke prophesy nag boʼor banʼen nib kireb ni morngaʼagen e pi gidiiʼ ney, kam puruyʼ gow, niʼir e kam thang e fan rokʼ Seezoram riy, ni walagem?\n\n28 Ma musap gaed, ra yoeg ngomed, Ni dawori rinʼ.\n\n29 Magmed gaʼar ngakʼ: Kam thang e fan rokʼ walagem?\n\n30 Ma bayi sakʼiy ngalang ni ke rus, ma dabki nang ko mang e nge yoeg. Magmed guy, ni bay yoeg ni dariy banʼen ni aram rogon; ma mithmith rokʼ e bay mu guyed riy ni gowa kegin ngay; machane, bay yoeg ngomed niʼir e dariy banʼen ni manang.\n\n31 Machane musap gaed, bay mu falʼeged i yaliy, magmed pirʼeg e rachaʼ u dakean i matharngen e mad rokʼ.\n\n32 Ma napʼan ni bay mu guyed, magmed gaʼar: Uw e ke yib e tiney e rachaʼ riy? Gamnang ni rachaʼen walagem?\n\n33 Ma arame bayi daʼadaʼ, me mʼay rachaʼen i oewchen, ni gowa ke yimʼ.\n\n34 Ma arame bay mu gaʼar gaed: Bachan e biney e murus ni kam tay nge oewchem ni ke mʼay rachaʼen, ere musap, kug nanged ni gur e bbuch e roem.\n\n35 Ma arame bayi gel e murus rokʼ; ma arame bayi pogofay nag ngomed, ma dabki siyeg ni gathi ir e ke thang e pogofan.\n\n36 Ma arame bay yoeg ngomed, ni gag, Nephi, e dariy banʼen riy ni gumnang morngaʼagen ma kemus ni kan piiʼ ngog u dakean fare gelingin Got. Ma arame bay mu nanged ni gag beeʼ ni gub yulʼyulʼ, ma kan lʼugeg kugub ngomed rokʼ Got.\n\n37 Me yibi buch ni ranoed ngar rinʼed, ni woed rogon ni ke yoeg Nephi ngoraed. Ere musap gaed, fapi thin ni yoeg e goʼ riyulʼ; ya ri aram rogon, ni yoeg ni dariy banʼen ni aram rogon; ma ku aram rogon ni pogofay e nʼen ni ke rinʼ.\n\n38 Ere ni fek iyaen ni arame ngan micheg ni riyulʼ niʼir e beeʼ nib tamathang pogofan, ma arame ni pag falal i gidiiʼ u kalbus, ma ku aram rogon ngakʼ Nephi.\n\n39 Ma bay boech fapi Nephites ni michaenʼraed ko fapi thin rokʼ Nephi; ma kubay boech ni michaenʼraed ni bachan e mich rokʼ falal i gidiiʼ, ya ri michaenʼraed u napʼan ni ur moyed u kalbus.\n\n40 Ma chiney e bay boech u fithikʼ fapi gidiiʼ, ni yoeg ni Nephi e ba profet.\n\n41 Ma kubay boech ni gaʼar: Musap gaed, ire ba got, ya faʼanra gathi ba got ma dabiyog ni nge nang gubin banʼen. Ya musap gaed, ke yoeg ngodaed laniyaenʼ daed, ma kiyoeg ngodaed bogi banʼen, ni arame kedag ngodaed e chaʼ nib riyulʼ ni thang e fan rokʼ fare pilung ni tapuf-oloboch rodaed.\n\n", "hel 10": "[center][font_size=26]Guruy Ni 10[/font_size][/center]\n\n[i]Fare Somoel e piiʼ ngakʼ Nephi fare gelingin ni ngan mʼag—Ire ni piiʼ matʼawon ni nge mʼag me pithig u fayleng ngu tharmiy—Ire chiyliy ko fapi gidiiʼ ni ngar kalgaed ngaenʼraed ara yaedra yimʼ—Fare Kan ni Thothup e fek Nephi iyaen u rebo ulung ngo rebo ulung. Napʼan 21–20 M.K.[/i]\n\n1 Me yibi buch ni yibi sum ba kiiʼ nga fithikʼ fapi gidiiʼ, ni arame ra kiiʼ gaed nge yib boech aray me yaen boech aram ma ra beeʼ me yaen ko gin baʼadag, mar paged Nephi ni yigoʼ ir, ni immoy nib sakʼiy u fithikʼraed.\n\n2 Me yibi buch ni Nephi e yaen ko gin baʼadag iyaen nga tafen, nibe lemnag e pinʼen ni ke dag fare Somoel ngakʼ.\n\n3 Me yibi buch u napʼan nibe lem—ni ke moʼowaer laniyaenʼ ni bachan e pi ngongol ni kireb ko fapi gidiiʼ ko Nephites, ni pi muruwel roraed u milmor nib miith morngaʼagen, nge pi mathang pogofan roraed, nge pi matgael roraed, nge gubin mite denen—me yibi buch u napʼan ni aray rogon nibe lem u lan gumʼirchaʼen, ma musap gaed, bay ba lam ni yib ngakʼ ni be gaʼar:\n\n4 Nge felʼ waʼatham, gur Nephi, ni fan e pinʼen ni kam rinʼ; ya kug guy ni damur chachalban i weliy fare thin niʼir e kug piiʼ ngom, ngakʼ e pi gidiiʼ ney. Ma gur e dawor murus ngoraed, ma dawor mu gay rogon ni ngam chaʼariy e yafos rom, ya kam gay rogon ni ngam ayliy laninʼug, ma ngam fol ko pi motochiyel rog.\n\n5 Ere chiney, ri bachan e kamrinʼ e biney ni dar moʼowaer laninʼum ngay, ere musap, nggu falʼeg waʼatham ni gubinfen; ma bay gu tayem ni gab madangdang ko thin nge ngongol, u fithikʼ e mich nge muruwel; arragon, ni arame gubin banʼen ma bay gu gagyeg nag u rogon e thin rom, ya gur e dab mu duwriy banʼen ni nge togopluw nga laninʼug.\n\n6 Musap, gur Nephi, i gag Got. Musap, gube yoeg ngom u pʼoewchen e pi angel rog, ni nge gaʼlungum rokʼ e pi gidiiʼ ney, ma bay gu gechig nag e fayleng ko uyngol, nge mʼar ni ubchiyaʼ, nge gafgow, u rogon e pi denen ko pi gidiiʼ ney.\n\n7 Musap, kug piiʼ gelingim, ni re nʼen ni gara mʼag u fayleng e bay ni mʼag u tharmiy; ma nʼen ni gara pithig u fayleng e bay ni pithig u tharmiy; ere aray rogon ni bay yib gelingim u fithikʼ e pi gidiiʼ ney.\n\n8 Ere aray rogon, ni faʼan gara yoeg ko re temple ney ni nge pil, ma ra buch.\n\n9 Ma faʼan gara gaʼar ko re burey ney, Mmuchbuʼ nga butʼ ngam pochpoch, ma ra buch.\n\n10 Ma musap, faʼan gara yoeg ni Got e nge liiʼ e pi gidiiʼ ney, ma ra yibi buch.\n\n11 Ere chiney e musap, gube chiyliy ngom, ni ngam man ngam weliy ngakʼ e pi gidiiʼ ney, ni ke gaʼar fare Somoel ni Got, ni Gubin ma Rayog Rokʼ: Faʼanra dab mu kalgaed ngaenʼmed ma bay ni liiʼmed, nge yaeni madaʼ ko ngiyalʼ ni kan gatheaymed.\n\n12 Ere musap gaed, chiney e yibi buch u napʼan ni yoeg fare Somoel e pi thin ney ngakʼ Nephi, me tal ma daki yaen ko naʼun rokʼ, me sul ngakʼ fapi yu ulung i gidiiʼ ni kar garar gaed u dakean farengi nam, me tabab i weliy ngoraed fare thin rokʼ Somoel ni kan weliy ngakʼ, ni morngaʼagen e mogothgoth nra aw ngoraed ni faʼanra dabra kalgaed ngaenʼraed.\n\n13 Ere chiney e musap gaed, yug aram rogon e binem e maʼangʼang ni ke rinʼ ni weliy Nephi ngoraed morngaʼagen fare yamʼ ni tay fare tapuf-oloboch, mar ʼelʼel niged gumʼirchaʼraed ma dar motoyil gaed ko fapi thin rokʼ Somoel.\n\n14 Ere Nephi e weliy ngoraed fare thin rokʼ Somoel, ni gaʼar: Faʼanra dab mu kalgaed ngaenʼmed, ni be yoeg fare Somoel, ma bay ni liiʼmed nge madaʼ ko ngiyalʼ ni kan gatheaymed.\n\n15 Me yibi buch u napʼan ni yoeg Nephi fare thin ngoraed, ma musap gaed, kur ʼelʼel niged gumʼirchaʼraed ma dabra motoyil gaed ko thin rokʼ; ere ra togopluw gaed ngakʼ, mar gayed rogon ni ngar koeled ni nge yog ni ngar yinʼed nga kalbus.\n\n16 Machane musap gaed, fare gelingin Got e immoy rokʼ, ma deyog ni ngar feked ngar yinʼed nga kalbus, ya fare Kan ni Thothup e fek nge chuweg u fithikʼraed.\n\n17 Me yibi buch ni aram rogon ni iyaen u gelingin fare Kan ni Thothup, u rebo ulung ngo rebo ulung, nibe yoeg fare thin rokʼ Got, ni aram rogon iyaen nge madaʼ ko ngiyalʼ ni ke yoeg ngoraed ni yaed gubin, ara piiʼ nge yaen nga fithikʼ gubin fapi gidiiʼ.\n\n18 Me yibi buch ni dar motoyil gaed ko thin rokʼ; ma arame tabab e togopluw ni yoʼor, ni arame ra kiiʼ gaed, mar togopluw gaed ngoraed mar tabab gaed i liiʼed yaed ko sayden.\n\n19 Ma aray rogon ni mus e bin medilip i ragag nge taʼareb e duw ko fare lung ko fapi tapuf-oloboch ko gidiiʼ ku Nephi.\n\n", "hel 11": "[center][font_size=26]Guruy Ni 11[/font_size][/center]\n\n[i]Nephi e wenig ni nge fanaʼ Somoel laniyaenʼ nge thilyeg e mael roraed ko uyngol—Bayoʼor e gidiiʼ ni yimʼ—Ra kalgaed ngaenʼraed, Nephi e wenig ngakʼ fare Somoel ni nge awe nʼuw—Nephi nge Lehi e bayoʼor e yiʼiy ni yib ngorow—Fapi Gadianton ni moroʼroʼ e ra noemow niged yaed u lan fare binaw. Napʼan 20–6 M.K.[/i]\n\n1 Me yibi buch u lan e bin medilip i ragag nge lʼagruw e duw ko fare ulung ko fapi tapuf-oloboch ni almarin fapi togopluw, ma arame yib e mael nga dakean gaʼangin yang e nam nga fithikʼ fapi gidiiʼ ku Nephi.\n\n2 Ma fare ulung ko moroʼroʼ nib miith e ululiy e biney e muruwel ko gafgow nge ngongol nib kireb. Ma re mael ney e paer nib ʼulʼul ni poloʼ e re duw nem; ma lan e bin medilip iragag nge dalip e duw e ki paer nib ʼulʼul e mael.\n\n3 Me yibi buch nu lan e biney e duw e yoer Nephi ngakʼ fare Somoel, nibe gaʼar:\n\n4 O Somoel, wenig ngom dab mpag e pi gidiiʼ ney ngar mʼaed ko sayden; machane O Somoel, ngam pag e uyngol nge yib nga lan e nam, ni nge pug uran ngoraed fare Somoel ni Got roraed, ma sana yaedra kalngaenʼ mar chelgaed ngom.\n\n5 Ere min rinʼ ni aram rogon, ni boed e thin ni yoeg Nephi. Ma arame yibi aw ba uyngol nib almarin nga dakean fare nam, nga fithikʼ fapi gidiiʼ ku Nephi. Ere aray rogon ni ʼulʼul fare uyngol u lan e bin medilip i ragag nge aningeg e duw, ma fare gafgow ni ma gagyeg u tan e sayden e tal, machane ri almarin u tan e uyngol.\n\n6 Ma re gagyeg ko gafgow ney e ki ʼulʼul iyaen u lan e bin medilip i ragag nge lal e duw. Ma arame fare fayleng e ri malikʼ, ma daki piiʼ e waʼamngin e grain u napʼan e grain; ma fare fayleng ni poloʼ e ri gafgow, ni woed rogon u fithikʼ fapi Lamanites e aram rogon u fithikʼ fapi Nephites, ere ra gafgow gaed ngar mʼaed ni yu biyuʼ u dakean e yungin baʼaram e binaw nib gaaʼ nib kireb e gidiiʼ riy.\n\n7 Me yibi buch ni fapi gidiiʼ e ruguyed ni arame ke chugur ni ngar mʼaed ko uyngol, mar tabab gaed i lemnag fare Somoel ni Got roraed; mar tabab gaed i lemnag fapi thin rokʼ Nephi.\n\n8 Ere fapi gidiiʼ e ra tabab gaed ko wenig ngakʼ fapi tapuf-oloboch roraed nge pi tiyugangʼ roraed, ni ngar gaʼar gaed ngakʼ Nephi: Musap, kug nanged ni gur beeʼ nib moʼon rokʼ Got, ere meybil ngakʼ fare Somoel ni Got rodaed ni nge chefeg nga orel e re uyngol ney, ni nge siyi muguʼul gubin fapi thin ni kam weliy ni morngaʼagen e mogothgoth nra aw ngomaed.\n\n9 Me yibi buch ni arame fapi tapuf-oloboch e roeged ngakʼ Nephi, ni boed rogon ni yi baʼadag. Me yibi buch u napʼan ni guy Nephi fapi gidiiʼ ni kar kalgaed ngaenʼraed ma kar sobutʼ niged yaed u dakean madan e kalngaenʼ ni kar chuw gaed ngay, me meybil bayay ngakʼ fare Somoel, nibe gaʼar:\n\n10 O Somoel, musap ngam guy e pi gidiiʼ ney ni kar kalgaed ngaenʼraed; ma kar chuweged fare ulung ko Gadianton ni moroʼroʼ u fithikʼraed ni arame kar mʼay gaed, mar mithaeged fapi makath roraed u fayleng.\n\n11 Ere chiney, O Somoel, ni kar sobutʼ niged yaed, wenig ngom mu chefeg e damomuw rom nga orel, mu pag e damomuw rom nga dabki gatheay fa piʼin kireb ni kam gechig nagraed.\n\n12 O Somoel, wenig ngom mu chefeg e damomuw rom nga orel, arragon, damomuw rom nib gel, mag tileg e re uyngol ney nge chuw u lan e biney e nam.\n\n13 O Somoel, wenig ngom mmotoyil ngog, mag guy rogon ni nge buch ni boed rogon e pi thin rog, mag piiʼ e nʼuw nge aw nga dakean e fayleng, ni nge yog ni piiʼ e waʼamngin, nge grain rokʼ u napʼan e grain.\n\n14 O Somoel, gur e mmotoyil ko thin rog u napʼan nug gaʼar: Nge yib ba uyngol, ni nge yog ni tal e yamʼ ni yibe tay ko sayden; ma gumnang ni kag rarinʼ, ko ngiyalʼ ney, ni ngam mmotoyil ko thin rog, ya gur e kamoeg: Ni faʼanra kalngaenʼ e pi gidiiʼ ney ma gara tay raed ni dabra mʼaed.\n\n15 Arragon, O Somoel, me gur e kam guy ni kar kalgaed ngaenʼraed, ni bachan fare uyngol nge yamʼ nge gafgow ni ke yibi aw ngoraed.\n\n16 Ere chiney, O Somoel, dab mu chefeg e damomuw rom nga orel, mag sikeng nagraed ko yaedra pigpig ngom fa dangay? Ma faʼan yaedra rinʼ, O Somoel, mag tawaʼath nagraed ni boed rogon e thin rom ni kamoeg.\n\n17 Me yibi buch u lan e bin medilip i ragag nge nelʼ e duw ma fare Somoel e chefeg e damomuw rokʼ ko fapi gidiiʼ nga orel, me guy rogon nge awe nʼuw nga dakean e fayleng, ma arame piiʼ e waʼamngin u ngalʼan ni ma piiʼ e waʼamngin. Me yibi buch ni piiʼ e grain u ngalʼan ni ma piiʼ e grain.\n\n18 Ere musap gaed, fapi gidiiʼ e ra falfalaenʼ gaed mar oged e magaer ngakʼ Got, ma fare nam ni poloʼ e sug dakean ko falfalaenʼ; mar tileged i gay rogon ni ngar gatheayed Nephi, mar tayed fan niʼir ba profet, nge beeʼ nib moʼon rokʼ Got, ni bay e gelingin nge matʼawon rokʼ ni yib rokʼ Got.\n\n19 Ma musap gaed, Lehi, ni walagen, e de palog rokʼ nga orel ko pinʼen nib lʼeag rogon ko tin nib matʼaw.\n\n20 Ere aray rogon ni yibi buch ni fapi gidiiʼ ku Nephi e kur monʼog gaed bayay u lan fare nam, mar tabab gaed i falʼeg e pi yungi nʼen ni taferaed ni ke kireb, mar yoʼor gaed ngar garar gaed, nge yaeni madaʼ ko ngiyalʼ ni kar suguyed dakean gaʼangin yang fare nam, ni ruw yang, ko leluʼoch nge yimuch, ko day u ngael nge madaʼ ko day u ngek.\n\n21 Me yibi buch ni bin medilip i ragag nge nelʼ e duw e mʼay u fithikʼ e gapas. Ma bin medilip i ragag nge medilip e duw e tabab u fithikʼ e gapas; me gaaʼ fare galasia nge garar u dakean gaʼangin gubin yang e binaw; ma tin yoʼor ko fapi gidiiʼ, ni fapi Nephites nge fapi Lamanites, e ruʼuned ko fare galasia; me yog e gapas ngoraed nib nʼuw napʼan u lan fare nam; ere aray rogon ni mʼay e bin medilip i ragag nge medilip e duw.\n\n22 Nge ku aram rogon ni yog e gapas ngoraed u lan e bin medilip i ragag nge meruk e duw, ma kemus ni buchʼuw e togopluw ni morngaʼagen e pi gaʼfan ko machib niʼir e ke tay fapi profet nga butʼ.\n\n23 Ma lan e bin medilip i ragag nge mereb e duw me tabab e wagagaey. Machane me yibi buch ni Nephi nge Lehi, nge boechi walagrow nib yoʼor ni yaed manang morngaʼagen e pinʼen nib gaʼfan mab riyulʼ ko machib, mab yoʼor e yiʼiy nibe yib ngoraed ni gubin e rran, ere ra machib niged fapi gidiiʼ, ni arame ra tileged e wagagaey roraed ni kare re duw nem.\n\n24 Me yibi buch ni u lan e bin ni meruk i ragag e duw ko fare lung ko fapi tapuf-oloboch ko gidiiʼ ku Nephi, ma immoy ba ulung i gidiiʼ nra chuw gaed ko fapi gidiiʼ ku Nephi, ni immoy ini duw aram nga mʼon ni ranoed ngakʼ fapi Lamanites ngar feked nga dakeanraed fithngan fapi Lamanites, nge kub ulung e tin riyulʼ i gidiiʼen fapi Lamanites, nra kʼaringed e damomuw ngoraed ara fa piʼin nra chuw gaed, e ra tabolngin niged e mael iyaen ngakʼ pi walagraed.\n\n25 Mar thanged e fan ma yaed be matgael; mar miil gaed ngar suloed nga fithikʼ e burey, ngo lan wuruʼ e binaw nge yungi nʼen nib miith, ni yaed be miith ni nga dabni pirʼeg raed, ma yaed be yoʼor ni gubin e rran, ni arame bay e gidiiʼ nra chuw gaed nga ranoed ngoraed.\n\n26 Ma aray rogon napʼan, arragon, ni de yoʼor e duw napʼan, ma kar manged ba ulung ko moroʼroʼ nib yoʼor; mar gayed gubin fapi makath ku Gadianton; ere aray rogon nra manged moroʼroʼ ku Gadianton.\n\n27 Ere chiney e musap gaed, pi moroʼroʼ ney e ra kʼaringed e wagaey, arragon, nib mogothgoth nga fithikʼ fapi gidiiʼ ku Nephi, nge ku aram rogon nga fithikʼ fapi gidiiʼ ko Lamanites.\n\n28 Me yibi buch ni ke tʼuf ni thingar ni tileg e guruy ney e muruwel ko mogothgoth; ere ra piiʼed ba ulung i salthaw ni yargael nga ranoed nga lan wuruʼ e binaw ngo dakean e burey ni ngar gayed e re ulung ko moroʼroʼ ney, ni ngar liiʼed yaed.\n\n29 Machane musap gaed, i yibi buch ni kulan e re duw nem min tuluf raed ngar suloed nga lan e pi binaw roraed. Ere aray rogon ni mʼay e bin meruk i ragag e duw ko fare lung ko fapi tapuf-oloboch ko gidiiʼ ku Nephi.\n\n30 Me yibi buch u napʼan ni tabab e bin meruk i ragag nge taʼareb e duw ma ranoed bayay ngakʼ fare ulung ko moroʼroʼ, mar liiʼed boʼor i yaed; ma ku aram rogon ngoraed nib yoʼor i yaed e kun nliiʼraed.\n\n31 Ma kun tuluf raed bayay ngar chuw gaed u wuruʼ e binaw ngo dakean e pi burey ngar suloed ko pi binaw roraed, ni bachan e rib yoʼor fapi moroʼroʼ ni kar suguyed dakean fapi burey nge wuruʼ e binaw.\n\n32 Me yibi buch ni aray rogon ni mʼay e biney e duw. Ma fapi moroʼroʼ e kur yoʼor gaed boech ma yaed be gel iyaen, ni arame ra gelgaed nga urngin fapi salthaw ko fapi Nephites, nge Lamanites; mar kʼaringed e murus nib gel ko e gidiiʼ u dakean gaʼangin yang fare nam.\n\n33 Arragon, ya rabaed ko binaw nib yoʼor yang ko fare nam, mab gel e mogothgoth nra tayed ngay; arragon, mar liiʼed boʼor e gidiiʼ, mar feked boech i yaed ni kalbus iyaen nga lan wuruʼ e binaw, arragon, nib gaaʼ ni ppin roraed nge bitir roraed.\n\n34 Ere chiney e biney ngongol ko moʼoniyanʼ, ni ke yibi aw ngakʼ fapi gidiiʼ ni bachan e denen roraed, e pug uran ngoraed bayay fare Somoel ni Got roraed.\n\n35 Ere aray rogon ni mʼay e bin meruk i ragag nge taʼareb e duw ko fare lung ko fapi tapuf-oloboch.\n\n36 Ma lan e bin meruk i ragag nge lʼagruw e duw mar paged talin bayay fare Somoel ni Got roraed. Ma lan e bin meruk i ragag nge dalip e duw mar almarin gaed ko denen. Ma lan e bin meruk i ragag nge aningeg e duw e dar thilyeged e pi pangiraed.\n\n37 Me yibi buch nu lan e bin meruk i ragag nge lal e duw mar almarin nra almarin gaed ko ufʼuf roraed, nge pi ngongol roraed nib kireb; ere aray rogon ni kar loel gaed bayay ni ngan gatheayraed.\n\n38 Ere aray rogon ni mʼay e bin meruk i ragag nge lal e duw.\n\n", "hel 12": "[center][font_size=26]Guruy Ni 12[/font_size][/center]\n\n[i]Gidiiʼ e ma thilthilyeg e nʼen ma rinʼ ma yaed ba meechiyang ma yaed ba gur i rinʼ e ngongol ni kireb—Fare Somoel e ma yalʼuweg e gidiiʼ Rokʼ—Gidii ni dariy rogon e ni taʼareb nag ko fare gelingin Got—U lan fare rran ko pufthin, gidiiʼ e rayog ngoraed e yafos ni dabimus biʼid ara gafgow ni dabimus biʼid. Napʼan 6 M.K.[/i]\n\n1 Ere aray e rayog ni ngad guyed rogon fini baen, nge fini dar miyuluy gumʼirchaʼen e gidiiʼ; arragon, rayog ni ngad guyed nu fithikʼ i falʼngin fare Somoel ni dariy nʼumngin i napʼan e ma tawaʼath nag me monʼog nag e piʼin ni yaed ma tay e pagaenʼ roraed ngakʼ.\n\n2 Arragon, ma rayog ni ngad guyed e re ngiyalʼ i nʼen nibe monʼog nag e gidiiʼ rokʼ, arragon, nibe yoʼor nag e gabin u lan e yungi raed roraed, ni arame gamanman roraed, nge garbaw roraed, nge gol, nge silber, nge gubin mit e pinʼen thʼabi felʼ nge urngin mite art; ma be piiʼ e yafos roraed ngoraed, ma be chuwegraed u paʼ e pi toʼogor roraed; ma be munguy nag gumʼirchaʼen e pi toʼogor roraed ni nga dabra baed nag mael ngoraed; arragon, ma ra ngan ngochngoch nag i yoeg, ma be rinʼ gubin banʼen ni fan ko paer nge falfalaenʼ ko gidiiʼ rokʼ; arragon, ma ri ireram e re ngiyalʼ i nʼen ni yaed be ʼelʼel nag gumʼirchaʼraed, mar pagedtilin fare Somoel ni Got roraed, mar yitʼed nga butʼ nga tan rifrifanʼay raed Fachaʼ nib Thothup—Arragon, ni fan e biney e bachan e falaʼab roraed, nge ireray e gin ni yaed ba moem riy.\n\n3 Ere aray e kadguyed ni fare Somoel e faʼanra dabi yalʼuweg e gidiiʼ u dakean e gafgow nib yoʼor, arragon faʼanra dabi gechig nagraed ko yamʼ nge murus, nge uyngol nge gubin mit e mʼar, ma dabi yib ngaenʼraed.\n\n4 O rib gel e meechiyang, nge balyang, nge kireb, nge pangin moʼoniyanʼ, ko gidiiʼ, ma yaed ba gur i rinʼ e denen, ma yaed ba sasagaʼal i rinʼ e felʼ, arragon, ri yaed ba gur ni ngar motoyil gaed ko thin rokʼ fachaʼ nib kireb, mar tayed gumʼirchaʼraed nga dakean e pinʼen nib mʼay fan nu fayleng!\n\n5 Arragon, riyaed ba gur i nʼufed yaed ngalang nga fithikʼ e ʼufʼuf; arragon, riyaed ba gur ko ʼuf, nge rinʼ gubin mit e tin nib denen banʼen; ma rib sasagaʼal iyib ngaenʼraed fare Somoel ni Got roraed, nge motoyil ko pi fonow rokʼ, arragon, riyaed ba sasagaʼal ko yaen ko pi kanawoʼen e gonop!\n\n6 Musap gaed, darur athapeged ni fare Somoel ni Got roraed, niʼir e sunmiy raed, e nge mang gaaʼ roraed me gagyeg nagraed; ni yug aram rogon fini gel falʼngin nge murnguy rokʼ ngoraed, mar nʼaeged fan e pi fonow rokʼ, ma dubraed ni ire nge mang powoʼ roraed.\n\n7 O ri dariy gamʼingin e gidiiʼ; arragon, ri ku yaed ba sobutʼ ko fiyath nu fayleng.\n\n8 Ya musap gaed, fiyath nu fayleng e be mithmith iyib aray me yaen aram, nibe kiiʼ nge wer, ni rogon ni ke chiyliy fare Got rodaed nib gaaʼ ma dabimus biʼid.\n\n9 Arragon, musap gaed, pi falang nge burey e ma murur me durruʼ nga laman.\n\n10 Ma dakean mirin fare thin rokʼ me puth e falang nge burey, nge pochpoch, arragon, ma kube aw ni boed ba loway.\n\n11 Arragon, u dakean mirin fare thin rokʼ me murur e fayleng ni poloʼ;\n\n12 Arragon, u dakean mirin fare thin rokʼ, me murur e dayif ko fayleng, iyaen nge madaʼ nga lulukungun.\n\n13 Arragon, ma faʼanra gaʼar ko fayleng—Muchuw riy—me mithmith.\n\n14 Arragon, faʼanra gaʼar ko fayleng—Gur e ngam sul nga tomur, ni nge nʼuw napʼan e rran nib yoʼor e awa—ma ra buch ni aram rogon;\n\n15 Ere aray rogon, ni boed rogon ni yoeg me sul e fayleng nga tomur, me guy e gidiiʼ ni gowa ke dugil e yalʼ; arragon ere musap gaed, aray rogon ni buch; ya riyulʼ ni fayleng e ma mithmith ma gathi yalʼ.\n\n16 Ere musap gaed, ku arragon, faʼanra yoeg ko yungi raen nib toʼaer—Gur e ngam malikʼ—me buch ni aram rogon.\n\n17 Musap gaed, faʼanra gaʼar ko re burey ney—Mpuw ngalang, nga mub mu aw nga dakean e re binaw ni baʼaram, ni nge mathrow—musap gaed, me buch.\n\n18 Ere musap gaed, faʼanra bay beeʼ nra mithaeg e falaʼab rokʼ u fayleng, me gaʼar fare Somoel—Mpag nge kireb, ni bachan e denen rokʼ e chaʼ ni mithaeg—musap gaed ra kireb.\n\n19 Ma faʼanra gaʼar fare Somoel—Ngam kireb, ni nge yaeni aw ni dariy beeʼ ni nge pirʼegem ko ngiyalʼ ney iyaen e ngaram nge gubinfen—musap gaed, dariy beeʼ nra yog ngakʼ e ngiyalʼ nem iyaen e ngaram nge gubinfen.\n\n20 Ere musap gaed, faʼanra gaʼar fare Somoel ngakʼ bee—Bachane pi denen rom, ere gur e nge buch waʼatham ni gubinfen—ma ra buch.\n\n21 Ma faʼanra gaʼar fare Somoel—Bachane pi denen rom ere gur e ngan chuwegem ko gin nug bay riy—ma ra guy rogon nge buch.\n\n22 Ma ra buch waʼathan e chaʼ nra yoeg e biney ngakʼ, ya aram rogon nra buch rokʼ e enra rinʼ e denen, ma dabiyog ni thap; ere, ya arayfan, ni kanoeg ni ngan kalngaenʼ, ya nge yog ni gomanga thap e gidiiʼ.\n\n23 Ere, ba tawaʼath e piʼin ni yaedra kalngaenʼ mar motoyil gaed ko thin rokʼ Somoel ni Got roraed; ya ireray e piʼin ni yaedra thap.\n\n24 Ma manga yigi pag Got, u fithikʼ e thothup rokʼ, ni gomanga yog ni ngan fek e gidiiʼ iyaen ko kalngaenʼ nge pi muruwel nib mangil, ni gomanga yog ni sulwegraed ko falaʼab ni fan ko falaʼab, u rogon e pi muruwel roraed.\n\n25 Ma rug baʼadag ni gomanga yog ni thap gubin e gidiiʼ. Machane kad poeyed nu lan fabin tomur e rran e bay boech e gidiiʼ ni yira chuwegraed, arragon, ni yaed e yira chuwegraed u pʼoewchen fare Somoel;\n\n26 Arragon, ni yaed e yira dugliy raed ko dodow ni kirbaenʼ ni dariy nʼumngin i napʼan, ya nge muguʼul fapi thin ni gaʼar: Piʼin ni kar rinʼed e tin nib mangil e rayog ngoraed e yafos ni dabimus biʼid; ma piʼin ni kar rinʼed e pi ngongol ni kireb e rayog ngoraed e gafgow ni dabimus biʼid. Ma aray rogon. Amen.\n\n", "hel 13": "Fare prophecy ku Samuel, ni fare Lamanite, ngakʼ fapi Nephites.\n\nBay morngaʼagen ko guruy ni 13 nge madaʼ ko 15.\n\n[center][font_size=26]Guruy Ni 13[/font_size][/center]\n\n[i]Samuel ni fare Lamanite e prophesy nag e mogothgoth nra aw ko fapi Nephites ni faʼanra dabra kalgaed ngaenʼraed—Yaed nge pi falaʼab roraed e bbuch waʼathraed—Ra feked yathin mar malang niged fapi profet, make liyeg raed e moʼoniyanʼ, mar gayed e falfalaenʼ u fithikʼ e ngongol ko denen. Napʼan 6 M.K.[/i]\n\n1 Ere chiney e yibi buch u lan e bin meruk i ragag nge nelʼ e duw, ma fapi Nephites e ku yaed be paer u fithikʼ e ngongol ni kireb, arragon, u fithikʼ e ngongol ni thʼabi kireb, ma ngiyalʼ nem e fapi Lamanites e ri yaed be koel chiyaʼ ko fapi motochiyel rokʼ Got, u yalen fare motochiyel rokʼ Moses.\n\n2 Me yibi buch nu lan e re duw ney ma bay beeʼ ni Samuel fithingan, nib Lamanite, ni yib nga lan fare binaw nu Zarahemla, me tabab ko machib ngakʼ fapi gidiiʼ. Me yibi buch ni machib nag e kalngaenʼ ngakʼ fapi gidiiʼ, nib yoʼor e rran, mar chuweged u lan taferaed, me yaen ni nge sul ko binaw rokʼ.\n\n3 Machane musap gaed, me yib laman Somoel ngakʼ, ni nge sul bayay, nge prophesy nag ko fapi gidiiʼ e pinʼen ni bay yib nga lan gumʼirchaʼen.\n\n4 Me yibi buch ni dar paged nge yaen nga lan fare binaw; ere yaen nge thapeg ir nga dakean i pʼebugul e yoror riy, me pug paʼ ngalang me non nib gaaʼ laman, me prophesy nag ngakʼ fapi gidiiʼ e pinʼen ni tay fare Somoel nga lan gumʼirchaʼen.\n\n5 Me gaʼar ngoraed: Musap gaed, I gag, Samuel, ni guba Lamanite, e gube weliy e thin rokʼ fare Somoel ni ke tay nga lan gumʼirchaʼeg; ere musap gaed ke tay nga lan gumʼirchaʼeg ni nggog ko pi gidiiʼ ney ni fare sayden ko gechig e kan tining nga dakean e pi gidiiʼ ney; ma aningeg miriʼay e duw e dabitaw ngay nge madaʼ ko ngiyalʼ ni ke aw farengi sayden ko gechig nga dakean e pi gidiiʼ ney.\n\n6 Arragon, mogothgoth nib tomal e be soen nag e pi gidiiʼ ney, ma rib dugil nibe yib ngakʼ e pi gidiiʼ ney, ma dariy banʼen nra ayuweg e pi gidiiʼ ney ma kemus kalngaenʼ nge mich ngakʼ fare Somoel i Yesus Kristus, ni rib dugil ni bay yib nga fayleng, mab yoʼor banʼen ni ra gafgow riy ma yira liiʼ ngemʼ ni fan ko gidiiʼ rokʼ.\n\n7 Ere musap gaed, ba angel rokʼ fare Somoel e ke yoeg ngog e pinnʼey, ma ke yib nag e thin ni falfalaenʼ ngog ni poloʼ. Ere musap gaed, kan piiʼeg kugub ngomed ni ngug weliy ngomed, ni gomanga yog ngomed e pi thin ni falfalaenʼ; machane musap gaed dubmed ni ngam motoyil gaed ngog.\n\n8 Ere, gaʼar fare Somoel: Bochan ʼelʼel gumʼirchaʼen fapi gidiiʼ ko Nephites, ma faʼanra dabra kalgaed ngaenʼraed, ma bay guchuweg e thin rog u fithikʼraed, ma gura chuweg fare Kan ni Thothup rog roraed, ma dab kug paer roraed, ma gura cheleg gumʼirchaʼen pi walagraed nge togopluw ngoraed.\n\n9 Ma aningeg miriʼay e duw e dabi mʼay u mʼon ni bay gguy rogon ni ngan liiʼraed; arragon, gura gechig nagraed ko sayden nge uyngol nge mʼar ni ubchiyaʼ.\n\n10 Arragon, gura gechig nagraed u fithikʼ e damomuw rog, ma bay boech e pi toʼogor romed ko bin aningeg e mfen, ni yaedra paer ni yaed bafos, ni ngar guyed e mogothgoth ni nge aw ngomed; ma biney e rib dugil ni ra buch, ma kemus ni faʼan gimed ra kalngaenʼ, ni yoeg fare Somoel; ma fa piʼinem ko bin aningeg e mfen e bay rabaed nag e gafgow ngomed.\n\n11 Machane faʼan gimed ra kalngaenʼ magmed chel ngakʼ fare Somoel ni Got romed ma gura chefeg e damomuw rog nga orel, ni yoeg fare Somoel; arragon, aray rogon ni yoeg fare Somoel, ba tawaʼath e piʼin ni yaedra kalngaenʼ mar chelgaed ngog, ma ri gafgow ngakʼ e chaʼ ni dabi kalngaenʼ.\n\n12 Arragon, ri gafgow ngakʼ e re binaw ney nu Zarahemla; ya musap gaed, ri bachan e piʼin nib matʼaw ma ke paer ni dawor ni gathaey; arragon, gafgow ngakʼ e re binaw ney, ya gaʼar fare Somoel, kug nang nib yoʼor e gidiiʼ, arragon, ni bagaʼ ni oren e gidiiʼ ko re binaw ney, e yaedra ʼelʼel nag gumʼirchaʼraed ngog, ni yoeg fare Somoel.\n\n13 Machane rib felʼ waʼathan e piʼin ra kalngaenʼ, ya gura tay raed ni dabra mʼaed. Machane musap gaed, faʼan manga boech ni gathi bachan e piʼin nib matʼaw ni yaed bay u lan e re binaw ney, ma musap gaed, ma kug guy rogon nge yib e nifiy u tharmiy nga butʼ nge gatheay.\n\n14 Machane musap gaed, ri fan ngakʼ fa piʼin nib matʼaw ni dan gatheayraed. Ere musap gaed, fare ngiyalʼ innʼem e be yib iyib, ni yoeg fare Somoel, ma napʼan ni gimed ra chuweg fa piʼin nib matʼaw u fithikʼmed, ma arame bay mu loel gaed ni ngan gatheaymed; arragon, ngri buch waʼathan e re binaw ney, ni bachan e pi ngongol nib kireb nge pi fananikan ni bay u langgin.\n\n15 Arragon, ngri buch waʼathan fare binaw ku Gideon, ni bachan e pi ngongol nib kireb nge pi fananikan ni bay u langgin.\n\n16 Arragon, ngri buch waʼathan fapi binaw ni bay u lan fare nam nib liyeg, ni tafen fapi Nephites, ni bachan e pi ngongol nib kireb nge pi fananikan ni bay u langgin.\n\n17 Ere musap gaed, bay ba wol ni kireb ni bay yibi aw nga dakean fare nam, ni yoeg fare Somoel ko Yoʼor, ni bachan fapi gidiiʼ ni yaed bay u dakean e binaw, arragon, ni bachan e pi ngongol roraed nib kireb nge pi fananikan roraed.\n\n18 Me yibi buch, ni gaʼar fare Somoel ko Yoʼor, arragon, ni fare Got rodaed ni gaaʼ mab riyulʼ, ni enra chaʼariy e falaʼab nu fayleng ni fen e dabki pirʼeg bayay, ni bachan e fare wol ni kireb ko fare binaw, ma kemus ni faʼanra ir beeʼ nib matʼaw, ma ra chaʼariy ngakʼ fare Somoel.\n\n19 Ya gubaʼadag, ni yoeg fare Somoel, ni ngar chaʼariyed e pi falaʼab roraed ngog; mab buch waʼathan e piʼin ni dabra chaʼariyed e pi falaʼab roraed ngog; ya dariy beeʼ ni ma chaʼariy e falaʼab rokʼ ngog ma kemus ni piʼin nib matʼaw; ma chaʼ ni dar ma chaʼariy e falaʼab rokʼ ngog, e ba buch waʼathan, nge falaʼab rokʼ, ma dariy beeʼ nra fek ni bachan fare wol ni kireb ko fare binaw.\n\n20 Ma fare rran e bay yib ni bay ra chaʼariyed e pi falaʼab roraed ni bachan e kar tayed gumʼirchaʼraed nga dakean e pi falaʼab; ere bachan e kar tayed gumʼirchaʼraed nga dakean e pi falaʼab roraed, ma yaedra chaʼariy e pi falaʼab roraed u napʼan ni ngar miil gaed ko pi toʼogor roraed; ni bachan e dabra chaʼariyed ngog, ere wol ni kireb ngoraed nge pi falaʼab roraed; ma lan e re rran nem e bay nliiʼraed, ni yoeg fare Somoel.\n\n21 Musap gaed, gimed fapi gidiiʼ ko re binaw ney, ngam motoyil gaed ko thin rog; arragon, motoyil gaed ko fapi thin ni yoeg fare Somoel; ya musap gaed, ke yoeg ni nge buch waʼathmed ni bachan e pi falaʼab romed, nge kupi falaʼab romed e bbuch waʼathan ni bachan e kam yuluyed gumʼirchaʼmed nga dakean, ma damur motoyil gaed ko thin rokʼ e chaʼ ni piiʼ ngomed.\n\n22 Dakir yib ngaenʼmed fare Somoel ni Got romed ko pinʼen ni ke tawaʼath nagmed riy, machane gubin e ngiyalʼ ma be yib ngaenʼmed e pi falaʼab romed, ma damur oged magaer riy ngakʼ fare Somoel ni Got romed; arragon, ma pi gumʼirchaʼ romed e damur piiʼed ngakʼ fare Somoel, machane kar thow gaed ko yowlop, ma kar ufʼuf gaed, ni ke thow nag e moʼowaenʼ, togopluw, nge fananikan, nge thibthib, nge mathang pogofan, nge gubin mite denen.\n\n23 Arayfan ni fare Somoel ni Got e ke guy rogon ni nge yib ba wol ni kireb nga dakean fare nam, nge pi falaʼab romed, ni fan e biney e bachan e pi denen romed.\n\n24 Arragon, rib buch waʼathan e pi gidiiʼ ney, ni bachan e ngiyalʼ ney ni ke taw ngay, ni kam chuweged fapi profet, ma gimed be muning ngoraed, ma gimed be malang nagraed, ma gimed be liiʼraed, ma gimed be rinʼ gubin mite tagan ngoraed, ni boed rogon ni rinʼ e piʼin kakrom.\n\n25 Ere chiney e napʼan ni gimed ra non, magmed gaʼar: Faʼan gomanga pi rran rodaed e immoy u lan e pi rran rokʼ e pi chitamangdaed ni kakrom, ma dab diliiʼed fapi profet; ma dabda malang niged raed, min chuwegraed.\n\n26 Musap gaed rib gel boech e kireb romed ngoraed; ya boed nib fos fare Somoel, ma faʼanra yib ba profet nga fithikʼmed me weliy ngomed fare thin rokʼ Somoel, niʼir e be micheg e pi denen nge pi ngongol romed ni kireb, magmed damomuw ngakʼ, ngam chuweged magmed gay gubin e kanawo ni ngam liiʼed riy; arragon, gimed ra yoeg niʼir ba profet ni deriyulʼ, ma beeʼ nib tadenen, mab wokon moʼoniyanʼ, ni bachan e be micheg i weliy e pi ngongol romed nib kireb.\n\n27 Machane musap gaed, faʼanra yib beeʼ nga fithikʼmed me gaʼar: Mu rinʼed e biney, ma dariy e kireb riy; mu rinʼed e binir ma dab mu gafgow gaed; arragon, ra gaʼar: Mu leaked fare ufʼuf ko gumʼirchaʼ romed; arragon, mu leaked fare ʼufʼuf ko oewchef romed, magmed rinʼ ni demutrug e renʼen nibe araʼareg gumʼirchaʼmed—ma faʼanra yib beeʼ nga fithikʼmed me yoeg e biney ni aray rogon, ma gimed rafol rokʼ, magmed yoeg niʼir beeʼ nib profet.\n\n28 Arragon, gimed ra liyoer ngakʼ, ma gimed ra piiʼ boech banʼen romed ngakʼ; ma gimed ra piiʼ boech e gol romed ngakʼ, nge boech e silber romed, ma gimed chuweg nga mad nib totolang puluwon; ma bachan e be safalʼfalʼ thin ngomed, me yoeg ni gubin banʼen ma kub felʼ rogon, ma arame dab mu gayed thibngin.\n\n29 O gimed e re mfen ni kireb mab ʼelʼel laniyaenʼ; gimed pi gidiiʼ ni ʼelʼel mab gelaenʼ, uw nʼumngin i napʼan ni ngam lemniged ni fare Somoel e ra pagmed ngam pired ni arragon? Arragon, uw nʼumngin i napʼan ni ngam paged gimed nge powiʼiymed e piʼin ni meechiyang mab maʼew? Arragon, uw nʼumngin i napʼan ni ngam melʼeged e lumor ma gathi tamilang?\n\n30 Arragon, musap gaed, damomuw rokʼ fare Somoel e kari noemow ngomed; musap gaed, ke kireb nag waʼathan e nam ni bachan e denen romed.\n\n31 Ere musap gaed, fare ngiyalʼ innʼem e be yib iyib ni nge bucheg waʼathan e pi falaʼab romed, ni bayi mʼurmʼur doew, ni dab kiyog ni ngam koeled; ma aram u lan e pi rran ni ke tʼuf romed ma dabiyog ni ngam feked.\n\n32 Ma lan e pi rran ni ke tʼuf romed ma bay mu meybil gaed ngakʼ fare Somoel, ma bay mu meybil gaed nib mʼay fan, ni bachan e kan muʼ i piiʼ keruʼuy ngomed, ma gafgow romed e kari dugil; ma arame bay mu yoer gaed ma gimed be gelʼgelʼ u lan e re rran nem, ni yoeg fare Somoel ko Yoʼor. Ma bayi kirbaenʼmed, magmed gaʼar:\n\n33 O faʼan gomanga gu kalnganʼug, ma daguliiʼ fapi profet, ma dag malang nagraed, ma dag chuwegraed. Arragon, u lan e re rran nem ma gimed ra gaʼar: O faʼan gomanga ud tayed fare Somoel ni Got rodaed u wunʼdaed u lan fare rran ni piiʼ ngodaed e pi falaʼab rodaed, ma arame dabi mʼurmʼur doew nge yaen rodaed ngab yang; ere musap gaed, pi falaʼab rodaed e dakuriy rodaed.\n\n34 Musap gaed, gadaed ra tay ba talin e muruwel aray ma ra rebo rran riy ma dakuriy; ere musap gaed, pi sayden rodaed e kan fek ke chuw rodaed u lan fare rran ni gadaed be gay ni ngad feked ko mael.\n\n35 Arragon, kad mithaeged e pi falaʼab rodaed ke luʼur rodaed kechuw, ni bachan e buch waʼathan ko fare nam.\n\n36 O faʼan gomanga kad kalgaed ngaenʼdaed u lan fare rran ni yib fare thin rokʼ Somoel ngodaed; ya musap gaed fare nam e kan bucheg waʼathan, ma gubin banʼen make mʼurmʼur doew, ma dabkiyog ni ngad koeled.\n\n37 Musap gaed, ke liyeg daed e moʼoniyanʼ, arragon, ke liyeg daed e pi angel rokʼ e chaʼ niʼir e ki igay rogon ni nge gatheay daed ni poloʼ. Musap gaed, pi denen rodaed e rib ubchiyaʼ. O Somoel, dabkiyog ni ngam chefeg e damomuw rom nga orel romaed? Ere ireray rogon e thin romed u lan e tinem rran.\n\n38 Machane musap gaed, pi rran romed ni ngan guy rogmed riy e ke thimur; ya ka munʼed yaran e rran ni ngam falʼeged rogmed ko fare woʼen e thap nge yibi madaʼ ko ngiyalʼ ni ke sasagaʼal, ma gafgow romed e kari dugil; arragon, ya kam gayed u lan gubin e pi rran ko yafos romed e pinʼen ni dabiyog ngomed; ma kam gayed e falfalaenʼ nga fithikʼ e ngongol ni denen, niʼir e ba togopluw nga rarogon e tin nib matʼaw niʼir e bay rokʼ e chaʼ ni thʼabi Gaaʼ ni Manechubog rodaed.\n\n39 O gimed e gidiiʼ ko nam, gomanga yugum motoyil gaed ko thin rog! Ma gube meybil ni gomanga cheaf fare damomuw rokʼ Somoel nga orel romed, ma gomanga yug mu kalgaed ngaenʼmed ngam thap gaed.\n\n", "hel 14": "[center][font_size=26]Guruy Ni 14[/font_size][/center]\n\n[i]Samuel e yoeg nra tamilang u napʼan nib nepʼ ma bay ba tʼuf nib biech nra mʼug u napʼan ni ngan gargeleg Kristus—Kristus e bayuliy e gidiiʼ ko yamʼ ni dagur nge yamʼ ni yaʼel—Fapi pow ko yamʼ Ni tay e buʼun dalip e rran nib lumor ngay, nge fare pilpil ni tay e war, nge wagagaey nra tay rarogon urngin banʼen. Napʼan 6 M.K.[/i]\n\n1 Ere chiney e yibi buch ni Samuel, ni fare Lamanite, e prophesy nag boʼor bogi banʼen ni dabiyog i yoloey.\n\n2 Ere musap gaed, i gaʼar ngoraed: Musap gaed, nggu piiʼ ba pow ngomed; ni kubay lal e duw ni bay yib, ma musap gaed, arame bay fini yib fachaʼ ni Fak Got ni nge bayuliy gubin e piʼin nra michaenʼraed nga fithingan.\n\n3 Ere musap gaed, biney e nggu piiʼ ngomed ni pow ko wub rokʼ; ya musap gaed, bay yib bogi tamilang nga lan e tharmiy, me yaeni aw ni fare nepʼ u mʼon ni nge yib riy e bayi paer ni dariy e lumor, ni arame bayi mʼug ko gidiiʼ ni gowa ba rran.\n\n4 Ere, bay yibi aw ni taʼareb e rran nge rebo nepʼ nge rebo rran, ni gowa taʼareb e rran ma dariy e nepʼ; ere biney e ba pow ngomed; ya gimed ranang e ngiyalʼ ni nge mʼug e yalʼ nge ngiyalʼ ni nge aw; ere yaedra nang nib mudugil ni lʼagruw e rran nge rebo nepʼ; machane fare nepʼ e dabi awe lumor; ni ireram e re nepʼ u mʼon ni ngan gargeleg.\n\n5 Ma musap gaed, bay reb e tʼuf nib beʼech ni bayi mʼug, ni dariy bingyalʼ ni kam guyed; ma biney e ku rebe pow ngomed.\n\n6 Ma musap gaed dawori mus aray, boʼor boech e pow nge maʼangʼang ni bay yib nga lan e tharmiy.\n\n7 Ma bay yibi buch ni bayi balyangaenʼmed, me ginaenʼmed, ni arame bay mu thiggaed ngam awgaed nga butʼ.\n\n8 Ma bay yibi buch ni enra michaenʼ ngakʼ fachaʼ ni Fak Got, e ireram e chaʼ ni rayog ngakʼ e yafos ni dabimus biʼid.\n\n9 Ere musap gaed, ireray e nʼen ni ke chiyliy fare Somoel ngog, u dakean e angel rokʼ, ni nggub gu weliy e rennʼey ngomed; arragon, ke chiyliy ni nggu prophesy nag e pinnʼey ngomed; arragon, ke gaʼar ngog: Moeg ko pi gidiiʼ ney, ni ngar kalgaed ngaenʼraed mar falʼeged kanawoʼen fare Somoel.\n\n10 Ere chiney, ni bachan e gag e gub Lamanite, ma kug weliy ngomed fapi thin ni ke chiyliy fare Somoel ngog, ma bachan e kaygi moʼomawʼ ngomed, ere kam damomuw gaed ngog ma kam gayed rogon ni ngam gatheayed gag, ma kam chuweged gag u fithikʼmed.\n\n11 Ere bay mu rungʼaged e pi thin rog, ya, ya ireray fan ni kugub nga dakean e yoror ko re binaw ney, ni nge yog ni ngam rungʼaged magmed nang morngaʼagen e pi gechig rokʼ Got nibe soen nagmed ni bachan e pi denen romed, ma ngki yog ni ngam nanged rogon e pi dodow ko kalngaenʼ;\n\n12 Ma ngki yog ni ngam nanged morngaʼagen fare wub rokʼ Yesus Kristus, ni fachaʼ ni Fak Got, niʼir e Chitamangin e tharmiy nge fayleng, niʼir e fare Tasunmiy ko urngin banʼen ni aram ko tabolngin; ma gomanga yog ni ngam nanged e pi pow ko wub rokʼ, ni fan e gomanga yog ni michaenʼmed nga fithingan.\n\n13 Ma faʼanra michaenʼmed nga fithingan, ma gimed ra kalngaenʼ ko gubin e pi denen romed, ni gomanga yog riy ngomed e manʼaegfan u dakean e murnguy rokʼ.\n\n14 Ere musap gaed, bayay, kureb e pow ni nggu piiʼ ngomed, arragon, ba pow ni yamʼ nra tay.\n\n15 Ya musap gaed, rib dugil ni thingari yimʼ ni nge yog ni yib woʼen e thap; arragon, rib mʼag ma rib tʼuf ni yimʼ, ni nge yog ni yib nag e foskoyamʼ ko pi yamʼ, ni nge yog riy ni ngan fek e gidiiʼ iyaen nga pʼoewchen Somoel.\n\n16 Arragon, musap gaed, re yamʼ ney nra tay e ra yib nag e foskoyamʼ, me bayuliy gubin e gidiiʼ ko bin sommʼon e yamʼ—ni fare yamʼ ko yaʼel; ya gubin e gidiiʼ, nni chuwegraed u pʼoewchen Somoel u dakean fare mul ni tay Adam, e boed ni gowa kar mʼaed, kar malog gaed ko tin nib lʼeag rogon ko dagur nge tin nib lʼeag rogon ko yaʼel.\n\n17 Machane musap gaed, fare foskoyamʼ nra tay Kristus e ra bayuliy e gidiiʼ, arragon, ni gubin e gidiiʼ, me sulwegraed bayay nga pʼoewchen Somoel.\n\n18 Arragon, ma bay yib nag rogon e dodow ko kalngaenʼ, ni enra kalngaenʼ e ireram e chaʼ ni dab ni thʼaeb nga butʼ nga ninʼ nga mite nifiy; machane enra dabi kalngaenʼ e yira thʼaeb nga butʼ nga ninʼ nga mite nifiy; ma aram me yib nga dakeanraed bayay e yamʼ ko yaʼel, arragon, bin lʼagruw e yamʼ, ya kan chuwegraed bayay ko tin nib lʼeag rogon ko tin nib matʼaw.\n\n19 Ere mu kalgaed ngaenʼmed, mu kalgaed ngaenʼmed, ya ra ngam nanged e pinnʼey ma dab mu rinʼed ma arame gimed e kam paged gimed ni ngan gechig nagmed, ma arame kan miliymed iyaen ko bin lʼagruw e yamʼ.\n\n20 Machane musap gaed, boed ni kugog ngomed faram morngaʼagen yugreb e pow, ba pow ko yamʼ nra tay, musap gaed, u lan e re rran nem ni ra gafgow nge yimʼ e ra lumor fare yalʼ ma dabki mat raʼen nga dakeanmed; nge ku arragon ko pul nge pi tʼuf; me yaeni aw ni dariy e tamilang u dakean e re nam ney, ni aram ko ngiyalʼ ni ra gafgow nge yimʼ, u lan dalip e rran, nge yaeni madaʼ ko ngiyalʼ ni ke fos ko yamʼ.\n\n21 Arragon, ngiyalʼ i nʼen nra awe fan rokʼ ma bayi choebchoeb e dirraʼ ma be matmat e uluch ni bukun e awa nʼumngin i napʼan, ma fare fayleng e bayi daʼadaʼ me rurrur, nge pi yungi war ni bay u dakean e re fayleng ney, ni tin bay u lang nge tin bay u fithikʼ e butʼ, niʼir e gimed manang e ngiyalʼ ney nib ʼelʼel, ara gin gaaʼ riy e rib ʼelʼel, e ra pil nge wer;\n\n22 Arragon, ra pil nge ruw yang, ma bay un pirʼeg nib pil ma bay e thaʼal riy, ma bay un pirʼeg ni ke pilʼ ke nochiyang u dakean e fayleng ni poloʼ, arragon, nu dakean e fayleng ngu fithikʼ e butʼ.\n\n23 Ere musap gaed, ra yib e yokoʼ, ma bayoʼor e burey nra puth nge sobutʼ, nge yaeni boed ba loway, ma bay yaeni aw nib yoʼor yang ni bay e chiney ni kanoeg ni bogi loway ni bayi sum e burey riy, ni rib tolang.\n\n24 Ma bayoʼor yupaʼ i kanawoʼ nib gagangʼ ni ra puth, ma bayoʼor e pi binaw ni bay ni pag.\n\n25 Ma bayoʼor e pi malang ko yamʼ nra mab, nge yib e pi yamʼ riy nga wean; ma bayoʼor e pi saints ni bay ra mʼug gaed ko gidiiʼ ni yoʼor.\n\n26 Ere musap gaed, ireray e pinʼen ni ke weliy fare angel ngog; ya ke yoeg ngog nra choebchoeb e dirraʼ me matmat e uluch ni bukun e awa nʼumngin i napʼan.\n\n27 Ma ke yoeg ngog ni ngiyalʼ ni bay e dirraʼ nge uluch, nge yokoʼ, ni pinnʼey ni bayi buch, ma bayi ing e lumor dakean e fayleng ni poloʼ u langgin dalip e rran.\n\n28 Ma fare angel e yoeg ngog ni bayoʼor e gidiiʼ ni yaedra guy boech banʼen nib almarin ko tiney, ni nge yog ni gomanga michaenʼraed ni pi pow ney nge pi maʼangʼang ney e ra yibi buch u dakean gaʼangin yang e re nam ney, ni nge yog ni nge yaeni aw ni dariy tapgin ni ngan palog ko mich u fithikʼ e gidiiʼ—\n\n29 Ma fan e biney e nge yog ni piʼin ra michaenʼraed e yaedra thap, nge piʼin dabi michaenʼraed, e nge yog ni aw ba pufthin nib matʼaw nga dakeanraed; nge ku faʼanra bbuch e roraed ma ngar miliyed nga dakeanraed e gechig roraed.\n\n30 Ere chiney e mu tayed u wunʼmed, mu tayed u wunʼmed, gimed pi walageg, ni enra yimʼ, e ke yimʼ niʼir rokʼ; ma enra denen, e ke denen niʼir rokʼ; ya musap gaed, ba puf matʼawmed; bay matʼawmed ni ngam rinʼed ni rogon ni gimed baʼadag; ya musap gaed, Got e ke piiʼ ngomed ba nangaenʼ ma ke sunmiymed nib puf rogmed.\n\n31 Ke piiʼ ngomed e nangaenʼ ni nge yog ni ngam nanged e felʼ ko kireb, ma ke taymed nib puf rogmed ni gomanga mu melʼeged e yafos ko yamʼ; ma rayog ni ngam rinʼed e felʼ min sulwegmed ko tin nib felʼ, ara tin nib felʼ e ngan sulweg ngom; ara rayog ni ngam rinʼ e kireb, me yaeni aw ni tin nib kireb e ngan sulweg ngom.\n\n", "hel 15": "[center][font_size=26]Guruy Ni 15[/font_size][/center]\n\n[i]Fare Somoel e fonow nag fapi Nephites ni bachan e Be runguy raed—Lamanites ni michaenʼraed e yaed ba dugil u butʼ ma de mithmith e mich roraed—Fare Somoel e ra wurengaenʼ ngakʼ fapi Lamanites u lan e tin tomur e rran. Napʼan 6 M.K.[/i]\n\n1 Ere chiney, gimed pi walageg nib tʼuf rog, e musap gaed, gube yoeg ngomed ni faʼanra dab mu kalgaed ngaenʼmed ma pi naʼun romed e bayi paer ni dakuriy beeʼ riy.\n\n2 Arragon, faʼanra dab mu kalgaed ngaenʼmed, ma pi ppin romed e arame ra yib tapgin ni ngar yoer gaed u lan e re rran ni baʼaram ni bay ur machathowol gaed; ya bay manamged ni ngam miil gaed ma dariy e gin ni ngan miil ngay; arragon, ma rib gel e gafgow ngakʼ e piʼin ni bay e bitir u yin, ya yaed ba tomal ni dabiyog ni ngar miil gaed; ere, yira yitʼ raed nga butʼ min pagraed ni ngar mʼaed.\n\n3 Arragon, rib gel e gafgow ngakʼ e pi gidiiʼ ney ni kanoeg ni yaed fapi gidiiʼ ku Nephi, ma kemus ni faʼan yaedra kalngaenʼ, u napʼan ni bay ruguyed gubin e pi pow ney nge maʼangʼang ni bay ni dag ngoraed; ya musap gaed, kuʼur moyed ni kan melʼeg raed ni bogi gidiiʼ rokʼ Somoel; arragon, fapi gidiiʼ ku Nephi e ki i tʼufeg raed, ma ki i fonow nagraed; arragon, u lan e pi rran ko pi denen roraed ni ki i fonow nagraed ni bachan e yaed ba tʼuf rokʼ.\n\n4 Machane musap gaed pi walageg, fapi Lamanites niki i dabuyraed ni bachan e pi ngongol roraed ni i paer nib kireb, ni bachane kireb ko fare yalen ko pi chitamangraed. Machane musap gaed, ke yog woʼen e thap ngoraed u dakean e machib ko fapi Nephites; ere arayfan ni fare Somoel e ke nʼuw nag napʼan e pi rran roraed.\n\n5 Ma gubaʼadag ni ngam guyed ni bagaʼ ni oren i yaed e bay u gilʼ e muruwel roraed, ma yaed be yaen nib gonop u pʼoewchen Got, ma yaed be guy rogon ni ngar fol gaed ko pi motochiyel rokʼ nge pi gamʼing rokʼ nge pi gonop rokʼ u rogon fare motochiyel ku Moses.\n\n6 Arragon, gube yoeg ngomed, nib gaaʼ ni oren i yaed e be rinʼ e biney, ma yaed be athamgil ni darur chachalban gaed u fithikʼ e lʼagaenʼ ni gomanga yog nra feked e tin kubay i walagraed iyaen ko fare tamilang u morngaʼagen e tin riyulʼ; ere bayoʼor e piʼin ni yaed be un ko ulung roraed ni gubin e rran.\n\n7 Ere musap gaed, gimed ma gimed manang, ya kam guyed, ni oren i yaed e ba naʼab ko tin riyulʼ, nge pi ngongol ni kireb nge fananikan ko pi yalen rokʼ e pi chitamangraed, ni kani wawliyraed ni nge michaenʼraed ko pi chep nib thothup, arragon, fapi prophecy ko fapi profet nib thothup, ni kan yoloey, niʼir e wawliyraed nge michaenʼraed ngakʼ Somoel, nge kalngaenʼ, nib mich nge kalngaenʼ ni be thilyeg gumirchaʼaraed—\n\n8 Ere, gubin e piʼin ni ke yibi madaʼ ko giney, e gimed ma gimed manang ni yaed ba dugil mab miyuluy e mich roraed, niʼir e renʼen ni puf rograed riy.\n\n9 Ma kagmed manang ni kar kʼeyaged e pi talin e mael roraed, ma yaed be tamdag ngay ni ngar suloed ngar feked ya yaedra denen: arragon, rayog ni ngam guyed ni yaed be tamdag ni ngar denen gaed—ya musap, yaedra paged yaed nga nitʼ raed nga butʼ me liiʼraed e pi toʼogor roraed, ma dabra puged e sayden roraed ngalang ni ngar togopluw gaed ngoraed, ni fan e biney e bachan e mich roraed ngakʼ Kristus.\n\n10 Ma chiney, bachan e miyuluy roraed u napʼan ni be michaenʼraed ko renʼen ni be michaenʼraed ngay, ya bachan e miyuluy roraed u napʼan ni immoy bingyalʼ ni tamilang laniyaenʼraed, musap gaed, fare Somoel e bayi tawaʼath nagraed nge nʼuw nag napʼan e paer roraed, ni yug aram rogon e denen roraed—\n\n11 Arragon, ni mus ni faʼan yaedra palog ko mich ma fare Somoel e ra nʼuw nag napʼan e pi rran roraed, nge yaeni madaʼ ko fare ngiyalʼ innʼem ni ke weliy e pi chitamangdaed morngaʼagen, ma ku aram rogon ko fare profet i Zenos, nge ku boech e profet nib yoʼor, nra weliyed morngaʼagen fare sulyarmen ni ra tay fa piʼin walagdaed, ni fapi Lamanites, bayay ko fare naʼab ko tin riyulʼ—\n\n12 Arragon, gube yoeg ngomed, ni fapi michmich rokʼ fare Somoel e ratay ni nge piiʼ ngakʼ pi walagdaed, ni fapi Lamanites; u lan e pi yungiyalʼ i nʼen baʼaram ni tomur; ma yug aram rogon nib yoʼor e pi gafgow ni yaedra pirʼeg, nge yug aram rogon ni bay un tuluf raed iyaen aray nge yaen aram u dakean e fayleng, ma yibe gayraed ni ngan gul nagraed, ma bay ni toeyraed mayaed be garar u dakean e nam, ma dariy e gin ngar miil gaed ngay, ma fare Somoel e ra wurengaenʼ ngoraed.\n\n13 Ere ireray rogon fare prophecy, ni yira sulwegraed bayay ko bin riyulʼ e naʼab, niʼir fare naʼab ko Tabiyul roraed, nge fachaʼ ni ma gafaliy raed nib gaaʼ mab riyulʼ, min uneg raed nga fithikʼ e saaf rokʼ.\n\n14 Ere gube yoeg ngomed, ni ku yaed ba yalʼuw boech ngomed ma kemus ni faʼan gimed ra kalngaenʼ.\n\n15 Ya musap gaed, fapi muruwel nib gaaʼ ni kan dag ngomed e kan dag ngoraed, arragon, ngoraed e piʼin ni kar malog gaed ko tin riyulʼ ni bachan fapi yalen ko pi chitamangraed, ere rayog ni ngam guyed romed ni dab kur malog gaed bayay nga orel ko mich.\n\n16 Ere, gaʼar fare Somoel: Dabgu gatheyraed, machane bay gguy rogon u lan e fare rran ko fare gonop rog ni ngar suloed bayay ngog, ni yoeg fare Somoel.\n\n17 Ere chiney e musap gaed, i non fare Somoel, ni morngaʼagen fapi gidiiʼ ko Nephites ni gaʼar: Faʼanra dabra kalgaed ngaenʼraed, mar gayed rogon ngar rinʼed fiti laninʼug, ma gura gatheayraed, ni yoeg fare Somoel, ni bachan e mich roraed ni dariy ni yug aram rogon nib yoʼor e muruwel nib gel ni kug rinʼ u fithik raed; ma woed nib fos Somoel e aram rogon e pinnʼey ni bay paer, ni yoeg fare Somoel.\n\n", "hel 16": "[center][font_size=26]Guruy Ni 16[/font_size][/center]\n\n[i]Fapi Nephites ni michaenʼraed ngakʼ Samuel e tawfe nagraed Nephi—Samuel de yog ni ngan liiʼ ko gatʼing nge malang rok fapi Nephites ni darur kalgaed ngaenʼraed—Boechi yaed e ke ʼelʼel nag gumichaen, nge ku boechi yaed e guy e angel—Fapichaʼ ni de michaenʼraed e roeged ni dariy rogon ni nge michaenʼraed ngakʼ Kristus nge wub Rokʼ nga Jerusalem. Napʼan 6–1 M.K.[/i]\n\n1 Ere chiney e, yibi buch nib yoʼor e piʼin ni rungʼag e thin rokʼ Samuel, ni fare Lamanite, ni weliy u dakean e yoror ko fare binaw. Ma oren e piʼin ni michaenʼ ko thin rokʼ e ranoed ngar gayed Nephi; ma napʼan ni rabaed ra pirʼeged mar pogofay niged e pi denen roraed ngakʼ ma dar baen gaed riy, ni yaed be athapeg ni gomanga yog nni tawfe nagraed ni fan ngakʼ Somoel.\n\n2 Machane oren e piʼin ni de michaenʼraed ko fapi thin rokʼ Samuel e ra damomuw gaed ngakʼ; mar paged e malang ngakʼ nga dakean e yoror, ma kub yoʼor e piʼin ni ur gatʼing niged u napʼan nib sakʼiy u dakean fare yoror; machane fare Kan ni Thothup rokʼ Somoel e immoy rokʼ nibe ayuweg, ni arame deyog ni nge kaen ko malang roraed nge gane gatʼing roraed.\n\n3 Ere napʼan ni kar guyed ni dabiyog ni nge kaen roraed, me yoʼor e piʼin ni michaenʼ ko thin rokʼ, ni arame ra chuw gaed nga ranoed ngakʼ Nephi ni ngan tawfe nagraed.\n\n4 Ya musap gaed, Nephi e i tawfe nag, ma be prophesy, ma be machib, ma be yoeg ngakʼ fapi gidiiʼ ni ngar kalgaed ngaenʼraed, ma be dag e pow nge tin ni be balyang anʼuy ngay banʼen, nge muruwel ko maʼangʼang u fithikʼ fapi gidiiʼ, ni gomanga yog ni ngar nanged ni fare Kristus e dab ki nʼuw napʼan make yib—\n\n5 Ni be yoeg ngoraed e pinʼen ni dab ki nʼuw napʼan make yib, ni gomanga yog ni ngar nanged me yib ngaenʼraed ko re ngiyalʼ i nʼen nibe yib ni kan muʼ i weliy ngoraed u mʼon, ni fan e nge yog ni michaenʼraed; ere oren e piʼin ni michaenʼ ko fapi thin rokʼ Samuel e ranoed ngakʼ ni ngan tawfe nagraed, ya karbaed ni kar kalgaed ngaenʼraed ma yaed be pogofay nag e pi denen roraed.\n\n6 Machane oren ni yaed e de michaen ko fapi thin rokʼ Samuel; ere napʼan ni kar guyed ni arame dabiyog ni nge kaen ko pi malang roraed nge pi gane gatʼing roraed, mar tolul gaed ngakʼ e pi kapten roraed, ni yaed be gaʼar: Mu koeled e re moʼon ney ngam mʼaged, ya musap gaed bay e moʼoniyanʼ rokʼ; ma bachan gelingin fare moʼonyean ni bay rokʼ ere dabiyog ni nge kaen ko pi malang rodaed nge pi gane gatʼing rodaed; ere mu feked ngam mʼaged, ngam chuweged.\n\n7 Ma napʼan ni ranoed iyaen ni ngar koeled, ma musap gaed, me og u leang nga butʼ ko fare yoror, me miil nga wuruʼ e pi binaw roraed, arragon, ni miil iyaen nge madaʼ ko birokʼ e nam, me tabab ko machib nge prophecy u fithikʼ e tirokʼ e gidiiʼ.\n\n8 Ere musap gaed, ma arame dakun rungʼag morngaʼagen u fithikʼ fapi Nephites; ere aray rogon e pi gagyeg rokʼ fapi gidiiʼ.\n\n9 Ma aray rogon ni mʼay e bin meruk i ragag nge nelʼ e duw ko fare lung ko fapi tapuf-oloboch ko gidiiʼ ku Nephi.\n\n10 Ma ku aray rogon ni mʼay e bin meruk i ragag nge medilip e duw ko fare lung ko fapi tapuf-oloboch, ni tin yoʼor ko fapi gidiiʼ e kar magaey gaed u fithikʼ e ufʼuf roraed nge pi ngongol roraed nib kireb, ma ini yaed e bagaʼ ni yaed be yaen ni yaed be koel chiyaʼ u pʼoewchen Got.\n\n11 Ma ku aray rogon e dodow u lan e bin meruk i ragag nge meruk e duw ko fare lung ko fapi tapuf-oloboch.\n\n12 Ma buchʼuw u fithikʼ e pi gagyeg rokʼ fapi gidiiʼ e thil, ma kemus ni fapi gidiiʼ e ra tabab gaed ko ngongol ni kireb ni ke almarin boech, mar almarin gaed iyaen ko pinʼen nib togopluw ko fapi motochiyel rokʼ Got, u lan e bin meruk i ragag nge mereb e duw ko fare lung ko fapi tapuf-oloboch.\n\n13 Machane yibi buch u lan e bin mereb i ragag e duw ko fare lung ko fapi tapuf-oloboch, ni bay e pow ni kan piiʼ ngakʼ fapi gidiiʼ, nge pinʼen nibe balyang anʼuy ngay; ma fapi thin ko pi profet e arame tabab ni nge muguʼul iyaen.\n\n14 Me mʼug e pi angel ngakʼ e gidiiʼ, ni gidiiʼ ni gonop, mar weliyed ngoraed e thin nib felʼ ko falfalaenʼ nib gel; ere lan e re duw ney e tabab riy ni nge muguʼul fapi chep nib thothup.\n\n15 Yug aram rogon machane, fapi gidiiʼ e ra tabab gaed i ʼelʼel nag e pi gumʼirchaʼ roraed, ni yaed gubin ma kemus ni piʼin ni ke michaenʼraed, ni fapi Nephites nge fapi Lamanites, mar tabab niged e tagaʼ ko tiroraed e gelingin nge tiroraed e gonop, ni yaed be gaʼar:\n\n16 Boech e banʼen e rayog ni kar sana niged nib mangil, machane musap gaed, gadaed manang ni gubin e pi muruwel ney nib gaaʼ mab maʼangʼang e dabi buch, niʼir e kan weliy morngaʼagen.\n\n17 Mar tabab gaed ko maleʼeg thin nge togopluw u fithikʼraed, ni yaed be gaʼar:\n\n18 Binir e dariy gamʼingin ni nge yib beeʼ nib Kristus; ya faʼanra arragon, ma ir ni Fak Got, ma ire Chitamangin e tharmiy nge fayleng, ni woed ni kan weliy, ma mangfan ni dabi mʼug ngodaed ni woed rogon ni mʼug ngakʼ fa piʼinem ni yaed bay u Jerusalem?\n\n19 Arragon, mangfan ni dabi mʼug u lan e e biney e binaw ni woed ni mʼug u lan e binaw nu Jerusalem?\n\n20 Machane musap gaed, gadaed manang ni ireray e bin nib kireb e chep, ni ke af iyib nga butʼ u paʼ e pi chitamangdaed, ni nge wawliy daed ni nge michaenʼ daed ko pinʼen nib gaaʼ ma ba maʼangʼang ni bay yibi buch, machane gathi fithikʼ daed, ya lan binaw nib palog nga orel, nib binaw ni daed nanged; ere yaed be taʼdaed ni gadaed ba minaenʼ, ya dabiyog ni ngad micheged nga oewchdaed ni bogi banʼen nib riyulʼ.\n\n21 Ma yaedra rinʼ, u dakean e pi salap nib sasaliyeb nge sasalap rokʼ fachaʼ nib kireb, ni ngongoliy boech e gagiyeg nib gagangʼ ni dabda nanged fan, niʼir e nge tay daed u butʼ ngad manged tapigpig ko thin roraed, nge ku tapigpig roraed, ya kad tagaʼ gaed ngoraed ni ngar filed ngodaed fare thin; ere aray rogon ni yaedra tay daed u fithikʼ e minaenʼ ni faʼan gadaed ra pag daed ngoraed, u gubin e pi rran u lan e yafos rodaed.\n\n22 Ma kub yoʼor boech banʼen ni i lemnag fapi gidiiʼ yaʼan u lan gumʼirchaʼaraed, ni ba meechiyang ma dariy fan; ma ku be taganaenʼraed nib gel, ni bachan Moʼoniyanʼ niʼir e miliyraed ngar ʼulʼul gaed i rinʼ e denen; arragon, i ire i gathibthib iyaen ma be togopluw u dakean gaʼangin yang fare nam, ni nge ʼelʼel nag gumʼirchaʼen e gidiiʼ nge togopluw ko tin nib felʼ me togopluw ko tin bay ki yib.\n\n23 Ma yug aram rogon ni bay e pow nge maʼangʼang ni yibe gagyeg nag u fithikʼ fapi gidiiʼ ko fare Somoel, nge urngin e pi maʼangʼang ni kar rinʼed, ma moʼoniyanʼ e ire chechʼey paʼ u gumʼirchaʼen fapi gidiiʼ u dakean gaʼangin yang e nam.\n\n24 Ere aray rogon ni mʼay e bin mereb i ragag e duw ko fare lung ko fapi tapuf-oloboch nga dakean fapi gidiiʼ ku Nephi.\n\n25 Ere aray rogon ni mʼay fare ke babyor ku Helaman, u rogon e chep ku Helaman nge fapi pagael ni fak.\n\n", "3-ne 1": "[center][font_size=26]Bin Dalip e Nephi[/font_size][/center]\n\n[center][font_size=26]Fare Babyor ku Nephi Fare Pagael Ku Nephi, Ni Fare Pagael Ni Fak Helaman[/font_size][/center]\n\nEre Helaman ni fare pagael ni fak Helaman, ni fare pagael ni fak Alma, ni fare pagael ni fak Alma, ni beeʼ ni gidiiʼ rokʼ Nephi nib pagael ni fak Lehi, ni yib nga wuruʼ fare binaw nu Jerusalem u lan e bin sommʼon e duw ko lung rokʼ Zedekiah, ni fare pilung nu Judah.\n\n[center][font_size=26]Guruy Ni 1[/font_size][/center]\n\n[i]Nephi, ni fare pagael ni fak Helaman, e chuw u lan fare binaw, ma fare pagael ni fak Nephi e chaʼariy fapi chep—ni yug aram rogon nib yoʼor e pow nge maʼangʼang ni bay, ma piʼin kireb e yaed be lemnag rogon ni ngar liiʼed e piʼin nib matʼaw—Fare nepʼ nni gargeleg Kristus e taw ngay—Fare pow e kan piiʼ, ma rebe tʼuf nib beʼech e ke mʼug—Baen nge sasalap e ri almarin, nge fapi Gadianton ni moroʼroʼ e ra liiʼed boʼor e gidiiʼ. Napʼan T.Y. 1–4.[/i]\n\n1 Chiney e yibi buch ni fabin mereb i ragag nge taʼareb e duw e thimur make gaman nelʼ miriʼay e duw napʼan ni chuw Lehi u Jerusalem; u lan fare duw ni Lachoneus e ire pilung ko tapuf-oloboch nge am u gaʼangin yang fare nam.\n\n2 Ere Nephi, ni fare pagael ni fak Helaman, e ke chuw u lan fare binaw nu Zarahemla, ni ke piiʼ gafalngin fapi plate ni brass, ngakʼ Nephi ni fare pagael ni fak, niʼir e bin thʼabi ilal e pagael ni fak, nge gubin fare chep ni kuʼun chaʼariy, nge gubin e pinʼen ni kuʼun chaʼariy nib thothup ko ngiyalʼ ni baʼaram ni chuw Lehi u Jerusalem.\n\n3 Ma arame chuw nge yaen nga wuruʼ fare binaw, ma uw e gin ni yaen ngay, e dariy beeʼ ni manang; ma fare pagael i Nephi ni fak e yinʼ luwan nge chaʼariy fapi chep, arragon, fare chep ko pi gidiiʼ ney.\n\n4 Me yibi buch u napʼan ni tabab e bin mereb i ragag nge lʼagruw e duw, ma musap gaed, fapi prophecy ko fapi profet e arame tabab ni nge muguʼuliyean nib felʼ rogon; ya arame tabab i mʼug e pow nge maʼangʼang ni gagyeg u fithikʼ fapi gidiiʼ.\n\n5 Machane bay boech e gidiiʼ ni yoeg ni fapi thin e ke pag napʼan ni nge muguʼul, niʼir faram e weliy Samuel, ni fare Lamanite.\n\n6 Mar tabab gaed ko falfalaenʼ ngakʼ pi walagraed, ma yaed be gaʼar: Musap gaed fare ngiyalʼ innʼem e ke thimur, ma fapi thin rokʼ Samuel e dawori muguʼul; ere, falfalaenʼ romed nge mich romed ni morngaʼagen e rennʼey e rib mʼay fan.\n\n7 Me yibi buch nra tayed ba wagaey u gaʼangin yang fare nam; ma fapi gidiiʼ nib michaenʼraed e ri kirbaenʼ raed nib gel, ni richey ma fapinʼen ni kan weliy e dabi yibi buch.\n\n8 Machane musap gaed, ur pired ni yaed ba miyuluy i sap nag fare rran nge fare nepʼ nge fare rran ni ra yaeni aw ni taʼareb e rran ni gowa dariy e nepʼ, ni nge yog ni ngar nanged ni mich roraed e dawori mʼay fan.\n\n9 Chiney e yibi buch ni bay rebo rran ni ke dugliy e piʼin ni de michaenʼraed, ni gubin e piʼin nib michaenʼraed ko pi yalean nem e ngan liiʼraed riy ngar mʼaed ma kemus ni faʼanra yibi mʼug fapi pow, niʼir e ke piiʼ faʼanem i Samuel ni fare profet.\n\n10 Chiney e yibi buch u napʼan ni guy Nephi, ni fare pagael ni fak Nephi, e re ngongol ney nib kireb ko gidiiʼ rokʼ, me ri sug gumʼirchaʼen ko kirbaenʼ.\n\n11 Me yibi buch ni yaen nga wean nge pag ir nga dakean e buutʼ nibe siroʼ, me meybil nib almarin ngakʼ e Got rokʼ ni fan ngakʼ e pi gidiiʼ rokʼ, arragon, piʼin baʼaram ni yibe yaen ni ngan gatheayraed ni bachan e mich roraed ko fare yalean ko pi chitamangraed.\n\n12 Me yibi buch ni meybil nib almarin e re rran nem ni poloʼ ngak fare Somoel; ere musap gaed, fare lam rokʼ Somoel e yib ngakʼ, nibe gaʼar:\n\n13 Mu puged loelugmed ngalang ma nge pagaenʼmed; ya musap gaed, fare ngiyalʼ innʼem e ke yib, nre nepʼ innʼey e yira piiʼ fare pow, ma ra rebo rran riy ma kugub nga fayleng, ni nggu dag ko fayleng ni gura muguʼuliy gubin e pinʼen niʼug guy rogon ni nge weliy e pi profet rog nib thothup.\n\n14 Musap gaed, ere nggub ko gidiiʼ rog, ni nge muguʼul gubin e pinʼen ni kug dag ngakʼ e gidiiʼ aram u napʼan ni sum e fayleng, ma nggu rinʼ laniyaenʼ row fare Chitamangiy nge fare Fak—rokʼ fare Chitamangiy ni bachag, nge rokʼ fare Fak ni bachan e dowef rog. Ere musap gaed, fare ngiyalʼ innʼem e ke yib, ma re nepʼ innʼey e yira piiʼ fare pow.\n\n15 Me yibi buch ni fapi thin ni yib ngakʼ Nephi e muguʼul, ni boed rogon nni weliy; ya musap gaed, napʼan ni awe yalʼ ma dariy e lumor; ma fapi gidiiʼ e tabab i balyangaenʼraed ni bachan e dariy e lumor u napʼan ni ke nepʼ.\n\n16 Ma boʼor e piʼin ni dawori michaenʼraed ko fapi thin rokʼ fapi profet, nra awgaed nga butʼ ni gowa kar mʼaed, ya kar nanged ni fare tanamen e mogothgoth ni kar tayed ni fan ngakʼ e piʼin nib michaenʼraed ko fapi thin rokʼ fapi profet e ke puth; ya fare pow ni kan piiʼ e ke taw ngay.\n\n17 Ma arame tabab ni ngar nanged ni fachaʼ ni Fak Got e ridab ki nʼuw napʼan make mʼug; arragon, ma ngan ngochngoch nag i weliy, ni gubin e gidiiʼ u dakean gaʼangin yang e fayleng ko ngael nge madaʼ ko ngek, ngu lan e nam ko leluʼoch ngu lan e nam ko yimuch, e ri balyangaenʼraed mar awgaed nga butʼ.\n\n18 Ya yaed manang ni fapi profet e kuʼur micheged e pinnʼey ni ke yoʼor e duw, ma fare pow ni kan piiʼ e ke taw ngay ke muʼ; ma arame ra tabab gaed ko morus ni bachan e denen roraed nge mich roraed ni dariy.\n\n19 Me yibi buch ni dariy e lumor e re nepʼ nem ni poloʼ, ya ba tamilang ni gowa ba lukungun e misiwʼ. Me yibi buch ni mʼug e yalʼ ni kakadbul bayay, ni woed rogon ni kuma mʼug; mar nanged ni ireram fare rran ni yira gargeleg fare Somoel riy, ni bachan e fare pow ni kan piiʼ.\n\n20 Me yibi taw ngay ni buch, arragon, gubin banʼen, ni mos ko tin baʼachig, ni boed rogon fapi thin ni yoeg fapi profet.\n\n21 Me yibi buch niki mʼug ba tʼuf nib beʼech, ni boed rogon fare bugithin.\n\n22 Me yibi buch ko re ngiyalʼ innʼem iyaen nga mʼon ni tabab fare Moʼoniyanʼ, ko baen iyaen u fithikʼ fapi gidiiʼ, ni ngar ʼelʼel niged gumʼirchaʼraed, ni fan e nge dabi michaenʼraed ko fapi pow nge maʼangʼang ni kar guyed; machane yug aram rogon ni bay e pi baen ney nge pi sasaliyeb ney ma bagaʼ ni oren fapi gidiiʼ e michaenʼraed, me lʼagaenʼ raed ngakʼ fare Somoel.\n\n23 Me yibi buch ni Nephi e iyaen u fithikʼ fapi gidiiʼ, nge ku boech e gidiiʼ, ni yaed be tawfe nigey nga dakean e kalngaenʼ, niʼir e yib e manʼaegfan ko pi denen riy. Ma aray rogon ni fapi gidiiʼ e tabab ni nge yog e gapas ngoraed bayay u lan fare nam.\n\n24 Ma arame mʼay e pi togopluw, ma kemus ni buchʼuw e gidiiʼ nra tabab gaed ko machib, ni yaed be nomeg ni ngar micheged u dakean e pi chep nib thothup ni daki tʼuf ni ngan fol ko fare motochiyel ku Moses. Ireray e gin nra oloboch gaed riy, ya darur nanged fan fapi chep nib thothup.\n\n25 Me yibi buch ni denʼuw napʼan riy me lʼagaenʼ raed, me puluw u wunʼraed e minaenʼ ni yaed bay u fithikʼ, ya kan dag ngoraed ni fare motochiyel e dawori muguʼul, ma rra muguʼul ni mos ko tin nib achig; arragon, yib e thin ngoraed ni rra muguʼul; arragon, dariy bang fa boechi yang riy ni ra chuw nge madaʼ ko ngiyalʼ ni ke muguʼul ni gaʼangin; ere lan e re duw ney me yibi tamilang laniyaenʼraed ko minaenʼ roraed mar pogofay niged e pi kireb roraed.\n\n26 Ere aray rogon ni mʼay e bin mereb i ragag nge lʼagruw e duw, nni fek e thin nib mangil iyib ngakʼ fapi gidiiʼ ni bachan e fapi pow ni ke yibi buch, ni rogon e thin ko fare prophecy rokʼ gubin fapi profet nib thothup.\n\n27 Me yibi buch ni bin mereb i ragag nge dalip e duw e ki mʼay u fithikʼ e gapas, ma kemus ni fapi Gadianton ni moroʼroʼ, ni yaed ma paer u fithikʼ e pi burey, ni kar suguyed dakean fare nam; ya kari noemow napʼan e tagilʼ raed nge yungin ni yaed ma miith riy ni arame daryog ni nge gel fapi gidiiʼ ngoraed; ere ri yoʼor e mathang pogofan nra tayed, mab almarin e cham nra tayed u fithikʼ fapi gidiiʼ.\n\n28 Me yibi buch nu lan e bin mereb i ragag nge aningeg e duw ma kar taw gaed nga ba dodow ni kar yoʼor gaed, ni bachan e bayoʼor fa piʼin nra chuw gaed ko fapi Nephites ni kar miil gaed nga ranoed ngoraed, ni ireray e nʼen ni yib nag e kirbaenʼ nib gel ngakʼ e tin baʼaram e Nephites ni kar magaey gaed u lan fare binaw.\n\n29 Ma kubay rebi tapgin e kirbaenʼ nib gel u fithikʼ fapi Lamanites; ya musap gaed, boʼor e bitir roraed ni kar gaʼgaed ma kar ilal gaed, ni kar pired roraed, ni wawliyraed boech fapi Zoramites nga orel, u dakean e sasalap lʼugun nge pi sabaenbaen roraed ngoraed, ni ngar uned ngakʼ fapi Gadianton ni moroʼroʼ.\n\n30 Ere aray rogon niki gafgow fapi Lamanites, ma aram me lulʼaenʼ raed ko mich roraed nge tin nib matʼaw banʼen, ni bachan e pi ngongol ni kireb ko fare mfen ni kafini sum.\n\n", "3-ne 2": "[center][font_size=26]Guruy Ni 2[/font_size][/center]\n\n[i]Ngongol ni kireb nge fananikan e ri almarin u fithikʼ fapi gidiiʼ—Fapi Nephites nge Lamanites e ra peth gaed ni ngar ayuweged yaed rokʼ fapi Gadianton ni moroʼroʼ—Pi Lamanites ni michaenʼraed e ra mireaʼ gaed min piningraed ni Nephites. Napʼan T.Y. 5–16.[/i]\n\n1 Me yibi buch niki mʼay e bin mereb i ragag nge lal e duw, me tabab fapi gidiiʼ i pagtilin fapi pow nge maʼangʼang ni kar guyed, ma tabab i waer iyaen e balyangaenʼ ni yaed be tay ko pow nge maʼangʼang nu tharmiy, ni arame ra tabab gaed i ʼelʼel nag gumʼirchaʼraed, mar maʼew niged laniyaenʼraed, ma arame daki michaenʼraed ko gubin e pinʼen ni kar rungʼaged ma kar guyed—\n\n2 Ya yaed be lemnag u lan gumʼirchaʼraed boech banʼen nib mʼay fan, ni gidiiʼ e gagyeg nag u gelingin fare moʼoniyanʼ, ni nge wawliy nga orel me baen nag e pi gumʼirchaʼ ko gidiiʼ; ere aray rogon ni Moʼoniyanʼ e suwey gumʼirchaʼen fapi gidiiʼ bayay, ni arame maʼew nag oewchraed me wawliyraed nga orel nge michaenʼraed ni fapi machib rokʼ Kristus e ba meechiyang mab mʼay fan.\n\n3 Me yibi buch ni fapi gidiiʼ e arame ra almarin gaed ko ngongol ni kireb nge pi fananikan; ma daki mich u wunʼraed ni kubay boech e pow nge maʼangʼang ni yira piiʼ; ere Moʼoniyanʼ e yaen iyaen, nibe wawliy nga orel gumʼirchaʼen fapi gidiiʼ, ma be lumelegaenʼ raed ni ngar rinʼed e ngongol ni kireb u lan fare binaw.\n\n4 Ere aray rogon ni mʼay e bin mereb i ragag nge nelʼ e duw; nge ku aram rogon ko bin mereb i ragag nge medilip e duw; ma ku aram rogon ko bin mereb i ragag nge meruk e duw; nge ku aram rogon ko bin mereb i ragag nge mereb e duw;\n\n5 Ma ku aram rogon ni ke yaeni gaman ba raʼay e duw ni ke yaen u napʼan e pi rran rokʼ Mosiah, ni immoy ni pilung ko gidiiʼ ko fapi Nephites.\n\n6 Ere nelʼ miriʼay nge mereb e duw ni ke yaen u napʼan ni chuw Lehi u Jerusalem.\n\n7 Ma mereb e duw ni ke yaen u napʼan fare ngiyalʼ i nʼen nni piiʼ fare pow, niʼir e weliy fapi profet morngaʼagen, ni Kristus e ra yib nga fayleng.\n\n8 Chiney e fapi Nephites e ra gonopiyed napʼan e ngiyalʼ innʼey nni piiʼ fare pow ara u napʼan fare wub rokʼ Kristus; ma aram, mar nanged ni mereb e duw ni ke yaen.\n\n9 Ere Nephi, niʼir e chitamangin Nephi, niʼir e kan piiʼ gafalngin fapi chep ngakʼ, e daki sul ko fare binaw nu Zarahemla, ma dariy bang nni pirʼeg riy ni gaʼangin yang e nam.\n\n10 Me yibi buch ni fapi gidiiʼ e kur pired u fithikʼ e ngongol ni kireb, ni yug aram rogon ni bay e machib nge prophesy npiiʼ nge yib nga fithikʼraed; ere aray rogon niki mʼay e bin ragag e duw; nge bin ragag nge taʼareb e duw e ki mʼay u fithikʼ e denen.\n\n11 Me yibi buch nu lan e bin ragag nge dalip e duw me tabab e mael nge togopluw u gaʼangin yang fare nam; ya fapi Gadianton ni moroʼroʼ e kar yoʼor gaed, ni kar liiʼed boech fapi gidiiʼ ni rib yoʼor, mar gatheayed e binaw nib yoʼor, mar garareged e ldoew nge puʼoeg rachaʼ ni yoʼor u gaʼangin yang fare nam, ma arame yibi aw ni ke tʼuf ni gubin fapi gidiiʼ, ni fapi Nephites nge Lamanites, e thingar rafeked e pi talin e cham nga ranoed ni mael ngoraed.\n\n12 Ere, gubin fapi Lamanites ni ke michaenʼraed ngakʼ fare Somoel e ra peth gaed ngakʼ pi walagraed, ni fapi Nephites, me yibi aw nib tʼuf ni ngar feked talin e cham roraed ngar mael gaed fapi Gadianton ni moroʼroʼ, ni fan ko ngar ayuweged yaed nge pi ppin roraed nge pi bitir roraed, arragon, ma ku fan e ngar ayuweged e pi matʼawon roraed nge pi yalraed ko galasia roraed nge liyoer roraed, nge pufpuf-rogon roraed nge puf-matʼawon roraed.\n\n13 Me yibi buch u mʼon ni nge mʼay e bin ragag nge dalip e duw ma fapi Nephites e riyib e murus ngoraed ko gafgow ni bachan e re mael ney, ni kari almarin.\n\n14 Me yibi buch ni fapi Lamanites ni kar cheag gaed ngakʼ fapi Nephites e ra manged Nephites;\n\n15 Ma fare gechig e ni chuweg roraed, nge mireaʼ doewraed nge woed fapi Nephites;\n\n16 Ma pi pagael nge pi ppin nib felʼ yangren ni fakraed e ra pidorang mar pichoʼay gaed, mar manged Nephites, min piningraed ni Nephites. Ere aray rogon ni mʼay e bin ragag nge dalip e duw.\n\n17 Me yibi buch u napʼan ni tabab e bin ragag nge aningeg duw, ma fare mael u thilin fapi moroʼroʼ nge fapi gidiiʼ ku Nephi e ki ʼulʼul mari almarin iyaen; machane, fapi gidiiʼ ku Nephi e yog nra gelgaed ngakʼ fapi moroʼroʼ, ni arame ra tulufed raed ngar suloed nga wuruʼ e pi binaw roraed iyaen ko fapi burey nge pi yungin ni yaed ma miith riy.\n\n18 Ma aray rogon ni mʼay e bin ragag nge aningeg e duw. Ma lan e bin ragag nge lal e duw e rabaed riy ngakʼ fapi gidiiʼ ku Nephi; ma bachan e pi denen ko gidiiʼ ku Nephi, nge pi togopluw roraed nib yoʼor nge chuw ni yaed be tay, me yog ni nge gel fapi Gadianton ni moroʼroʼ ngoraed.\n\n19 Ere aray rogon ni mʼay e bin ragag nge lal e duw, ma fapi gidiiʼ e kar aw gaed nga ba dodow ko gafgow ni yoʼor; ma fare sayden ko gafgow e kan tining nga dakeanraed, ni arame be yaen ni nge thethʼaebraed nga butʼ, ni fan e biney e bachan e denen roraed.\n\n", "3-ne 3": "[center][font_size=26]Guruy Ni 3[/font_size][/center]\n\n[i]Giddianhi, niʼir e gaaʼ ko Gadianton, e yoeg ni Lachoneus nge fapi Nephites e ngar paged yaed nge pi binaw roraed—Lachoneus e dugliy Gidgiddoni ni nge mang pilung ko kapten ko salthaw—Fapi Nephites e ra mukun gaed nga lan yu Zarahemla nge yu Galwog ni ngar ayuweged yaed. Napʼan T.Y. 16–18.[/i]\n\n1 Ere chiney e yibi buch nu lan e bin ragag nge nelʼ e duw ni ke yaen u napʼan ni yib Kristus, ma Lachoneus, ni fare am ko nam, e thap ngakʼ bangi babyor ni yib rokʼ fachaʼ ni gaaʼ nge am ko re ulung i moroʼroʼ ney; ma baʼaray e pi thin ni kan yoloey ngay, nibe gaʼar:\n\n2 Lachoneus, ni thʼabi gilbugwan ma pilung ko am ko nam, musap, kug yoloey e rangi babyor ney ngom, ma gube oge magaer ngom nib gel ni bachan fanam miyuluy, nge ku bachan fini miyuluy e pi gidiiʼ rom, i ayliy e pinʼen ni gimed be lemnag ni matʼawngimed nge puf-matʼawon romed; arragon, rib felʼ rogon ni gimed be thang nga paʼ e pi toʼogor romed, ni gowa bay paʼ ba got romed nibe ayuwegmed, i chaʼariy e puf-matʼawon romed, nge pi chugum romed, nge nam romed, ara rogon ni gimed be yoeg.\n\n3 Ma be mʼug nra kireb anʼug ngay, o Lachoneus ni thʼabi gilbugwan, ni nge yaeni aw ni gab meechiyang ma gab yowlop ni ngam lemnag ni rayog rom ni ngam togopluw ngakʼ e gidiiʼ nib yoʼor nib madangdang ni gube gafaliy raed, ni bay e chiney ko ngiyalʼ ney ni kar falʼeged rograed, ma yaed be soen nibe oebaenʼraed ni nge puf e thin ngoraed—Ni ngar oggaed ngakʼ fapi Nephites ngar liiʼed raed.\n\n4 Me gag, ni gumnang fini mʼuthaenʼ raed, ma kug sikeng nagraed u gilʼ e mael, ma gumnang rogon e fananikan roraed ngomed ni dabimus biʼid ni bachan e pi ngongol nib kireb ni yoʼor ni kam rinʼed ngoraed, ere faʼan yaedra yib ngar oggaed ngomed ma yaedra gafgow nagmed.\n\n5 Ere kug yoloey e gi babyor ney, ni kug falʼeg nga paʼag, ya be magaf anʼug ngomed, ni bachan fanmed miyuluy ko pinʼen ni gimed be lemnag nib mich u wunʼmed nib matʼaw, nge fanmed gilbugwan u gilʼ e mael.\n\n6 Ere gube yol ngom, ni gube athapeg ni ngam paged gimed ngakʼ e pi gidiiʼ rog ney, nge pi binaw romed, nge pi yungi binaw romed, nge tafenmed, ko bin baʼaray ni ngar og niged e sayden ngomed nge gafgow ni nge yibi aw ngomed.\n\n7 Ara ngan pingeg i yoeg, mu piiʼed gimed ngomaed, magmed cheag ngomaed magmed nang boech rogon e pi muruwel romaed nib miith, magmed mang walagmaed ni nge yog ni ngam boeded gamaed—gathi sib romaed, ya walagmaed, ma ngam taʼabang gaed ngomaed ko gubin banʼen romaed.\n\n8 Ere musap, gube dugliy ngom, ni faʼan gimed rarinʼ e biney, u fithikʼ michmich, ma dab ni gatheaymed; machane faʼanra dab mu rinʼed e biney, ma gube dugliy ngomed u fithikʼ e michmich, ni bin migid e pul e bay gu gafaliy e salthaw rog ngar baed ni mael ngomed, ma dabra sasagaʼal gaed nga paʼraed ma dabra paged beeʼ, ya yaedra liiʼmed, ma bayra liiʼed gimed ko sayden nge yaeni madaʼ ko ngiyalʼ ni kam mʼay gaed.\n\n9 Ere musap, I gag Giddianhi; nge gag fare am ko biney ulung ko Gadianton nib miith; nib ulung ni pi muruwel riy ni gumnang nib mangil; ma ke kakrom ni ke afiyib nga butʼ iyib ngomaed.\n\n10 Ma kug yoloey e gi babyor ney ngom, o Lachoneus, ma gube athapeg ni ngam paged e pi binaw romed nge pinʼen nib tʼuf romed, ni dariy e puʼoeg rachaʼ riy, ni nge yog ni sul matʼawon e pi gidiiʼ rog ney nge am roraed ngoraed, ni yaed e kar chuw gaed romed ni bachan e pi ngongol romed nib kireb ni gimed be tel roraed matʼawngiraed ko am, ma faʼanra dab mu rinʼed e biney, ma gura sulweg labgen e pi kireb ni kan rinʼ ngoraed. I gag Giddianhi.\n\n11 Ere chiney e yibi buch u napʼan ni thap e gi babyor ney ngakʼ Lachoneus mari mat banʼen u oewchen, ni bachan fini tamilang nibe yoeg Giddianhi ni ngan piiʼ e binaw ko fapi Nephites, ma kube kʼaring e morus ngakʼ fapi gidiiʼ ma be yoeg ni nge sulweg labgen e kireb ni kan rinʼ ngakʼ e piʼin ni dawor nrinʼ e kireb ngoraed, ma kemus ni faʼan yaedra chel ngar kireb niged yaed ni kar manged ngakʼ fa piʼin ni yaed ba kireb ma yaed ba moroʼroʼ.\n\n12 Ere musap gaed, chaʼaney i Lachoneus, niʼir e am, ma beeʼ nib moʼon nib matʼaw, ma dabiyog ni nge rus nga lungun nge makʼar morus nibe tay beeʼ nib moroʼroʼ, ere de fol ko thin ko faregi babyor rok Giddianhi ni fare am ko moroʼroʼ, ere yoeg ko pi gidiiʼ rokʼ ni ngar meybil gaed ngakʼ Somoel ni nge piiʼ gelingraed ngar falʼeged rograed ko re ngiyalʼ i nʼen ni bay yib fapi moroʼroʼ ngoraed ni cham.\n\n13 Arragon, i piiʼ bbugi thin nge yaen u fithikʼ gubin fapi gidiiʼ, ni ngar kunuyed yaed nga taʼabang e pi ppin roraed, nge bitir roraed, nge pi gamanman roraed, nge pi garbaw roraed, nge gubin banʼen roraed, ma kemus nigoʼ binaw roraed.\n\n14 Me yoeg ni ngan ngongoliy e yoror nge liyeg raed, ni ngar ngongoliyed ni rib gel mab noemow. Me yoeg ni fapi salthaw ko Nephites nge Lamanites, ara gubin e salthaw rokʼ e piʼin ni kar manged ko Nephites, e ngar pired ni matanag nge liyeg e ginnʼem ni ngar matangiyed raed, ma ngar matangiyed raed rokʼ fapi moroʼroʼ ni rran nge nepʼ.\n\n15 Arragon, i gaʼar ngoraed: Ma woed fos fare Somoel, e aram rogon ni faʼanra dab mu kalgaed ngaenʼmed ko gubin e pi denen romed, magmed meybil ngakʼ Somoel, ma dariy liyiben magmed chuw u paʼ fapi Gadianton ni moroʼroʼ.\n\n16 Ma rib felʼ mab poloʼ falʼngin e pi thin nge prophecy rokʼ Lachoneus ni yib nag e murus ngakʼ gubin fapi gidiiʼ; mar paged yaed u poloʼ i gelingraed ni ngar rinʼed ni boed ni ke yoeg Lachoneus.\n\n17 Me yibi buch ni Lachoneus e dugliy e pilung ko kapten nga dakean gubin fapi salthaw ko Nephites, ni ngar gafaliyed raed ko re ngiyalʼ i nʼen ni bay yib fapi moroʼroʼ u wuruʼ e binaw ngoraed.\n\n18 Chiney e chaʼ ni thʼabi pilung u fithikʼ gubin e pi pilung ko kapten nge chaʼ ni thʼabi gaaʼ ko commander ko gubin fapi salthaw ko Nephites e ni dugliy, ni Gidgiddoni fithingan.\n\n19 Chiney e ba yalen ni yima rinʼ u fithikʼ gubin fapi Nephites ni nga ur dugiliyed e pi pilung ko kapten roraed, (ma kemus nigoʼ ngiyalʼ i nʼen ni yaed bay u fithikʼ e ngongol roraed ni kireb) ni beeʼ ni bay e nangaenʼ ko yiʼiy nge prophecy rokʼ; ere, chaʼaney i Gidgiddoni e ba profet nib gilbugwan u fithikʼraed, ni ku boed nib pilung ko tapuf-oloboch.\n\n20 Ere gaʼar fapi gidiiʼ ngakʼ Gidgiddoni: mumeybil ngakʼ Somoel, mag pagmaed nggu waroed nga dakean fapi burey ngo lan wuruʼ e binaw, ni nge yog nug oggaed ko fapi moroʼroʼ nggu liiʼed raed u lan e pi binaw roraed.\n\n21 Machane Gidgiddoni e gaʼar ngoraed: Fare Somoel e de mʼagaenʼ ngay; ya faʼanra nga daroed ngoraed ma fare Somoel e ra taydaed nga lan paʼaraed; ere ngad falʼeged rogdaed u lulukungun e pi binaw rodaed, ma gaed kunuy gubin fapi salthaw rodaed nga taʼabang, ma dab daroed ngoraed, ya ngad soen gaed nge yaeni madaʼ ko ngiyalʼ ni kar baed ngodaed; ere boed nib fos fare Somoel, e faʼan gadaed rarinʼ ni aray rogon ma ra piiʼraed nga lan paʼadaed.\n\n22 Me yibi buch u lan e bin ragag nge medilip e duw, ni ke chugur nga tungun e duw, ma fare bugithin rokʼ Lachoneus e ke yaen u dakean gaʼangin yang e nam, ere rafeked e os roraed, nge pi chariots roraed, nge garbaw roraed, nge gubin e gamanman roraed, nge pi yu ulung i gamanman roraed, nge pi grain roraed, nge gubin banʼen roraed, mar thelep gaed iyaen ni yu biyuʼ nge yu ragag i biyuʼ, nge yaeni madaʼ ko ngiyalʼ ni kar taw gaed ko farengi nʼen ni kan dugliy ni ngar mukun gaed ngay, ni ngar ayuweged yaed rokʼ e pi toʼogor roraed.\n\n23 Ma fare binaw niʼir e kan dugliy e fare binaw nu Zarahemla, nge fare binaw ni bay u thilin fare binaw nu Zarahemla nge fare binaw nu Galwog, arragon, nge yaeni madaʼ nga mathil ni bay u thilin fare binaw nu Galwog nge fare binaw nu Kanpag.\n\n24 Ma arame rib yoʼor e biyuʼ e gidiiʼ ni kanoeg ni yaed bogi Nephites, ni kar mukun gaed nga taʼabang nga lan e re binaw ney. Ma aram me yoeg Lachoneus ni ngar mukun gaed nga taʼabang u lan fare binaw ni bay nga yimuch, ni bachan fare wol ni kireb ni ke aw nga dakean fare binaw nib kan nga leluʼoch.\n\n25 Mar noemow niged yaed ngar pired ngar soen niged e pi toʼogor roraed; ni kar pired u dakean taʼabang e binaw, u lan taʼareb e ulung, ni kar rus gaed ko fapi thin ni weliy Lachoneus, ma arame ra kalgaed ngaenʼraed ko gubin e pi denen roraed; mar meybil gaed ngakʼ fare Somoel ni Got roraed, ni nge yororiy raed ko re ngiyalʼ i nʼen ni bay yib e pi toʼogor roraed ngoraed ni mael.\n\n26 Ma kari kirbaenʼ raed nib gel ni bachan e pi toʼogor roraed. Ma Gidgiddoni e yoeg ni ngar ngongoliyed e pi talin e mael ni gubin mit, ma ngar noemow niged madan e mael, nge shields, nge bucklers, ni boed rogon ni ke yoeg.\n\n", "3-ne 4": "[center][font_size=26]Guruy Ni 4[/font_size][/center]\n\n[i]Fapi salthaw ko Nephites e ra gelgaed ngakʼ fapi Gadianton ni moroʼroʼ—Giddianhi e nliiʼ ngemʼ, ma chaʼ ni yinʼ luwan, niʼir Zemnarihah, e ni uchluy—Fapi Nephites e ra oged e magaer ngakʼ fare Somoel ni kar gelgaed. Napʼan T.Y. 19–22.[/i]\n\n1 Me yibi buch u tungun e bin ragag nge meruk e duw ni fapi salthaw ni moroʼroʼ e ra falʼeged rograed ko mael, mar tabab gaed ko wub ni tomgin nga wuruʼ e pi yungi falang, nge pi burey, nge wuruʼ e binaw, nge yoror roraed, nge pi yungi nʼen yaed ma miith riy, mar tabab gaedi koel fa yungi binaw, ni binaw ni bay nga yimuch nge binaw nib kan nga leluʼoch, mar tabab gaedi koel gubin yang e pi binaw ni ke chuw fapi Nephites riy, nge pi yungi binaw ni kan pag.\n\n2 Machane musap gaed, dariy e gamanman ni malboch, ara gamanman ni yima longuy u lan e pi yungi binaw nem ni ke chuw fapi Nephites riy, ere dakuriy e gamanman ni nge longuy fapi moroʼroʼ u roem ma kemus ni yigoʼ lan wuruʼ e binaw e bay riy.\n\n3 Ere fapi moroʼroʼ e daryog ni ngar pired u lan fa yungi binaw, ma kemus nigoʼ wuruʼ e binaw e rayog ni ngar pired riy ni bachan e ggan ni dariy; ya fapi Nephites e kar paged e pi yungi binaw roraed ni dakuriy banʼen riy, ma kar kunuyed e pi gamanman roraed nge pi yu ulung i gamanman roraed, nge gubin banʼen roraed, ma kar pired nga taʼabang.\n\n4 Ere, dariy rogon me yog rokʼ fapi moroʼroʼ ni ngar matgael gaed ni nge yog e ggan ngoraed, ma kemus ni ngar baed nga lan e tamilang ngar mael gaed fapi Nephites; ma fapi Nephites ni kar pired nga taʼabang e ri yaed bayoʼor, ma kar chaʼariyed e ggan ni fan ngoraed, nge os nge garbaw, nge gamanman ni gubin mit, ni fan ngoraed u lan medilip e duw, ma yaed be athapeg ni re ngiyalʼ innʼem ma kar thanged mit fapi moroʼroʼ u dakean e nam; ere aray rogon ni mʼay e bin ragag nge meruk duw.\n\n5 Ere yibi buch nu lan e bin ragag nge mereb e duw ni pirʼeg Giddianhi nib tʼuf ni nge yaen nni mael ngakʼ fapi Nephites, ya dariy kanawoʼen me yog ni ngar pired ni yaed ba fos, ma kemus ni ngar matgael gaed mar moroʼroʼ gaed mar mathang pogofan gaed.\n\n6 Ma dar thog u wunʼraed ni ngar garar gaed u dakean e nam ni ngar yunged e grain, ya yaed be rus ngay ni richey me yib fapi Nephites ngoraed ngar liiʼed raed; ere Giddianhi e piiʼ e motochiyel ngakʼ e pi salthaw rokʼ ni nga ranoed u lan e re duw ney ni mael ngakʼ fapi Nephites.\n\n7 Me yibi buch ni arame rabaed ni mael; u lan e bin nelʼ e pul; ere musap gaed, rib digow mab tamdag e re rran ni rabaed riy ko mael; ni kar chuw gaed nga mad ni yalen e moroʼroʼ; ma kar mʼaged e mad ni keruʼ e saaf nga lukungraed, ni kan liyef ko rachaʼ, ma loelugraed e kan puy e piy riy, ma kar tayed head-plates nga loelugraed; ere rib digow mab tamdag yaʼan fapi salthaw rokʼ Giddianhi, ni bachan madan e mael roraed, ni kan liyef ko rachaʼ.\n\n8 Me yibi buch ni fapi salthaw ko Nephites, e napʼan ni kar guyed yaʼan fapi salthaw rokʼ Giddianhi, mar awgaed nga butʼ, ngar yoer gaed ngakʼ fare Somoel ni Got roraed, ni nge ayuwegraed me chuwegraed u paʼ e pi toʼogor roraed.\n\n9 Ere yibi buch u napʼan ni guy fapi salthaw ku Giddianhi e biney, mar tabab gaed ko tolul nib gaaʼ lamraed, ni bachan e falfalaenʼ roraed, ya kar lemniged ni fapi Nephites e kar awgaed nga butʼ ni murus ni bachan e tamdag u yaʼan e pi salthaw roraed.\n\n10 Machane ireray e gin ni mʼingaenʼraed riy, ya fapi Nephites e dar tamdag gaed ngoraed; ya kar tamdag gaed ko Got roraed mar meybil gaed ngakʼ ni nge ayuwegraed; ere, napʼan ni og fapi salthaw ku Giddianhi ngoraed ma kar falʼeged rograed ni yaed be soen nagraed; arragon, mar tapngiyed raed u gelingin Somoel.\n\n11 Ere fare mael e tabab u lan e biney nnelʼ e pul; ma rib almarin mab gel e mogothgoth ko mael ntay riy, arragon, rib almarin mab noemow e yamʼ ntay riy, ni arame dariy bingyalʼ i banʼen ni yimnang morngaʼagen ni aram fini almarin e yamʼ ni aw nga fithikʼ gubin fapi gidiiʼ ku Lehi ni kaʼaram napʼan i yib ni chuw u Jerusalem.\n\n12 Ma yug aram rogon e pi makʼar murus nge michmich ko thin ni tay Giddianhi, machane musap gaed, i gel fapi Nephites ngoraed, mar sulsuloed roraed nga tomur.\n\n13 Me yibi buch ni Gidgiddoni e yoeg ni salthaw rokʼ e ngar tulufed raed iyaen nge madaʼ ko pi mathil u wuruʼ e binaw, ma dariy beeʼ nra thap nga paʼaraed ni nge paer nib fos; ere aray rogon nra tulufed raed ngar liiʼed raed, iyaen ko pi mathil u wuruʼ e binaw, ni aram rogon nge yaeni madaʼ ko ngiyalʼ ni kar muguʼuliyed fare motochiyel ku Gidgiddoni.\n\n14 Me yibi buch ni fachaʼ i Giddianhi, ni ke sakʼiy nge cham nib almarin, e ni tuluf u napʼan ni miil; ere bachan e kari magaer ko cham ni ke tay, min koel ngan liiʼ ngemʼ. Ere aray rogon ni mus e yafos rokʼ Giddianhi ni fare moroʼroʼ.\n\n15 Me yibi buch ni fapi salthaw ko Nephites e ra suloed bayay nga lan e yoror roraed. Me yibi buch ni mʼay e biney ni ragag nge mereb e duw, ma fapi moroʼroʼ e dakur baed bayay ko mael; ara kur baed bayay u lan e bin riliwʼ e duw.\n\n16 Ma lan e bin riliwʼ nge taʼareb e duw ma ku dar baed ko mael, machane rabaed u gubin yang ngar liyeged fapi gidiiʼ ku Nephi; ya kar lemniged ni faʼan yaedra thabey fapi gidiiʼ ku Nephi ko binaw roraed, ngar longbiyed raed u gubin yang, ma faʼanra yog ni ngar thabeyed raed ko pinʼen nib tʼuf roraed u wuruʼ e yoror, ma rayog ni ngar guyed rogon ni ngar wenig gaed nrogon ni yaed be athapeg.\n\n17 Ere kar dugiliyed beeʼ ni ngki mang gaaʼ roraed, ni fithingan e Zemnarihah; ere chaʼaney i Zemnarihah e guy rogon ni ngan rinʼ e biney.\n\n18 Machane musap gaed, biney e ba tawaʼath ngakʼ fapi Nephites; ya ribe math liyiben ngakʼ fapi moroʼroʼ ni ngar longbiyed raed nge gaman napʼan ni ke magawon fapi Nephites, ni bachan e yaed ba gaman ko urngin ni kar chaʼariyed ni fan ngoraed,\n\n19 Ma ku bachan e de gaman fapi moroʼroʼ ko urngin banʼen; ya musap gaed, dariy banʼen roraed ni yaedra kay ma kemus ni yigoʼ ufin e damunmun roraed, ni ufin ni yaed be fek u wuruʼ e binaw;\n\n20 Me yibi buch ni gamanman ni yima longuy e kari lich u lan wuruʼ e binaw ma arame yaen ni nge yimʼ fapi moroʼroʼ ko bilig.\n\n21 Ma fapi Nephites e kur ululiyed e yaen ni rran nge nepʼ, ni yaed be og ko salthaw roraed, nga ur thabey raed ni yu biyuʼ nge yu ragag e biyuʼ.\n\n22 Ere aray rogon me lemnag fapi gidiiʼ ku Zemnarihah ni ngar paged e tin ni yaed be nomeg, ni bachan e gafgow ni yamʼ ni ke aw ngoraed ni nepʼ nge rran.\n\n23 Me yibi buch ni Zemnarihah e yoeg ko fapi gidiiʼ rokʼ ni ngar paged i thabey, mar thelep gaed iyaen nga lan e yungin baʼaram e binaw nib kan nga leluʼoch nib palog nga orel.\n\n24 Ma chiney, e Gidgiddoni e ba naʼab ko tin ni yaed be nomeg, nge bachan e kar waer gaed ni bilig, nge ldoew nib almarin ni ke aw nga fithikʼraed, ere piiʼ e salthaw rokʼ ko ngiyalʼ nib nepʼ, ngar thabeyed raed u mʼon ni ngar miil gaed, me tay e salthaw rokʼ ko gin yaed ra miil riy.\n\n25 Ere biney e rrinʼed u napʼan ni ke nepʼ, ma ranoed ngar thilyeged fapi moroʼroʼ, ya nge yaeni rebo rran riy, ni ke tabab fapi moroʼroʼ ko yaen, mar madaʼ gaed fapi salthaw ko Nephites ni bay boech nga mʼon roraed ma bay boech nga wuryal roraed.\n\n26 Ma fapi moroʼroʼ ni bay nga yimuch e nning e thabey ngoraed ko yungin ni yaedra miil riy. Ma gubin e pinnʼey e nrinʼ u rogon ni chiyliy Gidgiddoni.\n\n27 Ere bukun e biyuʼ e piʼin nra paged yaed ngar manged kalbus ko Nephites, ma tin ni magaey roraed e nliiʼraed ngar mʼaed.\n\n28 Ma fachaʼ gaaʼ roraed, i Zemnarihah, e ni fek ngan uchluy u lʼugun bake gakʼiy, arragon, nni uchluy riy nge madaʼ ko ngiyalʼ ni ke yimʼ. Ma napʼan nra uchluyed nge yimʼ mar thʼaebed fare ke gakʼiy nge thig nga butʼ, mar tolul gaed nib gaaʼ lamraed ni yaed be gaʼar:\n\n29 Gomanga yigi tay Somoel e gidiiʼ rokʼ u fithikʼ e tin nib matʼaw nge gumʼirchaʼ nib thothup, ni nge yog nra thikiyed nga butʼ gubin e piʼin ni yaed be gay rogon ni ngar liiʼed raed ni bachan e gelingin nge pi ulung nib miith, ni boed rogon e re moʼon ney ni ke thig ke aw nga butʼ.\n\n30 Mar falfalaenʼ gaed mar tolul gaed bayay ni taʼareb lamraed ni yaed be gaʼar: Gomanga yigi ayuweg fare Got ku Abraham, niʼir fare Got ku Isaac, niʼir fare Got ku Jacob e pi gidiiʼ ney u fithikʼ e tin nib matʼaw, u nʼumngin i napʼan ni yaed be meybil ngakʼ e Got roraed ni nge ayuwegraed.\n\n31 Me yibi buch ni nra tang gaed ni yaed gubin u taʼabang, ma yaed be oge magaer ngakʼ e Got roraed ko pinʼen ni rib felʼ ni ke rinʼ ni fan ngoraed, ni ke ayuwegraed nge siy ra mul gaed nga lan paʼ e pi toʼogor roraed.\n\n32 Arragon, mar tolul niged e: Soerokʼ fare Got ni Thʼabi Tolang. Mar tolul niged e: Soerokʼ fare fithingan Somoel ni Got ni Gubin Marayog Rokʼ, fare Got ni Thʼabi Tolang.\n\n33 Me oeb gumʼirchaʼraed ko falfalaenʼ, me mapʼ e luʼ u oewchraed nib yoʼor, ni bachan e fini felʼ Got ni ke chuwegraed u paʼ e pi toʼogor roraed; ma yaed manang ni bachan e kalngaenʼ roraed nge sobutʼaenʼ roraed ma kan chuwegraed u ba gafgow ni dabimus biʼid.\n\n", "3-ne 5": "[center][font_size=26]Guruy Ni 5[/font_size][/center]\n\n[i]Fapi Nephites e ra kalgaed ngaenʼraed mar keruʼuyed e pi denen roraed—Mormon e yoloey chepin e gidiiʼ rokʼ me yoeg fare thin ni dabimus biʼid ngoraed—Israel e bayi mukun bayay nge chuw ko garar ni tay ni ke nʼuw napʼan. Napʼan T.Y. 22–26.[/i]\n\n1 Ere chiney e musap gaed, dariy beeʼ u fithikʼ gubin fapi gidiiʼ ko Nephites ni maerwaer buchʼuw u waenʼ fapi thin rokʼ gubin fapi profet nib thothup ni kar non gaed; ya yaed manang nib tʼuf ni thingari muguʼul.\n\n2 Ma yaed manang ni thingari tʼuf ni ke yib Kristus, ni bachan e pi pow nib yoʼor ni kan piiʼ, ni boed rogon fapi thin ni yoeg e pi profet; nge bachan e pinʼen ni ke yibi buch ere yaed manang nib tʼuf ni thingari gubin banʼen ma nge yibi buch ni boed rogon ni kan weliy.\n\n3 Ere ra keruʼuyed gubin e pi denen roraed, nge pi fananikan roraed, nge pi galong roraed, mar pigpig gaed ngakʼ Got u fithikʼ e lʼagaenʼ roraed ni poloʼ ni rran nge nepʼ.\n\n4 Ere chiney e yibi buch u napʼan ni kar feked gubin fapi moroʼroʼ ni kalbus, ma dariy bagyaed e piʼin dan liiʼraed ngar mʼaed ni miil, mar yinʼed e pi kalbus roraed nga lan e kalbus, mar guyed rogon fare thin rokʼ Got ni ngan machib nag ngoraed; ma oren e piʼin ni yaedra kalngaenʼ ko pi denen roraed mar falʼeged ba mʼag ni dab kur mathang pogofan gaed bayay, e ni pagraed u kalbus.\n\n5 Machane oren e piʼin ni dar falʼeged ba mʼag, ni piʼin ni ku yaed be finey e mathang pogofan u lan gumʼirchaʼraed, arragon, oren e piʼin nni pirʼeg raed ni yaed be makʼar murus ngakʼ pi walagraed e ni koelraed ngan gechig nagraed u rogon e motochiyel.\n\n6 Ere aray rogon ni ra tileged gubin e pi kireb nem, nge pinʼen nib miith, nge pi ulung ni thʼabi kireb, niʼir e bayoʼor e ngongol ni kireb riy, ma bayoʼor e mathang pogofan ntay riy.\n\n7 Ere aray rogon ni mʼay bin riliw nge lʼagruw e duw, ma ku aram rogon ko bin riliwʼ nge dalip e duw, nge bin riliwʼ nge aningeg, nge bin riliwʼ nge lal; ma aray rogon ni yaeni mʼay riliwʼ nge lal e duw.\n\n8 Ma bayoʼor bogi banʼen ni mʼug, ni guy boech e gidiiʼ ni rib mangil, mab maʼangʼang; machane, dabiyog i yoloey ni gubin nga lan e reke babyor ney; arragon, reke babyor ney e dabiyog ni ngan yoloey ngay ba raʼay guruy ko tin ni ke buch u fithikʼ e gidiiʼ nib yoʼor u lan riliwʼ nge lal e duw.\n\n9 Machane musap gaed bay yuke babyor ni bay morngaʼagen gubin banʼen riy ni buch rokʼ e pi gidiiʼ ney; nge bake babyor nib ngochngoch mab riyulʼ ni yoloey Nephi.\n\n10 Ere kug ngongoliy e chep rog ko pinnʼey u rogon e chep rokʼ Nephi, ni kan ker nga dakean yungi plate ni kanoeg ni plates ku Nephi.\n\n11 Ma musap gaed, guma yoloey e chep nga dakean yungi plate ni kug falʼeg nga paʼag.\n\n12 Ere musap gaed, kan tunguy Mormon ngog, ya kan tunguy fithingan farengi binaw ku Mormon ngog, fare binaw niʼir e yarmiy Alma fare galasia riy u fithikʼ fapi gidiiʼ, arragon, fare galasia ni sommʼon nni yarmiy nga fithikʼraed u tomuren e ngongol roraed nib kireb.\n\n13 Musap gaed, I gag beeʼ ni gachalpen i Yesus Kristus, ni fachaʼ ni Fak Got. Ke piningeg ni nggu weliy e thin rokʼ u fithikʼ e pi gidiiʼ rokʼ, ni nge yog e yafos ngoraed ni dabimus biʼid.\n\n14 Ma ke yibi mʼug nib tʼuf ni gag, u rogon ni baʼadag Got, ni fapi meybil rokʼ e piʼin ni kar mʼaed, ni yaed e piʼin nib thothup, e ra muguʼul u rogon e mich roraed, e nggu falʼeg bbabyor ni morngaʼagen e pinnʼey ni kan rinʼ—\n\n15 Arragon, bake babyor nib achichig ni morngaʼagen e pinʼen ni ke buch u napʼan ni chuw Lehi u Jerusalem, nge yibi madaʼ ko ngiyalʼ ney.\n\n16 Ere gag e gube falʼeg e babyor ko pi chep ni ke piiʼ e piʼin ni ur moyed ni yaed ba mʼon rog, nge yibi madaʼ ko ngiyalʼ ni tabab e birog e rran.\n\n17 Ma aram mug falʼeg bbabyor ni morngaʼagen e pinʼen ni kug guy nga oewcheg.\n\n18 Ere gumnang ni fare ke babyor ni kug falʼeg e bake babyor nib matʼaw mab riyulʼ; machane boʼor bogi banʼen, ni deyog nug yoloeyed morngaʼagen ni bachan rogon e thin romaed.\n\n19 Ere chiney e nggu museg e thin rog u roey, ni morngaʼageg, ere nggu tabab i piiʼ e chep rog ni morngaʼagen e pinʼen ni immoy ko pi rran nib mʼon rog.\n\n20 I gag Mormon, ni gidiiʼen Lehi. Ri baʼfan ni nggu oge magaer ngakʼ e Got rog nge Tathapeg rog i Yesus Kristus, niʼir e fek e pi chitamangmaed nga wuruʼ fare binaw nu Jerusalem, (ma dariy beeʼ ni manang ma kemus ni yigoʼ ir nge piʼin ni fekraed nga wuruʼ e re nam nem) ma ke piiʼ ngog nge gidiiʼ rog e tamilang u rogon me yog woʼen e thap ngomaed ni poloʼ.\n\n21 Rriyulʼ ni ke tawaʼath nag e tabinaew rokʼ Jacob, ma ke wurengaenʼ ngakʼ pifak Yosef.\n\n22 Nge nʼumngin i napʼan ni ke fol pifak Lehi ko pi motochiyel rokʼ ma ke tawaʼath nagraed ma ke monʼog nagraed ni boed rogon ni yoeg.\n\n23 Arragon, ma rriyulʼ ni ra fek bayay e tin ni ke magaey u pifak Yosef ko fare tamilang rokʼ Somoel ni Got roraed.\n\n24 Ma ri woed nib fos Somoel, e aram rogon nira kunuy nga taʼabang u lan fare aningeg guruy i fayleng gubin e tin ni ke magaey u pifak Jacob, ni kar garar gaed u dakean gaʼangin yang e fayleng.\n\n25 Ma bachane ke falʼeg e mʼag u thilraed gubin chon e tabinaew rokʼ Jacob, ere fare mʼag ni falʼeg u thilraed chon e tabinaew rokʼ Jacob e ra muguʼul ko re ngiyalʼ i nʼen ni baʼadag, ni ngan sulweg gubin chon e tabinaew rokʼ Jacob ko fare tamilang ko mʼag ni ke falʼeg u thilʼraed.\n\n26 Ma arame bay ra nanged e Tabiyul roraed, ni Yesus Kristus, ni fachaʼ ni Fak Got; ma arame bay ni kunuy raed u fa aningeg guruy i fayleng nga dakean e pi nam roraed, ko pi yungi nʼen ni kar garar gaed iyaen ngay; arragon, woed nib fos Somoel e aram rogon ni bay yaeni aw. Amen.\n\n", "3-ne 6": "[center][font_size=26]Guruy Ni 6[/font_size][/center]\n\n[i]Fapi Nephites e ra monʼog gaed—ʼufʼuf, falaʼab, nge ulung nib thilthil e sum—Fare Galasia e kiiʼ u butʼ ni bachane togopluw—Moʼoniyanʼ e wawliy fapi gidiiʼ ngar togopluw gaed nib mʼug nga tamilang—Boʼor e pi profet ni i machib nag e kalngaenʼ min liiʼraed—Pi tamathang pogofan roraed e ra lemniged ni ngar gagyeg niged fare am. Napʼan T.Y. 26–30.[/i]\n\n1 Ere chiney e yibi buch ni fapi gidiiʼ ko Nephites e ra suloed ni yaed gubin ko pi binaw roraed u lan e bin riliwʼ nge nelʼ e duw, ni yaed gubin, nra beeʼ ma yow e tabinaew rokʼ, nge gamanman rokʼ, nge yu ulung i garbaw rokʼ, nge os rokʼ nge garbaw rokʼ, nge gubin e pinʼen nib milfan ngoraed.\n\n2 Me yibi buch ni kubay e ggan roraed ni dawor ra kayed nge mʼay; ere ra feked nge un ngoraed gubin e tin ni ke magaey ni dawori kireb, nge gubin e grain roraed ni gubin mit, nge gol roraed, nge silver roraed, nge gubin banʼen roraed nib gaʼfan, mar suloed ko pi binaw roraed nge taferaed, ko leluʼoch nge yimuch, ko binaw nib kan nga leluʼoch nge binaw ni bay nga yimuch.\n\n3 Mar piiʼed e binaw ngakʼ fapi moroʼroʼ ni kar og niged yaed nga lan ba mʼag ni ngar aw niged e gapas ko nam, ni piʼin ni yaed baʼadag ni ngar pired ni Lamanites, ni be yanu rogon urngiraed, ni gomanga yog ni ngar muruwel gaed u dakean e gin ni ngar pired riy; ere aray rogon ni ratayed e gapas u lan gaʼangin yang e nam.\n\n4 Mar tabab gaed bayay ko monʼog mar yoʼor gaed; me mʼay e bin riliwʼ nge nelʼ nge medilip e duw, me yibi yaram lan fare nam; mar falʼeged e motochiyel roraed u rogon nib matʼaw ngu yalen e justice.\n\n5 Ere chiney e dariy banʼen u lan gaʼangin yang fare nam ni be tileg fapi gidiiʼ ko monʼog ni gubin e ngiyalʼ, ma kemus ni faʼan yaedra mul nga fithikʼ e ngongol ni kireb.\n\n6 Ere chiney e Gidgiddoni, nge fare tapuf-oloboch, i Lachoneus, nge piʼin ni kan dugliy raed ni ngar manged gaaʼ, e yaed e kar aw niged e gapas u lan fare nam.\n\n7 Me yibi buch ni yoʼor yungi binaw nni falʼeg, ma kub yoʼor yungi binaw nni sul ngay ngan falʼeg rogon bayay.\n\n8 Ma bayoʼor e kanawoʼ ni gaaʼ nni falʼeg, ma kub yoʼor nochipaʼ i kanawo nni falʼeg, ni yaen u bayang e binaw ngo bayang e binaw, nge rebo binaw ngo rebo binaw, nge bayang ngo bayang.\n\n9 Ere aray rogon ni mʼay e bin riliwʼ nge meruk e duw, ma fapi gidiiʼ e ku yaed be paer u fithikʼ e gapas.\n\n10 Machane me yibi buch u lan e bin riliwʼ nge mereb e duw me tabab boech e maleʼeg thin nga fithikʼ fapi gidiiʼ; ma bay boech e gidiiʼ ni rapuw gaed ngalang ko ufʼuf nge soerokʼ ni bachan e falaʼab roraed ni kari gel, arragon, nge yaeni madaʼ ko ngiyalʼ ni kar thibthib gaed;\n\n11 Ya kari yoʼor e tafalchuwaeyʼ u lan fare nam, maki yoʼor e lawyers, maki yoʼor e pulis.\n\n12 Ere yibi tabab e magagyel ko fapi gidiiʼ ni kar yuyuthael gaed, u rogon e pi falaʼab roraed nge rarograed i fil banʼen; arragon, boech e gidiiʼ e ni fekyathraed ni bachan e gafgow roraed, ma boech e yog ni ngar filed e llowaenʼ ni bachan e pi falaʼab roraed.\n\n13 Ma boech e ra puwgaed ngalang nga fithikʼ e ufʼuf, ma boech e rib sobutʼaenʼ raed; ma boech e be tay puluwon e kireb, u napʼan ni bay boech ni yibe rinʼ e kireb ngoraed ma yibe gafgow nagraed ma yibe rinʼ gubin mit e gafgow ngoraed, ma darur togopluw gaed, ya yaed ba sobutʼaenʼ nge kalngaenʼ u pʼoewchen Got.\n\n14 Ere aray rogon ni thilthil toelngin e gidiiʼ u lan gaʼangin yang fare nam, ni aram riy me yoyoʼor lungun fare galasia; arragon, ni aram u lan e bin guyey e duw make yoyoʼor lungun fare galasia u lan gaʼangin yang fare nam ma kemus ni buchʼuw ko fapi Lamanites ni michaenʼraed ko fare mich nib riyulʼ; ma dabra chuw gaed riy, ya ri yaed ba miyuluy, ma yaed ba yulʼyulʼ, ma yaed ba dugil u butʼ, mab mʼagaenʼraed ngay u fithikʼ e lʼagaenʼ ni ngar fol gaed ko fapi motochiyel rokʼ Somoel.\n\n15 Chiney e tapgin e re denen ney ko gidiiʼ e baʼaray—Moʼoniyanʼ e bay e gelingin rokʼ nib gel, ni kʼaring e gidiiʼ ngay ni ngar rinʼed gubin mite denen, me langlang nagraed ngalang nga fithikʼ e ufʼuf, me lumelegaenʼ raed ni ngar gayed e gelingin, nge matʼawon, nge falaʼab, nge pinʼen nib mʼayfan nu fayleng.\n\n16 Ere aray rogon ni Moʼoniyanʼ e wawliy gumʼirchaʼen fapi gidiiʼ ngar rinʼed gubin mit e denen; ere ra falfalaenʼ gaed ko gapas ni ba lich e duw.\n\n17 Ere, napʼan ni tabab e bin guyey e duw—ma fapi gidiiʼ e ke nʼuw napʼan ni kar paged yaed nge gagyeg nagraed ko fapi lumel rokʼ moʼoniyanʼ iyaen ko gin ni baʼadag ni nge fekraed iyaen ngay, miyaed rinʼ e miti denen ni baʼadag ni ngar rinʼed—ere napʼan ni tabab e biney, ni guyey e duw, ma kar awgaed nga ba dodow ko denen ni ubchiyaʼ.\n\n18 Chiney e gathi kar denen gaed u fithikʼ e minaenʼ, ya yaed manang e tin baʼadag Got ni fan ngoraed, ya kan fil ngoraed; ere kar dugliyed u wunʼraed ni ngar togopluw gaed ngakʼ Got.\n\n19 Ere chiney e pinnʼey e be buch u lan e pi rran rokʼ Lachoneus, ni fare pagael ni fak Lachoneus, ya Lachoneus e ke yinʼ luwan e chitamangin me gagyeg nag fapi gidiiʼ e re duw innʼem.\n\n20 Ma arame ni tabab i piiʼ e piʼin pumoʼon nga ranoed ni kan lumel ngoraed u tharmiy, ni yaed be yaen u fithikʼ fapi gidiiʼ u lan gaʼangin yang fare nam, ni yaed be machib ma yaed be yoeg e pi denen nge pi ngongol ni kireb ko fapi gidiiʼ, ma yaed be yoeg morngaʼagen fare bayul ni ra tay Somoel ni fan ngakʼ e gidiiʼ rokʼ, ma ra ngan pingeg i yoeg, ma fare foskoyamʼ ni ra tay Kristus; ere ur weliyed ni yaed be micheg fare yamʼ nge pi gafgow nra tay.\n\n21 Ere boʼor iyaed fapi gidiiʼ e ke damomuw nib gel ni bachan e piʼin baʼaram ni kar yipʼed nga oewchraed e pinnʼey; ma piʼin ni kar damomuw gaed e yaed e piʼin pilungen e pilung ko fapi tapuf-oloboch, nge piʼin ni kuʼur manged tolang ko priest nge lawyer; arragon, gubin e piʼin nib lawyer e ra damomuw gaed ngakʼ e piʼin ni ka roeged e pinnʼey.\n\n22 Ma dariy beeʼ nib lawyer, ara ba tapuf-oloboch ara ba tolang ko priest ni bay gelingin ni nge dugliy e yamʼ nga dakean beeʼ ma kemus nigoʼ fachaʼ ni am ko fare nam.\n\n23 Ere bayoʼor e piʼin nra weliyed morngaʼagen e pinʼen nib lʼeag rogon ngakʼ Kristus ni yaed e ra micheged i weliyed nib tamilang, ni fekraed fapi tapuf-oloboch ngar liiʼed raed ngar mʼaed nib miith morngaʼagen, ma morngaʼagen e yamʼ ntay ngoraed e de naʼab fachaʼ ni am ko fare nam ngay nge yaeni madaʼ nga tomuren ni kar mʼaed.\n\n24 Ere chiney e musap gaed, biney e ba togopluw ko pi motochiyel ko fare nam, ni ngan liiʼ beeʼ ngemʼ ma kemus ni faʼanra ke piiʼ fachaʼ ni am ko fare nam gelingraed—\n\n25 Ere iyib ba togopluw nga lan fare binaw nu Zarahemla, ngakʼ fare am ko fare binaw, nib togopluw ngakʼ fapi tapuf-oloboch ni yaed e kar dugiliyed ni nge yimʼ fapi profet rokʼ Somoel, ni de yaen u yalen e motochiyel.\n\n26 Ere chiney e yibi buch nni koelraed ngan fekraed nga pʼoewchen fare tapuf-oloboch ni ngan pufthin nagraed ko kireb ni kar rinʼed, u rogon e motochiyel ni yarmiy e gidiiʼ.\n\n27 Chiney e yibi buch ni pi tapuf-oloboch nem e bayoʼor e fager nge gidiiʼ roraed; ma tin ni magaey roraed, arragon, ba chugur ni nge gubin fapi lawyer nge fapi tolang ko priest, e ra kunuyed yaed nga taʼabang, ngar cheag gaed ngakʼ gidiiʼen fapi tapuf-oloboch ni yaed e ngan pufthin nagraed u rogon e motochiyel.\n\n28 Mar falʼeged ba mʼag u thilraed, arragon, ni woed fare mʼag ni piiʼ e piʼin kakrom, niʼir fare mʼag ni piiʼ me gagyeg nag faʼanem i moʼoniyanʼ, ni ngar peth gaed nga taʼabang nib togopluw ko gubin e tin nib matʼaw.\n\n29 Ere ra peth gaed nga taʼabang ngar togopluw gaed ngakʼ fapi gidiiʼ rokʼ Somoel, mar tayed ba mʼag ni ngar liiʼed raed ngar mʼaed, ma ngar chuweged e piʼin nib buch e roraed ko mathang pogofan ni ur tayed u tane gagyeg ko justice, niʼir e yibe yaen ni ngan gagyeg nag u rogon e motochiyel.\n\n30 Ma dubraed ni ngar fol gaed u yalen e motochiyel nge matʼawon e nam roraed; mar michmich gaed ko mʼag u thilraed ni ngar liiʼed fachaʼ ni am, ma ngar dugiliyed beeʼ nge mang pilung u gaʼangin e nam, ya nge yaeni aw ni fare nam e dab ki puf rogoy riy ma nge milfan ko pilung.\n\n", "3-ne 7": "[center][font_size=26]Guruy Ni 7[/font_size][/center]\n\n[i]Fachaʼ ni pilung ko tapuf-oloboch e ni thang e fan rokʼ, fare am e ni gatheay, ma fapi gidiiʼ e ra kiiʼ gaed ni ganong—Jacob, beeʼ ni toʼogor rokʼ Kristus, e mang pilung u ba ulung nib mith—Nephi e machib nag e kalngaenʼ nge micheanʼ ni ngan tay ngakʼ Kristus—Pi angel e ra pigpig gaed ngakʼ ni gubin e rran, me faseg walagen ko yamʼ—Boʼor e piʼin ni kalngaenʼ min tawfe nagraed. Napʼan T.Y. 30–33.[/i]\n\n1 Chiney e musap gaed, bay gudag ngomed ni dar sunmiyed ba pilung u dakean fare nam; machane ku lan e re duw ney, arragon, bin guyey e duw, mar baed ngar gatheayed fare gilʼ e tapuf-oloboch, arragon, ra thanged e fan rokʼ fare pilung ko tapuf-oloboch ko fare nam.\n\n2 Ma fapi gidiiʼ e ra kiiʼ gaed ngar togopluw gaed ngoraed; mar kiiʼ gaed nge ra beeʼ ma birokʼ e ganong, gubin e gidiiʼ nra beeʼ ma ir nge rogon e tabinaew rokʼ nge gidiiʼ rokʼ nge pi fager rokʼ; ere aray rogon nra gatheayed fare am ko fare nam.\n\n3 Ma gubin e ganong me dugliy rebo pilung ara rebo gaaʼ roraed; ere aray rogon nra manged bogi ganong nge pi tayugangʼ ko pi ganong.\n\n4 Chiney e musap gaed, dariy beeʼ u fithikʼraed ni de yoʼor e tabinaew rokʼ, nge gidiiʼ rokʼ nge fager rokʼ; ere ri gaaʼ e ganong roraed.\n\n5 Chiney e gubin e pinnʼey nrinʼ, ma dariy e mael u fithikʼraed; nge gubin e pi denen ney ma ke yibi aw nga dakean fapi gidiiʼ ni bachan e kar paged yaed nga gelingin Moʼoniyanʼ.\n\n6 Ma fapi yalen fare am e ni gatheay, ni bachan fare ulung nib miith rokʼ fapi fager nge gidiiʼ rokʼ e piʼin nra thanged e fan rokʼ fapi profet.\n\n7 Mar tabolngin niged ba togopluw nib gaaʼ nga lan fare nam, ni arame tin yoʼor nib matʼaw ko fapi gidiiʼ e ri chugur ni nge yaed gubin ma kar kireb gaed; arragon, kari buchʼuw e gidiiʼ nib matʼaw ni bay u fithikʼraed.\n\n8 Ere dawori mʼay nelʼ e duw ma tin yoʼor ko fapi gidiiʼ e kar keruʼuyed e tin ni ur rinʼed nib matʼaw, ni woed e pilis ni ma sul nge kay e sullʼugun rokʼ, ara woed e babiy ni ppin ni ma sul nge lep u fithikʼ e rungduʼ.\n\n9 Chiney e re ulung nib miith ney, niʼir e ke yib nag e re denen ni thʼabi gaaʼ nga dakean fapi gidiiʼ, e kar kunuyed yaed nga taʼabang, mar tayed beeʼ nib moʼon nge mang gaaʼ roraed ni karoeged i Jacob ngakʼ;\n\n10 Mar pininged niʼir e pilung roraed; ere ire mang pilung ko re ulung ney nib kireb; ma ir rebe piʼin thʼabi gilbugwan ni ke non nib togopluw ngakʼ fapi profet ni kar micheged morngaʼagen Yesus.\n\n11 Me yibi buch ni gathi ri yaed bayoʼor ni woed fapi ganong rokʼ fapi gidiiʼ, ni kar taʼabang gaed ma kemus nigoʼ pi tiyugangʼ roraed ni kar sunmiyed e pi motochiyel roraed, ni gubin e gidiiʼ nra beeʼ ma be yaen u rogon e birokʼ e ganong; machane kar pired ni yaed ba toʼogor roraed; ni yug aram rogon ni gathi yaed bogi gidiiʼ nib matʼaw, machane kar taʼabang gaed ko fananikan rokʼ e piʼin ni kar og niged yaed nga lan ba mʼag ni ngar gatheayed fare am.\n\n12 Ere, bachan e guy Jacob ni pi toʼogor roraed e yaed bayoʼor ngoraed, ma bachan e ire pilung ko fare ulung, ere yoeg ngakʼ e gidiiʼ rokʼ ni ngar miil gaed ngar lan e leluʼoch ko fare nam, mar sunmiyed ba gilʼilung ngoraed, ni yaeni madaʼ ko ngiyalʼ ni ke peth ngoraed fa piʼin ni kar chuw gaed, (ya ke sabaenbaen nagraed ni bay yib e piʼin ni kar chuw gaed ni yaed bayoʼor) nge yaeni madaʼ ko ngiyalʼ ni kar yoʼor gaed ni ngar togopluw gaed ngakʼ fapi ganong rokʼ fapi gidiiʼ; ere rrinʼed ni aram rogon.\n\n13 Ere rib papay e thelep ni ur tayed ni deyog i tileg raed nge yaeni madaʼ ko ngiyalʼ ni kar thimur gaed ni dakiyog ni nge koelraed fapi gidiiʼ. Ere aray rogon ni mʼay e bin guyey e duw; ma aray rogon e gagyeg rokʼ fapi gidiiʼ ku Nephi.\n\n14 Me yibi buch nu lan e bin guyey nge taʼareb e duw ni arame ra kiiʼ gaed ngar yoʼor gaed ni ganong, ni gubin e gidiiʼ nra beeʼ ma rogon e tabinaew rokʼ, nge gidiiʼ rokʼ, nge pi fager rokʼ; machane me yibi taʼarebaenʼraed ni nga dabra mael gaed nga taʼabang; machane dar taʼabang gaed ko pi motochiyel roraed, nge rogon e am roraed, ya kan falʼeg u rogon tafnaey rokʼ e piʼin pilung nge tiyugangʼ roraed. Machane ra sunmiyed bogi motochiyel nib gel ni rareb e ganong ma dabi yaen nga tafen reb, ni arame bay yungiyalʼ ni bay e gapas roraed u lan e nam; machane, pi gumʼirchaʼ roraed e kar chefeged nga orel rokʼ Somoel ni Got roraed, mar malang niged fapi profet mar chuweged raed u fithikʼraed.\n\n15 Me yibi buch ni Nephi—e bachan e ke yibi mʼug e angel ngakʼ, ma ki rungʼag laman Somoel, ere bachan e ke guy e angel, ma ire mich riy, ma bachan e bay e gelingin ni kan piiʼ ngakʼ ni nge yog ni nge nang e muruwel rokʼ Kristus, nge ku bachan e ire mich riy ni yaed bagur ni ngar chuw gaed ko tin nib matʼaw ngar suloed ko pi ngongol ni kireb nge fananikan roraed;\n\n16 Ere, bachan e ke kirbaenʼ ni fan e ʼelʼel ko gumʼirchaʼ roraed nge maʼew u laniyaenʼraed—me yaen u fithikʼraed ni ku lan e re duw innʼem, me tabab i yoeg ni be micheg, nib tamilang, morngaʼagen e kalngaenʼ nge manʼaegfan ko pi denen u dakean e michaenʼ ngakʼ Somoel i Yesus Kristus.\n\n17 Ere weliy bogi banʼen nib yoʼor ngoraed; ma gubin ma dabiyog i yoloey, ma ra buchʼuw riy ma dabi poloʼ, ere dan yoloey nga lan e reke babyor ney. Ere Nephi e pigpig u gelingin nge matʼawon.\n\n18 Me yibi buch nra damomuw gaed ngakʼ, ni bachan e gelingin ni bay rokʼ e bagael ko bin bay roraed, ya be math liyiben ni nge dabi mich u wunʼraed e thin rokʼ, ya rib gel e mich rokʼ ngakʼ fare Somoel i Yesus Kristus ni arame yibi pigpig e angel ngakʼ ni gubin e rran.\n\n19 Ma fithingan Yesus e chuweg e pi moʼoniyanʼ nge pi yaʼel nib kireb; ma mus ngakʼ walagen me faseg ko yamʼ, u tomuren fapi gidiiʼ ni kar malang niged nge yimʼ.\n\n20 Ere fapi gidiiʼ e ra guyed, mar manged e mich riy, mar damomuw gaed ngakʼ ni bachan gelingin; ma ki rinʼ boech e maʼangʼang nib yoʼor, u pʼoewchen fapi gidiiʼ, u fithingan Yesus.\n\n21 Me yibi buch ni mʼay e bin guyey nge taʼareb e duw, ma rib lich e piʼin ni ke michaenʼraed ngakʼ Somoel; machane oren e piʼin ni michaenʼraed e rriyulʼ nra daged e pow riy ngakʼ fapi gidiiʼ ni kan mʼug ngoraed u gelingin nge fare Kan ni Thothup rokʼ Got, niʼir e Yesus Kristus, niʼir e ba michaenʼraed ngakʼ.\n\n22 Ma oren e piʼin nni chuweg e pi moʼoniyanʼ roraed, man gol nagraed ko pi mʼar roraed nge pi moʼowaer roraed, e raedaged ngakʼ fapi gidiiʼ ni ke yib angin fare Kan ni Thothup rokʼ Got ngoraed, ma kar gol gaed ko mʼar; ma kur daged bogi pow mar rinʼed boech e maʼangʼang u fithikʼ fapi gidiiʼ.\n\n23 Ere ki mʼay e bin guyey nge lʼagruw e duw. Ma Nephi e yoer ngakʼ fapi gidiiʼ u napʼan ni tabab e bin guyey nge dalip e duw; me machib nag ngoraed e kalngaenʼ nge rogon min nʼaegfan e pi denen.\n\n24 Chiney e gubaʼadag ni thingar kum tayed u wunʼmed, ni dariy beeʼ ni kalngaenʼ ma dan tawfe nag ko raen.\n\n25 Ere, immoy e pumoʼon nni yibliy raed Nephi ko re guruy i muruwel ney, ni nge gubin e piʼin ni yaedra yib ngoraed ma thingar ni tawfe nagraed ko raen, ni biney e nge mang mich riy nge mich royiy u pʼoewchen Got, ma kub mich ngakʼ e gidiiʼ, ni kar kalgaed ngaenʼraed ma kan nʼaegfan e pi denen roraed.\n\n26 Ere boʼor e piʼin ni tawfe nagraed u napʼan ni tabab e biney e duw; ere aray rogon ni mʼay e gin gaaʼ yang ko fare duw.\n\n", "3-ne 8": "[center][font_size=26]Guruy Ni 8[/font_size][/center]\n\n[i]Yokoʼ, durruʼ, nifiy, nifeng ni gel, nge wagagaey ni tay dakean e fayleng e arame pi pow ko fare kuruth nni tay ngakʼ Kristus—Boʼor e gidiiʼ ni ra mʼaed—Lumor e tharey e nam u lan dalip e rran—Piʼin nra magaey gaed e ra yoer gaed ni bachan e tin ni bayi buch roraed. Napʼan T.Y. 33–34.[/i]\n\n1 Ere chiney e yibi buch ni rogon ni bay ko chep romaed, ma gamaed manang ni chep romaed e ba riyulʼ, ya musap gaed, beeʼ nib moʼon nib matʼaw e i chaʼariy fapi chep—ya rib yoʼor bogi maʼangʼang ni rinʼ u fithingan Yesus; ma dariy beeʼ ni rayog ni nge rinʼ ba maʼangʼang u fithingan Yesus ma kemus ni en ke beʼech nag ir ko denen rokʼ—\n\n2 Ere chiney e yibi buch, ni faʼanra dariy e oloboch u rogon i tanmeg rokʼ e re moʼon ney e tayim romaed, ma arame bin guyey nge dalip e duw e ke mʼay;\n\n3 Ere fapi gidiiʼ e ra yulʼyulʼ gadi sap nag fare pow ni ke piiʼ fare profet i Samuel, ni fare Lamanite, arragon, ra sap niged fare ngiyalʼ innʼem nra awe lumor u lan dalip e rran u dakean fare nam.\n\n4 Ma arame tabab e maerwaer nganʼuy nge maleʼeg thin nga fithikʼ fapi gidiiʼ, ni yug aram rogon nib yoʼor bogi pow ni kan piiʼ.\n\n5 Me yibi buch u lan e bin guyey nge aningeg e duw, u lan e bin mʼon e pul, ko bin aningeg e rran ko pul, me yib ba yokoʼ nib gaaʼ, ni dariy bingyalʼ ni bay reb ni aram rogon ni yimnang morngaʼagen u gaʼangin yang e nam.\n\n6 Ma arame ki yib ba nifeng nib gel mab almarin; me choeb e dirraʼ nib gaaʼ lingan, ni arame rurug e fayleng ni gowa nge sey nge ruw rabaʼ.\n\n7 Ma be matmat e uluch nib gel, ma dariy bingyalʼ ni aram fini gel ni yimnang u gaʼangin yang e nam.\n\n8 Me yikʼ fare binaw nu Zarahemla.\n\n9 Ma fare binaw ku Moroni e ligil nga ʼaer nga tʼay e rigur, ma pi gidiiʼ ni bay riy e ra lumoch gaed.\n\n10 Me tharey e butʼ fare binaw ku Moronihah, ni arame fare binaw ni sum ba burey riy nib gaaʼ.\n\n11 Ma arame aw ba mogothgoth nib gaaʼ mab almarin nga lan fare binaw ni bay nga yimuch.\n\n12 Machane musap gaed, rib gaaʼ mab almarin boech ba mogothgoth ni aw nga lan fare binaw nib kan nga leluʼoch; ya musap gaed, gaʼangin i dakean fare nam e thil, ni bachan e yokoʼ nge nifeng nib gel, nge pi dirraʼ nge pi uluch, nge gelingin e durruʼ ni tay e fayleng ni poloʼ.\n\n13 Nge pi yupaʼ i kanawo nib gagangʼ e puth, nge pi yupaʼ i kanawoʼ nib tagpas e mododngol, ma bayoʼor e yungi nʼen nib pochpoch e ki mododngol.\n\n14 Ma bayoʼor e binaw ni gagangʼ mab magagyel ni ligil nga ʼaer, ma bayoʼor e tin ni yikʼ, ma bayoʼor e tini rur nge madaʼ ko ngiyalʼ ni ke puth e naʼun riy nga butʼ, ma piʼin ni yaed bay riy e goʼ ra mʼaed, me yaeni awe yungi binaw nem ni dakuriy beeʼ riy.\n\n15 Ma pi binaw ni magaey; machane mogothgoth ni tay e rib almarin, ma bayoʼor e gidiiʼ riy ni yimʼ.\n\n16 Ma bay boech ni un ko nifeng ni gel; ma gin nra sorgaed ngay e dariy beeʼ ni manang, ma kemus ni yaed manang ni kar uned ko nifeng.\n\n17 Ere aray rogon ni thil yaʼan dakean e fayleng ni poloʼ, ni bachan e yokoʼ, nge pi dirraʼ, nge uluch, nge durruʼ ni tay e fayleng.\n\n18 Ere musap gaed, pi yuyangi war e ke pil ke ruw rabaʼ; ke pil ke wear u dakean gaʼangin e fayleng, ni arame ni pirʼeg boech ni ke yaen e thaʼal riy nge boech ni ke pilpil, u dakean gaʼangin yang e nam.\n\n19 Me yibi buch u napʼan ni tal fapi dirraʼ, nge uluch, nge lang, nge yokoʼ, nge durruʼ ni tay e fayleng—ya musap gaed, i buch e pinnʼey ni gonpon dalip e awa napʼan; ma bay boech e gidiiʼ ni yoeg ni rib nʼuw napʼan; machane, gubin e pinnʼey nib gaaʼ mab almarin e nrinʼ ni gonpon dalip e awa napʼan—ere musap gaed, i yibi awe lumor nga dakean gaʼangin yang e nam.\n\n20 Me yibi buch ni yibi aw bangi lumor nib dubʼag u dakean gaʼangin yang e nam, ni arame pi gidiiʼ ni yaed bay riy ni dar mʼaed e yaed be thamiy e re chuwoʼ i lumor nem;\n\n21 Ma dariy e tamilang, ni bachan e lumor, ma dabiyog i gaelʼ e kendal, ara molʼ; ara af e nifiy ko lʼud ni rib malikʼ, ere ri dariy e tamilang;\n\n22 Ma dariy e tamilang ni yibe guy, ara nifiy, ara banʼen nibe gael raʼen, ara yalʼ, ara pul, ara tʼuf, ya rib gaaʼ chuwoʼ e lumor ni ke aw nga dakean fare nam.\n\n23 Me yibi buch ni paer riy ni aram rogon u lan dalip e rran ni dariy e tamilang nni guy; ma rib gel e daloloeyʼ nge mayoer nge gelʼgelʼ u fithikʼ gubin e gidiiʼ; arragon, rib gel e gelʼgelʼ ni tay e gidiiʼ, ni bachan e lumor nge mogothgoth ni ke aw ngoraed.\n\n24 Ma bay bang nni rungʼag lamraed riy ni yaed be yoeg, ni yaed be gaʼar: O faʼan manga da kalgaed ngaenʼdaed u mʼon ko re rran ney nib gaaʼ mab gel e gafgow riy, ma rayog ni ke paer pi walagdaed ni dar mʼaed, ma rayog ni nge siy ra moʼoruf gaed u lan fare binaw nu Zarahemla.\n\n25 Ma kub yang e kun rungʼag lamraed riy ni yaed be yoer nge daloloeyʼ, ni yaed be gaʼar: O faʼan manga da kalgaed ngaenʼdaed u mʼon ko re rran ney nib gaaʼ mab gel e gafgow riy, ma dawor da liiʼed ara da malang niged fapi profet, min chuwegraed; ma rayog ni pi chitiningdaed nge pi walagdaed ni ppin, nge pi bitir roraed e kan tay raed ni dar mʼaed, ma dawori tharey raed fare binaw nu Moronihah. Ere aray rogon fini gaaʼ mab gel e gafgow ko mayoer ni tay fapi gidiiʼ.\n\n", "3-ne 9": "[center][font_size=26]Guruy Ni 9[/font_size][/center]\n\n[i]U fithikʼ e lumor, e yib laman Kristus riy nibe weliy morngaʼagen fare mogothgoth ni ke aw ko gidiiʼ nib yoʼor nge binaw ni bachan e pi ngongol roraed ni kireb—Ma ki weliy Niʼir fachaʼ ni Fak Got, me weliy ni fare motochiyel rokʼ Moses e ke muguʼul, me pining e gidiiʼ ni ngar baed Ngakʼ me yog ni ngar thap gaed. Napʼan T.Y. 34.[/i]\n\n1 Me yibi buch ni bay ba lam ni rungʼag gubin e gidiiʼ nu fayleng, u dakean gaʼangin yang e re nam ney, ni be gaʼar:\n\n2 Gafgow, gafgow, gafgow ngakʼ e pi gidiiʼ ney; gafgow ngakʼ e gidiiʼ ko fayleng ni poloʼ ma kemus ni faʼan yaedra kalngaenʼ; ya fare moʼoniyanʼ e ribe minmin, nge pi angel rokʼ e riyaed be falfalaenʼ, ni bachan e yamʼ ni ke tay e piʼin pagael nge ppin ni fak e gidiiʼ rog; nge ku bachan e denen roraed nge pi ngongolen e fananikan roraed ni kar mʼaed riy!\n\n3 Musap gaed, fare binaw ni gaaʼ nu Zarahemla e kug urufiy nge gidiiʼ ni bay riy ko nifiy.\n\n4 Ma musap gaed, fare binaw ni gaaʼ ku Moroni e kug guy rogon ni nge ligil nga tʼay e rigur, ni nge lumoch e gidiiʼ riy.\n\n5 Ma musap gaed, fare binaw ni gaaʼ nu Moronihah nge gidiiʼ ni bay riy e kug tharey ko buutʼ, ni nge miith e pi denen roraed nge pi ngongolen e fananikan roraed nge chuw u pʼoewcheg, ni nge tal ni dab ki yib rachaʼen fapi profet nge fapi saints ngog nib togopluw ngoraed.\n\n6 Ma musap gaed, fare binaw nu Gilgal e kug ligil nag nga ʼaer, ma gidiiʼ ni bay riy e ngan kʼeyag raed nib toʼaer nga fithikʼ e butʼ.\n\n7 Arragon, ma fare binaw nu Onihah nge gidiiʼ riy, nge fare binaw nu Mocum nge gidiiʼ riy, nge fare binaw nu Jerusalem nge gidiiʼ riy; e kug guy rogon ngar mathrow gaed ko raen, ni nge miith e pi ngongol roraed nib kireb nge pi fananikan roraed ni nge chuw u pʼoewcheg, ni nge tal ni dab ki yib rachaʼen fapi profet nge fapi saints ngog nib togopluw ngoraed.\n\n8 Ere musap gaed, fare binaw ku Gadiandi, nge fare binaw ku Gadiomnah, nge fare binaw ku Jacob, nge fare binaw ku Gimgimno, e gubin ma kug ligil nag nga ʼaer, mug sunmiy e falang nge loway riy; ma gidiiʼ riy e kug kʼeyag nga fithikʼ e butʼ, ni nge miith e pi ngongol ni kireb nge fananikan roraed nge chuw u pʼoewcheg, ni nge tal ni dab ki yib rachaʼen fapi profet nge fapi saints ngog nib togopluw ngoraed.\n\n9 Ma musap gaed, fare binaw ni Jacobugath, ni bay e gidiiʼ rokʼ fare pilung i Jacob riy, e kug guy rogon ke mathrow ko nifiy ni bachan e pi denen roraed nge pi ngongol roraed nib kireb, niʼir e thʼabi kireb u fithikʼ gubin e kireb ko fayleng ni poloʼ, ni bachan e pi mathang pogofan ni ur tayed nib miith morngaʼagen nge pi ulung ni kireb; ya yaed e piʼin ni ra gatheayed e gapas ko gidiiʼ rog nge fare am ko nam; ere gguy rogon ni ngar yikʼ gaed, ni ngar mʼaed ngar chuw gaed u pʼoewcheg, ni nge tal ni dab ki yib rachaʼen fapi profet nge saints ngog nib togopluw ngoraed.\n\n10 Ma musap gaed, fare binaw ku Laman, nge fare binaw ku Josh, nge fare binaw ku Gad, nge fare binaw ku Kishkumen, e kug guy rogon ni nge moʼoruf nge gidiiʼ ni bay riy ko nifiy, ni bachan e pi ngongol roraed nib kireb ni ur chuweged fapi profet, ma yaed be malang nag e piʼin nug lʼoegraed ni ngar weliyed ngoraed morngaʼagen e pi ngongol roraed nib kireb nge pi fananikan roraed.\n\n11 Nge bachan e yaed gubin ni kar chuweged raed, ma dakuriy beeʼ nib matʼaw u fithikʼraed, ere gupiiʼ e nifiy nge yib nga butʼ nge gatheayraed, ni nge yog ni chuw e pi ngongol roraed nge pi fananikan roraed u pʼoewcheg, ma rachaʼen fapi profet nge fapi saints nug lʼoeg raed nga ranoed nga fithikʼraed e gomange siy i yoer ngog u fithikʼ e butʼ nib togopluw ngoraed.\n\n12 Ma rib yoʼor e mogothgoth nug guy rogon ni nge yib nga dakean e re nam ney, nge pi gidiiʼ ney, ni bachan e pi ngongol roraed nib kireb nge pi fananikan roraed.\n\n13 O gimed gubin e piʼin ni kagmed bafos ni bachan e gimed ba yalaʼow boech ngoraed, dab mu chelgaed ngam suloed ngog, magmed kalngaenʼ ko pi denen romed, me michaenʼmed, ni ra yog nug gol nagmed?\n\n14 Arragon, rriyulʼ ni gube yoeg ngomed, ni faʼan gimed ra yib ngog ma rayog ngomed e yafos ni manechubog. Musap gaed, kug kʼiyeg paʼag nib sug ko murnguy ngomed, ni enra yib ngog, e irechaʼ ni gura fek; ma rafelʼ waʼathan e piʼin ni yaedra yib ngog.\n\n15 Musap gaed, I gag Yesus Kristus ni fachaʼ ni Fak Got. Gag e gu sunmiy e tharmiy nge fayleng, nge gubin banʼen ni bay riy. Gag e ʼug moy rokʼ e en Chitamangiy aram ko tabolngin. Gubay u fithikʼ e en Chitamangiy ma en Chitamangiy e bay u fithikʼag; ma en Chitamangiy e be rir nag fithingan rog.\n\n16 Gub ngakʼ e piʼin gidiiʼ rog, ma piʼin gidiiʼ rog e dar feked gag. Ma fapi chep nib thothup ni morngaʼagen e wub rog e ke muguʼul.\n\n17 Ma gubin e piʼin kar feked gag, e ireram e piʼin ni piiʼ matʼawraed ni ngar manged fak Got; ere ku aram rogon ni gurarinʼ ngakʼ oren e piʼin ni ra michaenʼraed nga fithingag, ya musap gaed, bayul e ra yib rog, ma fare motochiyel rokʼ Moses e gag e kug muguʼuliy.\n\n18 I gag e tamilang nge yafos ko fayleng. I gag Alpha nge Omega, ni fare sommʼon nge fare tomur.\n\n19 Ma dab kum maligach gaed ngog ngalang ni puʼoeg rachaʼ; arragon, pi maligach romed nge pi moʼoruf ni maligach romed e ke tal, ya daki tʼuf rog e pi maligach romed nge pi moʼoruf ni maligach romed.\n\n20 Ma ngam piiʼed ngog ni maligach ni mʼingaenʼ nge kalngaenʼ. Ma enra yib ngog ni ke mʼingaenʼ make kalngaenʼ, e ireram e chaʼ ni gura tawfe nag ko nifiy nge fare Kan ni Thothup, ni woed fapi Lamanites, ni bachan e mich roraed ngog ko ngiyalʼ ni pigaenʼraed, min tawfe nagraed ko nifiy nge fare Kan ni Thothup, ma dar nanged.\n\n21 Musap gaed, kugub nga fayleng ni nggu bayuliy e fayleng, ni nggu thapeg e fayleng nge chuw u fithikʼ e denen.\n\n22 Ere, enra kalngaenʼ me yib ngog ni boed beeʼ nib bitir, e ireram e chaʼ ni gura fek, ya piʼin aram rogon e taferaed gilʼilungun Got. Musap gaed, ya ireram e pichaʼ ni kug piiʼ e yafos rog, ma kug fek bayay ni fan ngoraed; ere mu kalgaed ngaenʼmed, mi gimed yib ngog e piʼin ni gimed bay u tomuren e fayleng, ngam thap gaed.\n\n", "3-ne 10": "[center][font_size=26]Guruy Ni 10[/font_size][/center]\n\n[i]Ri awe gapas u lan fare nam ni bukun e awa—Fare lam rokʼ Kristus e michmicheg ni nge kunuy e gidiiʼ Rokʼ ni boed ba alabol ni ma kunuy pifak—Bagaʼ ni tin nib matʼaw ko fapi gidiiʼ e ni ayuwegraed. Napʼan T.Y. 34–35.[/i]\n\n1 Ere chiney e musap gaed, yibi buch ni gubin fapi gidiiʼ ko fare nam ma rrungʼaged e pi thin ney, mar manged mich riy. Ma tomuren e pi thin ney me awe gapas u lan fare nam ni bukun e awa;\n\n2 Ya ri balyangaenʼ fapi gidiiʼ nib gel mar tal gaed ko mayoer nge gelʼgelʼ ni fan ko pi gidiiʼ roraed ni kar mʼaed; ere ri awe choʼ u dakean gaʼangin yang fare nam ni bukun e awa.\n\n3 Me yibi buch ni yib balam bayay ngakʼ fapi gidiiʼ, ma gubin e gidiiʼ ni rungʼag, mar manged mich riy, ni be gaʼar:\n\n4 O gimed e pi gidiiʼ ko pi binaw ney ni kan gatheaymed, ni gimed pi gidiiʼen Jacob, arragon, ni gidiiʼen yu Israel, nge uw urngin yay ni nggu kunuy med ni boed ba alabol ni ma kunuy pifak nga tan poen, ma nge uw urngin yay ni nggu chathowoliymed.\n\n5 Nge bayay, ke uw urngin yay ni kug kunuy med ni boed ba alabol ni ma kunuy pifak nga tan poen, arragon, O gimed e gidiiʼen e gidiiʼ ku Israel, ni kam mʼaed; arragon, O gimed e gidiiʼen e gidiiʼ ku Israel, gimed e piʼin ni ma paer u Jerusalem, nge gimed e piʼin ni kam mʼaed; arragon, nge uw urngin yay ni nggu kunuy med ni boed ba alabol ni ma kunuy pifak, ma damur mukun gaed.\n\n6 O gimed e gidiiʼ ku Israel ni kug pag kam pired ni gimed bafos, nge uw urngin yay ni gura kunuy med ni boed ba alabol ni ma kunuy pifak nga tan poen, ni faʼan gimed ra kalngaenʼ magmed sul ngog u poloʼ i gumʼirchaʼmed.\n\n7 Machane faʼanra dab mu rinʼed, O gimed e gidiiʼ ku Israel, ma pi yungi nʼen ni gimed ma paer riy e bay ni pag nge yaeni madaʼ ko ngiyalʼ ni ke muguʼul fare mʼag ntay ngakʼ e pi chitamangmed.\n\n8 Ere chiney e yibi buch u tomuren ni ke rungʼag fapi gidiiʼ e pi thin ney, ma musap gaed, mar tabab gaed ko yoer nge gelʼgelʼ bayay ni bachan e pi gidiiʼ roraed nge pi fager roraed ni kar mʼaed.\n\n9 Me yibi buch ni aray rogon ni mʼay fare dalip i rran. Ma ke yaeni kadbul, ma farengi lumor e ke mʼay ngabang u dakean e nam, ma fare fayleng e tal ko rurrur, ma fapi yungi war e tal ni daki pil nge ruw rabaʼ, ma fare gelʼgelʼ ni ubchiyaʼ e tal, nge gubin mit e lingan me mʼay.\n\n10 Me sul fare fayleng nge dachug nga taʼabang bayay, nge paer; ma fare daloloeyʼ, nge mayoer, ma fare siyoeryoer rokʼ fapi gidiiʼ ni tayraed ngar pired ni yaed bafos e tal; ere daloloeyʼ roraed e pig nge ngaelʼ ni falfalaenʼ, ma kirbaenʼ roraed e ngaelʼ ni liyoer nge og magaer ngakʼ Somoel i Yesus Kristus, ni Tabiyul roraed.\n\n11 Ere aray rogon ni ke yibi madaʼ ko ngiyalʼ ney ni fapi chep nib thothup niki i weliy fapi profet e ke muguʼul.\n\n12 Ma tin baʼaray e gidiiʼ ni bagaʼ nib matʼaw e ra thap gaed, ma yaed e piʼin ni yib e fapi profet ngoraed ma dar malang niged raed; ma yaed e piʼin ni dar puʼoeged rachaʼen fapi saints, ma ireram e piʼin ni kan tayraed ni dar mʼaed—\n\n13 Ere kan tayraed ni dar mʼaed ma ku dar ligil gaed nga ʼaer nge tharey raed e buutʼ; ma dar lumoch gaed u tʼay e rigur; ma dar yikʼ gaed ko nifiy, ma dariy banʼen ni mul nga dakeanraed nge thilpiriy raed ngar mʼaed; ma dar uned u paʼ e nifeng iyaen nga orel; ara liiʼraed fare chuwoʼ i ath nge lumor.\n\n14 Ere chiney, chaʼ nibe poey e pi thin ney, e ngan pag nge nangfan; ma chaʼ ni bay fapi chep rokʼ nib thothup, ma nge fil nge nang, me sap nge guy gubin e pi yamʼ ney nge gafgow ntay ko nifiy, nge ath, nge yokoʼ nge nanyor, nge fayleng nibe mab ngar mulgaed ngay, ma gathi gubin e pinnʼey e be muguʼuliy fapi prophecy ko tin yoʼor ko fapi profet nib thothup.\n\n15 Musap gaed, gube yoeg ngomed, Arragon, ni boʼor e piʼin ni yoeg e pinnʼey u napʼan fare wub rokʼ Kristus, min liiʼraed ngar mʼaed ni bachan e karoeged morngaʼagen e pinnʼey.\n\n16 Arragon, fare profet I Zenos e yoeg morngaʼagen e pinnʼey, nge ku arragon I Zenock ni weliy morngaʼagen e pinnʼey, ni bachan e yow e ra weliyew morngaʼagmaed, ni piʼin ni kug magaey gaed ni pifakrow.\n\n17 Musap gaed, I chitamangdaed I Jacob e ki weliy morngaʼagen ba ulung ni magaey u pifak Yosef. Ere musap gaed, gathi gadaed ba ulung ni magaey u pifak Yosef? Nge gubin e pinnʼey nibe weliy morngaʼagdaed, e gathi kan yoloey nga dakean fapi plate ni brass niʼir e fek e chitamangdaed I Lehi nga wuruʼ e binaw nu Jerusalem?\n\n18 Me yibi buch u napʼan tungun e bin guyey nge aningeg e duw, ma musap gaed, nggu dag ngomed ni fapi gidiiʼ ku Nephi e ni tayraed ni dar mʼaed, nge ku piʼin ni kan pining e Lamanites ngoraed, e ni tayraed ni dar mʼaed, min dag e tʼufeg ngoraed, ma rib gaaʼ e tawaʼath nni puʼoeg nga dakean loelugraed, ni arame denʼuw napʼan nga tomuren e yaen ni tay Kristus nga tharmiy ma rriyulʼ ni yibi mʼug ngoraed—\n\n19 Me dag ir ngoraed, me weliy ngoraed; ere bay bbabyor ni morngaʼagen e muruwel rokʼ ni bay finni piiʼ u tomuren e tiney. Ere chiney e nggu museg e thin rog u roey.\n\n", "3-ne 11": "Yesus Kristus e mʼug ngakʼ fapi gidiiʼ ku Nephi, u napʼan ni mukun nga taʼabang fare ulung i gidiiʼ nga lan fare binaw ni Galwog, me pigpig ngoraed; ere aray rogon ni mʼug ngoraed.\n\nBay morngaʼagen ko guruy ni 11 nge madaʼ ko 26.\n\n[center][font_size=26]Guruy Ni 11[/font_size][/center]\n\n[i]Fare Chitamangiy e micheg morngaʼagen Fak nib Tʼuf Rokʼ—Kristus e mʼug me weliy morngaʼagen e Bayul ni Tay—Fapi gidiiʼ e ra math gaed ko fathan e madʼad u Paʼ ngu ay ngu Pʼeyoen—Mar tolul niged e soerokʼ—I weliy rogon nge yalen e tawfe—Fare lem ko togopluw e yib rokʼ fare moʼoniyanʼ—Machib rokʼ Kristus e nge gubin e gidiiʼ ma thingari michaenʼraed ngay min tawfe nagraed mar thapeged fare Kan ni Thothup. Napʼan T.Y. 34.[/i]\n\n1 Ere chiney e yibi buch ni immoy ba ulung i gidiiʼ ko gidiiʼ rokʼ Nephi nib yoʼor nra mukun gaed nga taʼabang, ni kar liyeged fare temple ni bay u lan fare binaw ni Galwog; ma ur pired ni ke balyangaenʼraed make ginaenʼraed nga ur nnad roraed ngoraed, ma yaed be dag roraed ngoraed e pinʼen nib almarin ni ke thil nge maʼangʼang ni ke buch.\n\n2 Ma kuyaed be weliy morngaʼagen e chaʼaney I Yesus Kristus, niʼir faram e kan piiʼ fare pow rokʼ riy u morngaʼagen e yamʼ nra tay.\n\n3 Ere yibi buch u napʼan ni yaed be non roraed ngoraed, mar rungʼaged ba lam ni gowa ke yib u tharmiy; mar chachngar gaed, ya dawor ra nanged fan fare lam ni kar rungʼaged; ma gathib ba lam nib tomgin, ara balam nib gaaʼ; machane, ma yug aram rogon nib lam nib achig ma ngakʼ e piʼin ni rungʼag, ni arame dariy bang roraed ni derur; arragon, ri kuruf raed ni poloʼ, me gawael e gumʼirchaʼ roraed riy.\n\n4 Me yibi buch ni rrungʼaged fare lam bayay, me dar nanged fan.\n\n5 Ngo bayay ko yaen dalip yay ni kar rungʼaged fare lam, mar binged telraed ni nge yog ni ngar rungʼaged; mar sap gaed ko gin nibe yib fare lam riy; mar sap gaed ni ke miyuluy oewchraed nga tharmiy, ko gin nibe yib fare lam riy.\n\n6 Ere musap gaed, yan dalip yay ngay ma kar nanged fan fare lam ni kar rungʼaged, me gaʼar ngoraed:\n\n7 Muguyed Fakag nib Tʼuf rog, niʼir e rib falanʼug ngakʼ, niʼir e ke rir nag fithingag u dakean—mmotoyil gaed ngakʼ.\n\n8 Ere yibi buch, u napʼan ni kar nanged fan mar sap gaed bayay nga tharmiy; ma musap gaed, ra guyed beeʼ nib Moʼon nibe yib u tharmiy nga butʼ; ma ke chuw nga ba mad nreb u lang nga butʼ nib wechwech; me yib nga butʼ nge yibi sakʼiy nga lukungun e ulung roraed; ma gubin fapi gidiiʼ ko fare ulung ni poloʼ mar chelgaed ngar sap gaed ngakʼ, ma de thog roraed ni ngar binged lʼuggun raed, ngar nnad ngoraed, ma darnanged ko mangfan, ya ra lemniged nib angel ni ke mʼug ngoraed.\n\n9 Me yibi buch ni kʼiyeg paʼ me non ngakʼ fapi gidiiʼ, ni gaʼar:\n\n10 Musap gaed, I gag Yesus Kristus, ni yoeg fapi profet ni bay yib nga fayleng.\n\n11 Ere musap gaed, I gag e tamilang nge yafos ko fayleng; ma kug unum ko fare kap ni moʼoy ni piiʼ fachaʼ ni Chitamangiy ngog, ma kug tayfan fachaʼ ni Chitamangiy u dakean e pi denen ko gidiiʼ nu fayleng ni kug fek nga dakeanag, niʼir e kug athamgiliy laniyaenʼ fachaʼ ni Chitamangiy riy u fithikʼ gubin banʼen aram ko tabolngin.\n\n12 Me yibi buch u napʼan ni ke weliy Yesus e pi thin ney ma fare ulung i gidiiʼ ni poloʼ e ra thiggaed ngar awgaed nga butʼ; ya ke yib ngaenʼraed ni kan prophesy nag u fithikʼraed ni Kristus e ra yibi mʼug ngoraed u tomuren ni ke yaen nga tharmiy.\n\n13 Me yibi buch ni non fare Somoel ngoraed ni gaʼar:\n\n14 Mu sakʼiy gaed ngalang ngam baed ngog, ni nge yog ni ngam math gaed ko fath u pʼeyoeg, nge ku arragon ni nge yog ni ngam math gaed nga fathan e richib u lan paʼag ngu rifrifanʼeg, ni nge yog ni ngam nanged ni gag fare Got ku Israel, nge fare Got ko fayleng ni poloʼ, ma kan liiʼeg nggumʼ ni bachan e pi denen ko gidiiʼ nu fayleng.\n\n15 Me yibi buch ni fare ulung i gidiiʼ e ranoed, ngar math gaed nga pʼeyoen, mar thamiyed fathan e richib u lan paʼ ngu rifrifanʼay; ma biney e rrinʼed, ni yaed be yaen ni tataʼabeeʼ nge madaʼ ko ngiyalʼ ni ka ranoed ni yaed gubin, mar guyed nga oewchraed mar thamiyed nga paʼaraed, ma arame fini riyulʼ u wunʼraed mar falʼeged babyoren, ni ireram fachaʼ ni i yoloey fapi profet morngaʼagen ni bay yib.\n\n16 Ma napʼan ni yaed gubin ni ka ranoed ma kar guyed nga oewchraed, mar tolul gaed ni yaed gubin u taʼabang, ni yaed be gaʼar:\n\n17 Hosanna! Ke magaer fare Got ni Thʼabi Tolang! Mar awgaed nga butʼ nga charen I rifrifanʼay Yesus, mar liyoer gaed ngakʼ.\n\n18 Me yibi buch ni non ngakʼ Nephi (ya bay Nephi u fithikʼ fare ulung i gidiiʼ) me yoeg ngakʼ ni nge yaen ngakʼ.\n\n19 Me sakʼiy Nephi nge yaen ngakʼ, me siroʼ ngakʼ fare Somoel, me faray rifrifanʼay.\n\n20 Me yoeg fare Somoel ngakʼ ni nge puw ngalang. Me puw ngalang nge sakʼiy nga pʼoewchen.\n\n21 Me gaʼar fare Somoel ngakʼ: Kug piiʼ e gelingin ngom ni ngam tawfe nag e pi gidiiʼ ney u napʼan ni kug sul bayay nga tharmiy.\n\n22 Ma ki pining Somoel boech e gidiiʼ, me non ngoraed ni kuʼ aram rogon, me piiʼ e gelingin ngoraed ni ngar tawfe gaed. Me gaʼar ngoraed: Baʼaray rogon ni ngam tawfe gaed; me yaeni aw ni dariy e maleʼeg thin u fithikʼmed.\n\n23 Riyulʼ ni gube yoeg ngomed, ni enra kalngaenʼ ko pi denen rokʼ u dakean e thin romed, ma baʼadag ni ngan tawfe nag u fithingag, e baʼaray rogon ni ngam tawfe niged raed—Musap gaed, ngam maroed mu sakʼiy gaed nga fithikʼ e raen, magmed tawfe niged raed u fithingag.\n\n24 Ere chiney e musap gaed, baʼaray rogon e pi thin ni thingar moeged, ni kam pininged fithingraed, magmed gaʼar:\n\n25 Matʼawog ni ke piiʼ Yesus Kristus, e nggu tawfe nigem riy u fithingan e Chitamangiy, nge Fak nge fare Kan ni Thothup. Amen.\n\n26 Ma arame ngam lithaeged raed nga fithikʼ e raen, magmed sulwegraed bayay u fithikʼ e raen ngalang.\n\n27 Ere ireray rogon ni ngam tawfe gaed u fithingag; ya musap gaed, rriyulʼ ni gube yoeg ngomed, ni fachaʼ ni Chitamangiy, nge fare Fak, nge fare Kan ni Thothup e yaed ba taʼareb; me gag e gu bay u fithikʼ e en Chitamangiy, ma en Chitamangiy e bay u fithikʼag, ere fare Chitamangiy nge gag e gamow ba taʼareb.\n\n28 Ere ireray woʼen ni kug chiyliy ngomed ni ngam tawfe gaed riy. Ma arame dabi yib e maleʼeg thin nga fithikʼmed, ni boed niki i buch; ara dabi yib e maleʼeg thin nga fithikʼmed ni morngaʼagen e pi gaʼfan ko machib rog ni woed niki i buch.\n\n29 Ya rriyulʼ, nriyulʼ, ni gube yoeg ngomed, ni chaʼ ni bay fare lem ko togopluw rokʼ e gathi gamow, machane yow fare moʼoniyanʼ, niʼir e chitamangin e togopluw, ma ire ma kʼaring e damomuw nga lan gumʼirchaʼen e gidiiʼ ni ngar togopluw gaed u fithikʼ e damomuw roraed ngoraed.\n\n30 Musap gaed, gathi ireray e machib rog, ni nggu kʼaring e damomuw nga lan gumʼirchaʼen e gidiiʼ, ngar togopluw gaed ngoraed; machane baʼaray e machib rog, ni pinʼen ni aray rogon e ngan pag i rinʼ.\n\n31 Musap gaed, rriyulʼ, nriyulʼ, ni gube yoeg ngomed, bay gu tamilngeg e machib rog ngomed.\n\n32 Ere baʼaray e machib rog, ma ireray fare machib ni en Chitamangiy e piiʼ ngog; me gag e gube micheg e en Chitamangiy, ma en Chitamangiy e be michegeg, ma fare Kan ni Thothup e be micheg e en Chitamangiy nge gag; ere gube micheg ni fachaʼ ni Chitamangiy e ke chiyliy ngakʼ gubin e gidiiʼ, u gubin yang, ni ngar kalgaed ngaenʼraed me michaenʼraed ngog.\n\n33 Ma enra michaenʼ ngog, min tawfe nag, e ireram e chaʼ nra thap; ma ireram e piʼin ni yaedra tafnaʼ boech gilʼilungun Got.\n\n34 Ma enra dabi michaenʼ ngog, ma dab ni tawfe nag, e yira gechig nag.\n\n35 Rriyulʼ, nriyulʼ, ni gube yoeg ngomed, ni ireray e machib rog, ma gube micheg ni yib rokʼ e en Chitamangiy; ma enra michaenʼ ngog e kube michaenʼ ngakʼ e en Chitamangiy; ma ireram e chaʼ nra michegeg e en Chitamangiy ngakʼ, ya ire ra mʼug ngakʼ u dakean e nifiy nge fare Kan ni Thothup.\n\n36 Ere aray rogon ni fachaʼ ni Chitamangiy e ra michegeg, nge fare Kan ni Thothup ni ra micheg fachaʼ ni Chitamangiy nge gag ngakʼ faʼanem; ya fachaʼ ni Chitamangiy, nge gag, nge Kan ni Thothup e gamaed ba taʼareb.\n\n37 Nge ku bayay gube yoeg ngomed, ni thingar mu kalgaed ngaenʼmed, ngam boeded beeʼ nib bitir nib achichig, min tawfe nagmed nga fithingag, ara dangay ma dariy woʼen me thap e pinnʼey ngomed.\n\n38 Ma ku bayay gube yoeg ngomed, ni thingar mu kalgaed ngaenʼmed, min tawfe nagmed nga fithingag, magmed boed beeʼ nib bitir nib achichig, ara dangay ma dariy woʼen magmed tafnaʼ boech gilʼilungun Got.\n\n39 Rriyulʼ, nriyulʼ, Gube yoeg ngomed, ni ireray e machib rog, ma enra dumow nga dakean e ke dumow nga dakean e war rog, ma fapi garog nu infierno e dabiyog ni nge togopluw ngomed.\n\n40 Ma piʼin ra weliy nib yoʼor ara balich ko biney, me yarmiy nge yoeg ni machib rog, e ireram e piʼin ni yib rokʼ moʼoniyanʼ, ma dawor ra dumow gaed nga dakean e war rog, machane kar ufunguyed e dayif roraed nga dakean e yaenʼ, ma fare garog nu infierno e ba sakʼiy nib mab nge paer nibe soen ni nge fek e piʼin ni aram rogon u napʼan ni bay yibi awe day nge nifeng nib gel ngoraed.\n\n41 Ere, mmaroed ngakʼ e pi gidiiʼ ney, ngam weliyed fapi thin ni kugog, nge madaʼ ngakʼ e gidiiʼ nga tomren e fayleng.\n\n", "3-ne 12": "[center][font_size=26]Guruy Ni 12[/font_size][/center]\n\n[i]Yesus e pining nge piiʼ matʼawon fare ragag nge lʼagruw i gachalpen—I piiʼ ba morngaʼag ngakʼ fapi Nephites nib chuchugur nga rogon fabin ni piiʼ ni kanoeg e machib nu dakean e burey ngay—I non nibe Falʼegwaʼath—Machib rokʼ e yaen nge pag, me yinʼ luwan fare motochiyel rokʼ Moses—Gidiiʼ e yibe chiyliy ngoraed ni ngar machalbog gaed ni boed Ir nge Chitamangin ni yow ba machalbog—Mu taʼareb nag ko Matthew 5. Napʼan T.Y. 34.[/i]\n\n1 Ere yibi buch u napʼan ni yoeg Yesus e pi thin ney ngakʼ Nephi, nge piʼin ni ke piningraed, (chiney e oren e piʼin ni kan piningraed, ma kan piiʼ gelingraed nge matʼawraed ni ngar tawfe gaed, e yaed ragag nge lʼagruw) ere musap gaed, I kʼiyeg paʼ nga dakean fare ulung i gidiiʼ, me non ngoraed nib gaaʼ laman, nibe gaʼar: Rafelʼ waʼathmed ni faʼan gimed ra motoyil ko thin rokʼ e re ragag nge lʼagruw i gidiiʼ ney ni kug melʼeg u fithikʼmed ni ngar machib gaed ngomed, ma ngar manged tapigpig romed; ma kug piiʼ e gelingin ngoraed ni nge yog ni ngar tawfe niged gimed ko raen; ma tomuren ni kan tawfe nagmed ko raen, musap gaed, bay gu tawfe nagmed ko nifiy nge fare Kan ni Thothup; ere rafelʼ waʼathmed ni faʼanra michaenʼmed ngog min tawfe nagmed, u tomuren ni kam guyed gag ma kam nanged ni gag.\n\n2 Ere bayay, bagaʼ rafelʼ waʼathan e piʼin nra michaenʼ ko thin romed ni bachan e gimed ra yoeg ni kam guyed gag, ma kam nanged ni gag. Arragon, rafelʼ waʼathan e piʼin nra michaenʼraed ko thin romed, marbaed nga butʼ nga fithikʼ e sobutʼaen min tawfe nagraed, ya arame bay ra thap gaed ngakʼ u dakean e nifiy nge fare Kan ni Thothup, ma bayi nʼaegfan e pi denen roraed.\n\n3 Arragon, rafelʼ waʼathan e piʼin ni ke gafgow laniyaenʼraed ni yaedra yib ngog, ya taferaed e fare gilʼilung nu tharmiy.\n\n4 Nge bayay, rafelʼ waʼathan gubin e piʼin ni ma daloloeyʼ, ya yira gapasegaenʼ raed.\n\n5 Ma rafelʼ waʼathan e piʼin muding, ya yaedra tafnaʼ e fayleng.\n\n6 Ma rafelʼ waʼathan gubin e piʼin kar mʼaed ni blig nge balel ni bachane tin nib matʼaw, ya yaedra sug ko fare Kan ni Thothup.\n\n7 Ma rafelʼ waʼathan e piʼin nib sug ko murnguy, ya ra wureng anʼuy ngoraed.\n\n8 Ma rafelʼ waʼathan gubin e piʼin nib machalbog gumʼirchaʼen, ya yaedra guy Got.\n\n9 Ma rafelʼ waʼathan gubin e piʼin yaed ma awnag e gapas, ya yira piningraed ni bitir rokʼ Got.\n\n10 Ma rafelʼ waʼathan e piʼin ni yibe gafgow nagraed ni bachag, ya taferaed fare gilʼilung nu tharmiy.\n\n11 Ma rafelʼ waʼathmed u napʼan nra gathibthib me gafgow nagmed e gidiiʼ, maroeged gubin mit e kireb nib togopluw ngomed nigoʼ baen, ni bachag;\n\n12 Ya gimed e rayog e falfalaenʼ nib gel ngomed ma rra falaenʼmed, ya rib gaaʼ e tawaʼath romed ni bay u tharmiy; ya ku aram rogon nra gafgow niged fapi profet ni ur moyed ni yaed ba mʼon romed.\n\n13 Rriyulʼ, nriyulʼ, ni gube yoeg ngomed, kug piiʼmed ni ngam manged sol ko fayleng; machane faʼanra mʼay e bidaey ko sol ma uw e ngan sol nag u fayleng? Fare sol e ngiyalʼ nem e dakuriy banʼen nib felʼ ngay, ere ngan yinʼ nga wean nge yitʼ e gidiiʼ nga butʼ nga ni yaen u dakean.\n\n14 Rriyulʼ, nriyulʼ, ni gube yoeg ngomed, kug piiʼmed ni ngam manged magael ko pi gidiiʼ ney. Bbinaw ni bay u dakean e falang e dabiyog I mithaeg.\n\n15 Musap gaed, ma gaelʼ e gidiiʼ e kendal me tay nga tanggin e pakit? Dangay, ya ma tay nga tagilʼ e kendal, nge mat nga dakean gubin e gidiiʼ ni bay u naʼun.\n\n16 Ere mu paged e magael romed nge mat nga dakean pi gidiiʼ ney, ni nge yog ni ngar guyed e muruwel romed nib mangil mi yaed taʼfan e Chitamangmed ni bay u tharmiy.\n\n17 Dab mu lemniged ni kugub ni ngug gatheay fare motochiyel ara fapi profet. Gathi kugub ni ngug gatheay, ya nggu muguʼuliy;\n\n18 Ya rriyulʼ ni gube yoeg ngomed, dariy bang fa boechi yang ko fare motochiyel ni ke chuw, machane gubin make muguʼul rog.\n\n19 Ere musap gaed, kug piiʼ ngomed fare yalen nge fapi motochiyel rokʼ e Chitamag, ni nge michaenʼmed ngog, ma ngam kalgaed ngaenʼmed ko pi denen romed, magmed yib ngog u fithik e mʼingaenʼ nge kalngaenʼ. Musap gaed, bay fapi motochiyel u pʼoewchmed, ma yalen e ke muguʼul.\n\n20 Ere mired ngog me yog ni ngam thap gaed; ya rriyulʼ ni gube yoeg ngomed, dariy rogon me yog ni ngam maroed nga lan fare gilʼilung nu tharmiy ma kemus ni faʼan gimed ra fol ko pi motochiyel rog, niʼir e kug chiyliy ngomed e ngiyalʼ ney.\n\n21 Kam rungʼaged ni ki iyoeg e piʼin kakrom, ma kun yoloey u mʼon ni ngam baed, ni dab mu liiʼ beeʼ ngemʼ, ma enra liiʼ beeʼ ngemʼ e ra af riyaʼen u napʼan pufthin rokʼ Got.\n\n22 Machane gube yoeg, ni enra damomuw ngakʼ walagen e ra af riyaʼen u napʼan e pufthin rokʼ. Ma enra gaʼar ngakʼ walagen, dariy gamʼingim, e ra sabliy e ulung; ma enra gaʼar, Gur e gab meechiyang, e ra gafgow ko nifiy u infierno.\n\n23 Ere, faʼan gimed ra yib ngog, ara mu adaged ni ngam baed ngog, me yib ngaenʼmed walagmed ni ke rinʼ banʼen nib togopluw ngomed—\n\n24 Ma ngam maroed ngakʼ walagmed, ko sommʼon ngam falʼeged e puruyʼ romed, ma arame nga finim baed ngog u poloʼ i gumʼirchaʼmed, ma gura fekmed.\n\n25 Mu falʼeg thilmew e chaʼ ni toʼogor rom nib gur ko ngiyalʼ ni gimew taʼab paʼ I kanwoʼ, ya richey me oloboch ngom, min yinʼem nga kalbus.\n\n26 Rriyulʼ, nriyulʼ, ni gube yoeg ngomed, gimed e dariy liyiben magmed chuw u wur nge madaʼ ko ngiyalʼ ni kam piiʼed fare senine ni poloʼ. Ma napʼan ni gimed bay u kalbus, rayog ni ngam piiʼ taʼareb e senine? Riyulʼ, nriyulʼ, ni gube yoeg ngomed, ni Dabiyog.\n\n27 Musap gaed, i yoloey e piʼin kakrom ni gaʼar, dab mu pirew beeʼ ni gathi mabgol rom;\n\n28 Machane gube yoeg ngomed, ni enra sap ngakʼ beeʼ nib ppin, me dirngal nag, e ke denen ni galong u lan gumʼirchaʼen.\n\n29 Musap gaed, nggu piiʼ ba motochiyel ngomed, ni dab mu paged rebe pinnʼey nge rich nga langgin gumʼirchaʼmed;\n\n30 Ya kab felʼ ni gimed ra fek yathin e pinnʼey, niʼir e gin ni gimed ra fek e kuruth romed riy, ko bin ni ngan tharbogmed nga infierno.\n\n31 Kan yoloey ni gaʼar, enra chuw rokʼ leʼengin, e nge falʼeg babyoren nge piiʼ ngakʼ.\n\n32 Rriyulʼ, nriyulʼ, ni gube yoeg ngomed, ni enra chuw rokʼ leʼengin, ni bachan e iling, e ke wawliy fare pin nge rinʼ e tin nib galong; ma chaʼ nra leʼengiy fare pin ni ke chuw ko pumoʼon rokʼ e ke rinʼ e tin nib galong.\n\n33 Ma kun yoloey ni gaʼar, dab mu thʼaebed i micheg banʼen nib baen, ya ngam rinʼed e tin ni kam michmich niged u mit Somoel ni ngam rinʼed;\n\n34 Machane rriyulʼ, nriyulʼ, ni gube yoeg ngomed, dab mu thʼaebed i micheg; nga tharmiy, ya ireram gilʼilungun Got;\n\n35 Ara fayleng, ya ireram gilʼiʼay;\n\n36 Ara mu thʼaebed i micheg u loelugmed, ni bachan e dabiyog ni ngam talimor niged bagaf i piy ara mu wechwech niged;\n\n37 Machane ngam paged e sabethin romed nge paer ni Arragon, arragon; nge Dangay, dangay; ya nʼen nra yib nge yoʼor ko tiney e ke kireb.\n\n38 Ere musap gaed, kan yoloey ni gaʼar, puluwon reb e damit reb e damit, nge reb e nguwol reb e nguwol;\n\n39 Machane gube gaʼar ngomed, dab mu togopluw niged e kireb, ya enra bat nag e baʼan matʼaw i linglingimed, ma kagmed pingeg barbaʼ ngakʼ;\n\n40 Ma faʼanra fekmed beeʼ nga tagil e puf-oloboch me fek e bin langgin e mad romed, ma ngam paged ngki fek e bin wuruʼ e mad romed;\n\n41 Ma enra tawasar ngomed ni ngam uned ngakʼ u lan rebo yathog, magmed un ngakʼ u lan lʼagruw.\n\n42 Mu piiʼed ngakʼ e chaʼ ni be maen ngomed, ma chaʼ ni be maen ngomed e dab mu feked oewchmed rokʼ.\n\n43 Ma musap gaed kun yoloey ni gaʼar, ngam tʼufeged e chaʼ ni buguliyoror romed ma ngam fananikayed e chaʼ nib toʼogor romed;\n\n44 Machane musap gaed gube gaʼar ngomed, mu tʼufeged e pi toʼogor romed, ma ngam falʼeged waʼathan e piʼin ni yaed be ger nagmed, ma ngam rinʼed e tin nib mangil ngakʼ e piʼin nibe fananikaymed, ma ngam meybil ni fan ngakʼ e piʼin nibe muruwel ngomed u fithikʼ e sasaliyeb nge piʼin nibe gafgow nagmed;\n\n45 Ni nge yog ni ngam manged e pi bitir rokʼ e Chitamangmed ni bay u tharmiy; ya ire be gagyeg nag e yalʼ rokʼ nge mat nga dakean e piʼin nib kireb nge piʼin nib mangil.\n\n46 Ere pinʼen ni un weliy ni kakrom, ni bay u tane motochiyel, e ke muguʼul rog.\n\n47 Tin kakrom e ke mʼay, ma gubin banen ni ke beʼech.\n\n48 Ere gubaʼadag ni ngam machalbog gaed ni boed gag, ara boed e Chitamangmed ni bay u tharmiy nib machalbog.\n\n", "3-ne 13": "[center][font_size=26]Guruy Ni 13[/font_size][/center]\n\n[i]Yesus e fil ngakʼ fapi Nephites fare Meybil rokʼ Somoel—Ngar chaʼariyed ngoraed e pi falaʼab nu tharmiy—Fare ragag nge lʼagruw i gachalpen ni chiyliy ngoraed ni dabra lemniged e pinʼen ni mamaʼen e paer u fayleng u napʼan e machib roraed—Mu taʼareb nag ko Matthew 6. Napʼan T.Y. 34.[/i]\n\n1 Rriyulʼ, nriyulʼ, gube yoeg ngomed ni gubaʼadag ni ngam ayuweged e piʼin nib gafgow, machane ngam kolchiyaʼ gaed ngay ni dab mu ayuweged beeʼ u pʼoewchen e gidiiʼ ni ngan guymed riy; ara dangay ma dariy e tawaʼath romed rokʼ e Chitamangmed ni bay u tharmiy.\n\n2 Ere, napʼan ni ngam piiʼed e ayuw ma dab mu thoeyed e yabul ni ngan nangmed, ni woed ni ma rinʼ e piʼin ma dake yigoʼ manang u lan e pi tafen e moʼolung ngu kanawoʼ, ni nge yog ni yoeg e gidiiʼ e soerokʼ ngoraed.\n\n3 Machane napʼan ni ngam piiʼed e ayuw romed ma dabmu paged e baʼani gilaeyʼ i paʼaʼmed nge nang e nʼen nibe rinʼ e baʼan matʼaw i paʼmed;\n\n4 Ni nge yog ni ayuw romed e nge aw nib miith; ma Chitamangmed ni maguy e tin nib miith, e ire ra tawaʼath nagmed riy nib puf woʼen.\n\n5 Ma napʼan ni gimed ra meybil ma dab mu meybil gaed ni woed ni ma rinʼ e piʼin madake yigoʼ manang, ya yaed baʼadag ni ngar meybil gaed, ni yaed ba sakʼiy u tafen e pi tagilʼ e moʼolung nge pi yungi madardar ko kanawoʼ, ni nge guyraed e gidiiʼ. Rriyulʼ ni gube yoeg ngomed, ke mʼayi piiʼ puluwon ngoraed.\n\n6 Machane gimed, e napʼan ni ngam meybil gaed, ma ngam maroed nga lan e singgil romed, ma napʼan ni kam ninged e mab romed, magmed meybil ngakʼ e Chitamangmed ni bay nib miith; ma Chitamangmed, niʼir e maguy e tin nib miith, e ra tawaʼath nagmed riy nib puf woʼen.\n\n7 Machane napʼan ni ngam meybil gaed, ma dab mu suloed u dakean taʼab bugithin nib mʼayfan nge yoʼor yay, ni woed ni ma rinʼ e piʼin de michaenʼraed, ya yaed ma lemnag ni yira motoyil ngoraed ko thin roraed nib yoʼor.\n\n8 Ere dab mu boeded yaed, ya Chitamangmed e manang e pinʼen nib tʼuf romed u mʼon ni ngam ninged ngakʼ.\n\n9 Ere baʼaray rogon ni nga ʼum meybil gaed: Chitamangmaed ni gabay u tharmiy, ngan thothup nag fithingam.\n\n10 Ngan rinʼ e tin nib mʼagaenʼum ngay u fayleng ni boed ni yibe rinʼ u tharmiy.\n\n11 Mag nʼaegfan e denen romaed, u napʼan ni gamaed be nʼaegfan e denen rokʼ e pi toʼogor romaed.\n\n12 Ma dab mu pagmaed nge lumel laniyaenʼ maed ko denen, ya ngam chuweg maed u paʼ e denen.\n\n13 Ya gur e gilʼilungun rom, nge gelingin rom, nge rir rom, ni gubinfen. Amen.\n\n14 Ya, faʼan gimed ra nʼaegfan e kireb rokʼ e gidiiʼ ma Chitamangmed nu tharmiy e kura nʼaegfan romed;\n\n15 Machane faʼanra dab mu nʼaegfan e kireb rokʼ e gidiiʼ ma Chitamangmed e ku dabi nʼaegfan e pi kireb romed.\n\n16 Nge ku boech, napʼan ni gimed ra baley nag e abich romed ma dab mu boeded fa piʼin ma dake yigoʼ manang, ni yaed be dag ni ke kirebaenʼ raed, ya kar kirkireb niged oewchraed ni nge guy raed e gidiiʼ ni gowa kar paged e abich. Rriyulʼ, ni gube yoeg ngomed, kan muʼ i tawaʼath nagraed.\n\n17 Machane gimed, e napʼan ni gimed ra baley nag e abich romed, ma ngam gapgep niged loelugmed, magmed luknag oewchmed;\n\n18 Ni nge siy ni guymed ni gimed be baley nag e abich romed, ya kemus ni ngakʼ e en Chitamangmed, ni bay nib miith; ma Chitamangmed, niʼir e maguy e tin nib miith, e ra tawaʼath nagmed riy nib puf woʼen.\n\n19 Dab mu chaʼariyed ni fan ngomed e pi falaʼab nu fayleng, ni ireram e gin bay e chachngeg riy nge tʼay nra gatheay, nge gin dariy e moroʼroʼ riy ni ra chabliy e naʼun nge iring.\n\n20 Machane ngam chaʼariyed ni fan ngomed e pi falaʼab nu tharmiy, ko gin dariy e chachngeg riy nge tʼay nra gatheay, nge gin dariy e moroʼroʼ riy ni ra chabliy e naʼun nge iring.\n\n21 Ya gin bay e falaʼab romed riy, e ireram e gin ni ku bay e gumʼirchaʼ romed riy.\n\n22 Tamilang ko dowef e ma yib u oewchey; ere faʼanra, miyuluy e changar romed ma dowef romed ni poloʼ e bayi sug ko tamilang.\n\n23 Machane faʼanra guy oewchamed e tin kireb, ma doewmed ni poloʼ e ra sug ko lumor. Ere, faʼanra, farengi tamilang ni bay u fithikʼmed e ke lumor, ma rib gel e lumor riy!\n\n24 Dariy beeʼ ni rayog ni nge pigpig ngakʼ lʼagruw e masta; ya nʼen rarinʼ e rebe nge fananikay bagyow me tʼufeg bagyow, ara dangay ma nge miyuluy nga reb me pag reb. Dabiyog ni ngam pigpig ngakʼ Got nge Salpiy.\n\n25 Ere chiney e yibi buch u napʼan ni yoeg Yesus e pi thin ney me sap ngakʼ fare ragag nge lʼagruw niiʼ ni ke melʼegraed, me gaʼar ngoraed: Mu tayed fanmed yaen ko pi thin ney ni kug weliy. Ya musap gaed, ya gimed e piʼin ni kug melʼegmed ni ngam machib gaed ngakʼ e pi gidiiʼ ney. Ere gube yoeg ngomed, ni dabi magafaenʼmed ko yafos romed, ko mang e ngam kayed, ara mang e ngam unumed; ara magafaenʼmed ko dowef romed, ko mang e ngam chuweged ngay. Gathi ba gaʼfan e yafos ko ggan, nge dowef e ba gaʼfan ko mad?\n\n26 Am guyed e pi archeʼ u lan e lang, ya darur yuw gaed, ara ratʼired e waʼamngin fa ra kunuyed nga lan e naʼun; machane Chitamangmed nu tharmiy e be duruwʼiy raed. Gathi kab felʼ boech rogmed ngoraed?\n\n27 Miniiʼ romed e be lemnag ni rayog rokʼ ni nge puthuy bayang nga nʼumngin?\n\n28 Ma mangfan ni gimed be lemnag e mad? Am lemniged rogon ni ma tugul e pi floras u dakean e falang; ya darur muruwel gaed, ara falʼeged e tiret;\n\n29 Machane gube yoeg ngomed, ni mus ngakʼ Solomon, u fithikʼ gubin e rir rokʼ, ma de woed rogon fini felʼ usun e pinnʼey.\n\n30 Ere, faʼanra ma upnguy Got e pan u dakean e falang ni bay e dabaʼ, me gabul min fek ngan lum ngay, me ere ku aram rogon ni ra chugewmed nga mad, ni faʼanra darwaer e mich romed.\n\n31 Ere dabi magafaenʼmed, ni nge lungmed, Mang e ngad kayed? Fa, Mang e ngad unumed? Fa, mang e ngad chuw gaed ngay?\n\n32 Ya Chitamangmed nu tharmiy e manang nib tʼuf romed gubin e pinnʼey.\n\n33 Ere ngam gayed ko sommʼon gilʼilungun Got nge gubin matʼawon, ma gubin e pinnʼey e bay ni piiʼ ngomed.\n\n34 Dabi magafaenʼmed ko bin gabul e rran, ya bin gabul e rran e bayi mang ire magafaenʼ ko tirokʼ banʼen. Ya ra rebo rran mab gaman e magawon ni bay riy ni daki tʼuf ni ngki magafaenʼuy nga yug boech e magawon.\n\n", "3-ne 14": "[center][font_size=26]Guruy Ni 14[/font_size][/center]\n\n[i]Yesus e chiyliy ni gaʼar: Dab mu turguy rogon e tafnaey rom ngakʼ beeʼ; ya ngam fith Got; mu ayuw gaed ko pi profet ni deriyulʼ—I michmicheg woʼen e thap ngakʼ e piʼin ni yaedra rinʼ e fiti laniyaenʼ fachaʼ ni Chitamangiy—Mu taʼareb nag ko Matthew 7. Napʼan T.Y. 34[/i]\n\n1 Ere chiney e yibi buch u napʼan ni yoeg Yesus e pi thin ney me chel bayay ko fare ulung i gidiiʼ, maki non ngoraed bayay, ni gaʼar: Rriyulʼ, nriyulʼ, gube yoeg ngomed, Dab mu turguyed rogon e tafnaey romed ngakʼ beeʼ, ni nge siy ni dugliy rogon e tafnaey ngomed.\n\n2 Ya rogon ni kam turguyed e tafnaey romed ngakʼ beeʼ, e aram rogon ni yira turguy e tafnaey ngomed; ma rogon gelingin e gechig ni ngam turguyed ngakʼ beeʼ e ku aram rogon gelingin e gechig ni yira turguy ngomed.\n\n3 Ma mangfan ni ngam sap gaed nga ba tabyuʼ ni bay u oewchen walagmed, ma damur guyed baley i gakʼiy nib gaaʼ ni bay u lan oewchemed?\n\n4 Ara uw rogon ni ngam gaʼar ngakʼ walagem: Mu pageg nggu chuweg e tabyuʼ u lan oewchem—ni gur, ma ku bay baley i gakʼiy u lan oewchem?\n\n5 Gimed e piʼin ni gimed ma dake goʼ manang, sommʼon e ngam chuweged fare lay i gakʼiy ni bay u lan oewchemed; mfin arame rayog ni nge tamilang e changar romed ni ngam chuweged e tabyuʼ u lan oewchen walagmed.\n\n6 Dab mu piiʼed e tin nib thothup ngakʼ e pilis, ara munʼed e pi churwoʼ romed ngakʼ e babiy, ya yaedra yitʼ nga butʼ nga tan rifrifanʼay raed, mar chelgaed ngomed bayay ngar kʼaeded gimed.\n\n7 Mu ninged, min piiʼ ngomed; mu gayed, ma gimed ra pirʼeg; mu tugtuguyed e mab, min bing ngomed.\n\n8 Ya gubin e piʼin ni yaedra ning, e yira piiʼ ngoraed; ma enra gay, e ra pirʼeg; ma enra tugtuguy e mab, e yira bing ngakʼ.\n\n9 Fa miniiʼ ra moʼon ni bay romed, nra ning fak e ggan ngakʼ, me piiʼ e malang ngakʼ?\n\n10 Ara faʼanra ning ba nig ngakʼ, me piiʼ ba porchoyog ngakʼ?\n\n11 Faʼanra arragon ni gimed ba kireb, ma gimed manang rogon ni ngam piiʼed e tawaʼath nib mangil ngakʼ e pi bitir romed, ere uw fini yoʼor boech nra piiʼ e en Chitamangmed ni bay u tharmiy e pinʼen nib mangil ngakʼ e enra ning ngakʼ?\n\n12 Ere, gubin banʼen ni gimed baʼadag ni nge rinʼ e gidiiʼ ngomed, e kuʼir e ngam rinʼed ngoraed, ya ireray fare motochiyel nge fapi profet.\n\n13 Mmaroed nga lan fare garog nib wuninʼ, ya bmab fare garog, ma puf radan, niʼir e basor iyaen ko gafgow, ma boʼor e piʼin ni yaed be yaen riy;\n\n14 Ma bachane rib wuninʼ fare garog, mab achichig radan e kanawoʼ riy, nib sor iyaen ko yafos, ere rib lich e piʼin ni yaedra pirʼeg.\n\n15 Mu ayuweged gimed ko pi profet ni deriyulʼ, ni bay rabaed ngomed ni boed bunuʼen e saaf wuruʼ i doewraed, machane nga fithikʼ i doewraed e boed e pi wolf ni ma kʼaad.\n\n16 Gimed ranang u waamngiraed. Gulley ma kunuy e gidiiʼ e grape ko gakʼiy ni bay rachangalen, ara gakʼiy ni yigoʼ rachangal?\n\n17 Ere aram rogon ni gubin e gakʼiy nib mangil e ma piiʼ e waʼamngin nib mangil, machane bake gakʼiy nib kireb e ma piiʼ e waʼamngin nib kireb.\n\n18 Bake gakʼiy nib mangil e dabiyog ni nge piiʼ e waʼamngin nib kireb, ara bake gakʼiy nib kireb e dabiyog ni nge piiʼ e waʼamngin nib mangil.\n\n19 Gubin e gakʼiy ni dabi piiʼ e waʼamngin nib mangil e yira thaeb nga butʼ, nga ninʼ nga mite nifiy.\n\n20 Ere, gara nang raed u waamngiraed.\n\n21 Gathi gubin e gidiiʼ ni ma gaʼar ngog, Somoel, Somoel, e ra yaen nga lan fare gilʼilungun nu tharmiy; ya enra rinʼ fiti laniyaenʼ e Chitamag ni bay u tharmiy.\n\n22 Boʼor e piʼin e yaedra gaʼar ngog u lan e re rra nem: Somoel, Somoel, gathi kuʼug prophesy gaed u fithingam, nge gathi fithingam e ni tuluf e pi moʼoniyanʼ ngay, ma gathi kug rinʼed e maʼangʼang nib yoʼor u fithingam?\n\n23 Ma arame bay gguʼar ngoraed: Da ugnang med; mu chuw gaed rog, gimed e piʼin ni gimed ma rinʼ e denen.\n\n24 Ere, enra rungʼag e pi thin rog ney me rinʼ, e gura taʼareb nag ngakʼ beeʼ nib moʼon nib gonop, ni toey e naʼun rokʼ nga dakean e war—\n\n25 Ma napʼan ni ra awe nʼuw, me yib e yuluʼ, me thow e nifeng, nge aw ko fare naʼun; ma dabi puth, ya kan dayif nag nga dakean e war.\n\n26 Ma gubin e piʼin ni yaedra rungʼag e pi thin rog ney ma dab rrinʼed, e yaed boed beeʼ nib moʼon nib meechiyang, ni toey e naʼun rokʼ nga dakean e yanʼ—\n\n27 Ma napʼan nra awe nʼuw, me yib e yuluʼ, me thow e nifeng, nge aw ko fare naʼun; me puth, ma rib almarin e puth nra tay.\n\n", "3-ne 15": "[center][font_size=26]Guruy Ni 15[/font_size][/center]\n\n[i]Yesus e weliy ngan nang ni fare motochiyel rokʼ Moses e ke muguʼul Rokʼ—Fapi Nephites e yaed fatinem e saaf Niʼir e weliy morngaʼagen u Jerusalem—Bachan e denen, ere fapi gidiiʼ rokʼ Somoel nu Jerusalem e darnanged morngaʼagen fare garar ni tay e saaf ku Israel. Napʼan T.Y. 34.[/i]\n\n1 Ere chiney e yibi buch u napʼan ni muʼ Yesus i yoeg e pi thin ney me chachngar u dakean fare ulung i gidiiʼ, me gaʼar ngoraed: Musap gaed, kam rungʼaged fapinʼen ni kug machib nag u mʼon ni ngguwon ngakʼ e Chitamag; ere, enra tay fanyen ko pi thin rog ney me fol riy, e ire gura chibiy ngalang ko bin tomur e rran.\n\n2 Me yibi buch u napʼan ni yoeg Yesus e pi thin ney me pirʼeg ni bay boech i yaed u fithikʼraed ni ke balyangaenʼraed, ma yaed be lemnag ko mang e baʼadag ni ngar rinʼed ko fare motochiyel rokʼ Moses; ya darur nanged fan fare bugithin nibe yoeg ni tin kakrom banʼen e ke mʼay, ma gubin banʼen make beʼech.\n\n3 Me gaʼar ngoraed: Dabi balyangaenʼmed ni kugog ngomed ni tin kakrom banʼen e ke mʼay, ma gubin banʼen make beʼech.\n\n4 Musap gaed, gube yoeg ngomed ni fare motochiyel e ke muguʼul niʼir faram e ni piiʼ ku Moses.\n\n5 Musap gaed, I gag e chaʼ nug piiʼ fare motochiyel, nge gag e chaʼ nug falʼeg ba mʼag u thilmow Israel ni gidiiʼ rog; ere fare motochiyel e ke muguʼul u dakeanag, ya kugub ning ngu muguʼuliy e motochiyel; ere bay napʼan me mus.\n\n6 Musap gaed, dagur nʼaegfan fapi profet, ya oren e pi thin roraed ni dawori muguʼul u dakeanag, e gubin ma ra muguʼul.\n\n7 Ma bachan e kugog ngomed ni tin kakrom banʼen e ke mʼay, ma arame gathi gube nʼaegfan e pinʼen ni kan weliy ni morngaʼagen e tin bay yib.\n\n8 Ya musap gaed, fare mʼag niʼir e gutay ngakʼ e gidiiʼ rog e gathi gubin ni ke muguʼul; machane fare motochiyel niʼir e gupiiʼ ngakʼ Moses e ke yibi mus rog.\n\n9 Musap gaed, I gag e motochiyel, nge tamilang. Nge pagaenʼmed ngog, ma gamed athamgil nge madaʼ ko tomur, ma ra yog ni ngam fos gaed; ya enra athamgil nge yaeni madaʼ ko tomur e gura piiʼ e yafos ni manechubog ngakʼ.\n\n10 Musap gaed, kug piiʼ e motochiyel ngomed; ere mu fol gaed ko pi motochiyel rog. Ma ireray fare motochiyel nge fapi profet, ya rriyulʼ ni kar micheged gag.\n\n11 Ere chiney e yibi buch u napʼan ni yoeg Yesus e pi thin ney, me gaʼar ngakʼ fare ragag nge lʼagruw ni ke melʼeg raed:\n\n12 Gimed e piʼin gachalpeg; ma gimed e tamilang ngakʼ e pi gidiiʼ ney, ni yaed e tin ke magaey ko gidiiʼ ko tabinaew rokʼ Yosef.\n\n13 Ere musap gaed, ireray e re nam ni kam suweyed; ma fachaʼ ni Chitamangiy e ke piiʼ ngomed.\n\n14 Ma dariy bingyalʼ ni en Chitamangiy e ke piiʼ ngog e motochiyel ni nggog ngakʼ pi walagmed ni yaed bay u Jerusalem.\n\n15 Ara bay bingyalʼ ni en Chitamangiy e ke piiʼ e motochiyel ngog ni nggu weliy ngoraed morngaʼagen yug boech e ganong ko gidiiʼ ku Israel, ni yaed e powiʼiyraed e en Chitamangiy nga wuruʼ fare nam.\n\n16 Oren e tin ni chiyliy e en Chitamangiy ngog, ning gu weliy ngoraed:\n\n17 Ni boech e saaf rog ni dar moyed ko biney e ulung; e ngkug fekraed, ngar rungʼaged lamag; me yaeni aw ni taʼareb e ulung, nge taʼareb e tachathowol.\n\n18 Ere chiney, e bachan e ʼelʼel laniyaenʼ nge mich ni dariy ere darur nanged fan e thin rog; ere chiyliy e en Chitamangiy ngog ni nga dab kug weliy morngaʼagen e pinnʼey ngoraed.\n\n19 Machane, rriyulʼ, ni gube yoeg ngomed ni en Chitamangiy e ke chiyliy ngog, ning nggog ngomed, nni kiiʼegmed u fithikʼraed ni bachan e denen roraed; ere bachan e denen roraed ma dar nanged morngaʼagmed.\n\n20 Ere rriyulʼ, gube yoeg ngomed bayay ni bay boech e ganong ni en Chitamangiy e kiiʼeg raed roraed; ma bachan e denen roraed ere dar nanged morngaʼagraed.\n\n21 Ma rriyulʼ ni gube yoeg ngomed, ni gimed e piʼin ni kug gaʼar: Boech e saaf rog ni dar moyed ko biney e ulung; yaed e thingar gu fekraedi i yib, ngar rungʼaged lamag; me yaeni aw ni taʼareb e ulung, nge taʼareb e tachathowol.\n\n22 Ma darur nanged fan lamag, ya yaed be lemnag ni gube weliy morngaʼagen fapi Gentiles; ya darur nanged fan ni fapi Gentiles e ngar mich gaed u dakean e machib roraed.\n\n23 Ma darur nanged fan u napʼan nugog ni yaedra rungʼag lamag; ma dar nanged fan ni fapi Gentiles e dariy bingyalʼ ni ngar rungʼaged lamag—ma dab gumʼug ngoraed ma kemus nu dakean fare Kan ni Thothup.\n\n24 Machane musap gaed, gimed e kam rungʼaged lamag, ma kam guyed gag, ma gimed e saaf rog, ma kan unegmed nga fithikʼ fa piʼin ni ke piiʼ e en Chitamangiy ngog.\n\n", "3-ne 16": "[center][font_size=26]Guruy Ni 16[/font_size][/center]\n\n[i]Yesus e ra yaen nge mʼug ngakʼ boech fapi saaf ku Israel ni kar malog gaed—U lan e tin tomur e rran ma fare gospel e yaen ngakʼ fapi Gentiles ma aram me yaen ko gidiiʼ ku Israel—Fapi gidiiʼ rokʼ Somoel e yaedra guy nga oewchraed u napʼan ni Ke fek e Zion iyib bayay. Napʼan T.Y. 34.[/i]\n\n1 Ere rriyulʼ, nriyulʼ, gube yoeg ngomed ni bay boech e saaf rog, ni dar moyed ko biney e nam, ara fare nam nu Jerusalem, ara lan bayang e pi binaw nib liyeg e yungin ni kug machib riy.\n\n2 Ya yaed e piʼin ni gube yoeg ni dawor ra rungʼaged lamag; ara bay bingyalʼ ni kug mʼug ngoraed.\n\n3 Machane ke thap ngog ba motochiyel rokʼ e en Chitamangiy ni thingar guwaen ngoraed, ni nge yog ni ngar rungʼaged lamag, min unegraed nga fithikʼ e saaf rog, ni nge yog ni nge yaeni aw ni taʼareb e ulung nge taʼareb e tachathowol; ere nggu waen gumʼug ngoraed.\n\n4 Ma gube chiyliy ngomed ni ngam yoloeyed e pi thin ney u tomuren ni kug waen, ni faʼanra gidiiʼ rog nu Jerusalem, ni yaed e piʼin ni kar guyed gag ma ur moyed rog u napʼan e machib rog, e dabra ninged ngakʼ fachaʼ ni Chitamangiy u fithingag, ni nge gomanga yog ni ngar nanged morngaʼagmed u dakean fare Kan ni Thothup, nge ku tin baʼaram e ganong ni dar nanged morngaʼagen, ni nge yaeni aw ni pi thin ney ni ngam yoloeyed e ngar chaʼariyed ni ngan dag ngakʼ fapi Gentiles, ni gomanga e yog riy u dakean fapi Gentiles ni poloʼ, ngakʼ e piʼin ni ke magaey u pifakraed, ni bay ra garar gaed u dakean e fayleng ni bachan e mich roraed ni dariy, e tamilngaenʼ ara yog ni tamilang laniyaenʼraed rog, ni gag e Tabiyul roraed.\n\n5 Ma arame bay gu kunuy raed nga taʼabang ko fa aningeg rabaʼ i fayleng; ma arame bay gu muguʼuliy fare mʼag ni tay fachaʼ ni Chitamangiy ngakʼ gubin fapi gidiiʼ ku Israel.\n\n6 Ma nge felʼ waʼathan fapi Gentiles, ni bachan e mich roraed ngog, u fithikʼ ngo dakean fare Kan ni Thothup, niʼir e be michegeg nge fachaʼ ni Chitamangiy ngoraed.\n\n7 Musap gaed, ri bachan e mich roraed ngog, nibe yoeg fachaʼ ni Chitamangiy, nge bachan e mich romed ngomed ni dariy, O gimed e gidiiʼ ku Israel, nu lan e bin tomur e rran ma bay yib e tin riyulʼ ngakʼ fapi Gentiles, ni nge yog ni tamilang laniyaenʼraed ko pinnʼey.\n\n8 Machane gafgow, e ra yib ngakʼ fapi Gentiles ni dar michaenʼraed, ni yoeg fachaʼ ni Chitamangiy—ya yug aram rogon machane karbaed nga dakean e giney e nam, ma kar wereged e gidiiʼ rog ni yaed fapi gidiiʼ ku Israel; ma fapi gidiiʼ ku Israel e kan chuwegraed u fithikʼraed, ma kar yitʼed raed nga butʼ;\n\n9 Ma bachan e pi wurngaenʼ rokʼ fachaʼ ni chitamangiy ngakʼ fapi Gentiles, nge fare gechig rokʼ fachaʼ ni Chitamangiy ngakʼ e gidiiʼ rog ni yaed e gidiiʼ ku Israel, ma rriyulʼ, nriyulʼ, gube yoeg ngomed, u tomuren gubin e pinnʼey, nge tomuren ni kug lemnag rogon ni ngan liiʼ e gidiiʼ rog, ni gidiiʼ ku Israel, min gafgow nagraed, min liiʼraed, ma ngan chuwegraed u fithikʼraed, ma ngar fananikayed raed, ma ngan muning nagraed mar tabnathin gaed u fithikʼraed.\n\n10 Ere aray rogon ni chiyliy e en Chitamangiy ni nggog ngomed: U napʼan e re rran nem ni fapi Gentiles e bay ra denen gaed nib togopluw ko gospel rog, mar feked yathin e gospel rog ni poloʼ, ma napʼan ni bay ra nʼufed yaed ngalang nga fithikʼ e ufʼuf u lan gumʼirchaʼraed ngar tolang gaed ngakʼ gubin e pi nam, ma ngar tolang gaed ngakʼ gubin e gidiiʼ ko poloʼ e fayleng, ma bay ra suggaed nga fithikʼ gubin mite sasalap lʼugun, nge sasaliyeb, nge kireb, nge gubin mite baen, nge mathang pogofan, nge pi gamʼing nib falʼngakʼ, nge pi gathar, nge pi ngongolen e fananikan nib miith; ma faʼan yaedra rinʼ gubin e pinnʼem, mar feked yathin e gospel rog ni poloʼ, musap gaed, i gaʼar fachaʼ ni Chitamangiy, bay guchuweg e gospel rog ni poloʼ u fithikʼraed.\n\n11 Ma arame bay yib nganʼug e mʼag rog nug tay ngakʼ e gidiiʼ rog, O gidiiʼ ku Israel, ma bay gu fek e gospel rog iyaen ngoraed.\n\n12 Ma bay gudag ngomed, O gidiiʼ ku Israel, ni fapi Gentiles e dabiyog ni ngar gelgaed ngomed; machane bay yib nganʼug e mʼag rog ngomed, O gidiiʼ ku Israel, ma bay mu thapeged e llowaenʼ ko fare gospel rog ni poloʼ.\n\n13 Machane faʼanra kalngaenʼ fapi Gentiles marbaed ngog, nibe yoeg fachaʼ ni Chitamangiy, ma musap gaed yira uneg raed ko mathaʼeg nga fithikʼ e gidiiʼ rog, O gidiiʼ ku Israel.\n\n14 Ma dab gupag e gidiiʼ rog, ni gidiiʼ ku Israel, ni nga ranoed u fithikʼraed ni ngan yitʼed raed nga butʼ, ni yoeg fachaʼ ni Chitamangiy.\n\n15 Machane faʼanra dabra chelgaed ngar sap gaed ngog, mar motoyil gaed ko thin rog, ma gura pagraed, arragon, gura pag e gidiiʼ rog, O gidiiʼ ku Israel, ni nga ranoed u fithikʼraed min yitʼraed nga butʼ, mar boeded e sol ni ke mʼay lamen, ni arame dakuriy banʼen nib felʼ ngay ya ngan nʼaeg nga wean, nge yitʼ e gidiiʼ rog nga butʼ, O gidiiʼ ku Israel.\n\n16 Rriyulʼ, nriyulʼ, gube yoeg ngomed, ni aray rogon ni chiyliy e en Chitamangiy ngog—ni nggu piiʼ ngakʼ e pi gidiiʼ ney e giney e binaw ngar suweyed.\n\n17 Ma arame bayi muguʼul fapi thin rokʼ fare profet i Isaiah, ni gaʼar:\n\n18 Matanag romed e yaedra non nib gaaʼ lamraed; ma bay ra tang gaed ni taʼab lamraed u taʼabang, ya bay ruguyed nga oewchraed u napʼan ni ke sulweg Somoel bayay e Zion.\n\n19 Ma bay ra tolul gaed nga fithikʼ e falfalaenʼ, ma yaed be tang u taʼabang, ni yaed be gaʼar, gimed e pi yungi nʼen ni kan gatheaymed u Jerusalem; ya fare Somoel e ke falʼeg laniyaenʼ e gidiiʼ rokʼ, make bayuliy yu Jerusalem.\n\n20 Fare Somoel e ke dag falʼngin i paʼ nib thothup u mit gubin e pi mfen; nge gubin e gidiiʼ ko tin tomur e rran u fayleng e yaedra guy fare woʼen e thap rokʼ Got.\n\n", "3-ne 17": "[center][font_size=26]Guruy Ni 17[/font_size][/center]\n\n[i]Yesus e yoeg ko fapi gidiiʼ rokʼ ni ngar falʼeged i lemnag e pi thin Rokʼ mar meybil gaed ni ngar nanged fan—I gol nagraed ko mʼar—I meybil ni fan ngakʼ e gidiiʼ, ni be yoeg e thin ni dabiyog i yoloey—Pi angel e ra machib gaed me liyeg e nifiy e bitir roraed. Napʼan T.Y. 34.[/i]\n\n1 Musap gaed, chiney e yibi buch u napʼan ni yoeg Yesus e pi thin ney me chachngar bayay u dakean fare ulung i gidiiʼ, me gaʼar ngoraed: Musap gaed, ke taw ko nepʼ rog.\n\n2 Gumanang ni gimed ba moʼowaer, ni dabiyog ni ngam nanged fan gubin e thin rog ni ke chiyliy e en Chitamangiy ngog ni nggu weliy ngomed e ngiyalʼ ney.\n\n3 Ere, mmaroed nga tabinaew romed, magmed falʼeg i lemnag e pinʼen ni kugog, min fith ngakʼ e Chitamangiy, u fithingag, ni nge yog ni ngam nanged fan, magmed yarmiy e tafnaey romed ni fan ko gabul, ma kugub ngomed bayay.\n\n4 Machane chiney e nggu waen ngakʼ e en Chitamangiy, ma ngkug mʼug ngakʼ fapi ganong ku Israel ni kar malog gaed, ya dawor ra malog gaed rokʼ e en Chitamangiy, ya manang e gin ni ke yaeni tay raed ngay.\n\n5 Me yibi buch u napʼan ni non Yesus, me chachngar bayay u dakean fare ulung i gidiiʼ, me guy ni ke mapʼ e luʼ u oewchraed, ma kar miyuluyed e changar roraed ngakʼ ni gowa nga roeged ngakʼ ni ngki paer roraed nge nʼuw napʼan buchʼuw.\n\n6 Ere gaʼar ngoraed: Musap gaed, lan ngorongreg e ke sug nag tawurngimed.\n\n7 Bay e piʼin nib mʼar u fithikʼmed? Ma gimed fekraed iyib ngog e ngaray. Bay e piʼin nib mugutgut, fa malmit, fa yaf, fa bilis, fa daraw, fa piʼin ni ke ul ayraed, fa piʼin nib baling, fa piʼin ni demutrug e mʼar ni bay roraed? Mi gimed fekraed iyib e ngaray ngug gol nagraed, ya kug runguymed; ya lan ngorngoreg e ke sug ko murnguy.\n\n8 Ya gumnang ni gimed baʼadag ni nggu dag ngomed e nʼen ni kug dag ngakʼ pi walagmed nu Jerusalem, ya kug guy ni mich romed e ba gaman ni ngug gol nagmed.\n\n9 Me yibi buch u napʼan ni non ni aray rogon, ma gubin fare ulung i gidiiʼ, ma ranoed u taʼabang ni kar feked e pi mʼar nge liliy roraed, nge mugutgut roraed, nge malmit roraed, nge maʼay roraed, nge gubin e piʼin ni demutrug e miti mʼar ni bay roraed; me gol nagraed ni gubin e piʼin nni fekraed iyaen ngakʼ.\n\n10 Ma yaed gubin, ni piʼin ni kan gol nagraed nge piʼin ni kuyaed ba poloʼ, e ra siroʼ gaed nga butʼ nga charen i rifrifanʼay, ma arame ra lukuyed rifrifanʼay ko luʼ roraed.\n\n11 Me yibi buch ni yoeg ngoraed ni ngar feked e bitir roraed iyaen ngakʼ.\n\n12 Ere ra feked e pi bitir roraed ngar tayed raed nga butʼ u charen nib liyeg, me sakʼiy Yesus u thilraed; ma fare ulung i gidiiʼ e ra kan gaed nga tomur nge madaʼ ko ngiyalʼ ni ke gubin e bitir ma kan fekraed iyaen ngakʼ.\n\n13 Me yibi buch u napʼan ni yaed gubin ni kan fekraed iyaen ngakʼ, mab sakʼiy Yesus u thilraed, me yoeg ngakʼ fare ulung i gidiiʼ ni ngar ragbug gaed nga dakean e buutʼ.\n\n14 Me yibi buch u napʼan ni kar ragbug gaed nga dakean e buutʼ, me yoeg Yesus rokʼ, me gaʼar: Chitamag, kari kireb anʼug ni bachan e denen rokʼ fapi gidiiʼ ku Israel.\n\n15 Ma napʼan ni yoeg e pi thin ney, ma kuʼir rokʼ me ragbug nga dakean e buutʼ; me meybil ngakʼ e en Chitamangiy, ma pinʼen ni piiʼ e meybil riy e dabiyog i yoloey, ma piʼin ni rungʼag u fithikʼ fare ulung i gidiiʼ e pinʼen ni yoeg e ra micheged.\n\n16 Ere baʼaray rogon ni ur micheged: Oewchey e dawori guy; ara rungʼag tiliy, bingyalʼ, rib felʼ mab poloʼ falʼngin e pinʼen ni kug guyed ma kug rungʼaged ni weliy Yesus ngakʼ e en Chitamangiy;\n\n17 Ma dariy ba yunmon ni rayog ni nge yoeg, ara yog ni yoloey beeʼ, ara yog ni guy gumʼirchaʼen e gidiiʼ fini felʼ nge fini poloʼ falʼngin e pinʼen ni kug guyed ma kug rungʼaged ni ke yoeg Yesus; ma dariy beeʼ ni rayog ni nge guy u laniyaenʼ e falfalaenʼ ni ke suguy maed ni poloʼ ko re ngiyalʼ i nʼen nug rungʼaged nibe meybil ni fan ngomaed ngakʼ e en Chitamangiy.\n\n18 Me yibi buch u napʼan ni muʼ Yesus ko meybil ngakʼ e en Chitamangiy, me sakʼiy ngalang; ma kari gel e falfalaenʼ rokʼ fare ulung i gidiiʼ me mʼay gelingraed.\n\n19 Me yibi buch ni non Yesus ngoraed, me yoeg ni ngar sakʼiy gaed ngalang.\n\n20 Mar sakʼiy gaed ngalang ngar chuw gaed u butʼ, me gaʼar ngoraed: Nge felʼ waʼathmed ni bachan e mich romed. Ere chiney e musap gaed, kari gel e falfalaenʼ rog.\n\n21 Ma napʼan ni yoeg e pi thin ney, me yoer, me micheg fare ulung i gidiiʼ, me fek e pi bitir roraed, ni tataʼareb, nge yibliy raed, me meybil ngakʼ e en Chitamangiy ni fan ngoraed.\n\n22 Ma napʼan ni rinʼ e biney, me yoer bayay;\n\n23 Me non ngakʼ fare ulung i gidiiʼ, ni gaʼar ngoraed: Musap gaed, ngakʼ e pi bitir romed.\n\n24 Ma napʼan ni kar sap gaed ni ngar guyed mar changar gaed nga tharmiy, mar guyed e tharmiy ni ke mab, mar guyed e angel ni karbaed nga butʼ u tharmiy ni gowa bilyeg raed e nifiy; marbaed nga butʼ ngar chalongbiyed fapi bitir, ma ke liyeg raed e nifiy; me machib fapi angel ngoraed.\n\n25 Ma fare ulung i gidiiʼ e ra guyed mar rungʼaged mar falʼeged e chep riy; ma yaed manang ni chep roraed e ba riyulʼ ya yaed gubin ni kar guyed ma kar rungʼaged, ni gubin e gidiiʼ ni ra beeʼ ma manang rokʼ; ma gonpon lʼagruw e biyuʼ nge lal miriʼay urngi raed; ni yaed bogi pumoʼon, nge ppin, nge bitir.\n\n", "3-ne 18": "[center][font_size=26]Guruy Ni 18[/font_size][/center]\n\n[i]Yesus e tabolngin nag fare sacrament nga fithikʼ fapi Nephites—Nni chiyliy ngoraed ni nga ur meybil gaed ni gubin e ngiyalʼ u Fithingan—Piʼin ra kay Doewngin mar unumed Rachaʼen ni de kolfal e yaedra gafgow—Fapi gachalpen e ni piiʼ gelingraed ni ngar piiʼed fare Kan ni Thothup. Napʼan T.Y. 34.[/i]\n\n1 Ere yibi buch ni yoeg Yesus ngakʼ fa piʼin gachalpen ni ngar feked boech e flowa nge waeyin iyaen ngakʼ.\n\n2 Ma napʼan ni ka ranoed ni ngar feked e flowa nge waeyin, me yoeg ko fare ulung i gidiiʼ ni ngar pired nga butʼ.\n\n3 Ma napʼan ni sul fa piʼin gachalpen ni kar feked e flowa nge waeyin, me fek e flowa nge tetʼaer nge yibliy; me piiʼ ngakʼ pi gachalpen me yoeg ngoraed ni ngar kayed.\n\n4 Ma napʼan ni kar kayed mar sug gaed, me yoeg ngoraed ni ngar piiʼed ngakʼ fare ulung i gidiiʼ.\n\n5 Ma napʼan ni kay fare ulung i gidiiʼ mar sug gaed, me gaʼar ngakʼ pi gachalpen: Musap gaed, bay beeʼ ni bay ni yibliy u fithikʼ med, niʼir e bay gupiiʼ gelingin ni nge tetʼaer e flowa nge yibliy me piiʼ ngakʼ e gidiiʼ ko galasia rog, ni gubin e piʼin nra michaenʼraed min tawfe nagraed u fithingag.\n\n6 Ma rennʼey e nga um rinʼed ni gubin e ngiyalʼ, ni boed ni kug rinʼ, ni boed ni kug tetʼaer e flowa mug yibliy nggu piiʼ ngomed.\n\n7 Ma rennʼey e ngam rinʼed ni nge puguran doewag, niʼir e kug dag ngomed. Ma nge yaeni aw nib mich riy ngakʼ e en Chitamangiy ni gubin e ngiyalʼ ma gubay u wunʼmed. Ma faʼanra gubin e ngiyalʼ ni gubay u wunʼmed ma arame bay i paer e Kan ni Thothup rog romed.\n\n8 Me yibi buch u napʼan ni yoeg e pi thin ney, me chiyliy ngakʼ pi gachalpen ni ngar feked boech fare waeyin u kap ngar unumed, ma ngkur piiʼed ngakʼ fare ulung i gidiiʼ ni ngar unumed.\n\n9 Me yibi buch ni rrinʼed ni aram rogon, mar unumed boech mar sug gaed; mar piiʼed ngakʼ fare ulung i gidiiʼ, mar unumed ngar sug gaed.\n\n10 Ma napʼan ni rinʼ fapi gachalpen e rennʼey, me gaʼar Yesus ngoraed: Nge felʼ waʼathmed ni fan ko rennʼey ni kam rinʼed, ya rennʼey e be muguʼuliy e pi motochiyel rog, ma rennʼey e be micheg ngakʼ e en Chitamangiy nib mʼagaenʼmed ngay ni ngam rinʼed e nʼen ni kug chiyliy ngomed.\n\n11 Ma rennʼey e ngar um rinʼed ngakʼ e piʼin nra kalngaenʼ min tawfe nag u fithingag; ma ngam rinʼed ning i puguran rachaʼeg, ni kug pag ke mapʼ ni fan ngomed, ni nge yog ni ngam micheged ngakʼ e en Chitamangiy ni gubin e ngiyalʼ ma gubay u wunʼmed. Ma faʼanra gubin e ngiyalʼ ni gubay u wunʼmed ma bay i paer e Kan ni Thothup rog romed.\n\n12 Ma kug piiʼ ngomed ba motochiyel ni thingar mu rinʼed e pinnʼey. Ma faʼanra gubin e ngiyalʼ ni gimed be rinʼ e pinnʼey ma ra felʼ waʼathmed, ya kam dumow gaed nga dakean e war rog.\n\n13 Machane piʼin bay u fithikʼmed ni yaedra rinʼ nib yoʼor ara balich ko tiney e darur dumow gaed nga dakean e war rog, ya yaed be dumow nga dakean e dayif ni yigoʼ yanʼ; ma napʼan nra awe nʼuw, me yib e day, me thow e nifeng, nge aw ngoraed, ma yaedra thig nga butʼ, ma fare garog nu infierno e ba mab nge paer nibe soen ni nge fekraed.\n\n14 Ere nge felʼ waʼathmed ni faʼan gimed ra fol ko pi motochiyel rog, niʼir e ke chiyliy e en Chitamangiy ngog ni thingar gupiiʼ ngomed.\n\n15 Rriyulʼ, nriyulʼ, gube yoeg ngomed, ni thingar mu uthumed oewchmed magmed meybil ni gubin e ngiyalʼ, ni nge siyi lumel nagmed fare moʼoniyanʼ, magmed mang sib rokʼ.\n\n16 Ma rogon ni kug meybil u fithikʼmed e aram rogon ni ngam meybil gaed u lan e galasia rog, u fithikʼ e gidiiʼ ni kar kalgaed ngaenʼraed ma kan tawfe nagraed u fithingag. Musap gaed, i gag fare tamilang; kug dag ba wok nib felʼ ni fan ngomed.\n\n17 Me yibi buch u napʼan ni yoeg Yesus e pi thin ney ngakʼ pi gachalpen, me chel bayay ngakʼ fare ulung i gidiiʼ me gaʼar ngoraed:\n\n18 Musap gaed, rriyulʼ, nriyulʼ, gube yoeg ngomed, thingar mu uthumed oewchmed mi gimed meybil ni gubin e ngiyalʼ ni nge siy mmul gaed nga fithikʼ e lumel; ya moʼoniyanʼ e ri baʼadag ni ngam yog gaed ngakʼ, ni nge yog ni kiiʼegmed ni boed ni yima rinʼ ko wheat.\n\n19 Ere thingar um meybil gaed ni gubin e ngiyalʼ ngakʼ e en Chitamangiy u fithingag;\n\n20 Ma demutrug e re nʼen ni gimed ra ning ngakʼ e en Chitamangiy u fithingag, ni banʼen nib matʼaw, nib mich u wunʼmed ni rayog ngomed, ma musap gaed, yira piiʼ ngomed.\n\n21 Mmeybil gaed u lan e tabinaew romed ngakʼ e en Chitamangiy, ni gubin e ngiyalʼ u fithingag, ni nge yog ni felʼ waʼathan e pi leʼengimed nge pi bitir romed.\n\n22 Musap gaed, nga um moʼolung gaed ni gubin e ngiyalʼ; ma dab mu tileged e gidiiʼ ni nge dabiyib ngomed u napʼan ni gimed be moʼolung, ya ngam paged ngar baed ngomed ma dab mu siyeged raed;\n\n23 Machane ngam meybil gaed ni fan ngoraed, ma dab mu yinʼed raed nga wean; ma faʼanra bay ur baed ngomed ni gubin e ngiyalʼ ma ngam meybil gaed ni fan ngoraed, ngakʼ e en Chitamangiy, u fithingag.\n\n24 Ere, mu tininged e magael romed ngalang ni nge yog ni gaelʼ e fayleng. Musap gaed i gag e tamilang niʼir e gimed ra tining ngalang—niʼir e kam guyed gag ni kug rinʼ. Musap gaed kam guyed gag ni kug meybil ngakʼ e en Chitamangiy, ma gimed gubin ni mich riy.\n\n25 Ma kam nanged ni kug chiyliy ni dariy bi gimed ni nge yaen ngab yang, ya kug chiyliy ni ngam baed ngog, ni nge yog ni ngam thamiyed magmed guy; ere aray rogon ni ngam rinʼed ko gidiiʼ u fayleng; ma enra thʼaeb e ra motochiyel ney e ke pag ir ngan wawliy iyaen nga fithikʼ e lumel.\n\n26 Me yibi buch u napʼan ni ke yoeg Yesus e pi thin ney, me sap bayay ngakʼ fa piʼin gachalpen ni ke melʼeg raed, me gaʼar ngoraed:\n\n27 Musap gaed, rriyulʼ, nriyulʼ, gube yoeg ngomed, kug piiʼ rebe motochiyel ngomed, ma arame ngguwon ngakʼ e Chitamag ni nge yog nug muguʼuliy boech e motochiyel ni ke piiʼ ngog.\n\n28 Ere chiney e musap gaed, baʼaray e re motochiyel ni kug piiʼ ngomed, ni dab mu paged beeʼ nge kay doewngig me unum rachaʼeg ni manang ni de kol fal, u napʼan ni gimed ra piiʼ;\n\n29 Ya enra kay doewngig me unum rachaʼeg ma de kol fal, e ke gafgow nag e yaʼel rokʼ; ere faʼan gimed manang beeʼ ni be yaen ni nge kay doewngig me unum rachaʼeg ni de kol fal, ma ngam siyeged riy.\n\n30 Machane, dab mu chuweged u fithikʼmed, ya ngam machib niged magmed meybil ngakʼ e en Chitamangiy ni fan ngakʼ, u fithingag; ma faʼanra ke kalngaenʼ min tawfe nag u fithingag; ma arame ngam feked, magmed piiʼ ngakʼ doewngig nge rachaʼeg.\n\n31 Machane faʼanra dabi kalngaenʼ ma dab mu uneged ko mathaʼeg nga fithikʼ e gidiiʼ rog, ni nge siyi gatheaye gidiiʼ rog, ya musap gaed gumnang e saaf rog, ma kug thiʼeg raed.\n\n32 Machane, dab mu yinʼed nga wuruʼ e pi tagilʼ e moʼolung romed, ara tagilʼ e meybil romed, ya piʼin ni aram rogon e ngam ululiyed e machib ni fan ngoraed; ya dam nanged ma richey me rebo rran mar suloed ngar kalgaed ngaenʼraed, marbaed ngog u poloʼ i gumʼirchaʼaraed, mug ggol nagraed; me yaeni aw ni gimed tapgin me yog ni ngar thap gaed ko yafos.\n\n33 Ere, mu fol gaed ko pi thin ney ni kug chiyliy ngomed me siy ni gechig nagmed; ya rra gafgow e chaʼ ni en Chitamangiy e ra gechig nag.\n\n34 Kug piiʼ e pi motochiyel ngomed ni bachan e leleʼeg thin ni kuʼum tayed u fithikʼmed. Ma ra felʼ waʼathmed ni faʼanra dariy e maleʼeg thin u fithikʼmed.\n\n35 Ere chiney e ngguwon ngakʼ e en Chitamangiy, ya ba tʼuf ni thingar guwaen ngakʼ e en Chitamangiy ni fan ngomed.\n\n36 Me yibi buch u napʼan ni muʼ Yesus i yoeg e pi thin ney, me matheg paʼ ngakʼ fa piʼin gachalpen ni ke melʼeg raed, ni tataʼabeeʼ, nge yaeni madaʼ ko ngiyalʼ ni ke math ngoraed ni yaed gubin, ma be non ngoraed u napʼan nibe math ngoraed.\n\n37 Ma fare ulung i gidiiʼ e dar rungʼaged e pi thin ni weliy, ere dar yoloeyed e chep riy; machane fa piʼin gachalpen e ra yoloeyed e chep riy ni piiʼ ngoraed e gelingin ni ngar piiʼed fare Kan ni Thothup. Ma bay gu dag ngomed u boech nga mʼon ni re chep ney e ba riyulʼ.\n\n38 Me yibi buch u napʼan ni math Yesus ngoraed ni yaed gubin, me yib bangi manileng nge upnguy fare ulung i gidiiʼ ma arame dakur guyed Yesus.\n\n39 Ma napʼan ni kan upnguy raed me yaen nge chuw roraed, me yaen ngalang nga tharmiy. Ma fa piʼin gachalpen e ra guyed mar yoloeyed e chep riy ni ke yaen bayay nga tharmiy.\n\n", "3-ne 19": "[center][font_size=26]Guruy Ni 19[/font_size][/center]\n\n[i]Fare ragag nge lʼagruw i gachalpen e ra pigpig gaed ko fapi gidiiʼ mar meybil gaed ni nge yog fare Kan ni Thothup ngoraed—Fa piʼin gachalpen e ni tawfe nagraed mar thapeged fare Kan ni Thothup nge fare pigpig ni tay e pi angel—Yesus e meybil nibe yoeg yu bugithin ni dabiyog i yoloey—I micheg ni rib gel e mich rokʼ e pi Nephites ney. Napʼan T.Y. 34.[/i]\n\n1 Ere chiney e yibi buch u tomuren ni ke yaen Yesus nga tharmiy, ma fare ulung i gidiiʼ e ra wer gaed nra beeʼ magin ni sor ngay, ma gubin e gidiiʼ nra beeʼ me fek leʼengin nge bitir rokʼ nge sul nga tafen.\n\n2 Me wer thiin u fithikʼ fapi gidiiʼ u dakean e nam ni ku chingyalʼ nem, u mʼon ni nge awe lumor, ni fare ulung i gidiiʼ e kar guyed Yesus, make pigpig ngoraed, ma ku ra yib i mʼug gabul ngakʼ fare ulung i gidiiʼ.\n\n3 Arragon, ni mus ko fare nepʼ ni poloʼ ni garar morngaʼagen Yesus; ma napʼan ni ra wereged e thin riy me yoʼor e gidiiʼ ni un ngay, arragon, rib yoʼor e gidiiʼ, ni un ko muruwel riy e re nepʼ nem, ni nge yog ni rebo rran riy ma yaed bay ko gin ni ra yibi mʼug Yesus riy ngakʼ fare ulung i gidiiʼ.\n\n4 Me yibi buch ni faʼani yibi rebo rran riy, u napʼan ni ke mukun fare ulung i gidiiʼ nga taʼabang, ma musap gaed, Nephi nge walagen ni faseg ko yamʼ, ni fithingan e Timothy, nge beeʼ nib pagael ni fak, ni fithingan e Jonas, nge Mathoni, nge Methonihah, ni walagen, nge Kumen, nge Kumenonhi, nge Jeremiah, nge Shemnon, nge Jonas, nge Zedekiah, nge Isaiah—chiney e ireray fithingan fapi gachalpen ni ke melʼeg Yesus—me yibi buch ni ranoed ngar pired nga lukungun fare ulung i gidiiʼ.\n\n5 Ere musap gaed, fare ulung i gidiiʼ e rib yoʼor ni arame ra guyed rogon ngar kiiʼeged raed nge gaman ragag nge lʼagruw ulung u butʼ.\n\n6 Ere fare ragag nge lʼagruw i gachalpen e ra machib niged fare ulung i gidiiʼ; ma musap gaed, mar guyed rogon nge ragbug fare ulung i gidiiʼ nga dakean e buutʼ, ngar meybil gaed ngakʼ e en Chitamangiy u fithingan Yesus.\n\n7 Ma fapi gachalpen e kur meybil gaed ngakʼ e en chitamngiy u fithingan Yesus. Me yibi buch ni arame ra puw gaed ngalang ngar machib gaed ngakʼ fapi gidiiʼ.\n\n8 Ma napʼan ni kar machib niged fapi thin niʼir e ke weliy Yesus—ni dar thilyeged banʼen ko fapi thin ni weliy Yesus—ma musap gaed, mar ragbug gaed bayay ngar meybil gaed ngakʼ e en Chitamangiy u fithingan Yesus.\n\n9 Mar meybil gaed ni fan ko renʼen ni yaed be athapeg; ya ri yaed be athapeg ni ngan piiʼ fare Kan ni Thothup ngoraed.\n\n10 Ma napʼan nra meybil gaed ni aray rogon ma ranoed nga mirichlen bangi raen, me lekraed fare ulung i gidiiʼ.\n\n11 Me yibi buch ni yaen Nephi nga langgin farengi raen me thapeg e tawfe.\n\n12 Ma napʼan ni sul u fithikʼ e raen ngalang me tabab ko tawfe. Me tawfe nag gubin fa piʼin ni ke melʼeg raed Yesus.\n\n13 Me yibi buch u tomuren ni kan tawfe nagraed ni yaed gubin ma kar suloed u fithikʼ e raen ngalang, me yibi aw fare Kan ni Thothup nga dakeanraed, me suguy raed fare Kan ni Thothup nge nifiy.\n\n14 Ere musap gaed, ri gowa ke chalongbiy raed e nifiy; ni yib u tharmiy nga butʼ, ma fare ulung i gidiiʼ e ra guyed nga oewchraed, mar yoloeyed babyoren; me yib e angel u tharmiy nga butʼ ngar machib gaed ngoraed.\n\n15 Me yibi buch u napʼan nibe machib fapi angel ngakʼ fa piʼin gachalpen, musap gaed, me yib Yesus i sakʼiy nga fithikʼraed nge machib ngoraed.\n\n16 Me yibi buch ni non ko fare ulung i gidiiʼ, me yoeg ngoraed ni ngar ragbug gaed bayay nga dakean e buutʼ, nge ku aram rogon ngakʼ fapi gachalpen ni ngar ragbug gaed nga dakean e buutʼ.\n\n17 Me yibi buch u napʼan ni yaed gubin ni kar ragbug gaed nga dakean e buutʼ, me yoeg ngakʼ fapi gachalpen ni ngar meybil gaed.\n\n18 Ere musap gaed, arame ra tabab niged e meybil; mar meybil gaed ngakʼ Yesus, ni yaed be pining ni Somoel roraed nge Got roraed.\n\n19 Me yibi buch ni chuw Yesus u fithikʼraed, me yaen buchʼuw nga orel roraed me siroʼ nga dakean e buutʼ, me gaʼar:\n\n20 Chitamag, gube oge magaer ngom ni kam piiʼ fare Kan ni Thothup ngakʼ e pichaʼaney ni yaed e kug melʼeg raed; ma bachan e mich roraed ngog mug melʼeg raed u fithikʼey u fayleng.\n\n21 Chitamag, gube ning ngom ni ngam piiʼ fare Kan ni Thothup nga dakean gubin e piʼin ra michaenʼraed ko thin roraed.\n\n22 Chitamag, gur e kam piiʼ fare Kan ni Thothup ngoraed ni bachan e michaenʼ roraed ngog; ma gur e kam guy ni ke michaenʼraed ngog ya kam rungʼag lamraed, ma kar meybil gaed ngog; ma kar meybil gaed ngog ni bachan e gubay roraed.\n\n23 Ere chiney Chitamag, gube meybil ngom ni fan ngoraed, nge gubin e piʼin nra michaenʼraed ko thin roraed, ni manga yog ni michaenʼraed ngog, ni gomanga yog nug paer u fithikʼraed ni boed gur, Chitamag, ni gabay u fithikʼag, ni gomanga yog ni ngad taʼareb gaed.\n\n24 Me yibi buch u tomuren ni ke muʼ Yesus ko meybil ni aray rogon ngakʼ e en Chitamangiy, me yib ngakʼ fa piʼin gachalpen, ma musap gaed, kuyaed be ululiy, ni darur talgaed ko meybil ngakʼ; ma darur yoeged e thin nib yoʼor, ya yaed manang ko mang e ngar piiʼed e meybil riy, me lʼagaenʼraed.\n\n25 Me yibi buch ni yibliy raed Yesus u napʼan ni yaed be meybil ngakʼ; me siminmin ni ke falfalaenʼ ngoraed, ma raʼen e falfalaenʼ rokʼ e mat nga dakeanraed, ere musap gaed ra wechwech gaed ni boed falʼngin e falfalaenʼ nge ku aram rogon ko mad rokʼ Yesus; ere musap gaed, wechwech nra tayed riy e rib gel fini wech, arragon, ni dariy banʼen u fayleng ni aram rogon fini wechwech.\n\n26 Me gaʼar Yesus ngoraed: Mmeybil gaed; ni yug aram rogon ma dar talgaed ko meybil.\n\n27 Me chel roraed bayay, me yaen buchʼuw nga orel me siroʼ nga butʼ; me meybil bayay ngakʼ e en Chitamangiy, ni gaʼar:\n\n28 Chitamag, gube oge magaer ngom ni kam machalbog nag e piʼin ni kug melʼeg, ni bachan e micheanʼ roraed, ma gube meybil ni faraed, nge piʼin ni kura micheanʼ raed ko thin roraed, ni gomanga yog nra machalbog gaed u fithikʼag, u dakean e michean roraed ko thin roraed, ni boed faraed machalbog u fithikʼag.\n\n29 Chitamag, dagur meybil ni fan ko fayleng, ya fan ngakʼ e piʼin ni kam piiʼ ngog u fayleng, ni bachan e micheanʼ roraed, ni manga yog ni ngar machalbog gaed u fithikʼag ni boed gur, Chitamag, ni gabay u fithikʼag, ni gomanga yog ni ngad taʼareb gaed, ni nge yog nug rir u fithikʼraed.\n\n30 Ma napʼan ni yoeg Yesus e pi thin ney me yib bayay ngakʼ pi gachalpen; me guy ni kuyaed be meybil ngakʼ, ni darur tal gaed; me siminmin ni falfalaenʼ nga dakeanraed bayay; ma musap gaed riyaed ba wechwech ni boed Yesus.\n\n31 Me yibi buch niki yaen bayay buchʼuw nga orel nge meybil ngakʼ e en Chitamangiy;\n\n32 Ma dariy ba yunmon ni rayog ni nge yoeg e thin ni ke piiʼ ni meybil, ara yog ni nge yoloey beeʼ e pi thin ni ke piiʼ ni meybil.\n\n33 Ma fare ulung i gidiiʼ e rrungʼaged mar mar mecheged; me mab gumʼirchaʼraed mar nanged fan u lan gumʼirchaʼraed e pi thin ni ke piiʼ ni meybil.\n\n34 Machane, rib yoʼor mab maʼangʼang e pi thin ni piiʼ ni meybil ni dabiyog i yoloey, ara nge yog ni nge yoeg beeʼ.\n\n35 Me yibi buch u napʼan ni ke muʼ Yesus ko meybil me sul bayay ngakʼ pi gachalpen, me gaʼar ngoraed: Mich ni erfini gel e dawor gguy u fithikʼ gubin fapi Jews; ere deyog nug dag ngoraed e maʼangʼang nib gaaʼ, ni bachan e micheanʼ roraed ni dariy.\n\n36 Rriyulʼ ni gube yoeg ngomed, dariy bagyaed ni ke guy bogi banʼen nib felʼ ni boed ni kam guyed; ara kar rungʼaged bogi banʼen nib felʼ ni boed ni kam rungʼaged.\n\n", "3-ne 20": "[center][font_size=26]Guruy Ni 20[/font_size][/center]\n\n[i]Yesus e piiʼ e flowa nge waeyin u fithikʼ e maʼangʼang me yibliy fare sacrament nge piiʼ ngakʼ fapi gidiiʼ—Fa piʼin ni ke magaey ko gidiiʼ rokʼ Jacob e ra yibi tamilang laniyaenʼraed rokʼ fare Somoel ni Got roraed mar tafnayed yu Mariken—Yesus e ir fare profet ni boed Moses, ma fapi Nephites e yaed gidiiʼen fapi profet—Ku boech e gidiiʼ rokʼ fare Somoel e yaedra mukun nga Jerusalem. Napʼan T.Y. 34.[/i]\n\n1 Me yibi buch ni yoeg ngakʼ fare ulung i gidiiʼ ni ngar talgaed ko meybil, nge ku aram rogon ngakʼ fa piʼin gachalpen. Me yoeg ngoraed ni dabra talgaed ko meybil u lan gumʼirchaʼraed.\n\n2 Me yoeg ngoraed ni ngar puw gaed nga ngalang mar sakʼiy gaed. Ere ra bagbag gaed ngalang mar sakʼiy gaed.\n\n3 Me yibi buch ni tetʼaer e flowa bayay me yibliy, me piiʼ ngakʼ pi gachalpen ni ngar kayed.\n\n4 Ma napʼan ni kar kayed me yoeg ngoraed ni ngar tetʼaered e flowa ngar piiʼed ngakʼ fare ulung i gidiiʼ.\n\n5 Ma napʼan ni kar piiʼed ngakʼ fare ulung i gidiiʼ ma ki piiʼ e waeyin ngoraed ni ngar unumed, me yoeg ngoraed ni ngar piiʼed ngakʼ fare ulung i gidiiʼ.\n\n6 Ngiyalʼ ney, e dariy e flowa, ara waeyin, ni fek fa piʼin gachalpen, ara fare ulung i gidiiʼ;\n\n7 Machane rriyulʼ ni piiʼ ngoraed e flowa ni ngar kayed, nge waeyin ni ngar unumed.\n\n8 Me gaʼar ngoraed: Enra kay e re flowa ney e ke kay doewngig ni fan ko yaʼel rokʼ; ma enra unum e re waeyin ney e ke unum rachaʼeg ni fan ko yaʼel rokʼ; ma yaʼel rokʼ e dakuriy liyiben me yimʼ ko bilig ara balel, ya ra paer nib sug.\n\n9 Ere napʼan ni ke kay fare ulung i gidiiʼ ni gubin fare flowa ma kar unumed fare waeyin, ma musap gaed, me suguyraed fare Kan ni Thothup; mar tolul gaed u taʼabang, mar oged e magaer ngakʼ Yesus, niʼir e kar guyed ma kar rungʼaged laman.\n\n10 Me yibi buch u napʼan ni yaed gubin ni kar oged e magaer ngakʼ Yesus, me gaʼar ngoraed: Musap gaed chiney e kug muʼ i yoeg fare motochiyel ni chiyliy fachaʼ ni Chitamangiy ngog ni morngaʼagen e pi gidiiʼ ney, ni yaed e piʼin ni kar magaey gaed ko gidiiʼ ku Israel.\n\n11 Mu tayed u wunʼmed ni kug weliy ngomed, ni kugog ngomed napʼan nra muguʼul fapi thin rokʼ Isaiah—musap gaed kan muʼ i yoloey, ni bay romed, ere mu biʼeged—\n\n12 Ma rriyulʼ, nriyulʼ, ni gube yoeg ngomed, nnapʼan nra muguʼul ma arame ke muguʼul fare mʼag ni tay e fachaʼ ni Chitamangiy ngakʼ e gidiiʼ rokʼ, O gidiiʼ ku Israel.\n\n13 Ma arame tin ni magaey e gidiiʼ, ni yaedra garar u dakean e fayleng, e yaedra sul nga taʼabang u lan e ngek ngu lan e ngael, ngu lan e yimuch ngu lan e leluʼoch; ma bayi tamilang laniyaenʼraed u morngaʼagen fare Somoel ni Got roraed, niʼir e ke bayuliyraed.\n\n14 Ma fachaʼ ni Chitamangiy e ke chiyliy ngog ni nggu piiʼ ngomed e re nam ney, ni ngam tafnayed.\n\n15 Ma gube yoeg ngomed, ni faʼanra dabi kalngaenʼ fapi Gentiles u tomuren ni ke yog fare tawaʼath ngoraed, u tomuren ni kar garareged e gidiiʼ rog—\n\n16 Ma arame gimed, e piʼin ni kam magaey gaed ko gidiiʼ ku Jacob, e ngam maroed nga fithikʼraed; ni yaed bayoʼor ni bay mu pired u fithikʼraed; ma ngam pired u fithikʼraed ni boed ba layon u fithikʼ e gamanman u magerger, nge ku boed ba layon u fithikʼ yu ulung i saaf, ni faʼanra yaen u fithikʼraed nibe yitʼ raed ma be thʼethʼaeb raed ni yuyang, ma dariy beeʼ nra ayuwegraed.\n\n17 Paʼmed e bay ni pug nga dakean e pi toʼogor romed, ma gubin e pi toʼogor romed ma yira thirif raed u butʼ.\n\n18 Ma gura kunuy e gidiiʼ rog nga taʼabang ni boed beeʼ ni ma ulnguy yuthum i uchel nga dakean e faraf u naʼun rokʼ.\n\n19 Ya gura falʼeg ni fan ngakʼ e gidiiʼ rog ni yaed e ke falʼeg faʼen Chitamangiy ba mʼag u thilraed, arragon, gura falʼeg e gagay romed ko wasey, ma gura falʼeg e tʼiyung romed ko brass. Ma gimed ra thʼethʼaeb e gidiiʼ nib yoʼor nge yuyang; ma gura bangbeng nag e pinʼen ni ke yog ngoraed ngakʼ Somoel, nge chugum roraed ngakʼ fare Somoel ko fayleng ni poloʼ. Ere musap gaed, gag e chaʼ ni nggu rarinʼ.\n\n20 Ma bay yibi buch, ni yoeg fachaʼ ni Chitamangiy, ni farengi sayden rog ko gechig e yira tining nga dakeanraed ko bin tomur e rran; ma faʼanra dabra kalgaed ngaenʼraed ma ra mul nge aw nga dakeanraed, ni yoeg fachaʼ ni Chitamangiy, arragon, ra mul nge aw nga dakean gubin e pi nam ko fapi Gentiles.\n\n21 Ma bay yibi buch ni gura monʼog nag e gidiiʼ rog, O gidiiʼ ku Israel.\n\n22 Ere musap gaed, pi gidiiʼ ney e gura monʼog nag u lan e re nam ney, ni nge muguʼul fare mʼag nug tay ngakʼ e chitamangmed i Jacob; ma bayi paer ni bin Beʼech e Jerusalem. Ma fare gelingin nu tharmiy e ra paer u fithikʼ e pi gidiiʼ ney; arragon, gura paer u fithikʼmed.\n\n23 Musap gaed, gag faʼanem ni weliy Moses morngaʼagen, ni gaʼar: Bay ba profet ni bayi piiʼ fare Somoel ni Got romed ngomed u fithikʼ pi walagmed, ni boed gag; ire ngam motoyil gaed ko urngin e pinʼen ni bayi weliy ngomed. Ma bay yibi buch ni gubin e piʼin ni dabra motoyil gaed ko re profet nem e yira chuwegraed u fithikʼ fapi gidiiʼ.\n\n24 Riyulʼ ni gube yoeg ngomed, arragon, nge gubin fapi profet ni aram ku Samuel nge tin niki yib nga tomuren, ni gubin i yaed ni non, ma ke michegeg.\n\n25 Ere musap gaed, gimed pifak fapi profet; nge gimed e gidiiʼ ku Israel; nge gimed gidiiʼen fare mʼag ni tay fachaʼ ni Chitamangiy ngakʼ e pi chitamangmed, ni gaʼar ngakʼ Abraham: Ma dakean pifakam e yira tawaʼath nag gubin e pi mfen nu fayleng riy.\n\n26 Fachaʼ ni Chitamangiy e ke fasegeg kug mʼug ngomed ko sommʼon, ma ke piiʼeg ni nggub gu falʼeg waʼathmed, ni nggu chefegmed ni gimed gubin ko pi ngongol romed nib kireb; ni biney e bachan e gimed e bitir ko fare mʼag—\n\n27 Ma tomuren ni kan falʼeg waʼathmed ma arame muguʼuliy fachaʼ ni Chitamangiy fare mʼag ni tay ngakʼ Abraham, ni gaʼar: U dakean pifakam e yira tawaʼath nag gubin e pi mfen u fayleng riy—ko fare Kan ni Thothup ni bayi mapʼ rog nga dakean fapi Gentiles, nib tawaʼath nga dakean fapi Gentiles nra gel nagraed ko gubin e gidiiʼ, nra garareg e gidiiʼ rog, O gidiiʼ ku Israel.\n\n28 Ma bay ra manged ba gechig ngakʼ e gidiiʼ ko re nam ney. Machane, napʼan nra thap e gospel rog ngoraed ni poloʼ, ma faʼanra ngar ʼelʼel niged gumʼirchaʼraed ngog ma gura sulweg e pi ngongol roraed ni kireb nga dakean loelugraed, ni yoeg fachaʼ ni Chitamangiy.\n\n29 Ma ra yib nga nʼug fare mʼag nug falʼeg u thilmaed e gidiiʼ rog; gu falʼeg e ba mʼag u thilmaed ni gura kunuy raed nga taʼabang ko ngiyalʼ nib mʼag anʼug ngay, ni nggu piiʼ ngoraed bayay fare nam rokʼ e pi chitamangraed ngar tafnayed, ni fare nam nu Jerusalem, niʼir fare nam nni michmicheg ngoraed ni manemus, ni yoeg fachaʼ ni Chitamangiy.\n\n30 Ma bay yibi buch ni bayi taw nga napʼan, ni fare gospel rog ni poloʼ e bay ni machib nag roraed;\n\n31 Ma bayi michaenʼraed ngog, ni gag Yesus Kristus, fachaʼ ni Fak Got, ma bay ur meybil gaed ngakʼ e en Chitamangiy u fithingag.\n\n32 Ma arame pi matanag roraed e bay ra non gaed ngalang, ni kar tang gaed u taʼabang; ya bay ruguyed nga oewchraed.\n\n33 Ma arame fachaʼ ni Chitamangiy e bayi kunuy raed nga taʼabang bayay, me piiʼ ngoraed yu Jerusalem ni nge mang ba nam ni taferaed.\n\n34 Ma arame bay ra tolul niged e falfalaenʼ—Ni yaed be tang u taʼabang ni yaed be gaʼar, gimed e pi yungi nam nu Jerusalem ni kan gatheaymed; ya fachaʼ ni Chitamangiy e ke falʼegaenʼ e gidiiʼ rokʼ, ma ke bayuliy yu Jerusalem.\n\n35 Fachaʼ ni Chitamangiy e ke dag falʼngin i paʼ nib thothup u mit gubin e pi nam; nge gubin e gidiiʼ ko tin tomur e rran u fayleng ni yaedra guy fare woʼen e thap rokʼ fachaʼ ni Chitamangiy; ma fachaʼ ni Chitamangiy nge Gag e gamow taʼareb.\n\n36 Ma arame bay yibi buch e pinʼen ni kan yoloey ni gaʼar: Muʼod gaed, muʼod gaed bayay, nga munʼed gelingmed nga dakeanmed, O Zion; munʼed nga dakeanmed e pi mad romed nib felʼ yaʼan, O Jerusalem, ni fare binaw nib thothup, ya ngiyalʼ ney iyaen nga mʼon e dab kiyib ngom e piʼin ni dawor ni madʼad ngakʼ nge piʼin nib alit.\n\n37 Mu rurug nge chuw e fiyath u doewam; mu bagbag ngalang, ngam paer nga butʼ, O Jerusalem; mu pithig e gaf u balelʼugnam, O sib ni ppin nu Zion.\n\n38 Ya baʼaray rogon ni yoeg fare Somoel: Kam piiʼed gimed ni chuwaeyʼ ni dariy fan, ere yira bayuliymed ni dariy e salpiy riy.\n\n39 Rriyulʼ, nriyulʼ, ni gube yoeg ngomed, ni gidiiʼ rog e yaedra nang fithingag; arragon, lan e re rran nem e yaedra nang ni gag e gube non.\n\n40 Ma napʼan ni yaedra gaʼar: Rib felʼ usun u dakean e pi burey rifrifan ay fachaʼ nra yib nag e thin nib mangil ngoraed, niʼir e ma awnag e gapas; niʼir e ma fek iyib ngoraed e thin nib felʼ ni morngaʼagen e tin nib mangil, niʼir e chaʼ ni yarmiy rogon e thap; ni gaʼar ngakʼ Zion: Got rom e suwon!\n\n41 Ma arame bay yaen bbugi thin nibe gaʼar: Muchuw gaed, muchuw gaed, mmaroed ngam chuw gaed ko ginnʼir, dab mmath gaed ko pinʼen ni de beʼech; mmaroed ngam chuw gaed u lukungun e re binaw nir; mu pired ni gimed ba beʼech e piʼin ni bay matʼawon Somoel romed.\n\n42 Ya dab mmaroed nib gur ara gimed be miil; ya bay mmaroed ni fare Somoel e bay nga mʼon romed, ma fare Got ku Israel e bayi paer nga tomur romed.\n\n43 Musap gaed, tapigpig rog e ra gagyeg nib gonop; bay ni pug ngalang, min liyoer ngakʼ ngalang min tay niʼir e thʼabi tolang.\n\n44 Boʼor e piʼin nra gin oewchraed ngom—ya oewchen e rib madʼad, ni dawori buch rokʼ beeʼ, nge doew ni ke madʼad ke pag rogon ni ma tay fak e gidiiʼ—\n\n45 Ere bayi atngiy dakean e nam nib yoʼor; pi pilung e ra maen langraed u puluwon, ya pinʼen ni dawor noeg ngoraed e yaedra guy; nge pinʼen ni dawor rrungʼaged e yaedra nanged fan.\n\n46 Rriyulʼ, nriyulʼ, ni gube yoeg ngomed, gubin e pinnʼey ma rriyulʼ nra buch, ni boed ni ke chiyliy fachaʼ ni Chitamangiy ngog. Ma arame re mʼag ney ni falʼeg fachaʼ ni Chitamangiy u thilraed e gidiiʼ rokʼ e bayi muguʼul; ma arame bayi paer e gidiiʼ rog bayay u Jerusalem, me paer ni fare nam ni taferaed.\n\n", "3-ne 21": "[center][font_size=26]Guruy Ni 21[/font_size][/center]\n\n[i]Israel e ra mukun nga taʼabang u napʼan ni ra yib fare ke Babyor ku Mormon—Fapi Gentiles e bay ra pired ni bogi gidiiʼ ni nib puf matʼaw raed u Mariken—Yaed ra thap ni faʼanra michaenʼraed ma yaed be fol; ara dangay, ma yira chuwegraed min gatheayraed—Israel e ra sunmiy e bin Beʼech e Jerusalem, ma fatin ke malog e ganong e yaedra sul. Napʼan T.Y. 34.[/i]\n\n1 Ere rriyulʼ nug be yoeg ngomed, kug piiʼ ba pow ngomed, ni nge yog ni ngam nanged e ngiyalʼ ni arame nge buch e pinnʼey—ni arame ngiyalʼ ni nggu kunuy bayay, e gidiiʼ rog, O gidiiʼ ku Israel, ni ngar suloed bayay ya ke nʼuw napʼan ni kar garar gaed, ma bay gu yarmiy bayay e Zion rok nga fithikʼraed;\n\n2 Ere musap gaed, baʼaray e nʼen ni nggu piiʼ nib pow ngomed—ya rriyulʼ ni gube yoeg ngomed ni pinnʼey ni kug weliy, nge tin kubay nga mʼon ni bay fin gu weliy ngomed, ma dakean gelingin fare Kan ni Thothup ni bayi piiʼ e en Chitamangiy ngomed, e bay ni dag riy ngakʼ fapi Gentiles ni nge yog ni ngar nanged morngaʼagen e pi gidiiʼ ney ni yaed e tin ni kar magaey gaed ko gidiiʼ ku Jacob, nge morngaʼagen e pi gidiiʼ rog ney ni yaed e bayra wereged raed;\n\n3 Rriyulʼ, nriyulʼ, ni gube yoeg ngomed, nnapʼan ni ra dag e en Chitamangiy e pinnʼey ngoraed, ma ra yib rokʼ e en Chitamangiy ngoraed, me yib roraed ngomed;\n\n4 Ya gonop rokʼ e en Chitamangiy ni ngar pired u dakean e biney e nam, ma ngan tay raed ni yaed bogi gidiiʼ nib puf matʼawraed u gelingin e en Chitamangiy, ni nge yog ni yib e pinnʼey roraed ngakʼ e tin ni ke magaey ko gidiiʼ rom, ni nge yog ni muguʼul fare mʼag rokʼ e en Chitamangiy ni mʼag ngakʼ e gidiiʼ rokʼ, O gidiiʼ ku Israel;\n\n5 Ere, napʼan e pi muruwel ney nge pi muruwel ni bay ni gagyeg nag u fithikʼmed u tomuren e ngiyalʼ ney e bay yib rokʼ fapi Gentiles, ngakʼ e pi bitir romed ni bay ra palog gaed ko mich ni bachan e denen;\n\n6 Ya rogon laniyaenʼ e en Chitamangiy ni lemnag ni nge yib rokʼ fapi Gentiles, e nge yog ni dag gelingin ngakʼ fapi Gentiles, ni fan e fapi Gentiles e faʼanra dabra ʼelʼel niged gumʼirchaʼraed, mar kalgaed ngaenʼraed ngar baed ngog min tawfe nagraed u fithingag, mar nanged e pinʼen nib gaʼfan mab riyulʼ ko machib rog, me yog nni unegraed ko mathaʼeg nga fithikʼ e gidiiʼ rog, O gidiiʼ ku Israel;\n\n7 Ma napʼan ni bayi buch e pinnʼey ni arame nge tabab pifakmed i nang e pinnʼey—ma arame bayi paer nib pow ngoraed, ni nge yog ni ngar nanged ni fare muruwel rokʼ e en Chitamangiy e arame ke tabab ni nge muguʼul fare mʼag ni tay ngakʼ e gidiiʼ ni yaed fapi gidiiʼ ku Israel.\n\n8 Ma napʼan ni ra yib e re rran nem, ma bay yibi buch ni pi pilung e bay ra uchmiyed langraed; ya pinʼen ni dawor ni weliy ngoraed e bay ra guyed; nge pinʼen ni dawor rrungʼaged e bay ra lemniged.\n\n9 Ya lan e re rran nem, ni fan ngog, e en Chitamangiy e bayi muruwliy ba muruwel, nib muruwel nib gaaʼ mab maʼangʼang u fithikʼraed; ma bay boech I yaed u fithikʼraed ni dabi michaenʼ ngay, ni yug aram rogon ni beeʼ nib moʼon e ra weliy ngoraed.\n\n10 Machane musap gaed, yafos rokʼ e tapigpig rog e bay u lani paʼag; ere dabiyog ni ngar madʼad gaed ngakʼ, ni yug aram rogon ni bay ra gafgow niged. Machane bay ggol nag, ya bay gudag ngoraed ni gonop rog e bagaʼ ko fare sasaliyeb rokʼ fare moʼoniyanʼ.\n\n11 Ere bay yibi buch ni en dabi michaenʼ ko thin rog, ni gag Yesus Kristus, niʼir e bayi guy rogon e en Chitamangiy niʼir e nge fek e thin rog iyaen ngakʼ fapi Gentiles, ma bayi piiʼ ngakʼ gelingin ni nge fek e thin rog iyaen ngakʼ fapi Gentiles, (bay nrinʼ ni woed ni yoeg Moses) ni bay ni chuwegraed u fithikʼ e gidiiʼ rog ni yaed gidiiʼen fare mʼag.\n\n12 Ere gidiiʼ rog ni ke magaey ko gidiiʼ ku Jacob e bay ra pired u fithikʼ fapi Gentiles, arragon, u fithikʼraed ni boed ba layon u fithikʼ e gamanman ni malboch nu mapan, ni boed ba layon nib felʼ yangren u fithikʼ yu ulung i saaf, niʼir e, faʼanra nge yaen u fithikʼraed me yitʼraed nga butʼ me radiyraed ni nochiyang, ma dariy reb nra fos.\n\n13 Paʼaraed e bay ra tininged nga dakean e piʼin togopluw roraed, ma gubin e pi toʼogor roraed e bay ni chuwegraed.\n\n14 Arragon, gafgow ngakʼ e pi Gentiles ma kemus ni faʼan yaedra kalngaenʼ; ya bay yibi buch u lan e re rran nem, ni yoeg e en Chitamangiy, ni bay gu chuweg e pi os romed u fithikʼmed, ma bay gu gatheay e pi chariots romed;\n\n15 Ma bay gu chuweg e pi binaw ko nam romed, mug buthug nga butʼ gubin e pi yungi nʼen ni kam noemow niged ni tagilʼ e miith romed;\n\n16 Ma bay gu chuweg e pig u lan e nam romed, me chuw e pi tamarong romed;\n\n17 Pi liyos romed ni kan ker, nge pi liyos romed nib sakʼiy, e bay gu chuweg u fithikʼmed ma dabkiyog ni ngam liyoer gaed ko pi muruwel nibe sum u paʼmed;\n\n18 Ma bay gu pug ngalang e pi gakʼiy romed nge chuw u fithikʼmed; ere aram rogon ni bay gu gatheay e pi binaw romed.\n\n19 Ma bay yibi buch ni gubin e sasalap, nge sabaenbaen, nge moʼowaenʼ, nge togopluw, nge gamʼing nib falʼngakʼ, nge pi gathar, e bayi tal.\n\n20 Ya bay yibi buch, nibe yoeg e en Chitamangiy, ni re rran nem e chaʼ ni dabi kalngaenʼ me yib ngakʼ Fakag nib Tʼuf rog, e ireram e piʼin ni gura chuwegraed u fithikʼ e gidiiʼ rog, O gidiiʼ ku Israel;\n\n21 Ma bay gu gagyeg nag e gechig nge damomuw nga dakeanraed, ni boed ni kan rinʼ ngakʼ e piʼin ni dariy loren Got u wunʼraed, ni boed ni dawor rungʼaged biʼid.\n\n22 Machane faʼan yaedra kalngaenʼ mar motoyil gaed ko thin rog, ma dabra ʼelʼel niged gumʼirchaʼraed, ma bay gu yarmiy e galasia rog u fithikʼraed, ma bay ra og niged yaed nga lan ba mʼag min uneg raed ko mathaʼeg nga fithikʼ e tiney e gidiiʼ ku Jacob ni ke magaey, ni yaed e piʼin ni kug piiʼ e re nam ney ngoraed ni ngar tafnayed;\n\n23 Ma bay ra ayuweged e gidiiʼ, ni piʼin ni ke magaey ko gidiiʼ ku Jacob, nge oren e pi gidiiʼ ku Israel ni yaedra yib, ni ngar sunmiyed bbinaw, ni bay noeg ni fare Jerusalem ni Beʼech.\n\n24 Ma arame bay ra ayuweged e gidiiʼ rog ni kar garar gaed u dakean gaʼangin yang fare nam, ni yog ni ngar mukun gaed nga taʼabang, nga lan fare Jerusalem nib Beʼech.\n\n25 Ma arame bay yib fare gelingin nu tharmiy nga butʼ nga fithikʼraed; ma ku arragon ngog ni bay gub nga fithikʼraed.\n\n26 Ma arame fare muruwel rokʼ e en Chitamangiy e bayi tabab ko re rran nem, ni ireram napʼan ni bay ni machib nag e re gospel u fithikʼ e tin ni ke magaey ko pi gidiiʼ ney. Rriyulʼ ni gube yoeg ngomed, nre rran nem e bayi tabab fare muruwel rokʼ e en Chitamangiy u fithikʼ gubin e pi gidiiʼ rog ni kar garar gaed, arragon, ni boed fapi ganong ni kar malog gaed, ni powiʼiyraed e en Chitamangiy nga wuruʼ yu Jerusalem.\n\n27 Arragon, fare muruwel e bayi tabab u fithikʼ gubin fapi gidiiʼ rog ni kar garar gaed, ni nge tabab nag e en Chitamangiy ni nge falʼeg rogon woʼen me yog ni ngar baed riy ngog, ni nge yog ni ngar meybil gaed ngakʼ e en Chitamangiy u fithingag.\n\n28 Arragon, ma arame bayi tabab fare muruwel, ni nge tabab nag e en Chitamangiy u fithikʼ gubin e gidiiʼ ko pi nam ni nge falʼeg rogon woʼen me yog ni nge mukun e gidiiʼ rokʼ riy nga tabnaw ko fare nam ni taferaed.\n\n29 Ma bay ra chuw gaed ko gubin e pi nam; ma dabra chuw gaed nib gur, ara yaed be miil, ya bay gu mʼon roraed, ni yoeg e en Chitamangiy, ma bay gu mang matanag roraed u wuryal.\n\n", "3-ne 22": "[center][font_size=26]Guruy Ni 22[/font_size][/center]\n\n[i]U lan e tin tomur e rran, e Zion nge stakes rokʼ bayi noemow, ma Israel e bayi mukun u fithikʼ e murnguy nge simnguy—Yaed ra falfalaenʼ—Mu taʼareb nag ko Isaiah 54. Napʼan T.Y. 34.[/i]\n\n1 Ma arame pinʼen ni kan yoloey e bay yibi buch: Mu tang gaed, gimed e ppin nib mathʼyin, gimed e piʼin damur fakayed e bitir; mu tang gaed nib gaaʼ lammed, magmed tolul, gimed e piʼin ni dawor mu filed amithun e bitir; ya nge yoʼor e bitir romed e piʼin dariy fakmed, ngakʼ e piʼin ni bay figirngiraed, nibe yoeg fare Somoel.\n\n2 Mu gaaʼ niged lan e tent romed, magmed pagraed ngar tiled madane rungrung ko naʼun romed nge mataltal, dab mu tiled gimed nga tomur, magmed nʼuw nag gafan e tent romed magmed gel nag e rumog romed;\n\n3 Ya bay mu yoʼor gaed nga baʼani matʼaw I paʼay ngo baʼani gilaeyʼ, ma pi fakmed e bay ra tafnayed tafen fapi Gentiles mar falʼeged e pi yungi binaw ni kan pag nge yog ni ngan paer riy.\n\n4 Dab murus gaed, ya gimed e dab mu tamraʼ gaed; ara minaenʼmed, ya gimed e dab ni tamraʼ nagmed; ya gimed e bay mu paged talin e tamraʼ ni um tayed u napʼan ni kagmed ba rugod, ma dabki yib ngaenʼmed e moʼogthar ni untay ngomed u napʼan ni kagmed ba rugod, ma dabki yib ngaenʼmed bayay e moʼogthar ni untay ngomed ni dariy figirngimed.\n\n5 Ya chaʼ ni sunmiymed, ni figirngimed, ni fare Somoel ko Yoʼor fithingan; ma ireTabiyul romed, ni Fachaʼ nib Thothup ku Israel—ma bay ni pining ni fare Got ko fayleng ni poloʼ.\n\n6 Ya fare Somoel e ke piningmed ni boed beeʼ nib ppin ni kan nʼaeg ma kari kirbaenʼ, nge beeʼ nib ppin ni unfek yathin u napʼan ni kab rugod, nibe yoeg e Got romed.\n\n7 Ya rib ngoch napʼan ni kug pagmed, machane u fithikʼ e murnguy nib gel e bay gu kunuy med riy nga taʼabang.\n\n8 U fithikʼ buchʼuw e puwaenʼ rog mug mithaeg oewcheg romed boechi ngiyalʼ, machane fithikʼ e runguy ni dabimus biʼid e bayi wureng anʼug ngomed, nibe yoeg fare Somoel ni Tabiyul romed.\n\n9 Ya biney e taʼab rogon u wunʼug ko fare ngiyalʼ i nʼen ni yib dayin Noah, ya aram rogon ni kug michmicheg ni dab kiyib dayin Noah bayay nge tharey e fayleng, ere aray rogon ni kug thʼaebi micheg ni dab kug puwaenʼ ngomed.\n\n10 Ya pi burey e bayi mʼay nge pi yungi ted e bay ni chuweg, machane wurengaenʼ rog e dabi chuw romed, ara ni chuweg fare mʼag ko gapas rog, nibe yoeg fare Somoel niʼir e be runguymed.\n\n11 O gimed e piʼin ni kam gafgow gaed, nibe yinʼ med e yokoʼ, ma damur pirʼeged e gapas! Musap gaed, bay ggaed e malang nib felʼ raʼen u lan e binaw romed, ma bay gu ufung e pi dayif romed ko sapphires malang ni yarraʼ.\n\n12 Ma bay gu falʼeg e pi winda romed ko malang nibe gael raʼen, nge garog romed ko malang ni row nibe gael raʼen, nge gubin e pi yoror romed ni bay gu falʼeg ko malang nib felʼ usun.\n\n13 Ma gubin e pi bitir romed e bayi machib nagraed Somoel; me pirʼeg pifakmed e gapas ni gaaʼ.\n\n14 Ma bay ni gagyeg nagmed nga fithikʼ e tin nib matʼaw; ma bay mu malʼaf gaed ko magafaenʼ ya dab murus gaed, nge tamdag ya dabi chugur ngomed.\n\n15 Musap gaed, bay ra mukungaed nga taʼabang ngar gafgow nagmed ko pinnʼem, ma dag gumoʼ riy; piʼin ra mukun nga taʼabang ngar gafgow niged gimed e yaedra aw nga butʼ ni fan ngomed.\n\n16 Musap gaed, kug sunmiy e gidiiʼ ni ma muruwel ko wasey niʼir e ma koʼoreg e nifiy, ma ire ma falʼeg talin e muruwel ni fan ko muruwel rokʼ; ma kug sunmiy e chaʼ ni ma gatheay banʼen.\n\n17 Dariy talin e mael ni kan falʼeg ni rayog ni nge madʼad ngomed; ma gubin e yinmon nra togopluw ngomed u gilʼ e pufthin ma bay e fulweg riy romed. Ireray fare michmich ngakʼ e pi tapigpig rokʼ fare Somoel, ma falʼngiraed nib matʼaw e yib rog, ni yoeg fare Somoel.\n\n", "3-ne 23": "[center][font_size=26]Guruy Ni 23[/font_size][/center]\n\n[i]Yesus e ba mʼagaenʼ ko pi thin rokʼ Isaiah—I chiyliy ngakʼ fapi gidiiʼ ni ngar gayed fapi profet—Pi thin rokʼ Samuel ni fare Lamanite u morngaʼagen fare Foskoyamʼ e ni puthuy ko pi chep roraed. Napʼan T.Y. 34.[/i]\n\n1 Ere chiney, musap gaed, gube yoeg ngomed, ni thingar mu filed e pinnʼey ngam nanged. Arragon, ba motochiyel ni kug piiʼ ngomed ni thingar mu filed e pinnʼey u fithikʼ e lʼagaenʼ; ya rib gaʼfan e pi thin rokʼ Isaiah.\n\n2 Ya rriyulʼ ni ke weliy gubin banʼen ni morngaʼagen e gidiiʼ rog ni gidiiʼ ku Israel; ere ri kub tʼuf ni thingar ki non ngakʼ fapi Gentiles.\n\n3 Ma gubin e pinʼen ni ke weliy make buch nge tin ni bayi buch, ni boed rogon e pi thin ni ke weliy.\n\n4 Ere ngam motoyil gaed ko thin rog; mu yoloeyed e pinʼen ni kug weliy ngomed; ma rogon e ngiyalʼ nge rogon ni baʼadag e en Chitamangiy e bayi thap riy ngakʼ fapi Gentiles.\n\n5 Ma enra motoyil ko thin rog nge kalngaenʼ min tawfe nag, e ireram chaʼ nra thap. Mu filed e thin rokʼ fapi profet, ya yaed boʼor ni yaed be micheg e pinnʼey.\n\n6 Ere chiney e yibi buch u napʼan ni yoeg Yesus e pi thin ney me gaʼar ngoraed bayay, u tomuren ni ke weliy fan gubin fapi chep nib thothup ngoraed ni ke thap ngoraed, i gaʼar ngoraed: Musap gaed, bay boech e chep nib thothup ni gubaʼadag ni ngam yoloeyed, niʼir e dawor mu yoloeyed.\n\n7 Me yibi buch ni gaʼar ngakʼ Nephi: Mu fek iyib ngog fapi chep ni kuʼum chaʼariy.\n\n8 Ma napʼan ni fek Nephi fapi chep iyaen ngakʼ, me yaeni tay nga butʼ u pʼoewchen, me yaeni sap ngay me gaʼar:\n\n9 Rriyulʼ gube yoeg ngomed, kug chiyliy ngakʼ e tapigpig rog i Samuel, ni fare Lamanite, ni nge micheg ngakʼ e pi gidiiʼ ney, u napʼan e re rran nem ni en Chitamangiy e nge tayfan fithingan u dakenag, ma arame boʼor e saints ni bayra fos gaed ko yamʼ, mar mʼug gaed ngakʼ e gidiiʼ ni yoʼor, ngar machib gaed ngoraed. Me gaʼar ngoraed: Gathi aray rogon?\n\n10 Ma fa piʼin gachalpen e ra fulweged lungun nra gaʼar gaed ngakʼ: Arragon, Somoel, Samuel e prophesy ni woed ni kamoeg, ma gubin ni ke muguʼul.\n\n11 Ere gaʼar Yesus ngoraed: Mangfan ni dawor mu yoloeyed e rennʼey, ni boʼor e saints ni kar fos gaed ko yamʼ ma kar mʼug gaed ngakʼ e gidiiʼ nib yoʼor ngar machib gaed ngoraed?\n\n12 Ere yibi buch ni yib ngaenʼ Nephi ni dawor ni yoloey e rennʼey.\n\n13 Me yibi buch ni chiyliy Yesus ni thingar ni yoloey; ere ni yoloey ni boed rogon ni chiyliy.\n\n14 Ere chiney e yibi buch u tomuren ni ke tamilngeg Yesus fan gubin fapi chep nib thothup u taʼabang, niʼir e kar yoloeyed, me chiyliy ngoraed ni ngar machib niged e pinʼen ni ke tamilngeg fan ngoraed.\n\n", "3-ne 24": "[center][font_size=26]Guruy Ni 24[/font_size][/center]\n\n[i]Fare tamalʼog rokʼ Somoel e ra falʼeg woʼen fabin Lʼagruw yay e Wub—Kristus e bayi paer u gilʼ e pufthin—Israel e kan chiyliy ngakʼ ni nge piiʼ taʼab guruy u ragag guruy ko tin bay roraed nge ku boech e maligach—Bake babyor nni chaʼariy ni fen e puguʼuran—Mu taʼareb nag ko Malachi 3. Napʼan T.Y. 34.[/i]\n\n1 Me yibi buch ni chiyliy ngoraed ni thingar yoloeyed e pi thin niʼir e piiʼ e en Chitamangiy ngakʼ Malachi, ni bay yoeg ngoraed. Me yibi buch u tomuren ni kar yoloeyed, me tamilngeg fan. Ere baʼaray e pi thin ni yoeg ngoraed, ni gaʼar: Aray rogon ni yoeg e en Chitamangiy ngakʼ Malachi—Musap gaed, Gag e bay gulʼoeg e tamalʼog rog, nge mʼon nge yarmiy woʼeg, ma fare Somoel niʼir e gimed be gay e bay yib nib tomgin ko temple rokʼ, niʼir e fare tamalʼog ko fare mʼag, niʼir e ba mʼagaenʼmed ngakʼ; musap gaed, bay yib, nibe yoeg fare Somoel ko Yoʼor.\n\n2 Machane miniiʼ e ra kʼadaenʼ ko fare rran ni bay yib, nge miniiʼ e ra sakʼiy u napʼan ni ke yibi mʼug? Ya ire boed e nifiy ko chaʼ ni ma urufiy e wasey nge soep ko chaʼ ni ma malukmad.\n\n3 Ma bayi paer niʼir e nifiy ko chaʼ ni ma urufiy e wasey nge tamachalbog ko silber; ma bayi machalbog nag fapi pagael ni fak Levi, me beʼech nagraed ni boed e gol nge silber, ni nge yog ni ngar piiʼed ba maligach ngakʼ Somoel nib matʼaw.\n\n4 Ma arame rayog ni fare maligach ku Judah nge Jerusalem e ra felʼ u waenʼ fare Somoel, ni woed u lan fatin kakrom e rran, ma ku woed u lan e pi duw ni ke thimur.\n\n5 Ma ke chugur ni nggub ni nggu pufthin nagmed; ma gura yib nib gur ni gag e mich nib togopluw ngakʼ e pi tapig, nge piʼin nib tagolong, nge piʼin darma riyulʼ ko michmich, nge piʼin ni yaedma sasaliyeb nag puluwoy, nge piʼin ma gafgow nag e piʼin dariy figirngiraed nge piʼin dariy e chitamangraed, nge piʼin ni ma piiʼ keruʼ ko milekag, nge piʼin ni dariy madguwag u wunʼraed, ni yoeg fare Somoel ko Yoʼor.\n\n6 Ya gag fare Somoel, ni dagur thil; ere gimed e pi pagael ni fak Jacob e dab mu uruf gaed.\n\n7 Ni mus aram ko pi rran rokʼ e pi chitamangmed ni mu keruʼuyed e pi gamʼing rog, ma ku dawor mu fol gaed riy. Mu suloed ngog mug sul ngomed, nibe yoeg fare Somoel ko Yoʼor. Machane gimed be gaʼar: Buʼuw rogon ma gamaed sul?\n\n8 Gul ra moroʼroʼ beeʼ ngakʼ Got? Machane kam moroʼroʼ gaed ngog. Machane gimed be gaʼar: Buʼuw rogon ni kug moroʼroʼ gaed ngom? U dakean taʼab guruy u ragag guruy ko tin bay romed nge ggan nibe yog u napʼan ni yibe baley nag e abich ni damur piiʼed ngog.\n\n9 Ke buch waʼathmed, ya kam moroʼroʼ gaed ngog, ni gaʼangin e re nam ney ni poloʼ.\n\n10 Mu feked iyib gubin e pi taʼab guruy u ragag guruy ko tin bay romed nga lan e naʼun ni tafen e ggan, ni nge yog ni nge paer ni bay e ggan u naʼun rog; magmed sikeng nigeg ni aray rogon, nibe yoeg fare Somoel ko Yoʼor, ngam guyed ko gura bing e pi winda nu tharmiy ngomed, mug puʼoeg e tawaʼath nga dakeanmed ni dariy tagilʼ ni ngan tay ngay.\n\n11 Ma bay gu chuweg e chachngeg ni fan ngomed, ya nge dab ki longuy e pi waʼamngin e mileayʼ romed; ara yakal nag waʼamngin e wuldug u mileayʼ romed u mʼon ni nge taw nga napʼan ni nge el, nibe yoeg fare Somoel ko Yoʼor.\n\n12 Ma gubin e gidiiʼ ko pi nam ma bay roeged ni gimed ba tawaʼath, ya bay yog e nam ngomed nib galwog, nibe yoeg fare Somoel ko Yoʼor.\n\n13 Thin romed e rib almarin ni ke togopluw ngog, nibe yoeg fare Somoel. Machane gimed be gaʼar: Mang e kugoged nib togopluw ngom?\n\n14 Kam gaʼar gaed: Dariy angin ni ngan pigpig ngakʼ Got, ma mang falʼngin ni ngad ayuweged e pi gamʼing rokʼ, ma kuʼu daroed nib kirebaenʼdaed u pʼoewchen fare Somoel ko Yoʼor?\n\n15 Ere chiney e gimed be yoeg ni piʼin nib ʼuf e yaed ba falfalaenʼ; arragon, piʼin ma rinʼ e kireb e ba felʼ rograed; arragon, piʼin ni ma wawliy Got ko lumel e riyulʼ ni danur gechig nagraed.\n\n16 Ma arame piʼin ni ma yib madguwan Somoel ngoraed e bagaʼ ni yaed ma non roraed ngoraed, me motoyil fare Somoel nge rungʼag; ma bay bake babyor ko puguran nni yoloey u pʼoewchen ni fan ngakʼ e piʼin ni ma yib madguwan fare Somoel ngoraed, nge piʼin ni ma liyoer nga fithingan.\n\n17 Ma bay ra manged gidiiʼ rog, nibe yoeg fare Somoel ko Yoʼor, ni lan e re rran nem u napʼan ni bay gu kunuy e pi falaʼab rog; ma bayi wureng anʼug ngoraed ni boed beeʼ nib moʼon ni ma wurengaenʼ ngakʼ fak ni ma pigpig ngakʼ.\n\n18 Ma arame bay mu suloed ngam pirʼeged e nʼen nib thil ko tin nib matʼaw nge tin nib kireb, u thilin e chaʼ ni ma pigpig ngakʼ Got nge chaʼ ni darma pigpig ngakʼ.\n\n", "3-ne 25": "[center][font_size=26]Guruy Ni 25[/font_size][/center]\n\n[i]U napʼan e bin Lʼagruw e Wub, ma piʼin nib ʼufʼuf nge piʼin nib kireb e yaedra muʼuruf ni boed e pan nib malikʼ—Elijah e rasul u mʼon ko re rran nem nib gaaʼ mab digow—Mu taʼareb nag ko Malachi 4. Napʼan T.Y. 34.[/i]\n\n1 Ya musap gaed, fare rran e be yib ni yira muʼuruf riy ni boed ba oven; ma gubin e piʼin nib ufʼuf, arragon, nge gubin e piʼin nib tarinʼ e kireb e bay ra boeded e pan nib mororoy; ma fare rran nibe yib e bay ra mooruf gaed, nibe yoeg fare Somoel ko Yoʼor, nra pagraed ni dakriy likʼngiraed ara papangiraed.\n\n2 Machane, gamaed e piʼin ni nibe yib madguwan fithingag ngomed, e bay yib fachaʼ ni Fak e tin nib Matʼaw nge gol nagmed; ma bay mu pired ngam ilal gaed ni boed pifak e garbaw u lan e sum.\n\n3 Ma bay mu yitʼed nga butʼ e piʼin kireb; ya bay ra manged awat u tan rifrifan aymed u lan fare rran ni bay gurinʼ e rennʼey, nibe yoeg fare Somoel ko Yoʼor.\n\n4 Kagmed manang fare motochiyel ku Moses, ni tapigpig rog, niʼir e gu chiyliy ngakʼ u Horeb ni fan ngakʼ gubin piyu Israel, nib muʼun e pi yalen nge motochiyel ngay.\n\n5 Musap gaed, gura piiʼ Elijah ni fare profet nge yib ngomed u mʼon ni nge yib fare rran rokʼ Somoel nib gaaʼ mab gel e digow riy;\n\n6 Ma bayi sepeg e tawureng rokʼ e pi matam ngakʼ e piʼin bitir, nge tawureng rokʼ e piʼin bitir ngakʼ e pi chitamangraed, mesiy ni nggub gu kireb nag waʼathan e fayleng.\n\n", "3-ne 26": "[center][font_size=26]Guruy Ni 26[/font_size][/center]\n\n[i]Yesus e tamilngeg fan urngin banʼen aram ko tabolngin iyib nge madaʼ ko tomur—Madway nge bitir e ma yoeg bogi banʼen nib maʼangʼang ni dabiyog i yoloey—Piʼin ni bay u lan fare Galasia ku Kristus e gubin banʼen ma taʼareb rogon u fithikʼraed. Napʼan T.Y. 34.[/i]\n\n1 Ere chiney e yibi buch u napʼan ni ke yoeg Yesus e pinnʼey me tamilngeg fan ngakʼ fare ulung i gidiiʼ; ere tamilngeg gubin banʼen ngoraed, ni tin bagaʼ nge tin baʼachig.\n\n2 Ere gaʼar: Pi chep ney nib thothup, ni dariy romed, e chiyliy e en Chitamangiy ni nggu piiʼ ngomed; ya ba gonop rokʼ ni thingar ni piiʼ ko tin kubay e mfen nga mʼon.\n\n3 Me tamilngeg fan urngin banʼen, ni aram ko tabolngin iyib nge madaʼ ko ngiyalʼ ni bay yib u fithikʼ e rir rokʼ—arragon, ni gubin banʼen ni bayi buch u dakean e fayleng, nge yaeni madaʼ ko ngiyalʼ ni ke ranraen e gabin ko gawael ni gel, ma fare fayleng e ra yabochboch nga taʼabang ni gowa bangi babyor ni kan bachiy, ma tharmiy nge fare fayleng e bayi chuw;\n\n4 Nge yaeni madaʼ ko fabin gaaʼ mab tomur e rran, ni gubin e gidiiʼ, nge gubin e pi mfen, nge gubin e pi nam nge thin ma ra sakʼiy nga pʼoewchen Got, ni ngan pufthin nagraed ko pi muruwel roraed, ko ba mangil fa ba kireb—\n\n5 Ma faʼanra yaed ba mangil, ma yaedra foskoyamʼ ni yafos ni dabimus biʼid; ma faʼanra yaed ba kireb, ma yaedra foskoyamʼ ni gafgow; ni lʼagruw ni bay yib, reb nga barbaʼ i paʼay ma reb nga barbaʼ, u rogon e runguy, nge justice, nge thothup ni bay rokʼ Kristus, niʼir e immoy u mʼon ni ngan sunmiy e fayleng.\n\n6 Ere chiney e mus nga raʼay yang ko pinʼen niʼir e kefil Yesus ngakʼ fapi gidiiʼ ma dabiyog i yoloey nga lan e reke babyor ney;\n\n7 Machane musap gaed fapi plates ku Nephi e bay riy oren e pinʼen ni ke fil ngakʼ fapi gidiiʼ.\n\n8 Ma pinnʼey e gag e kug yoloey, niʼir lichen e pinʼen ni ke fil ngakʼ fapi gidiiʼ; ma kug yoloey ni fan ko nge yog ni ngan fek bayay iyib ngakʼ e pi gidiiʼ ney, ni nge yib rokʼ fapi Gentiles, ni boed rogon e pi thin ni ke yoeg Yesus.\n\n9 Ma napʼan nra thap ngoraed e pinnʼey, niʼir e batʼuf ni nge yib ngoraed ko sommʼon, ni ngan sikeng nag e mich roraed, ma faʼanra aram rogon ni nge mich u wunʼraed e pinnʼey ma arame bay ni dag e tin yoʼor ngoraed.\n\n10 Ma faʼanra aram rogon ni dabi mich u wunʼraed e pinnʼey, ma arame bay ni tel e tin nib mangingʼ roraed, nge madaʼ ko ngiyalʼ ni kar gafgow gaed.\n\n11 Musap gaed, ku guwaen ni nggu yoloey e pinnʼem, gubin e pinʼen ni kan ker nga dakean fapi plates ku Nephi, machane fare Somoel e siyeg, ni gaʼar: Gura sikeng nag e mich ko gidiiʼ rog.\n\n12 Ere gag, Mormon, e gu yoloey e pinʼen ni ke tay Somoel chilen ngog. Ere chiney e gag, Mormon, e nggu museg e thin rog u roey, ma nggu tabab i yoloey e pinʼen ni kan chiyliy ngog.\n\n13 Ere, gu baʼadag ni ngam guyed ni fare Somoel e rriyulʼ ni machib nag fapi gidiiʼ, u lan dalip e rran; ma tomuren niʼi yib i mʼug ngoraed, niʼi tʼetʼaer e flowa, nge yibliy, nge piiʼ ngoraed.\n\n14 Me yibi buch ni machib me pigpig ngakʼ e pi bitir ni fak fare ulung i gidiiʼ ni kan weliy morngaʼagraed, me pithig balowthraed, mar weliyed bogi banʼen nib felʼ mab poloʼ falʼngin, ni rib mangil ko tin ni ke yiʼiy nag ngakʼ fapi gidiiʼ; me pithig balwothraed ni nge yog ni ngar non naed.\n\n15 Me yibi buch u tomuren ni ke yaen nga tharmiy—ko yan lʼagruw yay ni ke yibi mʼug ngoraed, me yaen ngakʼ e en Chitamangiy, u tomuren ni ke golnag gubin e pi mʼar roraed, nge mugutgut roraed, me bing oewchen e pi maʼew roraed me bing tel e piʼin nib baling, me golnag gubin mit e liliy u fithikʼraed, me faseg beeʼ nib moʼon ko yamʼ, me dag gelingin ngoraed, me yaen ngakʼ e en Chitamangiy—\n\n16 Machane, yibi buch ni rebo rran riy me mukun fare ulung i gidiiʼ nga taʼabang, mar guyed mar rungʼaged laman e pi bitir ney; arragon, ni mus ko madway mar binged langraed nga roeged bogi banʼen nib maʼangʼang; ma pinʼen nra weliyed e bogi banʼen nib mathngeluwol ni arame dariy beeʼ ni nge yoloey.\n\n17 Me yibi buch ni fapi gachalpen Yesus ni melʼeg raed e ra tabab gaed e ngiyalʼ nem iyaen nga mʼon ko tawfe nge machib ngakʼ oren e piʼin ni rabaed ngoraed; ma gubin e piʼin ni tawfe nagraed u fithingan Yesus e rra sug gaed ko fare Kan ni Thothup.\n\n18 Ma boʼor iyaed e guy me rungʼag bogi banʼen ni dab ni weliy, ni dab ni pag ngan yoloey.\n\n19 Mar machib gaed, mar pigpig gaed ngoraed; ma urngin banʼen ma bay roraed, ma yaed gubin mab felʼ paʼaraed ngoraed, ni taareb rogon.\n\n20 Me yibi buch ni rrinʼed gubin banʼen ni woed ni chiyliy Yesus ngoraed.\n\n21 Ma piʼin ni tawfe nagraed u fithingan Yesus, e noeg ni yaed fare galasia ku Kristus.\n\n", "3-ne 27": "[center][font_size=26]Guruy Ni 27[/font_size][/center]\n\n[i]Yesus e chiyliy ngoraed ni ngar tunguyed Fithingan ko fare Galasia—Machib rokʼ nge bayul ni maligach ni tay e ireram e gospel Rokʼ—Gidiiʼ e yibe chiyliy ngoraed ni ngar kalgaed ngaenʼraed min tawfe nagraed ni nge yog ni machalbog nagraed fare Kan ni Thothup—Ngar boeded Yesus. Napʼan T.Y. 34–35.[/i]\n\n1 Me yibi buch u napʼan nibe milekag fapi gachalpen Yesus ma yaed be machib nag fapinʼen ni kar rungʼaged ma kar guyed, ma yaed be tawfe u fithingan Yesus, me yibi buch ni pi gachalpen e ra mukun gaed nga taʼabang ngar peth gaed ko meybil nge baley nag e abich.\n\n2 Ere yibi mʼug Yesus ngoraed bayay, ya yaed be meybil ngakʼ e en Chitamangiy u fithingan; me yibi Yesus I sakʼiy nga fithikʼraed, me gaʼar ngoraed: Mang e gimed baʼadag ni nggu piiʼ ngomed?\n\n3 Mar gaʼar gaed ngakʼ: Somoel, gamaed baʼadag ni nga moeg ngomaed ko mang e re fithingan ni nggu tunguyed ko re galasia ney; ya be yoʼor e maleʼeg thin u thilin e gidiiʼ u morngaʼagen e rennʼey.\n\n4 Ma fare Somoel e gaʼar ngoraed: Rriyulʼ, nriyulʼ, gube yoeg ngomed, mangfan ni fapi gidiiʼ e ngar nonnon gaed ma yaed be leleʼeg e thin ni bachan e pinnʼey?\n\n5 Dawor ra poeyed fapi chep nib thothup, nibe yoeg ni thingar mu feked nga dakeanmed fithingan Kristus, niʼir fithingag? Ya ireray e re fithingan ni yira piningmed riy ko bin tomur e rran;\n\n6 Ma enra fek fithingag nga dakean, me athamgil nge madaʼ ko tomur, e ireram e chaʼ nra thap ko bin tomur e rran.\n\n7 Ere, demutrug e re nʼen ni gimed rarinʼ, ma ngam rinʼed u fithingag; ere ngam pininged fare galasia u fithingag; ma gimed meybil ngakʼ e en Chitamangiy u fithingag ni nge tawaʼath nag fare galasia ni fan ngog.\n\n8 Ma buʼuw rogon ma galasia rog ni faʼanra dab ni pining fithingag ngay? Ya faʼanra bay ba galasia ni kan pining fithingan Moses ngay ma arame galasia rokʼ Moses; ara ni pining fithingan beeʼ nib moʼon ngay ma arame ba galasia rokʼ beeʼ nib moʼon; machane faʼan yira pining fithingag ngay meʼere gag e galasia rog, ni faʼanra kar dumow gaed nga dakean e gospel rog.\n\n9 Rriyulʼ gube yoeg ngomed, ni kam dumow gaed nga dakean e gospel rog; ere ngam pininged ni demutrug e pinʼen ni gimed be pining, ma ngam rinʼed u fithingag; ere faʼanra ngam meybil gaed ngakʼ e en Chitamangiy, ni fan ko galasia, ni faʼan gimed rarinʼ u fithingag ma ra motoyil e en Chitamangiy ngomed;\n\n10 Ma faʼanra ngan toey fare galasia nga dakean e gospel rog ma arame ra dag e en Chitamangiy e pi muruwel rokʼ u langgin.\n\n11 Machane faʼanra dan toey nga dakean e gospel rog, ma kan toey nga dakean e pi muruwel ko gidiiʼ, ara nga dakean e pi muruwel ku moʼoniyanʼ, rriyulʼ ni gube yoeg ngomed ni bay ra falfalaenʼ gaed ko pi muruwel roraed u taʼboechingiyalʼ, ma bayi munmun me yibe tomur, ma yira thʼaeb raed nga butʼ maninʼ raed nga mite nifiy, ko gin ni dabiyog ni ngan sulriy.\n\n12 Ya pi muruwel roraed e ra leak raed, ya ri bachan e pi muruwel roraed min thʼaeb raed nga butʼ; ere mu tayed u wunʼmed e pinʼen ni kugog ngomed.\n\n13 Musap gaed kug piiʼ e gospel rog ngomed, ma baʼaray rogon e re gospel ney ni kug piiʼ ngomed—ni kugub nga fayleng ni nggu rinʼ fiti laniyaenʼ e Chitamag, ni bachan e ke lʼugeg e Chitamag.\n\n14 Ma ke lʼugeg e Chitamag ni ngan chibiyeg ngalang u dakean e kuruth; ma tomuren ni kan chibiyeg ngalang u dakean e kuruth, ni nge yog nug miliy gubin e gidiiʼ ngog, ma boed ni ke chibiyeg e gidiiʼ ngalang e aram rogon nra chibiy e en Chitamangiy e gidiiʼ ngalang, ni ngar sakʼiy gaed nga pʼoewcheg, ni ngan pufthin nagraed ko pi muruwel roraed, ko ba mangil fab kireb—\n\n15 Ere arayfan ni kan chibiyeg ngalang; ere rogon gelingin e en Chitamangiy e gura miliy gubin e gidiiʼ riy ngog, ni ngan pufthin nagraed u rogon e pi muruwel roraed.\n\n16 Ma bay yibi buch, ni enra kalngaenʼ min tawfe nag u fithingag e ra sug ko fare Kan ni Thothup; ma faʼanra athamgil nge madaʼ ko tomur, ma musap gaed, ire gura tay ni dariy thibngin u pʼoewchen e Chitamag ko re rran nem u napʼan ni bay gu sakʼiy ni nggu pufthin nag e fayleng.\n\n17 Ma enra dabi athamgil nge madaʼ ko tomur, e ireram e chaʼ ni yira thʼaeb nga butʼ nga ninʼ nga mite nifiy, ni ireram e gin ni dabiyog ni ngan sulriy, ni bachan e justice rokʼ e en Chitamangiy.\n\n18 Ere ireray fare thin ni piiʼ ngakʼ e gidiiʼ. Ere arayfan ni ke muguʼuliy fapi thin ni ke piiʼ, ere dar ma baen, ya ma muguʼuliy gubin e thin rokʼ.\n\n19 Ma dariy banʼen nib alit ni rayog ni nge yaen nga lan gilʼilungun; ere dariy banʼen ni ra yaen nga tafen e gapas rokʼ ma kemus ni piʼin ni kar lukuyed e mad roraed nga rachaʼeg, ni bachan e mich roraed, nge kalngaenʼ roraed ko gubin e pi denen roraed, nge yulʼyulʼ roraed nge yaeni madaʼ ko tomur.\n\n20 Chiney e baʼaray fare motochiyel: Mu kalgaed ngaenʼmed, gimed gubin e gidiiʼ ni gimed bay ko tin tomur e rran u fayleng, magmed yib ngog ngan tawfe nagmed u fithingag, ni nge yog ni ngam machalbog gaed u dakean fare Kan ni Thothup, ni nge yog ni ngam sakʼiy gaed ni dariy thibngimed u pʼoewcheg ko bin tomur e rran.\n\n21 Rriyulʼ, nriyulʼ, gube yoeg ngomed, ni ireray e gospel rog; ma gimed manang e pinʼen ni thingar mu rinʼed u lan e galasia rog; ya pi muruwel ni kam guyed gag ni kug rinʼ e ireram e pi muruwel ni ngam rinʼed; ya pinʼen ni kam guyed gag ni kug rinʼ e ireram e pinʼen ni ngam rinʼed;\n\n22 Ere, faʼan gimed rarinʼ e pinnʼey ma ra felʼ waʼathmed, ya yira chibiymed ngalang ko bin tomur e rran.\n\n23 Mu yoloeyed e pinʼen ni kam guyed ma kam rungʼaged, ma kemus ni pinʼen nib mathngeluwol e dab mu yoloeyed.\n\n24 Mu yoloeyed e pi muruwel rokʼ e pi gidiiʼ ney, ni bay rrinʼed, ni boed ni kan yoloey morngaʼagen e tin ni ke buch.\n\n25 Ya musap gaed, rogon e pinʼen ni kan yoloey nga langgin fayu ke babyor, nge tin ni bay finni yoloey, e yira pufthin nag e pi gidiiʼ ney riy, ya ireram e gin ni baʼrogon e pi muruwel roraed riy nra nang e gidiiʼ.\n\n26 Ere musap gaed, gubin banʼen ma be yoloey e en Chitamangiy; ere rogon e pinʼen ni yira yoloey nga langgin fayuke babyor e yira pufthin nag e fayleng riy.\n\n27 Ma gubaʼadag ni ngam nanged ni bay mmanged tapufthin rokʼ e pi gidiiʼ ney, u rogon ba yalen ni bay gu piiʼ ngomed, niʼir e ba matʼaw. Ere, ba mit i mang gidiiʼ e ngam boeded? Rug be gaʼar ngomed, ngam boeded gag.\n\n28 Ere chiney e ngguwon ngakʼ e en Chitamangiy. Ma rug be yoeg ngomed, ni demutrug e renʼen ni gimed ra ning ngakʼ e en Chitamangiy u fithingag ma ra piiʼ ngomed.\n\n29 Ere, mu ninged, min piiʼ ngomed; mu tugtuguyed, min bing ngomed; ya enra ning, e yira piiʼ ngakʼ; ma enra tugtuguy, e yira bing ngakʼ.\n\n30 Ere chiney, e musap gaed, falfalaenʼ rog e kari gel, ma kari sug, ni bachmed, nge biney e mfen; arragon, ma mus ngakʼ e en Chitamangiy make falfalaenʼ, nge ku aram rogon ngakʼ gubin e pi angel nib thothup, ni bachmed nge biney e mfen; ya dariy bagyaed ni ke malog.\n\n31 Musap gaed, gubaʼadag ni ngam nanged fan; ya gube yipʼ fan e piʼin ni yaed bay e chiney nib fos ko biney e mfen; ma dariy bagyaed ni ke malog; ere bachraed ma kug sug ko falfalaenʼ.\n\n32 Machane musap gaed, be kireb anʼug ni bachan e bin aningeg e mfen nga mʼon ko biney e mfen, ya ke wawliyraed faʼanem iyaen ni kalbus ni woed ni rinʼ faʼen fak moʼoniyanʼ; ya yaedra piiʼeg ni chuwaeyʼ ko silber, nge gol, nge pinʼen nra kireb nag e chachngeg nge pinʼen ni rayog ni iring e pi moroʼroʼ. Ma lan e re rran nem e gura gechig nagraed, gura sulweg wengan e pi muruwel roraed nga dakean loelugraed.\n\n33 Me yibi buch u napʼan ni muʼ Yesus iyoeg e pi thin ney me gaʼar ngakʼ pi gachalpen: Mmaroed nga langgin fare garog nib weʼinʼin; ya ba garog nib weʼinʼin, mab achichig radan nib sor iyaen ko yafos, ma rib lich e piʼin ni yaedra pirʼeg; ya rib gaaʼ langan fare garog, ma rib gaaʼ radan e woʼ nib sor iyaen ko yamʼ, ma rib yoʼor e piʼin ni yaed be milekag iyaen ngay, nge yaeni madaʼ nga napʼan ni ke nepʼ, ni dakuriy beeʼ ni rayog ni nge muruwel.\n\n", "3-ne 28": "[center][font_size=26]Guruy Ni 28[/font_size][/center]\n\n[i]Mereb ko fare ragag nge lʼagruw i gachalpen e ra athapeged min michmicheg ngoraed ni yaedra yaen nga gilʼilungun Kristus u napʼan ni yaedra yimʼ—Fare Dalip I Nephites e ra athapeged min piiʼ gelingraed ni ngar lukʼafed e yamʼ ni ngar pired u dakean e fayleng nge yaeni madaʼ ko ngiyalʼ ni ke yib Yesus bayay—Thil e changar roraed ngar guyed bogi banʼen ni dematʼaw ni ngar weliyed morngaʼagen, ma yaed bay e chiney ni yaed be machib u fithikʼ e gidiiʼ. Napʼan T.Y. 34–35.[/i]\n\n1 Me yibi buch u tomuren ni ke yoeg Yesus e pi thin ney, me non ngakʼ pi gachalpen, ni tataʼareb, nibe gaʼar ngoraed: Mang e gimed baʼadag ni nggu piiʼ ngomed, u tomuren ni ku guwaen ngakʼ e en Chitamangiy?\n\n2 Ma kemus ni dalip i yaed e dar non naed, ma yaed gubin nra non naed, ni yaed be gaʼar: Gamaed be athapeg ni nggu baed ngom nib papay nga lan gilʼilungum, u tomuren ni kug pired ni nʼumngin i napʼan nni midil nag ni nggu pired ni gamaed bafos, ma ke mʼay e muruwel romaed ni kam piningmaed ngay ni nggu rinʼed.\n\n3 Me gaʼar ngoraed: Nge felʼ waʼathmed ni bachan e gimed be athapeg e biney rog; ere, tomuren ni ke gaman medilip i ragag nge lʼagruw e duw romed ma bay mu baed ngog nga langgin gilʼilungug; ma bay mu pirʼeged rog e toffan.\n\n4 Ma tomuren ni ke non ngoraed, me chel nga sap ngakʼ fadalip nem, me gaʼar ngoraed: Mang e gimed baʼadag ni nggu rinʼ ngomed, u tomuren ni ku guwaen ngakʼ e en Chitamangiy?\n\n5 Me kirbaenʼ raed, ya dabi thog roraed ni ngar weliyed ngakʼ e nʼen ni yaed be athapeg.\n\n6 Me gaʼar ngoraed: Musap gaed, gumnang e tafnaey romed, ere gimed be athapeg e nʼen ni athapeg John nib tʼuf rog, ni immoy rog u napʼan e muruwel rog, u mʼon ni nge tiningeg fapi Jews ngalang.\n\n7 Ere, ri kub felʼ boech waʼathmed, ya gimed e dab mu thamiyed e yamʼ; ya bay mu pired ni gimed bafos ni ngam guyed e pinʼen bay irinʼ e en Chitamangiy ngakʼ e gidiiʼ, nge yaeni madaʼ ko ngiyalʼ ni gubin banʼen make muguʼul nrogon ni baʼadag e en Chitamangiy, u napʼan ni bay gub u fithikʼ e rir rog nge pi gelingin nu tharmiy.\n\n8 Ma dab mu gafgow gaed u amithun e yamʼ; ya napʼan ni bay gub u fithikʼ e rir rog ma bay mu thil gaed ni boed ba taleableab ngam chuw gaed ko dagur nra yimʼ ngam maroed ko dagur ni dabi yimʼ; ma arame bay ni tawaʼath nagmed u lan gilʼilungun e Chitamag.\n\n9 Nge ku boech, gimed e dab mu thamiyed e amith u napʼan ni gimed bay u lan e biney e dowef, ara kirbaenʼ ma kemus ni bachan e pi denen ko fayleng; ere gubin e pinnʼey ma gura rinʼ ni bachan e nʼen ni kam athapeged rog, ya kam athapeged ni gomanga yog ni ngam yog niged e gidiiʼ ni poloʼ ngog, u nʼumngin i napʼan ni bayi paer e fayleng.\n\n10 Ere arayfan ni bay yog e falfalaenʼ ngomed ni poloʼ; ma bay mu pired nga butʼ u lan gilʼilungun e Chitamag; arragon, falfalaenʼ romed e bayi poloʼ, ni boed e en Chitamangiy ni ke piiʼ ngog e falfalaenʼ ni poloʼ; ma bay mu boeded Gag, me Gag e guboed e en Chitamangiy; ere en Chitamangiy nge Gag e gamow taʼareb;\n\n11 Ma fare Kan ni Thothup e be micheg e en Chitamangiy nge gag; ma en Chitamangiy e be piiʼ fare Kan ni Thothup ngakʼ e gidiiʼ, ni bachag.\n\n12 Me yibi buch u napʼan ni ke yoeg Yesus e pi thin ney, me matheg bugulipaʼ ngoraed ni yaed gubin ma kemus ni fadalip niiʼ ni ngar pired, e de matheg buglipaʼ ngoraed, ma arame me yaen.\n\n13 Ere musap gaed, mab e tharmiy, min fekraed nga tharmiy, mar guyed mar rungʼaged bogi banʼen ni dabiyog i weliy.\n\n14 Ma rib mathngeluwol ngoraed ni ngar weliyed morngaʼagen; ara ngan piiʼ gelingraed ni nge yog ni ngar weliyed e pinʼen ni kar guyed ma kar rungʼaged;\n\n15 Ma dar nanged ko yaed bay u lan e dowef fa yaed bay u wuruʼ, dabiyog ni yaedra yoeg; ya be mʼug ngoraed ni gowa kethil yaʼaraed, ni kar chuw gaed ko biney e dowef nga ranoed nga rebe dodowen e dowef ni dabi yimʼ, ni nge yog ni ngar guyed e tirokʼ Got banʼen.\n\n16 Machane yibi buch nra machib gaed bayay u dakean e fayleng; machane dar machib niged morngaʼagen fapinʼen ni kar guyed ma kar rungʼaged, ni bachan fare motochiyel nni piiʼ ngoraed u tharmiy.\n\n17 Ere chiney, gomanga yaed bay ko dagur nra yimʼ fa dabi yimʼ, aram ko napʼan fare rran ni thilyaʼaraed, e dagnang;\n\n18 Machane baʼaray e chuʼuw ni gumnang, u rogon fare chep ni kan yoloey—u ranoed iyaen u dakean fare nam, mar machib gaed ngakʼ gubin e gidiiʼ, ma yaed be thapeg urngin e piʼin nibe michaenʼraed ko machib roraed ko fare galasia; min tawfe nagraed, ma gubin e piʼin ni tawfe nagraed e rathapeged fare Kan ni Thothup.\n\n19 Ma piʼin ni dar manged ko fare galasia e riynʼedraed nga kalbus. Ma tafene kalbus ni yi be yinʼraed ngay e daryog ni ngar pired u langgin, ya be puth nge ruw rabaʼ.\n\n20 Ma ku ninʼraed nga lan e loew; machane ra buthuged e butʼ ko fare thin rokʼ Got, ni arame, dakean gelingin e ni chuwegraed riy u lan e pi loew; ere dariy ba loew ni kar kired nib toʼaer nibe yog ni ngan tay raed u langgin.\n\n21 Ma dalip yay ni kaninʼ raed nga tafen e nifiy ma dar yikʼ gaed.\n\n22 Ma lʼagruw yay nninʼraed nga lan e loew ni bay e gamanman nib malboch riy; ma musap gaed, ur fafeal gaed fapi gamanman nib malboch ni woed beeʼ nib bitir nge fak e saaf, ma dar madʼad gaed.\n\n23 Me yibi buch ni aray rogon ni u ranoed u fithikʼ gubin fapi gidiiʼ ku Nephi, mar machib niged fare gospel rokʼ Kristus ngakʼ gubin e gidiiʼ u dakean fare nam; me michaenʼraed ngakʼ fare Somoel, mar manged gidiiʼen fare galasia rokʼ Kristus, ere aray rogon nni tawaʼath nag e gidiiʼ ko binem e mfen, ni boed rogon ni yoeg Yesus.\n\n24 Ere chiney e gag, Mormon, e nggu museg I weliy morngaʼagen e pinnʼey boechi ngiyalʼ.\n\n25 Musap gaed, guwaen ni nggu yoloey fithingan fa piʼinem ni yaed e dabra riʼed lamen e yamʼ, machane fare Somoel e siyeg; ere dab gu yoloey, ya kan mithaeg ko gidiiʼ.\n\n26 Machane musap gaed, kug guy raed, ma kar machib gaed ngog.\n\n27 Ma musap gaed bay rabaed nga fithikʼ fapi Gentiles, ma fapi Gentiles e dabra nanged raed.\n\n28 Ma kubay rabaed nga fithikʼ fapi Jews, ma fapi Jews e dabra nanged raed.\n\n29 Me bay yibi buch, u napʼan ni bayi guy Somoel u fithikʼ e gonop rokʼ nib gamog ni ngar machib gaed ngakʼ gubin fapi ganong ku Israel ni ke garar, nge gubin e pi nam, mfen, thin, nge gidiiʼ, mar yog niged e gidiiʼ ni poloʼ nib yoʼor ngakʼ Yesus, ni nge yog ni muguʼul fare athap roraed, nge ku bachan e yaed be machib ni nge mich u wunʼuy u dakean fare gelingin Got ni bay roraed.\n\n30 Ma kar boeded e pi angel rokʼ Got, ma faʼan yaedra meybil ngakʼ e en Chitamangiy u fithingan Yesus ma rayog ni demutrug beeʼ mar mʼug gaed ngakʼ ni faʼanra yaed be guy nib mangil ni ngan rinʼ.\n\n31 Ere, muruwel nib gaaʼ mab maʼangʼang e bay ra gagyeg niged, u mʼon ko fare rran nib gaaʼ ni bay yib ni gubin e gidiiʼ ma thingar sakʼiy gaed nga mʼon u gilʼ e pufthin rokʼ Kristus;\n\n32 Arragon ni mus nga fithikʼ fapi Gentiles ma bay ra gagyeg niged ba muruwel nib gaaʼ mab maʼangʼang riy, u mʼon ko fare rran ko pufthin.\n\n33 Ma faʼanra bay gubin fapi chep nib thothup romed nibe weliy gubin fapi muruwel nib maʼangʼang rokʼ Kristus, ma ngam nanged riy ni boed ni yoeg Kristus, ni pinnʼey e riyulʼ ni thingari buch.\n\n34 Ma gafgow ngakʼ e chaʼ ni dabi motoyil ko thin rokʼ Yesus, nge piʼin ni ke melʼeg ke lʼoegraed nga fithikʼraed; ya chaʼ ni dabi thapeg e thin rokʼ Yesus nge thin rokʼ e piʼin ni ke lʼoegraed e dabi thapeg faʼanem ngakʼ; ma arame dabi thapegraed ngakʼ ko bin tomur e rran;\n\n35 Ma arame kab felʼ ni faʼan gomanga dan gargelegraed. Ya gimed be lemnag nra yog ni ngam teleged e justice rokʼ Got ni kan kʼaring e puwaenʼ ngakʼ, ma kan yitʼ nga butʼ nga tan rifrifanʼay e gidiiʼ, ni nge yog ni yib woʼen e thap riy?\n\n36 Ere chiney e musap gaed, boed ni kug weliy morngaʼagen fa piʼin ni ke melʼeg raed Somoel, arragon, ni boed fa dalip niiʼ kan fekraed nga tharmiy, ma dagnang ko kan beʼech nagraed ko dagur nra yimʼ nge af ko dagur ni dabi yimʼ—\n\n37 Machane musap gaed, napʼan nug yol, mug deʼriy Somoel riy, me dag ngog nib tʼuf ni thingar ni thilyeg rogon e dowef roraed, ara dangay ma rib tʼuf ni ngar riʼed lamen e yamʼ;\n\n38 Ere, rogon ma dar riʼed lamen e yamʼ e ni thilyeg rogon e dowef roraed, ni nge siy ra gafgow gaed ko amith ara kirbaenʼ ma kemus ni yigoʼ pi denen ko gidiiʼ nu fayleng e yaed ra gafgow riy.\n\n39 Chiney e biney e thil nra tay e dowef e dabi taʼareb rogon ko bin ra buch ko bin tomur e rran; ya bay rogon e thil nni gagyeg nag nga dakeanraed, ni arame dakuriy gelingin Moʼoniyanʼ ni nge gagyeg nagraed, ma dabki yog ni nge lumel nag laniyaenʼraed; ma yaed ba machalbog u lan e dowef, ma yaed ba thothup, nge pi gelingin nu fayleng e dabiyog ni nge koelraed.\n\n40 Ma ngar pired ko biney e dodow nge yaeni madaʼ ko fare rran ni pufthin rokʼ Kristus; ma napʼan e re rran nem ma bay ba thil nib gaaʼ ni bay ra tayed, ni ngar thap gaed nga langgin gilʼilungun e en Chitamangiy ma dab kur chuw gaed, ya ngar pired rokʼ Got u tharmiy ni manechubog.\n\n", "3-ne 29": "[center][font_size=26]Guruy Ni 29[/font_size][/center]\n\n[i]Thog ni tay fare Babyor ku Mormon e pow riy ni fare Somoel e ke tabab ni nge kunuy yu Israel me muguʼuliy fapi mʼag Rokʼ—Piʼin nra fek yathin e pi yiʼiy nge pi tawaʼath Rokʼ ko tin tomur e rran e ra buch waʼathraed. Napʼan T.Y. 34–35.[/i]\n\n1 Ere chiney e musap gaed, gube yoeg ngomed u napʼan ni bayi guy Somoel nib mʼag, u lan e gonop rokʼ, ni pi thin ney e nge yib ngakʼ fapi Gentiles ni boed ni yoeg, ma arame bay mu nanged ni fare mʼag ni tay e en Chitamangiy ngakʼ fapi gidiiʼ ku Israel, ni morngaʼagen e sul ni ngar tayed ko pi binaw ni taferaed, e arame ke tabab ni nge muguʼul.\n\n2 Ma rayog ni ngam nanged ni fapi thin rokʼ Somoel, ni ke weliy fapi profet, e gubin ma bayi muguʼul; ma de tʼuf ni nga moeged ni fare Somoel e ke yinʼ yaran e wub rokʼ ngakʼ fapi gidiiʼ ku Israel.\n\n3 Ma de tʼuf ni ngam lemniged u lan gumʼirchaʼmed ni fapi thin ni kan weliy e ba mʼayfan, ya musap gaed, fare Somoel e ra yib ngaenʼ e mʼag ni tay ngakʼ e gidiiʼ rokʼ ni gidiiʼ ku Israel.\n\n4 Ere napʼan ni bay mu guyed e pi thin ney ni ke yib nga fithikʼmed, ma arame daki tʼuf ni ngam feked yathin fapi muruwel rokʼ Somoel, ya fare sayden ko gechig rokʼ e bay u baʼani matʼaw i paʼ; ere musap gaed, napʼan e re rran nem, ni faʼan gimed ra fek yathin e pi muruwel rokʼ ma rib gur ni nge aw ngomed.\n\n5 Gafgow ngakʼ e enra fek yathin e pi muruwel rokʼ Somoel; arragon, gafgow ngakʼ e enra fek yathin Kristus nge pi muruwel rokʼ!\n\n6 Arragon, gafgow ngakʼ e enra fek yathin e pi yiʼiy rokʼ fare Somoel, me yoeg ni fare Somoel e dakir muruwel u dakean e yiʼiy, fa dakean e prophecy, fa dakean e pi tawaʼath, fa dakean bolowthey, fa gol nag e pi liliy, fa dakean gelingin fare Kan ni Thothup!\n\n7 Arragon, ma gafgow ngakʼ e chaʼ ni be nomeg ni nge yog banʼen ngakʼ ni ra gaʼar ko binem e rran, dariy e maʼangʼang nra gagyeg nag Yesus Kristus; ya enra yoeg e biney e ra boed fachaʼ ni fak moʼoniyanʼ, ya ireram e chaʼ ni dabiyib angin e murnguy ngakʼ, ni boed ni yoeg Kristus!\n\n8 Arragon, ma thingar dab kum nʼaegedfan, ara mu feked yathin, ara kakʼringed fapi Jews, ara bagyaed e piʼin ni ke magaey ko fapi gidiiʼ ku Israel; ya musap gaed, fare Somoel e kumnang e michmich rokʼ ngoraed, ma rarinʼ ngoraed ni boed rogon ni ke michmicheg.\n\n9 Ere thingar dabkum lemniged ni ra yog romed ni ngam togopluw niged e baʼani matʼaw i paʼ Somoel ko baʼani gilaeyʼ, ni nge tileg i gagyeg nag e pufthin me muguʼul fare mʼag ni tay ngakʼ fapi gidiiʼ ku Israel.\n\n", "3-ne 30": "[center][font_size=26]Guruy Ni 30[/font_size][/center]\n\n[i]Fapi Gentiles ko tin tomur e rran e yibe chiyliy ngoraed ni ngar kalgaed ngaenʼraed, mar baed ngakʼ Kristus, min unegmed ko mathaʼeg nga fithikʼ fapi gidiiʼ ku Israel. Napʼan T.Y. 34–35.[/i]\n\n1 Mmotoyil gaed, O gimed e pi Gentiles, ngam rungʼaged fapi thin rokʼ Yesus Kristus, ni fachaʼ ni Fak fare Got nib fos, ni ke chiyliy ngog ni nggu weliy morngaʼagmed, ya, musap gaed, ke chiyliy ngog ni nggu yol, ni gaʼar:\n\n2 Muchel gaed, gimed gubin e pi Gentiles, ko pi wok romed nib kireb nga orel; magmed kalngaenʼ ko pi ngongol nib kireb, nge pi baen nge sasaliyeb romed, nge pi galong romed, nge pi ngongol ko fananikan romed nib miith, nge pi yibil ko liyos romed, nge pi mathang pogofan romed, nge pi gamʼing nib falʼngakʼ romed, nge pi moʼowaenʼ romed, nge pi togopluw romed, mi gimed keruʼuy gubin e pi kireb nge fananikan romed, ngam baed ngog, ngan tawfe nagmed u fithingag, ni nge yog ni chuw machaan e pi denen romed, me suguymed fare Kan ni Thothup, ni nge yog ni ngan unegmed ko mathaʼeg nga fithikʼ e gidiiʼ rog ni yaed fapi gidiiʼ ku Israel.\n\n", "4-ne 1": "[center][font_size=26]Bin Aningeg e Nephi[/font_size][/center]\n\n[center][font_size=26]Fare Babyor ku Nephi Niʼir E Fare Pagael Ni Fak Nephi—Reb Fapi Gachalpen Yesus Kristus[/font_size][/center]\n\nChepan ko fapi gidiiʼ ku Nephi, nrogon e e chep rok.\n\n[center][font_size=26]Guruy Ni 1[/font_size][/center]\n\n[i]Fapi Nephites nge fapi Lamanites e yaed gubin ni michaenʼraed ngakʼ fare Somoel—Gubin banʼen ni bay roraed mab taʼareb rogon, ra falʼeged e maʼangʼang, mar monʼog gaed u lan fare nam—Me tomuren lʼagruw miriʼay e duw, me yibi sum e pi makiiʼ, nge kireb, nge galasia ni deriyulʼ, nge thibthib—Tomuren dalip miriʼay e duw, ma ke gel e kireb ko fapi Nephites nge fapi Lamanites—Ammaron e mithaeg fapi chep nib thothup. Napʼan T.Y. 35–321.[/i]\n\n1 Me yibi buch ni yibi mʼay e bin guyey nge aningeg e duw, nge ku aram rogon ko bin guyey nge lal, ma musap gaed fapi gachalpen Yesus e kar sunmiyed ba galasia rokʼ Kristus u lan gubin yang e pi nam nib liyeg e ginnʼem. Ma oren gubin e piʼin ni rabaed ngoraed, nriyulʼ ni kar kalgaed ngaenʼraed ko pi denen roraed, e ni tawfe nagraed u fithingan Yesus; mar thapeged fare Kan ni Thothup.\n\n2 Me yibi buch nu lan e bin guyey nge nelʼ e duw, ma fapi gidiiʼ e yaed gubin make michaenʼraed ngakʼ Somoel, u dakean gubin yang e nam, ni fapi Nephites nge fapi Lamanites, me yaeni aw ni dariy e togopluw nge maleʼeg thin u fithikʼraed, ma gubin e gidiiʼ nra beeʼ ma be rinʼ gubin banʼen nib matʼaw ngakʼ beeʼ.\n\n3 Ma bay roraed gubin banʼen ni taʼareb rogon; ere dariy e falaʼab nge gafgow, kalbus nge gathi kalbus, ere yaed gubin nib puf rograed, ma yaed e piʼin nra yib nga paʼaraed e tawaʼath nu tharmiy.\n\n4 Me yibi buch niki mʼay e bin guyey nge medilip e duw, ni kub ʼulʼul e gapas nga lan fare nam.\n\n5 Ma bay e muruwel nib gaaʼ mab maʼangʼang ni rinʼ fapi gachalpen Yesus, ni arame ra gol niged e mʼar, mar faseged e yamʼ, mar gol niged e mugutgut nge yaen, nge piʼin nib maʼew ngar guyed banʼen, nge piʼin nib baling ngar rungʼaged banʼen; nge gubin mite maʼangʼang ni rrinʼed u fithikʼ e gidiiʼ; ma dariy banʼen ni rrinʼed e maʼangʼang u dakean ma kemus nu dakean fithingan Yesus.\n\n6 Ma aray rogon ni mʼay e bin guyey nge meruk e duw, nge ku aram rogon ko bin guyey nge mereb e duw, nge bin aningeg i ragag nge taʼareb, nge bin aningeg i ragag nge lʼagruw, arragon, iyaen nge madaʼ ko ngiyalʼ ni ke mʼay e bin aningeg i ragag nge mereb e duw, nge ku aram rogon ko bin wugem nge taʼareb, nge bin wugem nge lʼagruw; arragon, nge yaeni madaʼ ko ngiyalʼ ni mʼay e bin wugem nge mereb e duw.\n\n7 Ma fare Somoel e ri monʼog nagraed u lan fare nam; arragon, ni arame ra sunmiyed e pi binaw bayay ko gin ni ke yikʼ e binaw riy.\n\n8 Arragon, ni mus ko fare binaw ni gaaʼ nu Zarahemla ma kur sunmiyed bayay.\n\n9 Machane boʼor bogi binaw ni ke ligil nga ʼaer, me yaeni paer ni raen e bay u gilʼ; ere pi binaw ney e dab kiyog ni ngan beʼech nag.\n\n10 Ere chiney, e musap gaed, yibi buch ni fapi gidiiʼ ku Nephi e rragel gaed, mar yoʼor gaed nib papay, mar manged bogi gidiiʼ nib pichoʼay nge pidorang mab felʼ dakeanraed.\n\n11 Ma yaed be mabgol, ma yaed be piiʼ e gidiiʼ ko mabgol, min tawaʼath nagraed nib yoʼor ni woed rogon ni michmicheg Somoel ngoraed.\n\n12 Ma arame dakur leaked e pi muruwel nge gamʼing ko fare motochiyel rokʼ Moses; machane mar leaked fapi motochiyel ni ke thap ngoraed rokʼ e Somoel roraed nge Got roraed, ma yaed be ululiy i baley nag e abich nge meybil, ma yaed be moʼolung nga taʼabang nga ur meybil gaed ma yaed be motoyil ko thin rokʼ Somoel.\n\n13 Me yibi buch ni arame dariy e togopluw u fithikʼ gubin e gidiiʼ, u lan gaʼangin yang fare nam; ya rib noemow e pi maʼangʼang u fithikʼ fapi gachalpen Yesus.\n\n14 Me yibi buch ni mʼay e bin medilip I ragag nge taʼareb e duw, nge ku aram rogon ko bin medilip i ragag nge lʼagruw e duw, arragon, ma ngan ngoch nag i yoeg, nge madaʼ ko ngiyalʼ nike mʼay e bin medilip i ragag nge mereb e duw; arragon, nike mʼay e bin raʼay e duw, ma fapi gachalpen Yesus, ni ke melʼeg raed, e yaed gubin ni ranoed nga paraedis rokʼ Got, ma kemus ni fadalip nem e ra magaey gaed; ere kubay boech i gachalpen nni yibliy raed ni kar feked luwraed; ma kub yoʼor e gidiiʼ ko binem e mfen nra mʼaed.\n\n15 Me yibi buch ni dariy e maleʼeg thin u lan fare nam, ni bachan e fare tʼufeg rokʼ Got ni bay u lan gumʼirchaʼen fapi gidiiʼ.\n\n16 Ma dariy e moʼowaenʼ, ara togopluw, ara gatheay e gapas, ara gathar, ara baen, ara mathang pogofan, ara ba mite dirngalen e galong; ma rriyulʼ ni dakuriy ba ulung i gidiiʼ ni aram fini falfalaenʼ ngab yang u fithikʼ gubin e pi gidiiʼ ni sunmiy Got nga paʼ.\n\n17 Dariy e moroʼroʼ, ara piʼin ni tamathang pogofan, ara bay reb fapi Lamanites, ara beeʼ u ba ulung ni-(ites); ya yaed ba taʼareb, ni fapi bitir rokʼ Kristus, nge piʼin taferaed fare gilʼilungun Got.\n\n18 Ma rib felʼ waʼathraed! Ya fare Somoel e tawaʼath nagraed u fithikʼ e pi ngongol roraed; arragon, ni arame ni tawaʼath nagraed me felʼ rograed nge yaeni madaʼ ko ngiyalʼ ni ke mʼay e bin raʼay nge ragag e duw; me mʼay e bin sommʼon e mfen ko ngiyalʼ ni yib Kristus, ma dariy e maleʼeg thin u lan gaʼangin yang fare nam.\n\n19 Me yibi buch ni arame yimʼ Nephi, niʼir e chaʼariy e biney nib tomur e babyor, (ni i chaʼariy u dakean fapi plates ku Nephi) ere fak ni Amos e ire paer rokʼ nge chaʼariy; ma ki chaʼariy u dakean fapi plates ku Nephi.\n\n20 Ere chaʼariy u lan meruk i ragag nge aningeg e duw, ma kubay e gapas u lan fare nam, ma kemus ni boechi ulung ko fapi gidiiʼ ni kar chuw gaed ko fare galasia mar feked nga dakeanraed fare fithingan ni Lamanites; ere arame tabolngin me yib bayay e Lamanites nga lan fare nam.\n\n21 Me yibi buch nike yimʼ Amos, (ma ke yaeni gaman e raʼay nge mereb i ragag nge aningeg e duw u napʼan e wub rokʼ Kristus) ma fak ni Amos e yinʼ luwan i chaʼariy fare chep; ma ki chaʼariy u dakean fapi yungi plates ku Nephi; ma ku arragon nni yoloey nga lan fare ke babyor ku Nephi, ni re ke babyor ney.\n\n22 Me yibi buch ni mʼay e bin lʼagruw miriʼay e duw; ma gidiiʼ ko bin lʼagruw e mfen e yigoʼ kar mʼaed ma kemus ni buchʼuw e magaey.\n\n23 Ere chiney e Gag, Mormon, e gubaʼadag ni ngam nanged ni fapi gidiiʼ e kar yoʼor gaed, ni arame ra garar gaed u dakean gaʼangin yang fare nam, ma arame kari gel e falaʼab roraed, ni bachan e tawaʼath ni ke yog ngoraed rokʼ Kristus.\n\n24 Ere chiney, lan e biney ni lʼagruw miriʼay nge taʼareb e duw me tabab boech e gidiiʼ u fithikʼraed ko langlang ngalang nga fithikʼ e ufʼuf, ni woed ni yaed be yinʼ e mad nib totolang puluwon nga dakeanraed, nge gubin mite churwoʼ ni fafalelʼ, nge pinʼen fafalelʼ nu fayleng.\n\n25 Ma arame ngiyalʼ nem iyaen e ngaram ma daki taʼareb rogon e chugum nge falaʼab roraed u fithikʼraed.\n\n26 Ma arame ra tabolngin niged e kiiʼ ni yu ulung u butʼ; mar tabab gaed i sunmiy e pi galasia roraed ni nge yog banʼen riy ngoraed, mar tabab gaed i fek yathin e bin riyulʼ e galasia rokʼ Kristus.\n\n27 Me yibi buch u napʼan ni mʼay e bin lʼagruw miriʼay nge ragag e duw, make yoʼor bogi galasia nga lan fare nam; arragon, ke yoʼor bogi galasia ni yaed be yoeg ni yaed manang Kristus, machane yaed be fek yathin e yungin gaʼfan ko gospel rokʼ, ma arame yog riy ngoraed gubin mite kireb, mar piiʼed e tin nib thothup ngakʼ e chaʼ nib mathngeluwol ni nge fek ni bachan e bee ni dematʼaw.\n\n28 Ere re galasia ney e ri yoʼor gidiiʼen ni bachan e denen, nge bachan fare gelingin Moʼoniyanʼ niʼir e ke koel gumʼirchaʼraed.\n\n29 Nge ku bayay, bay rebo galasia ni be fek yathin Kristus; ma yaed be gafgow nag fabin riyulʼ e galasia rokʼ Kristus, ni bachan e sobutʼaenʼ roraed nge michaenʼ roraed ngakʼ Kristus; mar dariy fan niged raed ni bachan e pi maʼangʼang nib yoʼor nni gagyeg nag u fithikʼraed.\n\n30 Ere ra gagyeg niged e gelingin nge matʼawon nga dakean fapi gachalpen Yesus ni kar pired roraed, mar yinʼed raed nga kalbus; machane u dakean fare gelingin fare thin rokʼ Got, ni bay roraed, e pil e pi kalbus riy nge ruw rabaʼ, ma ranoed iyaen ni yaed be rinʼ e pi maʼangʼang u fithikʼraed.\n\n31 Machane, nge yug aram rogon urngin e pi maʼangʼang ney, ma fapi gidiiʼ e ra ʼelʼel niged gumʼirchaʼaraed, mar gayed rogon ni ngar liiʼed raed ngar mʼaed, ni woed fapi Jews u Jerusalem nra gayed rogon ni ngar liiʼed Yesus, ni boed ni yoeg.\n\n32 Mar yinʼed raed nga fithikʼ e dramrom ko nifiy, marbaed nga wuruʼ ni dawor rayikʼ gaed.\n\n33 Ma kur yinʼed raed nga lan e loew nga fithikʼ e gamanman ni malboch, mar fafeal gaed fapi gamanman nib malboch ni boed ni ma rinʼ beeʼ nib bitir nge ba saaf; marbaed ngar chuw gaed u fithikʼraed, ni dawor ra madʼad gaed.\n\n34 Machane, fapi gidiiʼ e ra ʼelʼel niged gumʼirchaʼraed, ya ke wawliyraed bogi priest nib yoʼor nge profet ni deriyulʼ ngar toeyed e galasia nib yoʼor, ma ngar rinʼed gubin mite denen. Mar liiʼed fapi gidiiʼ rokʼ Yesus; machane fapi gidiiʼ rokʼ Yesus e dakur cham gaed bayay. Ere aray rogon ni mʼay e mich roraed mar almarin gaed ko kireb, u rebo duw ngo reb, nge yaeni madaʼ ko ngiyalʼ ni ke mʼay e bin lʼagruw miriʼay nge guyey e duw.\n\n35 Ere chiney yibi buch u lan e biney duw, arragon, u lan e bin lʼagruw miriʼay nge guyey nge taʼareb e duw, ni yibi aw e makiiʼ nga thilin fapi gidiiʼ.\n\n36 Me yibi buch u lan e re duw ney ni yibi mʼug ba ulung i gidiiʼ ni kanoeg e Nephites ngoraed, ma yaed e tin riyulʼ e gidiiʼ rokʼ Kristus; ma fithikʼraed e bay boech e gidiiʼ riy ni ke yoeg fapi Lamanites ni—Jacobites, Josephites, nge Zoramites;\n\n37 Ere tin riyulʼ e gidiiʼ nib michaenʼraed ngakʼ Kristus, nge tin riyulʼ e gidiiʼ ni ma liyoer ngakʼ Kristus, (e bay fadalip i gachalpen Yesus u fithikʼraed ni yaed faram e ngkur pired) e kanoeg e Nephites, nge Jacobites, nge Josephites, nge Zoramites ngoraed.\n\n38 Me yibi buch ni piʼin ni fek yathin fare gospel e ni piningraed ni Lamanites, nge Lemuelites, nge Ishmaelites; machane dar malog gaed ko mich, ni boed e pi chitamangraed u napʼan nra malog gaed ko mich, ya yaed manang ni nra lemniged ni ngar togopluw gaed ko fare gospel rokʼ Kristus; mar filed ngakʼ pifakraed ni dabi michaenʼraed.\n\n39 Ma ri bachan fare denen nge fananikan rokʼ e pi chitamangraed, ni boed aram ko sommʼon. Ma nifil ngoraed ni ngar fananikayed e pi gidiiʼ rokʼ Got, ni boed fapi Lamanites nifil ngoraed ni ngar fananikayed e pi gidiiʼ rokʼ Nephi aram ko sommʼon.\n\n40 Me yibi buch ni ke mʼay lʼagruw miriʼay nge aningeg i ragag nge aningeg e duw, ma aray rogon e pi gagyeg rokʼ fapi gidiiʼ. Ma tin nib gel e kireb rokʼ ko fapi gidiiʼ e ra yoʼor gaed, mar yoʼor gaed ko fapi gidiiʼ rokʼ Got.\n\n41 Ma kur ululiyed i sunmiy fapi galasia ni fan ngoraed, mar nunuw niged ko gubin mit banʼen ni thʼabi fel. Ere aray rogon ni mʼay e bin lʼagruw miriʼay nge wugem e duw, nge ku aram rogon ko bin lʼagruw miriʼay nge nelʼ i ragag e duw.\n\n42 Me yibi buch ni tin kireb ko fapi gidiiʼ e ra tabab gaed bayay ni sunmiy e pi michmich nge pi ulung rokʼ Gadianton nib miith.\n\n43 Nge ku aram rogon ko fapi gidiiʼ ni kanoeg ni yaed fapi gidiiʼ ku Nephi e ra tabab gaed ko ufʼuf u lan gumʼirchaʼraed, ni bachan e pi falaʼab roraed, mar yowlop gaed ni boed walagraed, ni fapi Lamanites.\n\n44 Ma aram ko ngiyalʼ ney e fa piʼin gachalpen e tabab e kirbaenʼ ngoraed ni fan e pi denen nu fayleng.\n\n45 Me yibi buch u napʼan ni ke mʼay dalip miriʼay e duw, ma fapi gidiiʼ ku Nephi nge fapi Lamanites e kari gel e kireb roraed, ni taʼareb rogon.\n\n46 Me yibi buch ni fapi moroʼroʼ ku Gadianton e ra garar gaed u dakean gaʼangin yang fare nam; ma dakuriy beeʼ nib matʼaw ma kemus ni yigoʼ fapi gachalpen Yesus. Ma gol nge silber e kar chaʼariyed nib yoʼor ni faraed, mar folchuwayʼ gaed nib yoʼor mit.\n\n47 Me yibi buch u tomuren ni ke mʼay dalip miriʼay nge lal e duw, (ma fapi gidiiʼ e kur ululiyed e paer u fithikʼ e kireb) me yimʼ Amos; ere walagen ni Ammaron, e chaʼariy fare chep.\n\n48 Me yibi buch u napʼan ni ke mʼay dalip miriʼay nge riliwʼ e duw, ma Ammaron, ni ke wawliy fare Kan ni Thothup, e mithaeg fapi chep nib thothup—arragon, rriyulʼ gubin fapi chep ni kan thapeg iyib nga butʼ u rebo mfen ngo rebo mfen, nib thothup—iyib nge madaʼ ko bin dalip miriʼay nge riliwʼ e duw ko fare wub rokʼ Kristus.\n\n49 Me mithaeg e pinnʼem ngakʼ nga paʼ fare Somoel, ni nge yog ni yib ngakʼ bayay e tin ni ke magaey ko gidiiʼ ku Jacob, nrogon fapi prophecy nge fapi michmich rokʼ fare Somoel. Ere aray rogon ni mus fare chep rokʼ Ammaron.\n\n", "morm 1": "[center][font_size=26]Fare Babyor ku Mormon[/font_size][/center]\n\n[center][font_size=26]Guruy Ni 1[/font_size][/center]\n\n[i]Ammaron e fil ngakʼ Mormon morngaʼagen fapi chep nib thothup—Mael e tabab u thilin fapi Nephites nge fapi Lamanites—Fare Dalip i Nephites e ni fekraed ngar chuw gaed—Denen, nge michaenʼ ni dariy, pig ni machmach, nge motokan e garar iyaen. Napʼan T.Y. 321–326.[/i]\n\n1 Ere chiney e gag, Mormon, e gu falʼeg babyoren e tin nug guy nge tin nug rungʼag, mug tunguy fithingan ni fare Babyor ku Mormon.\n\n2 Ma napʼan e re ngiyalʼ innʼen ni mithaeg Ammaron fapi chep nga paʼ fare Somoel, me yib ngog, (Gag ni gonpon e ba ragag e duw rog, me tabab i fil ngog boech banʼen u rogon yalen e llowaenʼ ko gidiiʼ rog) me gaʼar Ammaron ngog: gumnang ni gur beeʼ nib bitir nib tamilang anʼum, ma gab papay i nangfan banʼen;\n\n3 Ere, napʼan ni nge yaeni gaman e riliwʼ nge aningeg e duw rom ma gubaʼadag ni ngam lemnag e pinʼen ni kam guy ni morngaʼagen e pi gidiiʼ ney; ma napʼan ni ke aram urngin e duw rom mag yaen ko fare binaw ni Antum, nga dakean bangi falang ni bay noeg ni Shim; ireram e gin ni kug kʼeyag riy nga paʼ fare Somoel gubin fapi chep nib thothup ni kan ker nga dakean e plates ni morngaʼagen e pi gidiiʼ ney.\n\n4 Ma musap, gara fek fapi plates ku Nephi ni fan ngom, ma tin ni ke magaey e ngam pag u roem ko gin bay riy; ma ngam ker nga dakean fapi plates ku Nephi gubin e pinʼen ni kam guy ni morngaʼagen e pi gidiiʼ ney.\n\n5 Ma gag, Mormon, ni gidiiʼ ku Nephi, (ma fithingan e chitamag e Mormon) e yib nganʼug e pinʼen ni chiyliy Ammaron ngog.\n\n6 Me yibi buch ni gag, ni ragag nge taʼareb e duw rog, e fekeg e chitamag iyaen nga lan e nam nib sor nga yimuch, iyaen ko fare nam nu Zarahemla.\n\n7 Ma dakean fare nam ni poloʼ e ke suguy e naʼun, ma fapi gidiiʼ e ke chugur urngiraed ko yanʼ u dappʼelʼay.\n\n8 Me yibi buch u lan e re duw ney ni tabab ba mael u thilin fapi Nephites, ni yaed fapi Nephites, nge fapi Jacobites nge fapi Josephites nge fapi Zoramites; ma re mael ney e mael u thilin fapi Nephites, nge fapi Lamanites nge fapi Lemuelites nge fapi Ishmaelites.\n\n9 Ere fapi Lamanites nge fapi Lemuelites nge fapi Ismaelites e kanoeg ni yaed e Lamanites, ma gal ulung nem e Nephites nge Lamanites.\n\n10 Me yibi buch ni tabab e mael u thilraed ko mathil u Zarahemla, u charen e raen nu Sidon.\n\n11 Me yibi buch ni fapi Nephites e ra kunuyed nga taʼabang bulung i pumoʼon nib yoʼor, ni yaed bayoʼor ko guyey e biyuʼ. Me yibi buch ni ku lan e re duw nem ma bay inyay nra mael gaed, ni fapi Nephites e ra gel gaed ngakʼ fapi Lamanites nib boʼor iyaed e ra liiʼed.\n\n12 Me yibi buch ni fapi Lamanites e ra paged e tin ni yaed be nomeg, me awe gapas u lan fare binaw; me paer ni bay e gapas ni gonpon e aningeg e duw napʼan, ni arame dakun puʼoeg e rachaʼ.\n\n13 Machane denen e garar iyaen u dakean fare nam ni poloʼ, ni aram fan ni fare Somoel e fek fadalip i gachalpen nib tʼuf rokʼ nge chuwegraed, nge pi muruwel ko maʼangʼang nge golnag e liliy e tal ni bachan e denen ko gidiiʼ.\n\n14 Ma arame dakuriy e tawaʼath ni yib rokʼ fare Somoel, ma fare Kan ni Thothup e daki yib ngakʼ beeʼ, ni bachan e denen roraed ma kar malog gaed ko mich.\n\n15 Ere gag, u napʼan ni ragag nge lal e duw rog ma bachan e badake ba tamilang anʼug, ere yibi mʼug fare Somoel ngog, mug thamiy mug nang falʼngin Yesus.\n\n16 Ere gu nomeg ni nggu machib ngakʼ e pi gidiiʼ ney, machane dan bing lʼugnag, ya ni siyeg ni dab gu machib ngoraed; ya musap, ur tanam niged rogon e togopluw ngakʼ e Got roraed; ere fapi gachalpen nib tʼuf rokʼ e fekraed nga wuruʼ fare binaw, ni bachan e denen roraed.\n\n17 Machane gag e gu magaey u fithikʼraed, machane danpageg ni nggu machib ngoraed, ni bachan e ʼelʼel u gumʼirchaʼraed; ma bachan e ʼelʼel u gumʼirchaʼraed min kireb nag waʼathan fare nam ni fan ngoraed.\n\n18 Ere pi Gadianton ni moroʼroʼ ney, ni yaed bay u fithikʼ fapi Lamanites, e kar suguyed dakean fare nam, ni arame pi gidiiʼ ni yaed bay riy e ra tabab gaed i mithaeg e pi falaʼab roraed nga fithikʼ e butʼ; me mʼurmʼur doew ni dabkiyog ni ngan koel, ni bachan e ke kireb nag fare Somoel waʼathan butʼan fare nam, ere dabkiyog ni ngar koeled, ara ngar feked bayay.\n\n19 Me yibi buch ni yib e pi tapig nib machmach, nge motokan, nge pig; me garar gelingin fachaʼ ni moʼoniyanʼ u dakean gaʼangin yang fare nam, ma arame muguʼul gubin fapi thin rokʼ Abinadi, nge ku faʼanem i Samuel ni fare Lamanite.\n\n", "morm 2": "[center][font_size=26]Guruy Ni 2[/font_size][/center]\n\n[i]Mormon e powiʼiy fapi salthaw ko Nephite—Rachaʼ nge puʼoeg rachaʼ e garar u dakean fare nam—Fapi Nephites e ra yoer gaed ma yaed be daloloeyʼ nag e kirbaen ko gafgow ni ke aw ngoraed—Biroraed e rran ni ngan runguy raed riy e ke thimur—Mormon e fek fapi plates ku Nephi—Mael e ki ʼulʼul iyaen. Napʼan T.Y. 327–350.[/i]\n\n1 Me yibi buch ni ku lan e re duw nem me tabab ba mael u thilin fapi Nephites nge fapi Lamanites. Ma yug aram rogon ni gub bitir, ma gub gaaʼ ni gidiiʼ; ere fapi gidiiʼ ku Nephi e ra dugiliyed gag ni nggu mang gaaʼ roraed, ara gaaʼ ko pi salthaw roraed.\n\n2 Ere yibi buch nu lan e bin ragag nge nelʼ e duw rog mu guwaen ni gube gafaliy ba ulung i salthaw ko Nephites, ngar cham gaed fapi Lamanites; ma arame ke yaeni mʼay dalip miriʼay nge riliwʼ nge nelʼ e duw.\n\n3 Me yibi buch nu lan e bin dalip miriʼay nge riliwʼ nge medilip e duw me yib fapi Lamanites ra oggaed ngomaed ni rib almarin, ni arame ra kʼaringed e murus ngakʼ e pi salthaw rog; ma arame dakur chamgaed, mar tabab gaed ko miil ni yaed ba sor iyaen ko pi binaw nib kan nga leluʼoch.\n\n4 Me yibi buch ni gubaed ko fare binaw nu Angola, ma gamaed paer ko binem e binaw, ma gamaed falfalʼeg rogmaed ni nggu yororiyed gamaed rokʼ pi toʼogor romaed ni fapi Lamanties. Me yibi buch nug noemow niged fare binaw u poloʼ i gelingmaed; machane ni yug aram rogon oren u gubin e pi yoror romaed, me yib fapi Lamanites ra oggaed ngomaed ngar tulufed gamaed nga wuruʼ fare binaw.\n\n5 Ma kur tulufed gamaed nga wuruʼ fare binaw ku David.\n\n6 Ma arame guwaroed iyaen, nggu taw gaed ko fare binaw ku Joshua, ni bay nga mathil ko ngael u charen e dappʼelʼay.\n\n7 Me yibi buch ni gu kunuyed e gidiiʼ romaed ni payngin ni rayog, ni gomanga yog ni ngug kunuyed raed nga taʼabang nga lan taʼab ulung.\n\n8 Machane musap gaed, fare binaw e basug ko moroʼroʼ nge fapi Lamanites; ma yug aram rogon e gafgow ni ke aw nga dakean e gidiiʼ rog, ma dar kalgaed ngaenʼraed ko pi ngongol roraed nib kireb; ere bay e rachaʼ nge puʼoeg rachaʼ ni garar u dakean gaʼangin yang fare nam, ni mapʼ ko baʼarokʼ fapi Nephites ma ku aram rogon ko baʼarokʼ fapi Lamanites; me yaeni aw nreb e togopluw ko am nib poloʼ u dakean gaʼangin yang fare nam.\n\n9 Ere chiney, e fapi Lamanites e bay beeʼ nib pilung roraed, ni fithingan e Aaron; me yibi ognag ba ulung i salthaw ngomaed ni yaed aningeg i ragag nge aningeg e biyuʼ u gubin. Ma musap gaed, gu togopluw gaed ngakʼ ni gamaed aningeg i ragag nge lʼagruw e biyuʼ. Me yibi buch nug gelgaed e salthaw rog ngakʼ me miil rog. Ere musap gaed, gubin e pinnʼey nrinʼ me yaeni mʼay dalip miriʼay nge guyey e duw.\n\n10 Me yibi buch ni fapi Nephites e ra tabab gaed ko kalngaenʼ ko denen roraed, mar tabab gaed ko yoer ni woed ni prophesy nag Samuel ni fare profet; ya musap gaed dariy beeʼ ni rayog ni nge chaʼariy e tirokʼ banʼen, ni bachan e pi talingeg, nge pi moroʼroʼ, nge pi tamathang pogofan, nge pig nib machmach, nge motokan ni immoy u lan fare nam.\n\n11 Aray rogon ni tabab e daloloeyʼ nge mayoer u lan gaʼangin yang fare nam ni bachan e pinnʼey, nib gaaʼ nib almarin u fithikʼ fapi gidiiʼ ku Nephi.\n\n12 Me yibi buch u napʼan ni gag, Mormon, e gguy e mayoer roraed nge daloloeyʼ roraed nge kirbaenʼ roraed u mit Somoel, me tabab gumʼirchaʼeg ko falfalaenʼ, ni bachan e gumnang e pi wurengaenʼ nge gumʼaenʼ rokʼ fare Somoel, ere gu lemnag ni ra wurengaenʼ ngoraed ni nge yog bayay ni ngar manged bogi gidiiʼ nib matʼaw.\n\n13 Machane musap gaed re falfalaen rog ney e rib mʼay fan, ya kirbaenʼ roraed e dewaliy raed ko kalngaenʼ, ni bachan falʼngin Got; ya kirbaenʼ roraed e kirbaenʼ ko gafgow ni ke aw ngoraed, ya bachan fare Somoel e dabi gubin e ngiyalʼ me pagraed nga ur falfalaenʼ gaed u fithikʼ e denen.\n\n14 Ma darbaed ngakʼ Yesus u fithikʼ e mʼingaenʼ nge kalngaenʼ, ya ri gerniged Got, mar athapeged ni ngar mʼaed. Ma yaed be cham ko sayden ni fan ko yafos roraed.\n\n15 Me yibi buch ni sul e kirbaenʼ rog ngog bayay, mug guy ni fare rran ko murnguy e ke thimur roraed, ni ruw yang, tinu fayleng nge tin nib thothup; ya kug guy yu biyuʼ iyaed ni kan thʼaeb raed nga butʼ ya rib magagyel ni yaed be togopluw ko Got roraed, min ufung raed ngalang ni boed tʼay e gamanman ni yima fanay ko yongoʼol u dakean fare nam. Ere aray rogon ni mʼay e bin dalip miriʼay nge aningeg i ragag nge aningeg e duw.\n\n16 Me yibi buch nu lan e bin dalip miriʼay nge aningeg i ragag nge lal e duw e tabab fapi Nephites ko miil rokʼ fapi Lamanites; min tuluf raed nge madaʼ ko ngiyalʼ ni kar taw gaed ko fare binaw nu Jashon, u mʼon nra yog ni ngan koelraed u napʼan ni yaed be miil.\n\n17 Ma chiney e, fare binaw nu Jashon e ba chugur ko fare binaw niʼir e mithaeg Ammaron fapi chep riy ngakʼ Somoel. Ere musap gaed kug rinʼ ni boed rogon e thin ni yoeg Ammaron, ere kug fek fapi plates ku Nephi, nggu falʼeg ba chep ni boed rogon e thin ni yoeg Ammaron.\n\n18 Ma dakean fapi plates ku Nephi e gufalʼeg riy bbabyor nib sug morngaʼagen gubin e pi ngongol nib kireb nge pi fananikan riy, machane tiney e plates e gutileg ni nga dab gusuguy nga morngaʼagen e pi ngongol ni kireb nge pi fananikan roraed, ya musap gaed, kaʼaram ni ʼulʼul iyib ni pi ngongol ni kireb nge pi fananikan e yibe dag nga pʼoewcheg u napʼan ni ke yog ni ngug guy mug nangfan rogon e pi wokon e gidiiʼ.\n\n19 Ma kug gafgow riy ni bachan e pi ngongol roraed ni kireb; ya gumʼirchaʼeg e ke sug ko kirbaenʼ ni bachan e pi ngongol roraed nib kireb, ni gubin e pi rran rog; machane, gumnang ni yira chibiyeg ngalang ko bin tomur e rran.\n\n20 Me yibi buch ni ku lan e re duw ney bayay e kun gay ma yibe tuluf fapi gidiiʼ ku Nephi. Me yibi buch nni tulufmaed iyaen nge madaʼ ko ngiyalʼ ni kug taw gaed nga leluʼoch ko fare binaw ni kanoeg ni Shem.\n\n21 Me yibi buch nug noemow niged fare binaw nu Shem, ma gamaed kunuy nga taʼabang e gidiiʼ romaed nrogon ni rayog, ni gomanga yog nug chuweg raed ko gafgow.\n\n22 Me yibi buch nu lan e bin dalip miriʼay nge aningeg nge nelʼ e duw mar tabab niged e cham ngomaed bayay.\n\n23 Me yibi buch ni gunon ngakʼ e gidiiʼ rog, mug tawasar ngoraed nib gel, ni ngar sakʼiy gaed nib tagyet u pʼoewchen fapi Lamanites mar cham gaed ni fan ngakʼ pi leʼengiraed nge pi bitir roraed, nge pi naʼun roraed, nge tabinaew roraed.\n\n24 Ere thin rog e kʼaring raed nge gel laniyaenʼraed, ni arame dakur miil gaed rokʼ fapi Lamanites, ya ra sakʼiy gaed nib tagyet ngar cham gaed.\n\n25 Me yibi buch ni gamaed guyey i biyuʼ i salthaw ni gucham gaed ba wugem i biyuʼ i salthaw. Me yibi buch nug sakʼiy gaed u pʼoewchraed nib miyuluy ma arame ra miil gaed romaed.\n\n26 Me yibi buch u napʼan ni ra miil gaed mug tulufed raed ko salthaw romaed, ma ka gamaed madaʼ bayay, ma gamaed liiʼraed; machane fare gelingin Somoel e dariy romaed; arragon, kan pagmaed ni yigoʼ gamaed romaed, ma arame fare Kan ni Thothup rokʼ Somoel e daki paer romaed; ere gu moʼowaer gaed ni boed pi walagmaed.\n\n27 Ere ri kireb anʼug ni bachan e biney e gafgow ni ke tay e gidiiʼ rog, ni bachan e pi denen roraed nge pi fananikan roraed. Machane musap gaed, gu waroed iyaen ni cham ngakʼ fapi Lamanites nge fapi Gadianton ni moroʼroʼ, nge yaeni madaʼ ko ngiyalʼ ni kug feked bayay fapi binaw ni tafen maed.\n\n28 Me mʼay e bin dalip miriʼay nge aningeg i ragag nge mereb e duw. Ma lan e bin dalip miriʼay nge wugem e duw ma gamaed falʼeg ba mʼag u thilmaed fapi Lamanites nge fapi Gadianton ni moroʼroʼ, ni arame gubaed gu kukweged e pi binaw ni tafen maed u thilmaed.\n\n29 Ere fapi Lamanites e ra piiʼed ngomaed e binaw nib kan nga leluʼoch, arragon, ko fachiyang i binaw nib achig radan nib sor iyaen nga lan fare binaw ni bay nga yimuch. Ma gamaed piiʼ ngakʼ fapi Lamanites gubin yang e binaw ni bay nga yimuch.\n\n", "morm 3": "[center][font_size=26]Guruy Ni 3[/font_size][/center]\n\n[i]Mormon e machib nag e kalngaenʼ ngakʼ fapi Nephites—Ra ufanthin gaed nga gelingraed—Mormon e siyeg ni dabki powiʼiyraed, ma pi meybil rokʼ ni fan ngoraed e daki mich u waenʼ—Fare ke Babyor ku Mormon e be pining fare ragag nge lʼagruw i ganong ku Israel ni nge michaenʼraed ko fare gospel. Napʼan T.Y. 360–362.[/i]\n\n1 Me yibi buch ni fapi Lamanites e dakur baed ni mael bayay nge madaʼ nga napʼan ni ke mʼay ragag e duw. Ere musap gaed, kug piiʼ e muruwel ko gidiiʼ rog, ni fapi Nephites, ni ngar falʼeged rogon e pi binaw roraed nge talin e cham roraed ko ngiyalʼ inʼen ni bay e mael.\n\n2 Me yibi buch ni fare Somoel e gaʼar ngog: Mu gaʼar ngakʼ e pi gidiiʼ ney—Mu kalgaed ngaenʼmed, mi gimed yib ngog, ngan tawfe nagmed, magmed toey bayay e galasia rog, ma rayog ni ngam pired ni dabkum mʼaed.\n\n3 Mugog ngakʼ e pi gidiiʼ ney, machane rib mʼay fan; ma dar nanged ni fare Somoel e ire ke ayuwegraed ko yamʼ, me bing woʼen ngoraed ni ngar kalgaed ngaenʼraed. Ere musap gaed, ra ʼelʼel niged gumʼirchaʼraed ngakʼ fare Somoel ni Got roraed.\n\n4 Me yibi buch u tomuren ni ke mʼay e biney ni ragag e duw, make yaeni poloʼ, dalip miriʼay nge nelʼ iragag e duw ni ke yaen, u napʼan fare wub rokʼ Kristus, ma fare pilung ko fapi Lamanites e piiʼ bbabyor nge yib ngog, niʼir e gunang riy ni yaed be falfalʼeg rograed ni ngar baed bayay ko mael ngomaed.\n\n5 Me yibi buch nug guy rogon ni gidiiʼ rog e ngar kunuyed yaed nga taʼabang ko fare nam ni Kanpag, ngab binaw ni bay nga mathil, u bangi banʼen nib achig radan nib sor iyaen ko fare binaw nga leluʼoch.\n\n6 Ere ireram e gin nug tayed e pi salthaw romaed riy, ni gomanga yog ni ngug tileged e salthaw ko fapi Lamanites, ni gomanga yug dabra baed ngar koeled pi binaw romaed; ere ku yororiyed gamaed roraed ko gubin e pi salthaw romaed.\n\n7 Me yibi buch nu lan e bin dalip miriʼay nge nelʼ iragag nge taʼareb e duw ni yib fapi Lamanites ko fare binaw nu Kanpag ngomaed ko mael; me yibi buch nug gelgaed ngoraed u lan e re duw nem, ma arame ra suloed ko binaw roraed bayay.\n\n8 Ma lan e bin dalip miriʼay nge nelʼ iragag nge lʼagruw e duw e kur baed bayay ko mael. Ma kug gelgaed ngoraed bayay, mug liiʼed boʼor iyaed ngar mʼaed, ma pi ldoew roraed e ninʼ nga maday.\n\n9 Ere chiney, ni bachan e biney e nʼen ni ke rinʼ e gidiiʼ rog, ni fapi Nephites, mar tabab niged e ufanthin nga gelingraed, mar tabab gaed i micheg nga tharmiy ni ngar tayed puluwon i rachaʼen pi walagraed ni kar mʼaed nga paʼ e pi toʼogor roraed.\n\n10 Mar micheged nga tharmiy; kuer rogon nga gilʼ Got, ni yaedra yaen ko mael ngakʼ e pi toʼogor roraed, ni ngar thirifed raed u dakean e nam.\n\n11 Me yibi buch ni gag, Mormon, e rug siyegeg ko ngiyalʼ ney iyaen nga mʼon ni dab kug mang tagafal nge gaaʼ ko pi gidiiʼ ney, ni bachan e kireb nge fananikan roraed.\n\n12 Musap gaed, kaʼaram iyib ni kug powiʼiyraed, ni yug aram rogon e kireb roraed ma kug powiʼiyraed ni ke yoʼor yay u napʼan e mael, ma kug tʼufeg raed, u rogon fare tʼufeg rokʼ Got ni bay rog, u poloʼ i gumʼirchaʼeg; ma kug piiʼeg ni poloʼ u fithikʼ e meybil ngakʼ e Got rog ni poloʼ e rran ni fan ngoraed; machane, de michaenʼ anʼug ngay, ni bachan e kari ʼelʼel gumʼirchaʼraed.\n\n13 Ma dalip yay ni kug chuwegraed u lani paʼ e pi toʼogor roraed, ma dawor ra kalgaed ngaenʼraed ko pi denen roraed.\n\n14 Ma napʼan ni kar michmich gaed u dakean gubin e pinʼen nib mathngeluwol ni ke tay Somoel ma Tathapeg i Yesus Kristus romaed ngoraed, ni yaedra yaen ngakʼ e pi toʼogor roraed ko mael, ma ngar falbiyed rachaʼen pi walagraed, ere musap gaed yib laman fare Somoel ngog, ni gaʼar:\n\n15 Falbiyan e kireb e gag e ba milfan ngog, ma bay gu piiʼ puluwon; ma musap gaed, pi gidiiʼ ney bay ni thirif raed u dakean e fayleng, ni bachan e dar kalgaed ngaenʼraed u tomuren ni kug ayuwegraed.\n\n16 Me yibi buch nug siyegeg ko yaen ko cham ngakʼ e pi toʼogor rog; mug rinʼ boed ni ke chiyliy Somoel ngog; mug toffan ni kug mang mich riy ni nggu dag ko fayleng e pinʼen ni kug guy ma kug rungʼag, u rogon e pinʼen nibe dag fare Kan ni Thothup niʼir e ke micheg e pinʼen ni bay yib.\n\n17 Ere gube yol ngomed, e Gentiles, ma kuʼaram rogon ngomed, e gidiiʼ ku Israel, napʼan nra tabab fare muruwel, ni ngam falʼeged rogmed ni ngam suloed ko fare nam ni tafenmed;\n\n18 Arragon, musap gaed, gube yol ngomed gubin e gidiiʼ ko tin tomur e rran u fayleng; arragon, ngomed fare ragag nge lʼagruw i ganong ku Israel, ni yira pufthin nagmed u rogon e pi muruwel romed nra pufthin nagmed fare ragag nge lʼagruw i gidiiʼ ni melʼeg raed Yesus ni ngar manged gachalpen u lan fare binaw nu Jerusalem.\n\n19 Ma kug beyol ngakʼ e tin ni ke magaey ko pi gidiiʼ ney, ni yaed e ra pufthin nagraed fare ragag nge lʼagruw i gachalpen ni melʼegraed Yesus u dakean e biney e nam; ma yaed e ra pufthin nagraed fare ragag nge lʼagruw i gachalpen ni melʼegraed Yesus u lan fare nam nu Jerusalem.\n\n20 Ma pinnʼey e dag fare Kan ni Thothup ngog; ere gube yol ngomed gubin e gidiiʼ. Ere baʼaray fan ni gube yol ngomed, nge yog ni ngam nanged ni gimed gubin ma thingar mu sakʼiy gaed nga mʼon u gilʼ e pufthin rokʼ Kristus, arragon, gubin e gidiiʼ ni bay thaʼan ko gidiiʼ ko fare tabinaew rokʼ Adam; ma thingar mu sakʼiy gaed ngan pufthin nagmed ko pi muruwel romed, ko ba mangil fa ba kireb;\n\n21 Ma ngki yog ni michaenʼmed ko fare gospel rokʼ Yesus Kristus, ni bay yib nga fithikʼmed; ma ku aram rogon ngakʼ fapi Jews, ni gidiiʼ rokʼ Somoel ni falʼeg ba mʼag u thilraed, ni ku ra yib ngoraed yug reb e mich ni nge micheg ni boed fachaʼ, niʼir e kar guyed ma kar rungʼaged laman; ni aram Yesus, niʼir e kar liiʼed ngemʼ, ma riʼir Kristus ma riʼir Got.\n\n22 Ere gubaʼadag ni gomanga yog nug pingegaenʼ gubin e gidiiʼ ni bay ko tin tomur e rran u fayleng ni ngar kalgaed ngaenʼraed mar falʼeged rograed ni ngar sakʼiy gaed nga mʼon u gilʼ e pufthin rokʼ Kristus.\n\n", "morm 4": "[center][font_size=26]Guruy Ni 4[/font_size][/center]\n\n[i]Mael nge puʼoeg rachaʼ e ki ʼulʼul iyaen—Piʼin kireb e gechig nag e piʼin kireb—Denen e ri ubchiyaʼ nga rogon ni immoy u gaʼangin yang yu Israel—Piʼin nib ppin nge bitir e ni piiʼraed ni maligach ko liyos—Fapi Lamanites e tabab i tuluf fapi Nephites iyaen. Napʼan T.Y. 363–375.[/i]\n\n1 Ere chiney e yibi buch nu lan e bin dalip miriʼay nge nelʼ iragag nge dalip e duw ma fapi Nephites nge salthaw roraed e ranoed ko mael ngakʼ fapi Lamanites, nga wuruʼ fare binaw nu Kanpag.\n\n2 Me yibi buch ni fapi salthaw ko Nephites e ni tulufraed ngar suloed bayay ko fare binaw nu Kanpag. Ma napʼan ni kar magaer gaed, me yib ba ulung i salthaw rokʼ fapi Lamanites ni kab pasig ngoraed ko mael, arame koel fapi Lamanites fare binaw nu Kanpag, mab boʼor fapi Nephites ni kar liiʼed, mar feked boʼor iyaed ni kalbus.\n\n3 Ma tin ni magaey e ra miil gaed ngar manged ko fapi gidiiʼ ko fare binaw nu Teancum. Chiney e fare binaw nu Teancum e bay nga mathil u dappʼelʼay; ma kub chugur ko fare binaw nu Kanpag.\n\n4 Min tabab i liiʼ fapi salthaw ko Nephites ni bachane ranoed ni mael ngakʼ fapi Lamanites; ya faʼan manga daranoed, ma fapi Lamanites e dabiyog ni ngar gelgaed ngoraed.\n\n5 Machane, musap gaed, pi gechig rokʼ Got e ra aw nga dakean e piʼin kireb; ma aray rogon ni piʼin kireb e be gechig nagraed e piʼin ni kireb; ya piʼin kireb e ma kʼaring e damomuw nga lan gumʼirchaʼen e gidiiʼ ni ngar puʼoeged e rachaʼ.\n\n6 Me yibi buch ni fapi Lamanites e ra falʼeged rogon e mael ni nge yib ko fare binaw nu Teancum.\n\n7 Me yibi buch nu lan e bin dalip miriʼay nge nelʼ iragag nge aningeg e duw me yib fapi Lamanites ni mael ko fare binaw nu Teancum, ni gomanga yog ni kur koeled fare binaw nu Teancum.\n\n8 Me yibi buch ni liiʼraed me tuluf raed fapi Nephites ngar suloed. Ma napʼan ni guy fapi Nephites ni kar tulufed fapi Lamanites mar ufanthin gaed bayay nga gelingraed; ma ranoed ni ke pagaenʼraed nga gelingraed, mar feked bayay fare binaw nu Kanpag.\n\n9 Ere chiney ni gubin e pinnʼey ni kan rinʼ, make gaman yu biyuʼ e piʼin ni kan liiʼ u ruw rabaʼ, ni fapi Nephites nge fapi Lamanites.\n\n10 Me yibi buch ni mʼay e bin dalip miriʼay nge nelʼ iragag nge nelʼ duw, ma fapi Lamanites e rabaed bayay ni mael ngakʼ fapi Nephites; machane de kalngaenʼ fapi Nephites ko tin nib kireb ni kar rinʼed, ya kur ululiyed irinʼ e tin kireb banʼen.\n\n11 Ma rib math liyiben i weily rogon, ara ngakʼ beeʼ ni nge yoloey ni poloʼ rogon morngaʼagen gelingin e gafgow ni ke yib ko puʼoeg rachaʼ nge yamʼ u fithikʼ fapi gidiiʼ, ni fapi Nephites nge fapi Lamanites; ma gubin e gumʼirchaʼ make ʼelʼel, ni arame kar falaenʼ gaed i puʼoeg e rachaʼ ni gubin e ngiyalʼ.\n\n12 Ma dariy bingyalʼ ni aram rogon fini gel e kireb u fithikʼ gubin e bitir ku Lehi, ara fithikʼ gubin e gidiiʼ ku Israel, ni rogon ni ke yoeg Somoel, ni woed rogon u fithikʼ e pi gidiiʼ ney.\n\n13 Me yibi buch ni fapi Lamanites e ra feked fare binaw nu Kanpag, ni fan e biney e kar yoʼor gaed nga urngin fapi Nephites.\n\n14 Ma arame kur thelep gaed iyaen ko fare binaw nu Teancum, mar tulufed e gidiiʼ riy nga wuruʼ, mar feked e ppin nge bitir nib yoʼor ni kalbus, mar piiʼed raed ni maligach ngakʼ e pi liyos ni got roraed.\n\n15 Me yibi buch nu lan e bin dalip miriʼay nge nelʼ iragag nge medilip e duw, me damomuw fapi Nephites ni bachan e ke piiʼ fapi Lamanites e ppin roraed nge bitir roraed ni maligach, ma arame ranoed ngakʼ fapi Lamanites u fithikʼ e damomuw nib almarin, ma arame ra gelgaed bayay ngakʼ fapi Lamanites, mar tulufed raed nga wuruʼ e pi binaw roraed.\n\n16 Ma fapi Lamanites e dakur baed bayay ni mael ngakʼ fapi Nephites nge yaeni madaʼ ko bin dalip miriʼay nge medilip iragag nge lal e duw.\n\n17 Ma lan e re duw ney e rabaed ni mael ngakʼ fapi Nephites u poloʼ i gelingraed; ma dan thiʼeg raed ni bachan e kay gur yoʼor gaed.\n\n18 Ma ngiyalʼ ney iyaen nga mʼon e dakiyog ni nge gel fapi Nephites rokʼ fapi Lamanites, ma arame ra tabab gaed ko yamʼ nga paʼaraed ni woed e garayuw u mite yalʼ.\n\n19 Me yibi buch ni fapi Lamanites e rabaed ni mael ko fare binaw nu Kanpag; ma arame sum ba mael nib ubchiyaʼ ntay u lan fare binaw nu Kanpag, ni arame ra liiʼed fapi Nephites riy.\n\n20 Mar miil gaed bayay roraed, marbaed ko fare binaw nu Boaz; mu roem e ra sakʼiy gaed riy ngar cham gaed fapi Lamanites ni rib almarin, ma arame fapi Lamanites e deyog ni ngar liiʼed raed nge yaeni madaʼ ko ngiyalʼ ni kur baed bayay ko yan lʼagruw yay.\n\n21 Ma napʼan ni rabaed ko yan lʼagruw yay, ma fapi Nephites e ni tuluf raed ma yibe thʼethʼaeb raed nib noemow; min fek e pi ppin roraed nge bitir roraed ngan piiʼraed bayay ni maligach ngakʼ e pi liyos.\n\n22 Me yibi buch ni fapi Nephites e ra miil gaed bayay roraed, ni kar feked gubin e gidiiʼ roraed ngar uned ngoraed, nu langgin nochi binaw nge yuyang i binaw.\n\n23 Ere chiney e gag, Mormon, ni gumnang ni fapi Lamanites e arame ke chugur ni ngar gatheayed fare nam, ere guwaen ko farengi falang nu Shim, mug fek gubin fapi chep ni mithaeg Ammaron ngakʼ fare Somoel.\n\n", "morm 5": "[center][font_size=26]Guruy Ni 5[/font_size][/center]\n\n[i]Mormon e powiʼiy bayay fapi salthaw ko Nephites u fithikʼ e mael ni puʼoeg rachaʼ nge yamʼ—Fare ke Babyor ku Mormon e bay yibi mʼug ni nge micheg u waenʼ gubin e gidiiʼ ku Israel ni Yesus e ir fare Kristus—Bachane dariy e mich roraed, ere fapi Lamanites e bayi garar, ma fare Kan ni Thothup e bayi chuw roraed—Ra thap fare gospel ngoraed rokʼ fapi Gentiles u lan e tin tomur e rran. Napʼan T.Y. 375–384.[/i]\n\n1 Me yibi buch ni guwaen iyaen u fithikʼ fapi Nephites, mug kalnganʼug ko fare michmich ni kug tay ni dab kug ayuwegraed; mar piiʼed ngog bayay ni nggu gagyeg nag e pi salthaw roraed, ya yaed be sap ngog ni gowa rayog ni nggu chuwegraed ko pi gafgow roraed.\n\n2 Machane musap gaed, dakuriy e athap rog, ya gumnang ni bay e gechig rokʼ Somoel ni bay yibi aw ngoraed; ya darur kalgaed ngaenʼraed ko pi denen roraed, ma yaed be athamgiliy e yafos roraed ni darur meybil gaed ngakʼ e Chaʼanem ni sunmiy raed.\n\n3 Me yibi buch ni fapi Lamanites e rabaed ngomaed ni mael u napʼan ni kug miil gaed ko fare binaw nu Jordan; machane musap gaed, ni tuluf raed ngar suloed ma dar feked fare binaw ko ngiyalʼ nem.\n\n4 Me yibi buch ni kur baed ni mael ngomaed bayay, ma ki paer fare binaw u paʼmaed. Ma kubay boech e binaw niki paer u paʼ fapi Nephites, ni yoror riy nib noemow e tileg raed ni deyog ni nga ranoed nga lan e nam ni bay nga mʼon romaed, ni ngar gatheayed e gidiiʼ ko nam romaed.\n\n5 Machane i yibi buch ni pi binaw nug waroed u taʼaben, e dariy e gidiiʼ riy, ya ke gatheayraed fapi Lamanites, ma pi binaw roraed nib achichig, nge pi nochi binaw roraed, nge pi binaw roraed e kan urufiy; ere aray rogon ni mʼay e bin dalip miriʼay nge medilip nge mereb e duw.\n\n6 Me yibi buch u lan e bin dalip miriʼay nge meruk iragag e duw ma fapi Lamanites e rabaed ngomaed bayay ko mael, mug sakʼiy gaed nggu tapngiyed yaed u fithikʼ e mʼuthaenʼ; machane gubin ma rib mʼay fan, ya riyaed boʼor ni arame riyitʼed fapi gidiiʼ ko Nephites nga tanggin i rifrifanʼay raed.\n\n7 Me yibi buch ni kug miil gaed bayay, ma piʼin romaed ni miil nib machreg ngakʼ fapi Lamanites e ra miil gaed, ma piʼin dar miil gaed e ra yog gaed ngakʼ fapi Lamanites e ni thʼaeb raed nga butʼ min liiʼraed ngar mʼaed.\n\n8 Ere chiney e musap gaed, gag Mormon, dagur nomeg ninge magaf anʼug nga rogon i weliy fan ngakʼ e gidiiʼ e pi rachaʼ nge puʼoeg rachaʼ ni woed ni kan tay nga pʼoewcheg; machane gag, e bachan e gumnang ni pinnʼey e thingar ni weliy ngan nang, nge gubin banʼen nib miith ma dabisiy ni ngan yiʼiy nag u dakean e naʼun—\n\n9 Nge ku aram rogon nga morngaʼagen e pinnʼey ni thingari yib ngakʼ e piʼin ni ke magaey ko pi gidiiʼ ney, nge ku aram rogon ngakʼ fapi Gentiles, ni ireram e piʼin ni yoeg fare Somoel ni yaedra garareg e pi gidiiʼ ney, ma pi gidiiʼ ney e bay ra lemniged ni dariy gamʼing raed u fithikʼraed—ere gube yol ni kug ngochngoch nag, ya dagur nomeg ni nggu piiʼ bbabyor nib sug ko pinʼen ni kug guy, ni bachan e motochiyel ni kan piiʼ ngog, nge ku bachan e nga dabi gele kirbaenʼ romed ni bachan e ngongol ni kireb ko pi gidiiʼ ney.\n\n10 Ere chiney e musap gaed, baʼaray e tin ni gube weliy ngakʼ pifakraed, nge ku aram rogon ngakʼ fapi Gentiles ni yaed e piʼin ni kar ayuweged fapi gidiiʼ ku Israel, make tamilang laniyaenʼraed riy ma kar nanged ko uw e be yib e tawaʼath roraed riy.\n\n11 Ya gumnang ni yaed e piʼin nra kirebaenʼ raed ko gafgow nra tay fapi gidiiʼ ku Israel; arragon, ra kirbaenʼ raed ko gafgow rokʼ e pi gidiiʼ ney; ra kirbaenʼ raed ni pi gidiiʼ ney e dar kalgaed ngaenʼraed ni nge yog ni ngar thap gaed ngakʼ Yesus.\n\n12 Chiney e pinnʼey e ni yoloey ni nge yaen ko tin ni ke magaey ko gidiiʼ ku Jacob; ma kan yoloey ni aray rogon, ni bachan e manang Got ni kireb e dabiyog ni nge thapeg e pinnʼey ngoraed; ma ngan mithaeg nga tan paʼ Somoel ni bay yibi mʼug ko ngiyalʼ inʼen nib mʼagaen ngay.\n\n13 Ere baʼaray fare motochiyel ni kan piiʼ ngog; ere musap gaed, pinnʼey e bay yibi mʼug u rogon e motochiyel rokʼ Somoel, u napʼan ni be guy nib mʼag, u lan e gonop rokʼ.\n\n14 Ere musap gaed, pinnʼey e ra yaen ngakʼ e pi Jew ni dar michaenʼraed; ya baʼaray fan ni nge yaen e pinnʼey ngoraed—ni gomanga yog ni ngan pingegaenʼraed ngar nanged ni Yesus e ir Kristus, ni Fak fare Got nib fos; ni nge yog ni fachaʼ ni Chitamangiy e nge fek iyib, u dakean fachaʼ ni thʼabi Tʼuf rokʼ, e muruwel rokʼ nib gaaʼ mab manechubog, ni ngan sulweg fapi Jews, ara gubin fapi gidiiʼ ku Israel, ko fare nam ni taferaed, niʼir e kepiiʼ fare Somoel ni Got roraed ngoraed, ni nge yog ni muguʼul fare mʼag rokʼ;\n\n15 Ma pifak e pi gidiiʼ ney e nge yog ni poloʼ e michaen roraed ko gospel rokʼ, ni bay yib ngoraed rokʼ fapi Gentiles; ya pi gidiiʼ ney e bay ni garareg raed, mar manged bogi gidiiʼ nib lumor, nib dirngal, mab sug ko fananikan, ni dabiyog i weliy rogon ya ba thumʼ ngaruʼ e tin ni kug guyed u fithikʼmaed, arragon, nge ku aram rogon ko tin ni kan guy u fithikʼ fapi Lamanities, ni fan e biney e bachan e dar michaenʼraed ma yaed be liyoer ko liyos.\n\n16 Ya musap gaed, fare Kan ni Thothup rokʼ Somoel e ke chuw rokʼ e pi chitamangraed; ma kar pired ni demoy Kristus nge Got roraed u fayleng; ma yibe tuluf raed iyaen ni woed fitiruʼ e grain nibe unupaʼ e nifeng.\n\n17 Ur moyed bingyalʼ ni bogi gidiiʼ nib felʼ dakean, ma immoy Kristus roraed niʼir e tagfal roraed; arragon, i powiʼiyraed Got ni fachaʼ ni Chitamangiy.\n\n18 Machane chiney, e musap gaed, Moʼoniyanʼ e be powiʼiyraed iyaen, ni boed fitiruʼ e grain nibe unupaʼ e nifeng, ara boed ba mʼuw nibe unupaʼ e nʼew, ni dariy e laey ara yiluy riy, ara dariy banʼen ni nge yapʼ nag; ere rogon e re mʼuw nem, e aram rograed.\n\n19 Ere musap gaed, fare Somoel e ketel e pi tawaʼath roraed, ni gomanga boech make yog ngoraed u lan fare nam, ni fan ngakʼ fapi Gentiles ni bay ra tafnayed fare nam.\n\n20 Machane musap gaed, ra yibi buch ni bay ni tuluf raed me garareg raed fapi Gentiles; ma tomuren ni ke tuluf make garareg raed fapi Gentiles, ma musap gaed, ma arame bay yib ngaenʼ Somoel fare mʼag ni tay ngakʼ Abraham nge gubin e gidiiʼ ku Israel.\n\n21 Ma kura yib ngaenʼ Somoel e pi meybil rokʼ e piʼin nib matʼaw, ni kan piiʼ ngakʼ ni fan ngoraed.\n\n22 Ma arame, O gimed e pi Gentiles, uw rogon ma rayog ni ngam sakʼiy gaed u mit fare gelingin Got, gathi kemus ni gimed ra kalngaenʼ mi gimed chef nga orel ko pi wok romed nib kireb?\n\n23 Damnanged ni gimed bay u lan paʼ Got? Damnanged ni gubin e gelingin ma bay rokʼ, ma rayog ni nge non ni nge yabochboch e fayleng nga taʼabang ni boed e babyor ni kan bichibichiy?\n\n24 Ere, mu kalgaed ngaenʼmed, magmed sobutʼ niged gimed u pʼoewchen, ara dangay ma ra togopluw ngomed u rogon e justice—ara dangay ma ra yaen e tin ni ke magaey u pifak Jacob u fithikʼmed ni boed ba layon, me guchguchuymed ni pʼachichig yang, ma dariy beeʼ ni rayog ni ngan ayuweg.\n\n", "morm 6": "[center][font_size=26]Guruy Ni 6[/font_size][/center]\n\n[i]Fapi Nephites e ra mukun gaed nga langgin fare binaw nu Cumorah ni fan ko tin tomur e mael—Mormon e mithaeg fapi chep nib thothup u dakean farengi falang nu Cumorah—Fapi Lamanites e ragel gaed, ma fare ulung ko Nephites e ni gathey—Yu miriʼay i biyuʼ e piʼin nlii raed ngar mʼaed ko sayden. Napʼan T.Y. 385.[/i]\n\n1 Ere chiney e kug muʼ ko fare chep ni morngaʼagen e mogothgoth ni aw ko gidiiʼ rog, ni fapi Nephites. Me yibi buch ni arame guwaroed ni gamaed mʼon rokʼ fapi Lamanites.\n\n2 Me gag, Mormon, e guyoloey bbabyor nge yaen ngakʼ fare pilung ko Lamanites, ni gube athapeg ni nge pagmaed nggu kunuyed e gidiiʼ romaed nga taʼabang nga dakean fare binaw nu Cumorah, u charen bangi falang ni kanoeg ni Cumorah, ma ireram e gin ni nggu mael gaed riy.\n\n3 Me yibi buch ni fare pilung ko Lamanites e piiʼ ngog e nʼen ni gube athapeg.\n\n4 Me yibi buch ni arame guwaroed iyaen ko fare binaw nu Cumorah, ma gamaed nʼuf ngalang e pi tent romaed nge liyeg farengi falang ni Cumorah; ni bay u lan bbinaw nib yoʼor e raen riy, nge lulʼ, nge alublub; ere ireray e gin nug athapeged ni ngug gelgaed riy ko fapi Lamanites.\n\n5 Ma napʼan ni yaeni mʼay e bin dalip miriʼay nge meruk iragag nge aningeg e duw, ma kug kunuyed gubin e tin ni ke magaey ko gidiiʼ romaed nga dakean fare binaw nu Cumorah.\n\n6 Me yibi buch u napʼan ni kug kunuyed gubin e gidiiʼ romaed nga lan taʼareb e ulung ko fare binaw nu Cumorah, ma musap gaed, gag, Mormon, e kug pilibthir iyaen; ma bachan e gumnang ni ireray e bin tomur e cham ko gidiiʼ rog, ma bachan e ke chiyliy Somoel ngog ni dab gupag fapi chep ni ke afiyib nga butʼ u paʼ e pi chitamangdaed, nib thothup, ni nge mul nga lani paʼ fapi Lamanites, (ya fapi Lamanites e yaedra gathey) ere gufalʼeg e re chep ney ko fapyungi plate ku Nephi, mug mithaeg u dakean farengi falang ni Cumorah gubin fapi chep ni ke pag Somoel gafalngin ngog, ma kemus ni chuʼuw ni baʼaray e plate niʼir e kug piiʼ ngakʼ fakag i Moroni.\n\n7 Me yibi buch ni gidiiʼ rog, nge pi leʼengiraed nge pi bitir roraed, e ruguyed ni fapi salthaw ko Lamanites e yaed be yib iyib ngoraed e ngiyalʼ ney; mar pired u fithikʼ e murus ni boed ni ma oeb u lan ngorngoren e piʼin nib kireb, ngar soen niged raed.\n\n8 Me yibi buch ni rabaed ni mael ngomaed, ma gubin e gidiiʼ make sug ko murus ni bachan faraed yoʼor.\n\n9 Me yibi buch ni nra ogniged e sayden nga dakean e gidiiʼ rog, nge gatʼing nge gane gatʼing, nge tow, nge gubin mite talin e mael.\n\n10 Me yibi buch ni salthaw rog e ni thʼaeb raed nga butʼ ngar mʼaed, arragon, ni fare ragag i biyuʼ ni yaed bay rog, man pageg ni kug madʼad u fithikʼraed;\n\n11 Ma napʼan ni ka ranoed u fithikʼmaed iyaen ni kar thʼibed gubin e gidiiʼ rog nga butʼ ma kemus ni riliwʼ nge aningeg romaed e magaey, (ni fithikʼraed e bay fare pagael ni fakag i Moroni riy) ma gamaed e tin kug magaey gaed ni dag mʼaed u fithikʼ e gidiiʼ romaed, e gguyed ko bin migid e rran ngay, u tomuren ni ke sul fapi Lamanites ko pi tamagif roraed, u dakean farengi falang nu Cumorah, fare ragag i biyuʼ ko gidiiʼ rog ni kan thʼaeb raed nga butʼ, ni gag e ʼug gafaliy raed iyaen nga mʼon.\n\n12 Ma kug guyed fare ragag i biyuʼ e gidiiʼ rog ni i gafaliy raed fare pagael ni fakag i Moroni.\n\n13 Ma kug guyed, fare ragag i biyuʼ rokʼ Gidgiddonah ni kur mʼaed, ma kubay u fithikʼraed.\n\n14 Nge Lamah e ki yimʼ nge birokʼ e ragag e biyuʼ; nge Gilgal e ki yimʼ nge birokʼ e ragag e biyuʼ; nge Limhah e ki yimʼ nge birokʼ e ragag e biyuʼ; nge Jeneum e ki yimʼ nge birokʼ e ragag e biyuʼ; nge Cumenihah, nge Moronihah, nge Antionum, nge Shiblom, nge Shem, nge Josh, e kur mʼaed nra bagyaed ma ir nge birokʼ e ragag e biyuʼ.\n\n15 Me yibi buch ni kubay ragag niiʼ ni kur mʼaed ko sayden, nra bagyaed ma ragag e biyuʼ; arragon, gubin e gidiiʼ rog e kar mʼaed, ma kemus ni fa piʼin ni yaed riliwʼ nge aningeg ni ur moyed rog, nge buchʼuw e piʼin nra miil gaed nga lan e nam ko yimuch, nge buchʼuw ni kar miil gaed kar uned ngakʼ fapi Lamanites; ma ufin u doew e piʼin ni kar mʼaed, nge yil roraed, nge rachaʼ roraed e ba wagaey u dakean e buutʼ, ni ke pag e piʼin ni kar liiʼed raed ni nge meal u dakean o nam, nge bangbang nge sul ko butʼ u fayleng.\n\n16 Me gag ni poloʼ e kug gafgow ko amith, ni bachan e gidiiʼ rog ni kar mʼaed, ere guyoer ni gube gaʼar:\n\n17 O gimed e piʼin ni pichoʼay, mangfan ni ngam piiʼed keruʼmed nga pi woʼen Somoel! O gimed e piʼin ni pichoʼay, mangfan ni ngam feked yathin Yesus, ni ke paer nib kʼiyeg paʼ ni nge fekmed!\n\n18 Musap gaed, faʼan manga dam rinʼed e biney, ma dab mʼaed. Machane musap gaed, kam mʼaed, ere gube yoer nagmed.\n\n19 O gimed e pi pagael ni pichoʼay nge rugod ni pidorang, gimed e pi matam nge pi matin, gimed e pi figirngiy nge pi leʼengiy, gimed e piʼin ni pichoʼay, mang e rinʼ ma kam mʼaed!\n\n20 Machane musap gaed, da kum moyed, ma kirbaenʼ rog e dabiyog nra sulwegmed.\n\n21 Ma fare rran e be chugur ngay ni biney e dowef romed e bayi ngaelʼ nga rebo dowef ni dabi yimʼ biʼid, ma tiney e dowef nibe malaed nge kireb e dabki nʼuw napʼan me paer ni bogi dowef ni dabki kireb; ma arame thingar mu sakʼiy gaed nga mʼon u gilʼ e pufthin rokʼ Kristus, ni ngan pufthin nagmed u rogon e pi muruwel romed; ma faʼanra gimed ba matʼaw, ma arame ba felʼ waʼathmed u fithikʼ e pi chitamangmed ni kar mʼaed nib mʼon romed.\n\n22 O faʼan manga mu kalgaed ngaenʼmed u mʼon ko biney e gafgow ni ubchiyaʼ ni nge yibi aw ngomed. Machane musap gaed, kam mʼaed kam chuw gaed, ma en Chitamangiy, arragon, fachaʼ ni Chitamangiy ni Manechubog nu tharmiy, e manang e dodow ni gimed bay riy; ma bay rinʼ ngomed u rogon e justice nge murnguy rokʼ.\n\n", "morm 7": "[center][font_size=26]Guruy Ni 7[/font_size][/center]\n\n[i]Mormon e pining e pi Lamanites ko tin tomur e rran ni nge michaenʼraed ngakʼ Kristus, mar fol gaed ko gospel Rokʼ, mar thap gaed—Gubin e piʼin nib michaenʼ ko Bible e kura michaenʼraed ko fare ke Babyor ku Mormon. Napʼan T.Y. 385.[/i]\n\n1 Ere chiney, e musap gaed, gu baʼadag ni ngu weliy boech banʼen ngakʼ e tin ni ke magaey ko pi gidiiʼ ney ni dar mʼaed, ni faʼanra piiʼ Got e pi thin rog ngoraed, ni nge yog ni ngar nanged e pinʼen ko pi chitamangraed; arragon, gube non ngomed, gimed e piʼin ni kam magaey gaed ko gidiiʼ ku Israel; ere baʼaray e pi thin ni nggu weliy:\n\n2 Gubaʼadag ni ngam nanged ni gimed e gidiiʼ ko gidiiʼ ku Israel.\n\n3 Gubaʼadag ni ngam nanged ni thingar mu kalgaed ngaenʼmed, ara dabiyog ni ngam thap gaed.\n\n4 Gubaʼadag ni ngam nanged ni thingar mu tayed nga butʼ e pi talin e mael romed, ma dabki lʼagaenʼmed ko puʼoeg rachaʼ, ma dab kum feked bayay, ma kemus ni faʼanra yoeg Got ngomed.\n\n5 Gubaʼadag ni ngam nanged ni thingar mu nanged e llowaenʼ rokʼ e pi chitamangmed, magmed kalngaenʼ ko gubin e pi denen nge ngongol romed nib kireb, me michaenʼmed ngakʼ Yesus Kristus, niʼir fachaʼ ni Fak Got, ma ire yimʼ nga paʼ fapi Jews, ma dakean gelingin e en Chitamangiy me fos bayay, ma aram rogon ni thang wolbuwan e loew; ma ku ire chuweg e gafgow ni yamʼ.\n\n6 Me yognag e foskoyamʼ ko yamʼ, ni ireram e gin ni rafos e gidiiʼ riy ni ngar sakʼiy gaed nga mʼon u gilʼ e pufthin rokʼ.\n\n7 Ma ke yognag e bayul ko gidiiʼ nu fayleng, niʼir e faʼanra bay beeʼ ni yira pirʼeg riy ni dariy thibngin u pʼoewchen ko fare rran ni pufthin e yira piiʼ ngakʼ ni nge paer ko gin bay Got riy u lan gilʼilungun, ni ngar tang gaed ni dariy napʼan ni yaed e choir nu tharmiy ni yaed be oge magaer, ngakʼ e en Chitamangiy, nge fare Fak, nge fare Kan ni Thothup, ni yaed taʼab Got, u lan ba dodow ko falfalaenʼ ni dariy tungun.\n\n8 Ere mu kalgaed ngaenʼmed, min tawfe nagmed u fithingan Yesus, magmed fek fare gospel rokʼ Kristus, ni bayi mab woʼen ngomed, ni gathi kemus nu lan e biney e babyor ya ku bay u lan e fare babyor ni bay yib ngakʼ fapi Gentiles rokʼ fapi Jews, niʼir e re babyor ni ra yib rokʼ fapi Gentiles ngomed.\n\n9 Ya musap gaed, pinnʼey e kan yoloey ni fan ko nge mich u wunʼmed e pinnʼem; ma faʼanra mich u wunʼmed e pinnʼem ma kura mich u wunʼmed e tiney; ma faʼanra mich u wunʼmed e tiney ma gimed ranang morngaʼagen e pi chitamangmed, nge fare muruwel ni maʼangʼang nni gagyeg nag u gelinginʼ Got u fithikʼraed.\n\n10 Ma kagmed ranang ni gimed e tin ni kam magaey gaed u pifak Jacob; ere gimed ba mathaʼeg nga fithikʼ fapi gidiiʼ ko bin sommʼon e mʼag; ma faʼanra michaenʼmed ngakʼ Kristus, min tawfe nagmed, ko raen ni sommʼon, nge migid ma nifiy nge fare Kan ni Thothup, magmed leak wokon e Tathapeg rodaed, u rogon e nʼen ni ke chiyliy ngodaed, ma ra felʼ waʼathmed u lan fare rran ko pufthin. Amen.\n\n", "morm 8": "[center][font_size=26]Guruy Ni 8[/font_size][/center]\n\n[i]Fapi Lamanites e ragayed fapi Nephites mar thanged—Fare ke Babyor ku Mormon e ra yibi mʼug u gelingin Got—Gafgow e kan og nga dakean e piʼin nibe non nib damomuw ma be togopluw ko muruwel rokʼ Somoel—Fare chep ko Nephite e ra yibi mʼug u lan ba rran nib sug ko denen, make awe gidiiʼ nga ba dodow ni kireb, ma kan malog ko tin riyulʼ. Napʼan T.Y. 400–421.[/i]\n\n1 Musap gaed, gag, Moroni, e bay gumuʼ nag fare chep rokʼ e chitamag, i Mormon. Musap gaed, kemus ni buchʼuw e bay ni nggu yoloey, ni bogi banʼen ni ke chiyliy e chitamag ngog.\n\n2 Ere chiney e yibi buch u tomuren fare mael ni gaaʼ ni tinowey u Cumorah, ma musap gaed, fapi Nephites nra miil gaed nga lan e nam ko yimuch e gayraed fapi Lamanites, nge madaʼ ko ngiyalʼ ni kan liiʼraed ngar mʼaed ni yaed gubin.\n\n3 Nge chitamag e kur liiʼed ngemʼ, me gag e guwaen gu magaey ni yigoʼ gag ni nggu yoloey e gin kirbaenʼ u yatan e gafgow ko gidiiʼ rog. Machane musap gaed, kar chuwdaed, ere nggu muguʼuliy fare motochiyel rokʼ e chitamag. Ma dagnang ko yaedra liiʼeg nggumʼ fa dangay.\n\n4 Ere nggu yoloey mug mithaeg fapi chep nga fithikʼ e butʼ; ma gin ni nggu sor ngay e demutrug.\n\n5 Musap gaed, chitamag e ke falʼeg e re chep ney, me ke yoloey fan ngay. Ere musap gaed, kug baʼadag ni gura yoloey boech ni faʼanra bay tagilʼ u dakean fayungi plate, machane musap gaed dariy gilʼ, ma kudariy e ore rog, ya kugmus ni yigoʼgag. Chitamag e kan liiʼ u fithikʼ e mael, nge gubin e gidiiʼ rog, ma dariy e fager rog ara bang ni ngguwon ngay; ma nʼumngin i napʼan ni nge tayeg Somoel ni nggu paer ni gub fos e dagnang.\n\n6 Musap gaed, aningeg miriʼay e duw ni ke yaen u napʼan fare wub ni tay fare Somoel ma Tathapeg rodaed.\n\n7 Ere musap gaed, fapi Lamanites e kar gayed mar liiʼed e gidiiʼ rog, ni fapi Nephites, ni ka ranoed u rebo binaw ngo reb ngu bang e tagilʼ ngo bang, nge yaeni madaʼ ko ngiyalʼ ni kar mʼay gaed; ere rib almarin e gafgow roraed; arragon, rib almarin ma baʼang e gafgow ni tay e gidiiʼ rog, ni fapi Nephites.\n\n8 Ere musap gaed, paʼ Somoel e ire ke rinʼ. Ere kum sap gaed, fapi Lamanites e kur chelgaed ngar mael gaed ngoraed; ere dakean fare nam ni poloʼ e ke ʼulʼul ni dar tal e mathang pogofan nge puʼoeg rachaʼ riy; ma dariy beeʼ ni manang e ngiyalʼ ni nge tal e mael.\n\n9 Ere chiney, musap gaed, igag e dakuriy banʼen ni nggu weliy u morngaʼagraed, ya dakuriy beeʼ ma kemus ni fapi Lamanites nge fapi moroʼroʼ e kuyaed bay u dakean e nam.\n\n10 Ma dakuriy beeʼ ni manang fare Got nriyulʼ ma kemus ni fapi gachalpen Yesus, ni yaed e ra pired u lan fare nam nge madaʼ ko ngiyalʼ ni ke almarin e kireb ko gidiiʼ ma arame daki pagraed Somoel ni ngar pired u fithikʼ fapi gidiiʼ; ma dariy beeʼ ni manang ko kuyaed bay u dakean e nam fa dakur moyed.\n\n11 Machane musap gaed, chitamag nge gag e kug guyew raed, ma kar machib gaed ngomow.\n\n12 Ma enra thap e re chep ney ngakʼ, ma dabi gathibthib nag ni bachan e pi de machalbog ni bay riy, e ireram e chaʼ nra nang boech banʼen nib yoʼor ko tiney. Musap gaed, igag Moroni; faʼan gomanga rayog, ma gura guy rogon ngam nanged gubin banʼen.\n\n13 Musap gaed, nggu museg u roey i weliy morngaʼagen e pi gidiiʼ ney. I gag fare pagael ni fak Mormon, ma chitamag e gidiiʼ ku Nephi.\n\n14 Ma gag faʼanem nug mithaeg e re chep ney nga paʼ fare Somoel; fapi plate riy e dariy gamʼingin, ni bachan e motochiyel rokʼ Somoel. Ya rriyulʼ ni ke yoeg ni dariy beeʼ ni nge fek ni nge felʼ rogon riy; machane fare chep riy e rib gaaʼ falʼngin; ma enra fek nga tamilang, e irechaʼ nra tawaʼath nag Somoel.\n\n15 Ya dariy beeʼ ni bay gelingin ni nge fek nga tamilang ma kemus ni faʼanra piiʼ Got ngakʼ; ya fiti laniyaenʼ Got ni ngan rinʼ u fithikʼ e lʼagaenʼ ko rir rokʼ, ara ayuw ko fapi gidiiʼ rokʼ Somoel ni mʼag ngoraed ni ke nʼuw napʼan.\n\n16 Ma nge felʼ waʼathan e enra fek e rennʼey iyib nga tamilang; ya ngar ni fek u fithikʼ e lumor nga tamilang, ni boed ni yoeg Got; arragon, yira fek u fithikʼ e butʼ ngalang, ma bayi gael raʼen u milmor, me tamilngaenʼ e gidiiʼ riy; ma ra buch u dakean fare gelingin rokʼ Got.\n\n17 Ma faʼanra bay e oloboch riy ma oloboch ko gidiiʼ. Machane musap gaed, dariy e oloboch riy ni gamaed manang; machane Got e manang gubin banʼen; ere, enra kireb nag, e thingari kol chiyaʼ ngakʼ ya ra yaen nga mite nifiy u infierno.\n\n18 Ma enra gaʼar: Madag ngog, ara gura liiʼem—e nge kol chiyaʼ ngakʼ ya richey me yoeg ni ngan piiʼ ngakʼ e nʼen nib mathngeluwol rokʼ fare Somoel.\n\n19 Ya musap gaed, enra gur nge dugliy laniyaenʼ ngakʼ beeʼ e kuʼaram rogon ni yira rinʼ ngakʼ; ya rogon e muruwel rokʼ e aram rogon puluwon ni bayi fek; ere, enra gechig nigey e Somoel e ra gechig nag.\n\n20 Musap gaed ngam guyed ko mang e be yoeg e chep nib thothup—gidiiʼ e gathi ire nge gechig, ara nge dugliy rogon e pufthin; ya pufthin e gag e ba milsuwon ngog, nibe yoeg fare Somoel, ma falbiy e kub milsuwon ngog, ma gura piiʼ puluwon.\n\n21 Ma enra non nib damomuw ma be togopluw ko muruwel rokʼ Somoel, nge fapi gidiiʼ rokʼ Somoel ni falʼeg ba mʼag u thilraed ni ire ram fapi gidiiʼ ku Israel, nibe gaʼar: Gamaed ra kireb nag e muruwel rokʼ Somoel, ma dabki yib ngaenʼ fare Somoel e mʼag rokʼ ngakʼ fapi gidiiʼ ku Israel—e ireram e chaʼ ni ke yoyowliy ir ni ngan thʼaeb nga butʼ ma ninʼ nga mite nifiy;\n\n22 Ya nʼen ni manechubog nibe nomeg Somoel e bayi ʼulʼul iyaen, nge yaeni madaʼ ko ngiyalʼ ni ke muguʼul gubin e pi michmich rokʼ.\n\n23 Mu filed fapi prophecy rokʼ Isaiah. Musap gaed, dabiyog ni nggu yoloey. Arragon, musap gaed gube yoeg ngomed, ni fapi saints ni kar mʼaed ni yaed ba mʼon rog, ni yaed e kar tafnayed e biney e nam, e yaedra yoer, arragon, u fithikʼ e fiyath e yaedra yoer riy ngakʼ Somoel; ma nʼumngin i napʼan nib fos Somoel e ra paer u waenʼ fare mʼag ni tay ngoraed.\n\n24 Ma manang e pi meybil roraed, ni fan ngakʼ pi walagraed. Ma manang e mich roraed, ya rayog ni ngar chuweged e burey u daken fithingan; mu fithingan e rayog ni ngar ruruged e fayleng ngay; mu dakean gelingin e thin rokʼ e ra buthuged e pi kalbus ngay nge puth nga butʼ; arragon, ni mus ko nifiy nibe dramrom ma de yog ni urufiy raed, ara kʼaed raed e gamanman ni malboch ara porchoyog ni yub, ni bachan gelingin fare thin rokʼ.\n\n25 Ere musap gaed, pi meybil roraed e ku fan ngakʼ enra pag Somoel nge fek e pinnʼey i yib.\n\n26 Ma dariy gamʼingin beeʼ ni nge yoeg ni dabi yib e pinnʼey, ya rriyulʼ ni ra yib, ya ke yoeg Somoel; ya ra yib u fithikʼ e buutʼ, u paʼ fare Somoel, ma dariy beeʼ ni rayog ni nge tileg; ma ra yib u bingyalʼ i banʼen ni bay noeg ni dakuriy e maʼangʼang; ma ra yib e pinnʼey ni gowa ke non beeʼ u fithikʼ e pi yamʼ.\n\n27 Ma bay yib u ba rran u napʼan ni bay yoer rachaʼen fapi saints ngakʼ Somoel, ni bachan e pi gagyeg ko ulung nib miith nge pi muruwel nu milmor.\n\n28 Arragon, ra yib u ba rran u napʼan ni bay ni fek yathin gelingin Got, nge pi galasia e bay ra kireb gaed mar nʼufed yaed ngalang ko ufanthin u gumʼirchaʼraed; arragon, u ba rran u napʼan ni pi tiyugangʼ ko pi galasia nge pi sensey e bay ra puwgaed ngalang nga fithikʼ e ufanthin u gumʼirchaʼraed, ma bay iyib laniyaenʼraed ngakʼ e piʼin ni kar unʼed ko pi galasia roraed.\n\n29 Arragon, ra yib u lan ba rran u napʼan ni bay ni rungʼag riy morngaʼagen e nifiy, yokoʼ, nge yu chuwoʼ i ath u lan e pi nam ni gathi taferaed.\n\n30 Ma bay ni rungʼag morngaʼagen e mael, nge thiin e mael, nge durruʼ ni bayi aw u lan yuyang e nam.\n\n31 Arragon, ra yib u lan ba rran u napʼan ni dakuriy banʼen nib machalbog u dakean e fayleng; ma bay e mathang pogofan, nge moroʼroʼ, nge baen, nge sasaliyeb, nge gathar, nge gubin mite kireb; u napʼan ni bayi yoʼor e piʼin ni bay ra gaʼar gaed, Murinʼ e biney, ara murinʼ e bin baʼaram, ma dariy fan, ya fare Somoel e ra mʼaguwaenʼ ko bin tomur e rran. Machane rigafgow ngakʼ e piʼin ni aray rogon, ya kar awgaed nga luben e amith ma kar mʼaged yaed ko denen.\n\n32 Arragon, ra yib u ba rran u napʼan ni bay e galasia ni kan toey ni yaed be gaʼar: Mired ngog, ma bachan e pi salpiy romed ma bay ni nʼaegfan e pi denen romed.\n\n33 O gimed e piʼin nib kireb nge gelyuwan nge ʼelʼel laniyaenʼ, mangfan ni kam toeyed e galasia ni fan ngomed riy? Mangfan ni kam thilyeged fare thin rokʼ Got nib thothup, ni ngam feked e gafgow nga dakeanmed? Musap gaed, ngam tagaʼ gaed ko fapi yiʼiy rokʼ Got; ya musap gaed, be yib fare ngiyalʼ innʼem ko fare rran ni gubin e pinnʼey ma thingari muguʼul.\n\n34 Musap gaed, fare Somoel e kedag ngog bogi banʼen nib gaaʼ mab maʼangʼang ni morngaʼagen e pinʼen ni dabki nʼuw napʼan make yib, ko re rran ni baʼaram ni bay yib e pinnʼey nga fithikʼmed.\n\n35 Musap gaed, gube non ngomed ni gowa susun e gimed bay e chiney, machane dam moyed. Machane musap gaed, Yesus Kristus e ke dag med ngog, ma gumnang e pinʼen ni gimed be rinʼ.\n\n36 Ma gumnang ni gimed be yaen u fithikʼ e ufʼuf u lan gumʼirchaʼmed; ma dariy beeʼ ma kemus ni buchʼuw e piʼin ni darur ufʼuf gaed u lan gumʼirchaʼraed, ni yaed be chuw nga mad ni fafalelʼ yaʼan, nibe awaenʼ raed, ma yaed be togopluw, nge fananikan, nge gafgow nag e gidiiʼ, nge gubin mite denen; nge pi galasia romed, arragon, gubin make kireb ni bachan e ufʼuf ko gumʼirchaʼ romed.\n\n37 Ya musap gaed, ba tʼuf romed e salpiy, nge chugum romed, nge mad romed ni fafalelʼ, nge nunuw nag e pi galasia romed, nga rogon nib tʼuf romed e piʼin gafgow nge piʼin nib tʼuf banʼen rokʼ, nge piʼin nib mʼar nge piʼin nibe gafgow ko amith.\n\n38 O gimed e piʼin nib kireb, gimed e tadumʼthin, gimed e pi sensey, gimed e piʼin ni gimed be piiʼmed ni chuwaeyʼ ko pinʼen nra tʼay, mangfan ni kam kireb niged fare galasia rokʼ Got? Mangfan ni gimed be tamraʼ ni ngam feked nga dakeanmed fithingan Kristus? Mangfan ni damur lemniged ni falfalaenʼ ni dabimus biʼid e ba gaʼfan ko kirbaenʼ ni dabi mʼay—ya bachan e soerokʼ nu fayleng?\n\n39 Mangfan ni kam nunuw niged gimed ko pinʼen ni dariy e yafos riy, ma kam paged e piʼin nibe yimʼ ko bilig, nge piʼin nib tʼuf banʼen rokʼ, nge piʼin dariy madan, nge piʼin nib mʼar nge piʼin nibe gafgow ko amith nga ranoed u taʼabmed, ma damur guyed raed?\n\n40 Arragon, mangfan ni gimed be sunmiy e pi kireb romed nib miith ni nge felʼ rogmed riy, magmed pag e piʼin ni kanimʼ roraed nga ur yoer gaed u pʼoewchen Somoel, nge bitir ni ke yimʼ e gallabthir roraed ni ngar yoer gaed u pʼoewchen Somoel, nge ku aram rogon nga rachaʼen e pi chitamangraed nge pi figirngiraed nibe yoer ngakʼ Somoel u fithikʼ e butʼ, nge aw ni gechig nga dakean loelugmed?\n\n41 Musap gaed, fare sayden ko gechig e kan tining nga dakeanmed; ma fare ngiyalʼ innʼem e be chugur iyib ni bayi tay puluwon i rachaʼen e gidiiʼ rokʼ nga dakeanmed, ya dabkiyog ni nge pagraed ngar yoer gaed nge nʼuw napʼan.\n\n", "morm 9": "[center][font_size=26]Guruy Ni 9[/font_size][/center]\n\n[i]Moroni e yoeg ngakʼ e piʼin ni dar michaenʼraed ngakʼ Kristus ni ngar kalgaed ngaenʼraed—I weliy morngaʼagen ba Got ko maʼangʼang, ni ma piiʼ e pi yiʼiy ma ma piiʼ e tawaʼath nge pow ngakʼ e piʼin nib yulʼyulʼ—Maʼangʼang e tal ni bachan e mich ni dariy—Pow e malek e piʼin nib michaenʼraed—Gidiiʼ e yibe ning chilen ngoraed ni nge gonop me fol ko pi motochiyel. Napʼan T.Y. 401–421.[/i]\n\n1 Ere chiney, e kug be non ni morngaʼagen e piʼin ni dar michaenʼraed ngakʼ Kristus.\n\n2 Musap gaed, ra michaenʼmed u lan fare rran ko gechig romed—musap gaed, u napʼan ni ra yib fare Somoel, arragon, ni fare rran ni thʼabi gaaʼ u napʼan nra yabochboch e fayleng nga taʼabang ni boed bangi babyor, nge pi bangbangen e ra ranraen u gowelngin e gowel, arragon, u lan fare rran ni thʼabi gaaʼ u napʼan ni bay ni fekmed ngam sakʼiy gaed nga pʼoewchen fare Saaf ku Got—ma arame gimed ra yoeg ni dariy e Got?\n\n3 Ma aram magmed ʼulʼul ngay i fek yathin Kristus, ara rayog ni ngam guyed fare Saaf ku Got? Gimed be lemnag ma rayog ni ngam pired rokʼ u fithikʼ e nangaenʼ ko kireb romed? Gimed be lemnag ni rayog ni ngam falfalaenʼ gaed ni ngam pired rokʼ e Chaʼanem nib thothup, u napʼan nibe gafgow nagmed e nangaenʼ romed ko kireb romed ni gubin e ngiyalʼ ma gimed be thʼaeb e pi motochiyel rokʼ?\n\n4 Musap gaed, gube yoeg ngomed nib gel e gafgow riy ni ngam pired rokʼ ba Got nib thothup mab matʼaw, u fithikʼ e nangaenʼ ko kireb romed u pʼoewchen, ko bin ni ngam pired ni poloʼ u fithikʼ e gafgow nu infierno.\n\n5 Ya musap gaed, napʼan ni yira fekmed ni ngan guy e kireb romed u pʼoewchen Got, nge fare rir rokʼ Got, nge thothup rokʼ Yesus Kristus, ma ra awnag ba dramrom ko nifiy ni dabi math nga dakeanmed.\n\n6 O ere gimed e piʼin ni dar michaenʼmed, muchel gaed ngakʼ Somoel; mmeybil gaed nib almarin ngakʼ e en Chitamangiy u fithingan Yesus, ni gomanga yog ni ngan pirʼegmed ni dariy thibngimed, ma gimed ba machalbog, nge matʼaw, nge wechwech, ni kam beʼech gaed nga rachaʼen fare Saaf, ko fare rran nib gaaʼ ni tomur.\n\n7 Ere bayay gube non ngomed e piʼin ni gimed be fek yathin fapi yiʼiy rokʼ Got, ma gimed be yoeg ni ke tal, ni dakuriy e yiʼiy, ara prophecy, ara tawaʼath, ara golnag e mʼar, ara tawaʼath ko thin ni ma yib u bolowthey, ara tawaʼath ni nga noeg fan e pi thin;\n\n8 Musap gaed gube yoeg ngomed, ni chaʼ ni ma fek yathin e pinnʼey e denang fare Gospel rokʼ Kristus; arragon, ire chaʼ ni dawoʼ i poey fapi chep nib thothup; ma faʼanra ke rinʼ ma darnang fan.\n\n9 Ya gathi gadaed ma poey ni Got e taʼareb rogon fowap, nge daʼir, nge gubinfen, ma ire dar mathil ara mus nga nochi banʼen nib achichig madar mathil rokʼ?\n\n10 Ere chiney, e faʼanra kam sunmiyed rebe got ngomed ni mathil, niʼir e mathilthil nochi banʼen rokʼ, ma arame kam sunmiyed ngomed ba got ni gathi ba Got ko maʼangʼang.\n\n11 Machane musap gaed, nggu dag ngomed e Got ko maʼangʼang, niʼir fare Got ku Abraham, niʼir fare Got ku Isaac, niʼir fare Got ku Jacob; niʼir fare Got ni dawori thil ni sunmiy e tharmiy nge fayleng, nge gubin banʼen ni bay riy.\n\n12 Musap gaed, ire sunmiy Adam, ma bachan e Adam me yib fare mul ni tay e gidiiʼ. Ma bachan e fare mul ni tay e gidiiʼ me yib Yesus Kristus, niʼir fare Chitamangiy nge fare Fak; ma bachan e Yesus Kristus me yib e bayul ko gubin e gidiiʼ.\n\n13 Ma bachan e bayul ko gubin e gidiiʼ, ni yib u dakean Yesus Kristus, min sulwegraed nga pʼoewchen Somoel; arragon, ireray woʼen e bayul ko gubin e gidiiʼ, ya bachan e yamʼ ni tay Kristus me yib e foskoyamʼ, niʼir e bayul nigey u ba mol ni dariy napʼan, ni ba mol ni gubin e gidiiʼ ni ra od riy u gelingin Got u napʼan ni kan thoey e yabul; ma bay rabaed nga wean, ni gubin e gidiiʼ nib sobutʼ nge tolang, ma gubin ni nge sakʼiy nga mʼon u gilʼ e pufthin rokʼ, ni kan bayul nagraed ma kan pithig roraed gafan luben e yamʼ, ni ba yamʼ ni yamʼ ko dagur.\n\n14 Ma aram meyib fare pufthin rokʼ e Chaʼanem nib Thothup nga dakeanraed; ma arame bayi taw ko fare ngiyalʼ inʼen ni chaʼ nib kireb e bayi paer nib kireb; ma chaʼ nib matʼaw e bayi paer nib matʼaw; ma chaʼ nib falfalaenʼ e bayi paer nib falfalaenʼ; ma chaʼ ni de falfalaenʼ e bayi paer ni de falfalaenʼ.\n\n15 Ere chiney, O gimed gubin e piʼin ni kam sunmiyed ba got ngomed niʼir e dabiyog ni nge rinʼ e maʼangʼang, e gubaʼadag ni nggu fith ngomed, gubin e pinnʼey make buch niʼir e kug weliy morngaʼagen? Ke taw ko tomur? Musap gaed gube gaʼar ngomed, Dawor; ma Got e dawori tal imang ba Got ko maʼangʼang.\n\n16 Musap gaed, gathi pinʼen ni ke gagyeg nag Got e ba maʼangʼang u oewchdaed? Arragon, ma miniiʼ e rayog rokʼ ni nge nangfan e pi muruwel ni maʼangʼang rokʼ Got?\n\n17 Miniiʼ e ra yog ni nge yoeg ni gathib maʼangʼang ni sunmiy e tharmiy nge fayleng u dakean e thin rokʼ; ngo dakean gelingin e thin rokʼ me sum e gidiiʼ ko fiyath nu fayleng; ngo dakean gelingin e thin rokʼ e kan gagyeg nag e pi maʼangʼang riy?\n\n18 Ma miniiʼ e ra yog ni nge yoeg ni Yesus Kristus e derinʼ e pi maʼangʼang ni gaaʼ mab yoʼor? Ma bayoʼor e maʼangʼang nib gaaʼ ni gagyeg nag fapi apostle.\n\n19 Ma faʼanra immoy e maʼangʼang ni un gagyeg nag e ngiyalʼ nem, ma mangfan ni ke tal Got ni nga dabki mang Got ko maʼangʼang, ma kub Got ni darmathil? Ere musap gaed, gube yoeg ngomed ni darmathil; ya faʼanra ma rinʼ, ma dabki mang Got; ere dabital niʼir Got, ere ir ba Got ko maʼangʼang.\n\n20 Ma rogon fan ni nge tal irinʼ e maʼangʼang u fithikʼ e gidiiʼ e bachan e kar malog gaed ko mich, ma kar chuw gaed ko bin nib felʼ e kanawoʼ, ma darur nanged e re Got ni nge pagaenʼraed ngakʼ.\n\n21 Musap gaed, gube yoeg ngomed ni enra michaenʼ ngakʼ Kristus, ni dar maerwaer u waenʼ, ma renʼen ni ra ning ngakʼ e en Chitamangiy u fithingan Kristus e yira piiʼ ngakʼ; ma biney e michmich e fan ngakʼ gubin e gidiiʼ, ni boed e piʼin ni bay ko tin tomur e rran u fayleng.\n\n22 Ya musap gaed, baʼaray e nʼen ni yoeg Yesus Kristus, ni fachaʼ ni Fak Got, ngakʼ pi gachalpen nra magaey gaed, arragon, nge ku aram rogon ngakʼ gubin gachalpen, nibe rungʼag fare ulung i gidiiʼ nibe gaʼar: Mmaroed u gubin yang u fayleng, ngam machib niged fare gospel ngakʼ gubin e gidiiʼ;\n\n23 Ma enra michaenʼ min tawfe nag e ra thap, machane en dabi michaenʼ e ra gafgow;\n\n24 Ma pi pow ney e ra leak e piʼin nib michaenʼraed—ma dakean fithingag e yaedra chuweg e pi moʼoniyanʼ riy; yaedra non ni karoeged boech e thin nib beʼech; yaedra fek e porchoyog ma dabi kʼaed raed; ma faʼanra bay banʼen nib yub ni yaedra unum ma dabra mʼaed ngay; yaedra tay paʼaraed nga dakean e piʼin nib mʼar ma yaedra gol;\n\n25 Ma enra michaenʼ nga fithingag, ni dariy banʼen nibe maerwaer u waenʼ, e irechaʼ ni gura micheg gubin e thin rog ngakʼ, ni ku aram rogon nge madaʼ ko gidiiʼ ko tin tomur e rran.\n\n26 Ere chiney, e musap gaed, miniiʼ e rayog rokʼ ni nge sakʼiy nge togopluw ko pi muruwel rokʼ Somoel? Miniiʼ e rayog rokʼ ni nge fek yathin e pinʼen ni ke yoeg? Miniiʼ e rapuw ngalang nge togopluw ko fare gelingin rokʼ Somoel? Miniiʼ e ra dariy fan nag e pi muruwel rokʼ Somoel? Miniiʼ e ra dariy fan nag e pi bitir rokʼ Kristus? Musap gaed, gimed gubin e piʼin ni ma dariy fan nag e pi muruwel rokʼ Somoel, ma bayi balyangaenʼmed ngam mʼaed.\n\n27 O ere dab kum dariy fan niged, ma dabki balyangaenʼmed, ya ngam motoyil gaed ko fapi thin rokʼ Somoel, magmed ning ngakʼ e en Chitamangiy u fithingan Yesus e pinʼen ni gomanga batʼuf romed. Dabi maerwaer u wunʼmed, ya nge mich u wunʼmed, magmed tabab ni woed rogon e pi kakrom, magmed yib ngakʼ Somoel u poloʼ i gumʼirchaʼmed, magmed muruwliy woʼen e thap romed ni bay madguwan u wunʼmed ma gimed be tʼon u pʼoewchen.\n\n28 Mu gonop gaed u lan e pi rran ko sikeng romed; mu chuweged gimed ko gubin e pinʼen nib alit; dab mu ninged banʼen, ni ngam adbeyed nga dakean e pi dirngal romed, ya ngam ninged u fithikʼ e miyuluy, ni dab mu paged gimed ko lumel, ya ngam pigpig gaed ngakʼ e bin riyulʼ mab fos e Got.\n\n29 Muguyed rogon ni nge siy ni tawfe nagmed ni dam matʼaw gaed; muguyed rogon nge siy mu feked fare sacrament rokʼ Kristus ni dam matʼaw gaed; ya ngam guyed rogon ni ngam matʼaw gaed i rinʼ gubin banʼen, ma ngam rinʼed u fithingan Yesus Kristus, ni fachaʼ ni Fak fare Got nib fos; ma faʼan gimed rarinʼ ni aray rogon, magmed athamgil nge madaʼ ko tomur, ma dariy liyiben min chuwegmed.\n\n30 Musap gaed, gube non ngomed ni gowa gube non u fithikʼ fapi yamʼ; ya gumnang ni rathap e thin rog ngomed.\n\n31 Dab mu gathibthib niged gag ko moʼowaer rog, ara chitamag, ni bachan e moʼowaer rokʼ, ara piʼin ni kar yol gaed nib mʼon rokʼ; ya ngam oged e magaer ngakʼ Got ni ke dag ngomed e pi moʼowaer romaed, ni nge yog ni ngam gonop gaed boech romaed.\n\n32 Ere chiney, e musap gaed, kug yoloeyed e re chep ney u rogon e llowaenʼ romaed, u yalen e yol ni kugoged ni fare thin ni Egyptian nib thil, ni ke afiyib nga butʼ ma kug thilyeged, nge yalʼuw nga rogon yalen e thin romaed.\n\n33 Ma faʼan gomanga pi yungi plates romaed e bagaʼ yang ma kug yol gaed nga dakean ni thin nu Hebrew; machane fare thin nu Hebrew e ku aram rogon ni kug thilyeged; ma faʼan gomanga guyoel gaed ni thin nu Hebrew, ma musap gaed, dabiyog ni ngam nanged e pi moʼowaer u lan e chep romaed.\n\n34 Machane fare Somoel e manang e pinʼen ni kug yoloeyed, nge ku arragon ni dariy boech e gidiiʼ ni manang e biromaed e thin, ere ke falʼeg rogon woʼen ni ngan piliyeg e thin riy.\n\n35 Ma pinnʼey e kan yoloey ni gomanga yog nug chuweged e mad romaed u rachaʼen pi walagmaed, ni kar malog gaed ko mich.\n\n36 Ere musap gaed, pinnʼey ni kuʼug athapeged ni morngaʼagen pi walagmaed, arragon, ni woed ni yaedra pirʼeg fare sulyarmen ko tamilang rokʼ Kristus, e be yaen u rogon e pi meybil rokʼ gubin e pi saints ni kuʼur pired u lan fare nam.\n\n37 Ere gomanga yigi piiʼ fare Somoel i Yesus Kristus e fulweg ko meybil roraed ni boed rogon e mich roraed; ma gomanga yigi paer u waenʼ Got ni Chitamangiy fare michmich ni tay ngakʼ fapi gidiiʼ ku Israel; nge gomanga yigi tawaʼath nagraed ni gubinfen, u fithikʼ e mich roraed nga fithingan Yesus Kristus. Amen.\n\n", "ether 1": "[center][font_size=26]Fare Babyor ku Ether[/font_size][/center]\n\nFare chep ko fapi Jaredites, e ni fek ko fare riliwʼ nge aningeg yang i plates ni pirʼeg fapi gidiiʼ ku Limhi u lan e pi rran rokʼ fare Pilung i Mosiah.\n\n[center][font_size=26]Guruy Ni 1[/font_size][/center]\n\n[i]Moroni e ngochngoch nag i yoloey e pi yol rokʼ Ether—Yibi mʼug e chep ni morngaʼagen e thaʼ ni kakrom rokʼ Ether—Thin rokʼ fapi Jaredites e dan athkuy u napʼan fare wulyang nu Babel—Fare Somoel e michmicheg nra powiʼiyraed iyaen nga ba nam ni kan melʼeg ni ngar manged ba nam i gidiiʼ nib thothup.[/i]\n\n1 Ere chiney e gag, Moroni, e nggu tabab i piiʼ bbabyor ni morngaʼagen fapi gidiiʼ ni kakrom nra gechig gaed nga paʼ Somoel u dakean e baʼani leluʼoch e re nam ney.\n\n2 Ma gufek e birog e chep ko fare riliwʼ nge aningeg yang i plates niʼir e pirʼeg fapi gidiiʼ ku Limhi, ni kanoeg ni fare ke Babyor ku Ether.\n\n3 Ere bachan e gube lemnag ni tin mʼon ko re chep ney, ni be weliy morngaʼagen rogon nni sunmiy e fayleng, nge ku rogon nni sunmiy Adam, nge ba chep ni bay riy ni morngaʼagen e tin ni buch ko re ngiyalʼ innʼem iyib nga madaʼ nga napʼan fare wulyang ni gaaʼ, nge gubin e pinʼen ni buch u fithikʼ e gidiiʼ nge yibi madaʼ ko ngiyalʼ innʼem, e ke thap nga fithikʼ fapi Jews—\n\n4 Ere dab guyoloey e tin baʼaram banʼen ni buch ko pi rran rokʼ Adam nge yaeni madaʼ ko ngiyalʼ nem; ya kan yoloey nga dakean fapi yungi plate; ma enra pirʼeg e pinnʼem, e ireram e enra yib gelingin ni nge yog ni nge fek fare chep ni poloʼ.\n\n5 Machane musap gaed, dab gu piiʼ fare chep ni poloʼ, ya kemus ni bang riy e nggu piiʼ, ni aram ko ngiyalʼ ntoey fare wulyang nge yibi madaʼ ko ngiyalʼ ni kan gatheayraed.\n\n6 Ere baʼaray rogon ni nggu piiʼ fare chep. Chaʼ ni yoloey e re chep ney e Ether, ni gidiiʼen Coriantor.\n\n7 Coriantor e ba pagael ni fak Moron.\n\n8 Me Moron e ba pagael ni fak Ethem.\n\n9 Me Ethem e ba pagael ni fak Ahah.\n\n10 Me Ahah e ba pagael ni fak Seth.\n\n11 Me Seth e ba pagael ni fak Shiblon.\n\n12 Me Shiblon e ba pagael ni fak Com.\n\n13 Me Com e ba pagael ni fak Coriantum.\n\n14 Me Coriantum e ba pagael ni fak Amnigaddah.\n\n15 Me Amnigaddah e ba pagael ni fak Aaron.\n\n16 Me Aaron e gidiiʼen Heth, ni beeʼ nib pagael ni fak Hearthom.\n\n17 Me Hearthom e ba pagael ni fak Lib.\n\n18 Me Lib e ba pagael ni fak Kish.\n\n19 Me Kish e ba pagael ni fak Corom.\n\n20 Me Corom e ba pagael ni fak Levi.\n\n21 Me Levi e ba pagael ni fak Kim.\n\n22 Me Kim e ba pagael ni fak Morianton.\n\n23 Me Morianton e gidiiʼen i Riplakish.\n\n24 Me Riplakish e ba pagael ni fak Shez.\n\n25 Me Shez e ba pagael ni fak Heth.\n\n26 Me Heth e ba pagael ni fak Com.\n\n27 Me Com e ba pagael ni fak Coriantum.\n\n28 Me Coriantum e ba pagael ni fak Emer.\n\n29 Me Emer e ba pagael ni fak Omer.\n\n30 Me Omer e ba pagael ni fak Shule.\n\n31 Me Shule e ba pagael ni fak Kib.\n\n32 Me Kib e ba pagael ni fak Orihah, ni beeʼ nib pagael ni fak Jared;\n\n33 Ni fare Jared ni yib ngaray ni yow beeʼ nib moʼon ni walagen nge pi chon e tabinaew rorow, nge ku boech e gidiiʼ nge pi chon e tabinaew roraed, ko fare wulyang ni gaaʼ, ko fare ngiyalʼ innʼem ni athkuy Somoel e thin ko fapi gidiiʼ, me micheg u fithikʼ e damomuw rokʼ ni yaedra garar u dakean gaʼangin yang e fayleng; me garar e gidiiʼ ni boed rogon e thin ni yoeg Somoel.\n\n34 Ma fare moʼon ni walagen Jared e bachan e beeʼ nib moʼon nib gaaʼ mab yargael, ma beeʼ nib moʼon nib tʼuf rokʼ Somoel, e Jared ni walagen, e gaʼar ngakʼ: Mu meybil ngakʼ Somoel, ni nge siyi athkuy laniyaenʼdaed ni nga dab dannged fan e thin rodaed.\n\n35 Me yibi buch ni walagen Jared e meybil ngakʼ Somoel, me runguy Somoel Jared; ere de athkuy e thin rokʼ Jared; ere Jared nge walagen e de athkuy laniyaenʼ row.\n\n36 Ma arame gaʼar Jared ngakʼ walagen: Mu meybil bayay ngakʼ Somoel, ni gomanga yog ni nge chefeg e damomuw rokʼ nga orel rokʼ e piʼin fager rodaed, ni nge siyi athkuy e thin roraed.\n\n37 Me yibi buch ni walagen Jared e meybil ngakʼ Somoel, me runguy Somoel e pi fager roraed nge pi chon e tabinaew roraed, ma de athkuy laniyaenʼraed.\n\n38 Me yibi buch ni Jared e non bayay ngakʼ walagen, ni gaʼar: Mman ngam fith Somoel ko ra chuweg daed u dakean e giney nam fa dangay, ma faʼanra chuweg daed u dakean e giney e nam, ma ngam fith ngakʼ ko uw e ngad sor gaed ngay. Ma miniiʼ e manang ya sana Somoel e ra fek daed iyaen nga lan rebo nam nib melʼeg u fithikʼ gubin e pi nam u fayleng? Ma faʼanra rinʼ ni aram rogon, ma ngad yulʼyulʼ gaed ngakʼ Somoel, ni nge yog ni yog ngodaed ngad tafnayed.\n\n39 Me yibi buch ni walagen Jared e meybil ngakʼ Somoel ni rogon e pinʼen ni ke weliy Jared.\n\n40 Me yibi buch ni fare Somoel e motoyil ngakʼ walagen Jared, me runguy, me gaʼar ngakʼ:\n\n41 Mman ngam kunuy nga taʼabang e pi gamanman rom, nib ppin nge pumoʼon, ni gubin mit; nge awoch ko waʼamngin nu fayleng ni gubin mit; nge pi chon e tabinaew rom; nge ku aram rogon ngakʼ Jared ni walagem nge tabinaew rokʼ; nge ku aram rogon ngakʼ e pi tafagear rom nge pi chon e tabinaew roraed, nge pi tafagear rokʼ Jared nge pi chon e tabinaew roraed.\n\n42 Ma napʼan ni kam rinʼ e tiney me gur e ngam powiʼiyraed iyaen nga lan fare loway ni bay nga leluʼoch. Mu roem e bay gu madaʼ nigem riy, ma bay gu powiʼiyem nga lan ba nam niʼir e ba nam nib melʼeg u fithikʼ gubin e pi nam u fayleng.\n\n43 Mu roem e gin ni bay gu tawaʼath nigem nge pifakam riy, ma bay gu sunmiy rokʼ pifakam, nge pifak walagem, nge piʼin ni bay ra uned ngom, ba nam nib gaaʼ. Ma dariy beeʼ nib gaaʼ ko fare nam ni gu ra sunmiy rokʼ pifakam ni fan ngog, u dakean gaʼangin yang e fayleng. Ere aray rogon ni bay gurinʼ ngom ni bachan e ke aray nʼumngin i napʼan ni kam yoer ngog.\n\n", "ether 2": "[center][font_size=26]Guruy Ni 2[/font_size][/center]\n\n[i]Fapi Jaredites e ra falʼeged rograed ko milekag roraed nga ba nam nni michmicheg—Ba nam ni kan melʼeg niʼir e thingari pigpig e gidiiʼ riy ngakʼ Kristus ara dangay ma yira chuwegraed—Fare Somoel e non ngakʼ walagen Jared ni dalip e awa nʼumngin i napʼan—Fapi Jaredites e ra toeyed e mʼuw—Fare Somoel e fith walagen Jared ni nge yoeg rogon ni ngan gaelʼ langgin fapi mʼuw.[/i]\n\n1 Me yibi buch ni Jared nge walagen, nge chon e tabinaew rorow nge pi tafagear rokʼ Jared nge walagen nge pi chon e tabinaew roraed, e ranoed nga lan fare loway ni bay nga leluʼoch, (ma fithingan fare loway e Nimrod, nni tunguy u fithingan beeʼ nib cheag ko makoel gamanman) nge pi gamanman roraed ni kar kunuyed nga taʼabang, ni pumoʼon nge ppin, ni gubin mit.\n\n2 Ma kur tayed e wup ngar koeled e archeʼ; ma kur falʼeged ba mʼuw, niʼir e rafeked e nig nu maraen riy nge un ngoraed.\n\n3 Ma kur feked e ngul nge un ngoraed, ni kanoeg, ni ngul ko athibthib; ere aray rogon nra feked nge un ngoraed ba ulung i ngul, nge gubin mit banʼen ni bay u dakean e nam, nib un e awoch ni gubin mit ngay.\n\n4 Me yibi buch u napʼan ni karbaed nga lan fare loway u Nimrod me yib Somoel nga butʼ nge non ngakʼ fare moʼon ni walagen Jared; ni bay u fithikʼ bangi manileng, ere fare moʼon ni walagen Jared e de guy.\n\n5 Me yibi buch ni fare Somoel e chiyliy ngoraed ni nga ranoed iyaen nga lan wuruʼ e binaw, arragon, ngar sor gaed ko gin baʼaram ni dariy beeʼ ni ke yib riy. Me yibi buch ni ranoed ni fare Somoel e bay nga mʼon roraed, ma be non ngoraed nib sakʼiy u fithikʼ bangi manileng, ma be piiʼ ngoraed e kanawoʼ ko gin ni ngar milekag gaed iyaen ngay.\n\n6 Me yibi buch ni arame ra milekag gaed iyaen u lan wuruʼ e binaw, mar toeyed e mʼuw, niʼir e ngar thʼaebed e day riy nga barbaʼ, ni kube powiʼiyraed fare Somoel.\n\n7 Ma fare Somoel e dabi pagraed ngar talgaed u lan wuruʼ e binaw u barbaʼ e day, ya baʼadag ni ngar baed iyib ngar madaʼ gaed ko fare nam nni michmicheg, niʼir e kan melʼeg u fithikʼ gubin e pi nam, ni fare Somoel ni Got e tay ni fan ngakʼ ba ulung i gidiiʼ nib matʼaw.\n\n8 Ma ke micheg ngakʼ fare moʼon ni walagen Jared u fithikʼ e damomuw rokʼ, ni piʼin ra paer ko re nam ney niʼir e nni michmicheg, ko re ngiyalʼ innʼem iyaen nga mʼon nge gubinfen, e thingar rapigpig gaed ngakʼ, niʼir e karimus e bin riyulʼ e Got ni bay, ara dangay ma yira chuwegraed u napʼan ni ke yib e damomuw rokʼ ni poloʼ nga dakeanraed.\n\n9 Ere chiney, e rayog ni ngad guyed e morngaʼag rokʼ Got ni morngaʼagen e re nam ney, ni banam nni michmicheg; ni demutrug ko mang ulung e ra paer riy ma nge pigpig ngakʼ Got, ara yira chuwegraed u napʼan nra yib e damomuw rokʼ ni poloʼ nga dakeanraed. Ma damomuw rokʼ ni poloʼ e ra yib nga dakeanraed u napʼan ni kar loel gaed nga fithikʼ e kireb.\n\n10 Ya musap gaed, ireray ba nam ni kan melʼeg u fithikʼ gubin e pi nam; ere enra paer riy e nge pigpig ngakʼ Got ara yira chuweg riy; ya ir fare morngaʼag rokʼ Got ni dabimus biʼid. Ma dab ni chuwegraed nge madaʼ ko ngiyalʼ, ni ke sug e denen u fithikʼ e gidiiʼ ko fare nam.\n\n11 Ma re chep ney e ra yib ngomed, O gimed e pi Gentiles, ni nge yog ni ngam nanged fare morngaʼag rokʼ Got—ni nge yog ni ngam kalgaed ngaenʼmed, ma dab kum ʼulʼul gaed i rinʼ e kireb nge madaʼ ko ngiyalʼ ni ke ubchiyaʼ, ni nge siy mu miliyed fare damomuw rokʼ Got ni poloʼ nga dakeanmed ni boed ni ke rinʼ fa piʼin ni ur pired ko re nam ney.\n\n12 Musap gaed, ireray banam ni kan melʼeg, ma demutrug e re ulung nra paer riy ma ra chuw u paʼ e sib, nge kalbus, nge gubin e pi nam u tane tharmiy, ni faʼan yaedra pigpig ngakʼ fare Got ko fare nam, niʼir Yesus Kristus, ni ke yibi mʼug u dakean e pinʼen ni kug yoloeyed.\n\n13 Ere chiney e nggu ʼulʼul ko chep rog; ya musap gaed, yibi buch ni fare Somoel e fek Jared nge pi walagen iyib ko farengi day nib gaaʼ niʼir e be kiiʼeg e pi nam. Ma napʼan ni rabaed ko day mar nʼufed e pi tent roraed; mar tunguyed fithingan e re ginnʼem ni Moriancumer; mar pired u lan e tent, ni yaed be paer u lan e tent u dappʼelʼay u lan aningeg e duw.\n\n14 Me yibi buch ni ke mʼay aningeg e duw me yib bayay fare Somoel ngakʼ fare moʼon ni walagen Jared, me sakʼiy u fithikʼ bangi manileng me non ngakʼ. Ma lan dalip e awa ni non Somoel riy ngakʼ fare moʼon ni walagen Jared, me fonow nag ni bachan e daki yib ngaenʼ ni nge meybil ngakʼ Somoel.\n\n15 Ere fare moʼon ni walagen Jared e kalngaenʼ ko kireb ni ke rinʼ, me meybil ngakʼ Somoel ni fan ngakʼ pi walagen ni yaed bay rokʼ. Me gaʼar Somoel ngakʼ: Gura nʼaegfan rom nge denen rokʼ pi walagem; machane dab kum denen gaed bayay, ya ngam tayed u wunʼmed ni fare Kan ni Thothup rog e dabiyog ni nge gubin e ngiyalʼ ni nga i miliy e gidiiʼ; ere, faʼan gimed ra denen nge madaʼ ko ngiyalʼ ni kam loel gaed ni poloʼ nga fithikʼ ma yira palog nagmed rokʼ Somoel. Ere ireray e tafnaey rog u morngaʼagen fare nam ni gura piiʼ ngomed ni ngam pired riy; ya ba nam niʼir e kan melʼeg u fithikʼ gubin e pi nam.\n\n16 Ere fare Somoel e gaʼar: Mman ko muruwel ngam dumow mʼuw, ni boed rogon e mʼuw ni kam toey. Me yibi buch ni fare moʼon ni walagen Jared e yaen nge muruwel, nge ku aram rogon ngakʼ pi walagen, mar toeyed e mʼuw ni boed rogon ni kuʼur toeyed, ni boed rogon ni midil nag Somoel. Ma bogi mʼuw nib achichig, mab bbaʼud u dakean e day, ni boed fini baʼud ba archeʼ u dakean e day.\n\n17 Ma rin toey e pi mʼuw nem nib macheʼcheʼ ni dabi lulʼ e day u thilin, ma boed rogon barbaʼ i pilet nra mite raen riy; ma tʼay e pi mʼuw nem e rib macheʼcheʼ ni boed rogon fini pachingʼ barbaʼ i pilet; ma barbaʼ nge barbaʼ e rib macheʼcheʼ ni boed rogon fini pachingʼ barbaʼ i pilet; ma peʼebukʼ e ba simʼuthmʼuth; ma baʼani dakean e rib macheʼcheʼ ni boed rogon fini pachingʼ barbaʼ i pilet; ma nʼumngin e boed nʼumngin bake gakʼiy; ma mab riy, e napʼan nra maen, mab macheʼche ni boed rogon fini pachingʼ barbaʼ i pilet.\n\n18 Me yibi buch ni fare moʼon ni walagen Jared e non ngakʼ Somoel, nibe gaʼar: O Somoel, kug rinʼ fare muruwel ni kam chiyliy ngog, ma kug toey fapi mʼuw ni boed ni kamoeg rogon ngog.\n\n19 Ma musap, O Somoel, ma dariy e magael u langgin; ngu uw e nggu yapʼ gaed iyaen ngay? Ma ka gamaed rayimʼ, ya dabiyog ni nggu pogofan gaed u langgin, ya kemus ni chuʼuw i nifeng ni bay riy e ra mʼay, ere gamaed ra yimʼ.\n\n20 Me gaʼar Somoel ngakʼ fare moʼon ni walagen Jared: Musap, ngam tay bang nib kur u baʼan dakean, ma ku aram rogon nga baʼan tanggin; ma napʼan ni bayi mʼay e nifeng romed magmed bing e gin nib kur riy nge yib e nifeng ngomed. Ma faʼanra bay yib e day ngomed nga langgin, musap gaed, mu ninged, ni nge siy mu lumoch gaed.\n\n21 Me yibi buch ni fare moʼon ni walagen Jared e rinʼ, ni boed rogon ni ke chiyliy Somoel.\n\n22 Me non bayay ngakʼ Somoel nibe gaʼar: O Somoel, musap kug rinʼ ni boed rogon ni kam chiyliy ngog; ma kug falʼeg rogon fapi mʼuw ni fan ngakʼ e gidiiʼ rog, ma musap dariy e magael u langgin. Musap, O Somoel, ngam pagmaed nggu thʼaebed e giday ney nib gaaʼ nga barbaʼ u fithikʼ e lumor?\n\n23 Me gaʼar fare Somoel ngakʼ fare moʼon ni walagen Jared: Mang e gabaʼadag ni nggu rinʼ ni nge yog ni tamilang lan e mʼuw romed? Ya musap, dabiyog ni ngam tay e winda riy, ya raputh nge nochiyang; ara mu feked e nifiy nge un ngomed, ya dab mmaroed u raʼen e nifiy.\n\n24 Ya musap, gimed ra boed ba ray u lulukungun e day; Ya pi nʼew ni gagangʼ e bayi pil nga dakeanmed. Machane, gura sulwegmed ngalang bayay u fithikʼ e day; ya nifeng e be yib u lʼugnaeg, ma ku aram rogon ko nʼuw nge yuluʼ, gag e gube piiʼ nge yib.\n\n25 Ere musap, kug falfalʼeg rogom ni fan ko pinnʼey; ya dabiyog ni ngam thʼaeb e giday ney nib toʼaer ma kemus ni faʼan gura falfalʼeg rogom ni fan ko pi nʼew u maday, nge nifeng nibe thow iyaen, nge yuluʼ ni bay yib. Ere mang e gabaʼadag ni nggu falʼeg rogon ni fan ngomed ni nge yog e magael ngomed u napʼan ni ke thareymed e day?\n\n", "ether 3": "[center][font_size=26]Guruy Ni 3[/font_size][/center]\n\n[i]Fare moʼon ni walagen Jared e guy bugulipaʼ Somoel u napʼan ni Ke matheg nga nelʼ i malang—Kristus e dag doewngin e yaʼel Rokʼ ngakʼ fare moʼon ni walagen Jared—Piʼin ni bay e llowaenʼ roraed nib poloʼ e dabiyog ni ngan telraed u barbaʼ farengi lumor nibe inge lem—Piʼin ma piliyeg e thin e ni tayraed ni ngar feked fare chep ko Jaredite nga tamilang.[/i]\n\n1 Me yibi buch ni fare moʼon ni walagen Jared (chiney e oren fapi mʼuw ni kan falʼeg e meruk) e yaen nga dakean e burey, ni yaed be yoeg fithingan ni fare burey ni Shelem, ni bachan fini tolang, me ranraen nag bangi war nge fek ragag nge nelʼ i malang nib achichig riy; mab wechwech nib tamilang raʼen, ni boed fini tamilang raʼen e maloer; me fek nga lani paʼ iyaen nga pʼebugul fare burey, me non ngakʼ Somoel bayay ni gaʼar:\n\n2 O Somoel, gur e kamoeg ni dabisiy ni ra ingmaed e day. Chiney e musap, O Somoel, ma dab mu puwaenʼ ngakʼ e tapigpig rom ni bachan e moʼowaer rokʼ u pʼoewchem; ya gamaed manang ni gur e gab thothup ma gamapaer u tharmiy, ma gamaed e dabibung rogmaed u pʼoewchem; ya bachan fare mul romaed, ma ke kireb nag rarogmaed ni gubin e ngiyalʼ; machane, O Somoel, gur e kam piiʼ ngomaed ba motochiyel ni thingar gu meybil gaed ngom, ni gomanga yog ni ngam piiʼ ngomaed ni boed ni gamaed be athapeg.\n\n3 Musap, O Somoel, gur e kam gechig nagmaed ni bachan e denen romaed, ma kam gagyeg nag ni nggu chuw gaed nggu milekag gaed iyaen, ma ke aray urngin e duw ni kug pired u lan wuruʼ e binaw; machane, gur e ke wureng anʼum ngomaed. O Somoel, musap ngog u fithikʼ e murnguy, mag chefeg e damomuw rom nga orel ko pi gidiiʼ rom ney, ma dab mu pag ni ngar thʼaebed e giday ney nib toʼaer u fithikʼ e lumor; ya musap baʼaray bogi banʼen ni kug ranraen nag ko war.\n\n4 Ma gumnang, O Somoel, ni gur e gubin e gelingin ma bay rom, ma rayog ni ngam rinʼ banʼen ni demutrug rogon ni gabaʼadag ni fan ko gidiiʼ; ere mmath ko pi malang ney, nga buguli paʼam, O Somoel, mag falʼeg rogon ni gomanga mat raʼen u fithikʼ e lumor; me galʼ maed u lan fapi mʼuw ni kug falʼeged, ni nge yog e magael ngomaed u napʼan ni gamaed be thʼaeb e day nga barbaʼ.\n\n5 Musap, O Somoel, gur e rayog ni ngam rinʼ e biney. Gamaed manang ni gur e rayog rom ni ngam dag gelingim ni maʼangʼang, niʼir e ba achichig fan u waenʼ e gidiiʼ.\n\n6 Me yibi buch u napʼan ni yoeg fare moʼon ni walagen Jared e pi thin ney, musap gaed, me kʼiyeg fare Somoel paʼ nge math ko fapi malang ni tataʼareb nga bugulipaʼ. Ma farengi lumor nib ing laninʼuy e nni chuweg u oewchen fare moʼon ni walagen Jared, me guy bugulipaʼ fare Somoel; ni boed bugulipaʼ beeʼ, ni bay doewngin ni ufin nge rachaʼ; ere fare moʼon ni walagen Jared e thig nga butʼ u pʼoewchen Somoel, ya ke liiʼ e murus.\n\n7 Me guy Somoel ni fare moʼon ni walagen Jared ni ke thig nga butʼ; me gaʼar Somoel ngakʼ: Mu suwon ngalang, mangfan ni kam thig nga butʼ?\n\n8 Me gaʼar ngakʼ Somoel: Kug guy bugulipaʼ Somoel, mug rus nra liiʼeg; ya dagnang ni fare Somoel e bay doewngin ni ufin nge rachaʼ.\n\n9 Me gaʼar Somoel ngakʼ: Bachan e mich rom ma ke yog ni ngam guy nra yog ni nge yib doewag ni ufin nge rachaʼ; ma dariy beeʼ ni ke yib nga pʼoewcheg nib gel e mich rokʼ ni boed ni bay rom; ya faʼan manga dangay me gur e dabiyog ni ngam guy bugulipaʼag. Fa kam guy nib ʼang ko biney?\n\n10 Me fulweg ni gaʼar: Dangay; Somoel, mmʼug ngog.\n\n11 Me gaʼar fare Somoel ngakʼ: Ra mich u wunʼum e pi thin ni gura yoeg?\n\n12 Me fulweg ni gaʼar: Arragon, Somoel, gumnang ni gur e gamayoeg e tin riyulʼ, ya gur e Got ko riyulʼ, ma dabiyog ni ngam baen.\n\n13 Ma napʼan ni yoeg e pi thin ney, musap gaed, fare Somoel e mʼug ngakʼ, me gaʼar: Bachan e gur e kam nang e pinnʼey, ere kan bayul nigem ko fare mul; kan sulwegem ko gin ni gubay riy; ere kug mʼug ngom.\n\n14 Musap, I gag faʼanem nni falʼeg rogog u tabolngin e fayleng ni nggu bayuliy e gidiiʼ rog. Musap, I gag Yesus Kristus. I gag fare Chitamangiy nge fare Fak. Gag rog e rayog e yafos riy ngakʼ gubin e gidiiʼ, ni arame yafos ni manechubog, ni boed e piʼin nra michaenʼraed nga fithingag; ma bay ra manged e pagael ni fakag nge ppin ni fakag.\n\n15 Ma dariy bingyalʼ ni kug mʼug ngakʼ e gidiiʼ ni yaed e gu sunmiy raed, ya dariy bingyalʼ ni ke michaenʼ e gidiiʼ ngog ni boed ni kam rinʼ. Ere kam guy nni sunmiyem ni boed yaʼag? Arragon, gubin e gidiiʼ min sunmiy aram ko sommʼon ni boed yaʼag.\n\n16 Musap, re dowef ney, niʼir e gabe guy e chiney, e doewngin e yaʼel rog; ma gidiiʼ e gusunmiy ni boed yaʼan doewngin e yaʼel rog; ere boed ni kug mʼug ngom ni gub yaʼel, e aram rogon ni gura mʼug ko gidiiʼ rog ni bay doewngig.\n\n17 Ere chiney, e bachan e gag, Moroni, e kugog ni dabiyog ni nggu falʼeg ba chep ni poloʼ ni morngaʼagen e pinnʼey ni kan yoloey, ere rib gaman u wunʼug ni kemus ni nggog ni Yesus e ke mʼug ko re moʼon ney nib yaʼel, ni boed rogon nge yaʼan fare dowef ni faʼani mʼug ngakʼ fapi Nephites.\n\n18 Me machib ngakʼ ni boed ni machib ngakʼ fapi Nephites; ma gubin e pinnʼey ni rinʼ, ni nge yog ni nang e re moʼon ney niʼir Got, ni bachan e pi muruwel ni maʼangʼang nib yoʼor ni ke dag Somoel ngakʼ.\n\n19 Ere bachan e llowaenʼ ko re moʼon ney ma arame dakiyog ni ngan tel ni nge dabiguy langgin farengi lumor nibe ʼing e lem; ere guy bugulipaʼ Yesus, niʼir e napʼan ni guy, me thig nga butʼ ni ke liiʼ e murus; ya ke nang ni ireray bugulipaʼ Somoel; ma daki tʼuf ni nge mich u waenʼ, ya kari nang, ni dar maerwaer u waenʼ.\n\n20 Ere, bachan e bay rokʼ e re llowaenʼ ney ni morngaʼagen Got, ere dabkiyog ni ngan tel u barbaʼ farengi lumor nibe inge lem; ere guy Yesus; me machib ngakʼ.\n\n21 Me yibi buch ni fare Somoel e gaʼar ngakʼ fare moʼon ni walagen Jared: Musap, gur e dab mu pag e pinnʼey ni kam guy ma kam rungʼag nge thap ko gidiiʼ, nge yaeni madaʼ ko re ngiyalʼ inʼen ni nggu rir nag fithingag u lan e dowef; ere, ngam chaʼariy e pinʼen ni kam guy ma kam rungʼag, ma dab mu dag ngakʼ beeʼ.\n\n22 Ere musap, napʼan ni nga mub ngog, ma ngam yoloey e pinnʼey mag chaʼariy, ni nga dabiyog ni nge piliyeg beeʼ e thin riy; ya ngam yoloey u rebo yalen e thin ni dabiyog ni ngar biʼeged.\n\n23 Ere musap, galney e malang e nggu piiʼ ngom, ni ngam chaʼariy nge fapinʼen ni ngam yoloey.\n\n24 Ya musap, fare thin ni bay mu yoloey e kug athkuy; ere bay gguy rogon ko ngiyalʼ nib mʼag anʼug ngay, ni nge gaaʼ nag e gal malang ney e tamilang u waenʼ e gidiiʼ ko pinnʼey ni ngam yoloey.\n\n25 Ere napʼan ni yoeg fare Somoel e pi thin ney, me dag ngakʼ fare moʼon ni walagen Jared gubin e gidiiʼ u fayleng niki immoy, nge ku gubin e piʼin ni bay yib; ma deteleg riy ni nge dabki guy raed, nge ku aram rogon ngakʼ e piʼin bay ko tin tomur e rran u fayleng.\n\n26 Ye yoeg ngakʼ aram ko sommʼon, ni faʼanra mich u waenʼ ni raedag ngakʼ gubin banʼen—ma yira dag ngakʼ, ere fare Somoel e dakiyog ni nge mithaeg banʼen rokʼ, ya manang ni fare Somoel e rayog ni nge dag gubin banʼen ngakʼ.\n\n27 Ere fare Somoel e gaʼar ngakʼ: Mu yoloey e pinnʼey mag chaʼariy; ma bay gudag ngakʼ e gidiiʼ ko re ngiyalʼ e nʼen nib mʼag anʼug ngay.\n\n28 Me yibi buch ni fare Somoel e chiyliy ngakʼ ni nge chaʼariy fagal malang ni ke piiʼ ngakʼ, ma dabi dag, nge madaʼ ko ngiyalʼ ni fare Somoel e ire nge dag ko gidiiʼ.\n\n", "ether 4": "[center][font_size=26]Guruy Ni 4[/font_size][/center]\n\n[i]Moroni e ni chiyliy ngakʼ ni nge chaʼariy fapi yol rokʼ fare moʼon ni walagen Jared—Dab ni dag nge yaeni madaʼ ko ngiyalʼ ni bay e mich ko gidiiʼ ni boed fare moʼon ni walagen Jared—Kristus e chiyliy ko gidiiʼ ni nge michaenʼraed ko pi thin Rokʼ nge thin Rokʼ pi gachalpen—Gidiiʼ e ni chiyliy ngoraed ni ngar kalgaed ngaenʼraed, ma nge michaenʼraed ko fare gospel, me yog ni ngar thap gaed.[/i]\n\n1 Ere fare Somoel e chiyliy ngakʼ fare moʼon ni walagen Jared ni nge sul nga butʼ ko fare burey nge chuw ko gin bay Somoel riy, me yoloey e pinʼen ni ke guy; mab mathngeluwol ni nge thap nga paʼ e gidiiʼ nge madaʼ nga tomuren e ngiyalʼ ni kan tining ngalang u kuruth; ere arayfan ni chaʼariy fare pilung i Mosiah e pinnʼem, ni nga dabi thap ko gidiiʼ u fayleng nge madaʼ nga tomuren ni ke mʼug Kristus ngakʼ e gidiiʼ rokʼ.\n\n2 Ma tomuren ni ke mʼug Kristus ngakʼ e pi gidiiʼ rokʼ me chiyliy ni ngan dag e pinnʼem.\n\n3 Ere chiney, tomuren e ngiyalʼ nem, ma yaed gubin nra malog gaed ko mich; ma dariy beeʼ ni magaey ma kemus ni fapi Lamanites, ma kar feked yathin fare gospel rokʼ Kristus; ere kan chiyliy ngog ni nggu mithaeg e pinnʼem bayay nga fithikʼ e butʼ.\n\n4 Musap gaed, kug yoloey nga dakean e pi yungi plate ney e pinʼen ni guy fare moʼon ni walagen Jared; ma dariy bingyalʼ innʼen ni kan dag boech banʼen ni aram fini felʼ ni boed boech e tin ni kan dag ngakʼ fare moʼon ni walagen Jared.\n\n5 Ere fare Somoel e ke chiyliy ngog ni nggu yoloey e pinnʼem; ere kug yoloey. Ma ke chiyliy ngog ni nggu mithaeg e pinnʼem; ma ki chiyliy ngog ni ngkug mithaeg mamaʼen e piliyeg thin ni bay riy, ni boed rogon e motochiyel rokʼ Somoel.\n\n6 Ya fare Somoel e gaʼar ngog: Pinnʼem e dabi thap ngakʼ fapi Gentiles nge madaʼ ko re rran ni kar kalgaed ngaenʼraed ko denen roraed, ma kar beʼech gaed u pʼoewchen Somoel.\n\n7 Ma lan e re rran nem e ngar muruwel gaed ko mich roraed ngog, ni yoeg fare Somoel, ni boed ni rinʼ fare moʼon ni walagen Jared, ni nge yog ni ngar beʼech gaed rog, ma arame bay gudag ngoraed e pinʼen ni guy fare moʼon ni walagen Jared, ni boed ni kug radag ngoraed gubin e pi yiʼiy rog, ni yoeg Yesus Kristus, ni fachaʼ ni Fak Got, ni fare Chitamangin e tharmiy nge fayleng, nge gubin banʼen ni bay riy.\n\n8 Ma enra togopluw ko fare thin rokʼ Somoel, e yira gechig nag; ma enra fek yathin e pinnʼey, e yira gechig nag; ya ireram e piʼin ni dab gudag ngoraed e tin nib felʼ banʼen, ni yoeg Yesus Kristus; ya gag ir ni gube non.\n\n9 Ma dakean e thin rog ni gura yoeg me mab e tharmiy maki maen; ma dakean e thin rog me rurrur e fayleng; ma dakean e thin rog ni gura yoeg me yimʼ e gidiiʼ riy, ni aram rogon ko nifiy.\n\n10 Ma chaʼ ni dar mich u waenʼ e pi thin rog e dabi mich u waenʼ ngakʼ pi gachalpeg; ma thingar mu guyed ko gag e gube non fa dangay; ya gimed ranang ni gag e gube non ko bin tomur e rran.\n\n11 Machane enra michaenʼ ko pinnʼey ni kugog, e ireram e chaʼ ni gura mʼug ngakʼ u dakean e pi thogthog ko Kan ni Thothup rog, me nang me chaʼariy babyoren. Ya bachan fare Kan ni Thothup rog me nang riy ni pinnʼey e ba riyulʼ; ya ra pingegaenʼ e gidiiʼ ngar rinʼed e tin nib felʼ.\n\n12 Ma renʼen nra pingegaenʼ e gidiiʼ ngar rinʼed e tin nib felʼ e yib rog; ya tin nib felʼ e dariy beeʼ ni ma yib rokʼ ma kemus ni gag. Gag faʼanem ni ma wawliy e gidiiʼ ko gubin e tin nib felʼ; enra dabi michaenʼ ko pi thin rog e dabi michaenʼ ngog—ni gag; ma enra dabi michaenʼ ngog e dabi michaenʼ ngakʼ e en Chitamangiy niʼir e piiʼeg nggub. Ya musap gaed, I gag fare Chitamangiy, I gag fare tamilang, nge fare yafos nge riyulʼ ko fayleng.\n\n13 Mired ngog, O gimed e pi Gentiles, mug dag ngomed e tin nib felʼ banʼen, fare llowaenʼ ni kan mithaeg ni bachan e mich ni dariy.\n\n14 Mired ngog, O gimed e pi gidiiʼ ku Israel, ma bay ni dag ngomed rogon e pinʼen ni rib felʼ ni ke falʼeg e en Chitamangiy ni fan ngomed, aram u napʼan nni sunmiy e fayleng; ma dawor ni dag ngomed ni bachan e mich ni dariy.\n\n15 Musap gaed, napʼan ni gimed ra chuweg farengi lumor nibe inge lem romed niʼir e be taymed u fithikʼ e dodow romed ko kireb, ma be ʼelʼel nag gumʼirchaʼmed, ma be maʼew nag laniyaenʼmed, ma arame pinʼen nib felʼ mab poloʼ falʼngin ni kan mithaeg romed aram u napʼan nni sunmiy e fayleng—arragon, napʼan ni bay mu pininged e en Chitamangiy u fithingag, u fithikʼ e mʼingaenʼ nge kalngaenʼ, ma arame bay mu nanged ni fachaʼ ni Chitamangiy e kumnang fare mʼag ni tay ngakʼ e pi chitamangmed, O gimed e pi gidiiʼ ku Israel.\n\n16 Ma arame pi yiʼiy rog niʼir e gguy rogon ni nge yoloey fare tapigpig rog i John e bayi mab nga awchen gubin e gidiiʼ. Mu tayed u wunʼmed, u napʼan ni gimed ra guy e pinnʼey, ma gimed nang ni fare ngiyalʼ innʼem e ke yib ni bayi mʼug e pi yiʼiy nem u dakean e ngongol.\n\n17 Ere, napʼan ni bayi thap e re chep ney ngomed ma ngam nanged ni fare muruwel rokʼ e en Chitamangiy e ke tabab u dakean gaʼangin yang e fayleng.\n\n18 Ere, mu kalgaed ngaenʼmed ni gimed gubin e gidiiʼ ni gimed bay ko tin tomur e rran u fayleng, mi gimed yib ngog, ma nge michaenʼmed ko gospel rog, min tawfe nagmed u fithingag; ya enra michaenʼ min tawfe nag e ra thap; machane enra dabi michaenʼ e ra gafgow; ma fapi pow e ra leak e piʼin nib michaenʼraed nga fithingag.\n\n19 Ma rib felʼ waʼathan e chaʼ ni yira pirʼeg nib yulʼyulʼ nga fithingag ko bin tomur e rran, ya yira chibiy ngalang ni nge paer u lan fare gilʼilungun nni falʼeg ni fan ngakʼ aram u napʼan nni sunmiy e fayleng. Ma musap gaed igag e chaʼ ni kug weliy e pinnʼey. Amen.\n\n", "ether 5": "[center][font_size=26]Guruy Ni 5[/font_size][/center]\n\n[i]Dalip niiʼ ni mich riy nge fare muruwel e bayi paer nge micheg fini riyulʼ fare ke Babyor ku Mormon.[/i]\n\n1 Ere chiney e gag, Moroni, e kug yoloey e pi thin ni kan chiyliy ngog, u rogon ni gumnang; ma kug gog ngomed e pinʼen ni kug chaʼariy; ere dab maroed ngay ni ngam piliyeged e thin riy; ya rib mathngeluwol ni ngam rinʼed, ma kemus ni rayog ko ngiyalʼ inʼen ni ke gonopiy Got.\n\n2 Ere musap gaed, rayog ni ngan piiʼ matʼawmed ni ngam daged fapi yungi plate ngakʼ e piʼin ra piiʼ e ayuw ko re muruwel ney;\n\n3 Ma ngakʼ dalip niiʼ e bay ni dag ngoraed u dakean gelingin Got; ere rib dugil ni yaedra nang ni pinnʼey e rib riyulʼ.\n\n4 Ma lʼugun dalip niiʼ ni mich riy e yira yarmiy e pinnʼey riy; ma mich rokʼ dalip niiʼ, nge re muruwel ney, niʼir e yira dag gelingin Got riy nge ku aram rogon ko thin rokʼ, niʼir e pinʼen ni fachaʼ ni Chitamangiy, nge fare Fak, nge fare Kan ni Thothup e yaed be micheg babyoren—ma gubin e pinnʼey e ra paer ni ba mich nib togopluw ko fayleng ko bin tomur e rran.\n\n5 Ma faʼan yaedra kalngaenʼ marbaed ngakʼ e en Chitamangiy u fithingan Yesus, ma yaedra thap nga lan gilʼilungun Got.\n\n6 Ere chiney, muguyed ko bay matʼawog ko pinnʼey, fa dariy; ya gimed ranang ni bay matʼawog u napʼan ni gimed ra guyeg, ma gaed sakʼiy u pʼoewchen Got ko bin tomur e rran. Amen.\n\n", "ether 6": "[center][font_size=26]Guruy Ni 6[/font_size][/center]\n\n[i]Fapi mʼuw ko Jaredite e maenʼ u paʼ e nifeng iyaen ko fare nam nni michmicheg—Fapi gidiiʼ e ra oged e magaer ngakʼ Somoel nga Falʼngin—Orihah e ni dugliy ni nge mang pilung roraed—Jared nge fare moʼon ni walagen e ramʼow.[/i]\n\n1 Ere chiney e gag, Moroni, e gu ʼulʼul ngay i piiʼ fare chep ku Jared nge fare moʼon ni walagen.\n\n2 Ya yibi buch u tomuren ni fare Somoel e ke falʼeg rogon fapi malang ni fek fare moʼon ni walagen Jared iyaen nga bugul e burey, fare moʼon ni walagen Jared e sul nga butʼ ko fare burey, me yaeni tay fapi malang nga langgin fapi mʼuw ni kan falʼeg, ni taʼareb nga baley ngo baley; ere musap gaed, me mat raʼen u langgin fapi mʼuw.\n\n3 Ere aray rogon ni fare Somoel e mateg raʼen fapi malang u fithikʼ e lumor, ni nge piiʼ e tamilang ngakʼ fapi pumoʼon, nge ppin, nge bitir, ni nge siy ra thʼaebed farengi day nib gaaʼ u fithikʼ e lumor.\n\n4 Me yibi buch u napʼan nra kunkunuyed gubin mite ggan, ni nge siy ra mʼaed u maday, nge gane gamanman roraed, nge garbaw, nge re miti gamanman ara chachngeg ni ngar feked nge un ngoraed—me yibi buch u napʼan ni kar muguʼuliyed gubin e pinnʼey ma ranoed nga langgin fapi barkow ara mʼuw roraed, mar milekag gaed u maday, ni kar paged yaed nga lani paʼ Somoel ni Got roraed.\n\n5 Me yibi buch ni fare Somoel ni Got e yibi thow nag bangi nifeng nib gel u dakean e day, nib sor iyaen ko fare nam nni michmicheg; ere aray rogon ni yinʼraed e nʼew u maday u paʼ e nifeng.\n\n6 Me yibi buch nib yoʼor yay ni tharey raed e day, ni bachan e pi nʼew ni gagangʼ nibe pil nga dakeanraed, nge yokoʼ ni almarin nibe sum ko nifeng ni gel.\n\n7 Me yibi buch u napʼan ni yaedra ligil nga ʼaer ma dar yib e day ngoraed ni ngar lumoch gaed ngay, ya mʼuw roraed e rib macheʼcheʼ ni boed fini pachingʼ barbaʼ i plate, ma kub macheʼcheʼ ni boed fare arke ku Noah; ere napʼan ni ke ʼing raed e day mar yoer gaed ngakʼ Somoel, me sulwegraed bayay nga dakean e day ngalang.\n\n8 Me yibi buch ni de tal e nifeng ko thow iyaen ko farengi binaw nni michmicheg u napʼan ni yaed bay u maday; ere aray rogon nra maenʼ gaed u paʼ e nifeng.\n\n9 Ere ra oged e soerokʼ ngakʼ Somoel; arragon, fare moʼon ni walagen Jared e oge soerokʼ ngakʼ Somoel, me oge magaer nge soerokʼ ngakʼ Somoel ni poloʼ e rran; ma napʼan ni nepʼ, ma dar talgaed i oge soerokʼ ngakʼ Somoel.\n\n10 Ere aray rogon nra maenʼ gaed iyaen; ma dariy ba kan u maday ni rayog ni nge bilig e mʼuw roraed, mus ko ray ma dabiyog ni nge bilig raed; ma gubin e ngiyalʼ ma bay e magael roraed, ni demutrug ko yaed bay u dakean e day u lang ara fithikʼ e day.\n\n11 Ere aray rogon nra maenʼ gaed iyaen, ni dalip miriʼay nge aningeg iragag nge aningeg e rran u maday.\n\n12 Mar madab gaed nga dappʼelʼay ko fare binaw nni michmicheg. Ma napʼan nra tayed ayraed nga dakean dappʼelʼay ko fare binaw nni michmicheg mar siroʼ gaed nga dakean e buutʼ, mar sobutʼ niged yaed u mit Somoel, me mapʼ luʼraed ko falfalaenʼ u pʼoewchen Somoel ni bachan e pi murnguy rokʼ ngoraed nib sumunguy.\n\n13 Me yibi buch ni ranoed iyaen u dakean e nam, mar tabab gaed ko wuldug u butʼ.\n\n14 Ma Jared e bay aningeg i pagael ni fak; ni fithingraed e Jacom, nge Gilgah, nge Mahah, nge Orihah.\n\n15 Ma fare moʼon ni walagen Jared e ki diyen nag e pagael nge ppin.\n\n16 Ma fapi tafager rokʼ Jared nge fare moʼon ni walagen e urngiraed u gubin e gonpon ba riliwʼ nge lʼagruw e gidiiʼ; ma kur diyen niged e pagael nge ppin u mʼon ni ngar baed ko fare nam nni michmicheg; me ere mar tabab gaed ko yoʼor iyaen.\n\n17 Ere ni fil ngoraed ni ngar sobutʼ niged yaed u pʼoewchen Somoel; ma kun llowaenʼ nagraed u lang.\n\n18 Me yibi buch nra tabab gaed ko garar u dakean e nam, mar yoʼor gaed mar wuldug gaed u butʼ; mar manged gidiiʼ ni madangdang u lan fare nam.\n\n19 Ma fare moʼon ni walagen Jared e ke pilibthir iyaen, me guy ni ke chugur i yaen nga malow; ere gaʼar ngakʼ Jared: Ngad kunuyew nga taʼabang e pi gidiiʼ rodow ni nge yog ni ngad theʼegew raed, ni nge yog ni ngad nangew roraed ko mang e yaed baʼadag ni ngad rinʼew u mʼon ni nga darow nga malow.\n\n20 Ere aram rogon ni mukun fapi gidiiʼ nga taʼabang. Chiney e oren e pagael nge ppin ni fak fare moʼon ni walagen Jared e yaed riliwʼ nge lʼagruw; ma oren e pagael nge ppin ni fak Jared e ragag nge lʼagruw, ni aningeg e pagael ni fak.\n\n21 Me yibi buch ni ra theʼegew e gidiiʼ rorow; ma tomuren ni kar theʼegew urngiraed, ma roegew ngoraed ni nga roeged ko mang e yaed baʼadag ni ngar rinʼew ni fan ngoraed u mʼon ni ngar mʼow.\n\n22 Me yibi buch ni fapi gidiiʼ e yaed baʼadag ni ngar gapgep nigew rebo pagael ni fakrow ni nge mang pilung roraed.\n\n23 Ere chiney musap gaed, biney e ri kirbaenʼrow ngay. Me gaʼar fare moʼon ni walagen Jared ngoraed: Rriyulʼ ni biney e ra fekey iyaen nga kalbus.\n\n24 Machane me gaʼar Jared ngakʼ fare moʼon ni walagen: Mpagraed ngar gayed beeʼ ni nge mang pilung roraed. Me gaʼar ngoraed: Mu melʼeged u fithikʼmed rebo pagael ni fakmow ni nge mang pilung, ni chaʼ ni gimed baʼadag.\n\n25 Me yibi buch ni ra melʼeged e bin ba ilal i fak fare moʼon ni walagen Jared; ni fithingan e Pagag. Me yibi buch ni siyeg ir riy ni dabi mang pilung roraed. Ere fapi gidiiʼ e ra adaged ni chitamangin e ire nge tawasar ngakʼ, machane chitamangin e dabun ni nge rinʼ; me chiyliy ngoraed ni nge dabra tawasariyed beeʼ ni nge mang pilung roraed.\n\n26 Me yibi buch ni ra melʼeged gubin fapi pagael ni walagen Pagag, ma dubraed.\n\n27 Me yibi buch ni ku aram rogon ni dariy reb fapi pagael ni fak Jared ni baʼadag ni nge mang pilung, ma kemus ni taʼab gayaed; ere Orihah e ni gapgep nag ni nge mang pilung ko fapi gidiiʼ.\n\n28 Ere tabab ko lung, nge fapi gidiiʼ e tabab ko monʼog; mar falaʼab gaed.\n\n29 Me yibi buch ni arame yimʼ Jared, nge fare moʼon ni walagen.\n\n30 Me yibi buch ni Orihah e paer nib sobutʼaenʼ u mit Somoel, me tay u waenʼ rogon fini felʼ e pinʼen ni rinʼ Somoel ngakʼ e chitamangin, maki fil ngakʼ e gidiiʼ rokʼ rogon fini felʼ e pinʼen ni rinʼ Somoel ngakʼ e pi chitamangraed.\n\n", "ether 7": "[center][font_size=26]Guruy Ni 7[/font_size][/center]\n\n[i]Orihah e lung nib matʼaw—U napʼan ni yibe gagyeg nag matʼawoy u fithikʼ e tawasar nge togopluw ni tinoewey, me sum e lung rokʼ Shule nge Cohor nib taganging—Pi profet e ratayed thibngin e ngongol ni kireb nge pi liyos rokʼ fapi gidiiʼ, mar kalgaed ngaenʼraed nga tomuren.[/i]\n\n1 Me yibi buch ni Orihah e gagyeg nag e pufthin nib matʼaw u dakean farengi nam u gubin e pi rran rokʼ, ni pi rran rokʼ e rib yoʼor.\n\n2 Me diyen nag e pagael nge ppin; arragon, i diyen nag guyey nge taʼareb, ni riliwʼ nge dalip riy e bogi pagael.\n\n3 Me yibi buch ni ki diyen ni Kib ni ke pilibthir. Me yibi buch ni Kib e paer nggilʼ ko lung; me diyen Kib ni Corihor.\n\n4 Ma napʼan ni Corihor e ke gaman guyey nge lʼagruw e duw yangren me togopluw ngakʼ e chitamangin, me chuw nge yaeni paer nga lan fare binaw nu Nehor; me diyen nag e pagael nge ppin, mar manged bogi pagael ni pichoʼay nge ppin ni pidorang; ere Corihor e miliy nga orel e gidiiʼ nib yoʼor ngar uned ngakʼ.\n\n5 Ma napʼan ni ke kunuy nga taʼabang ba ulung i salthaw me yib ko fare binaw nu Moron ni gin be paer fare pilung riy, nge koel ni nge fek ni kalbus, niʼir e yibi taw ngay ko fare bugithin ni yoeg fare moʼon ni walagen Jared ni yira fekraed riy ni kalbus.\n\n6 Chiney e fare binaw nu Moron niʼir e be paer fare pilung riy, e ba chugur ko farengi binaw ni Kanpag fithingan ni tunguy fapi Nephites.\n\n7 Me yibi buch ni Kib e paer nib kalbus, nge gidiiʼ rokʼ u tanpaʼ Corihor ni fare pagael ni fak, nge yaeni madaʼ ko ngiyalʼ ni kari pilibthir; machane Kib e ki diyen nag Shule ni ke pilibthir, u napʼan nib kalbus.\n\n8 Me yibi buch ni Shule e ri damomuw ngakʼ walagen; ere Shule e mang beeʼ nib madangdang, me mang beeʼ nib moʼon nib yargael, ma ku beeʼ ni kub tamilngaenʼ i matʼaweg banʼen.\n\n9 Ere, me yib nga bangi falang ni Efraim, me raanraen nag e wasey ko rengi falang nem, me falʼeg e sayden ko wasey nge fanay e piʼin ni ke miliyraed kar uned ngakʼ; ma tomuren ni ke tay e sayden nga paʼraed me sul ko fare binaw nu Nehor, me og nag e mael ngakʼ walagen ni Corihor, ni aram rogon ni fek fare gilʼelung me sulweg ngakʼ e chitamangin ni Kib.\n\n10 Ere chiney e bachan e nʼen ni ke rinʼ Shule, me piiʼ e chitamangin ngakʼ fare gilʼelung; ere me tabab ko lung u gilʼ e chitamangin.\n\n11 Me yibi buch ni gagyeg nag e pufthin nib matʼaw; me garareg gilʼilungun u dakean gaʼangin yang fare nam, ya fapi gidiiʼ e kar riyoʼor gaed.\n\n12 Me yibi buch ni Shule e ki diyen nag boʼor e pagael nge ppin.\n\n13 Ere Corihor e kalngaenʼ ko pi ngongol ni kireb ni ke rinʼ; ere Shule e piiʼ ngakʼ ni nge gel lungun u lan gilʼilungun.\n\n14 Me yibi buch ni Corihor e diyen nag boʼor e pagael nge ppin. Ma fithikʼ e pi pagael ni fak Corihor e bay bagyaed riy ni fithingan e Noah.\n\n15 Me yibi buch ni Noah e togopluw ngakʼ Shule, ni fare pilung, nge ku aram rogon ngakʼ e chitamangin ni Corihor, me miliy nga orel i Cohor nib pagael ni walagen, nge ku aram rogon ngakʼ gubin e pi pagael ni walagen nge ku boech e gidiiʼ nib yoʼor.\n\n16 Me ognag e mael ngakʼ Shule, ni fare pilung, ni aram rogon ni rafeked farengi binaw ni taferaed ko sommʼon; me mang pilung ko ginem e binaw.\n\n17 Me yibi buch niki yibnag bayay e mael ngakʼ Shule, ni fare pilung; me koel Shule, ni fare pilung, nge fek ni kalbus iyaen nga lan yu Moron.\n\n18 Me yibi buch ni arame ke chugur ni nge liiʼ ngemʼ, me nepʼ riy me nʼaeg fapi pagael ni fak Shule lingraed iyib nga naʼun rokʼ Noah ngar liiʼed ngemʼ, mar tʼaered e mab ko kalbus nga butʼ ngar feked e chitamangraed nga wean, mar tayed ko chiyaʼ u gilʼilungun.\n\n19 Ere, fare pagael ni fak Noah e ire yinʼ luwan nge toey e lung rokʼ; machane dakiyog ni nge gel lungraed ngakʼ Shule ni fare pilung, ma fapi gidiiʼ e rapired nga tan e lung rokʼ Shule ni fare pilung mar monʼog gaed mar yoʼor gaed.\n\n20 Ere fare nam e kiiʼ u butʼ; nge paer ni ke lʼagruw e lung, gilʼilungun Shule, nge gilʼilungun Cohor, ni fare pagael ni fak Noah.\n\n21 Ere Cohor, ni fare pagael ni fak Noah, e guy rogon e gidiiʼ rokʼ ni ngar baed nag e mael ngakʼ Shule, ni ire gel Shule riy ngoraed me liiʼ Cohor nge yimʼ.\n\n22 Ma chiney e Cohor e bay ba pagael ni fak ni fithingan e Nimrod; ere Nimrod e piiʼ fare lung rokʼ Cohor ngakʼ Shule, me mʼagaenʼ Shule ngakʼ; ere Shule e piiʼ matʼawon nib gaaʼ, me gagyeg u lan e gilʼilungun Shule ni rogon ni baʼadag.\n\n23 Ma ku arragon u napʼan e lung rokʼ Shule me yib e profet nga fithikʼ fapi gidiiʼ, ni ke lʼoegraed Somoel, ni yaed be prophesy nag ni pi ngongol ni kireb nge pi liyoer rokʼ fapi gidiiʼ ko liyos e be yib nag e riyaʼ nga dakean fare nam, ni yira liiʼraed ni faʼanra dabra kalgaed ngaenʼraed.\n\n24 Me yibi buch ni fapi gidiiʼ e ra togopluw gaed ngakʼ fapi profet, mar muning gaed ngoraed. Me yibi buch ni fare pilung ni Shule e gagyeg nag e pufthin nib togopluw ngakʼ gubin e piʼin ni kar togopluw gaed ngakʼ fapi profet.\n\n25 Ere gagyeg nag ba motochiyel u gaʼangin yang fare nam, niʼir e piiʼ gelingin fapi profet ni nga ranoed ko yungin ni yaed baʼadag; ere dakean e biney me yog ni ngan fek fapi gidiiʼ iyaen ko kalngaenʼ.\n\n26 Ere bachan e kalngaenʼ fapi gidiiʼ ko pi denen roraed nge pi mongongol liyos roraed me tay raed Somoel ni dar mʼaed, mar tabab gaed ko monʼog bayay u dakean fare nam. Me yibi buch ni Shule e diyen nag bogi pagael nge ppin ni ke pilibthir.\n\n27 Ma arame dakiyib e mael u lan e pi rran rokʼ Shule; me yib ngaenʼ fapinʼen nib felʼ ni rinʼ Somoel ni fan ngakʼ e pi chitamangin ni baʼaram ni fekraed iyib ngar thʼaebed farengi day nib toʼaer ngar baed ko farengi nam nni michmicheg; ere gagyeg nag e puf-oloboch nib matʼaw u lan gubin e pi rran rokʼ.\n\n", "ether 8": "[center][font_size=26]Guruy Ni 8[/font_size][/center]\n\n[i]Bay e wagagaey nge togopluw ni morngaʼagen fare gilʼelung—Akish e sunmiy ba ulung nib miith ni kar michmich gaed ni ngar liiʼed fare pilung—Ulung nib miith e yib rokʼ moʼoniyanʼ ma ire ra gatheay e pi nam—Pi Gentiles nib beʼech e noeg ngoraed morngaʼagen fare ulung nib miith ni ra gay rogon ni nge gatheay fare puf-rogon ko paer ko gubin e pi binaw, nge pi nam, nge pi yungi nug.[/i]\n\n1 Me yibi buch ni diyen nag Omer, me lung Omer ni ke yinʼ luwan. Me diyen Omer nag Jared; me diyen Jared ni pagael nge ppin.\n\n2 Ma Jared e togopluw ngakʼ e chitamangin, me chuw nge yibi paer nga lan fare binaw nu Heth. Me yibi buch ni baen nag boʼor e gidiiʼ, ni bachan nifngin e thin rokʼ, nge yaeni madaʼ ko ngiyalʼ ni ke mʼing u lukungun oren e gidiiʼ ko fare lung ni ke yog ngakʼ.\n\n3 Ma napʼan ni yog ngakʼ barbaʼ fare lung me ʼog nag e mael ngakʼ e chitamangin, me koel e chitamangin nge fek ni kalbus, me guy rogon nge pigpig ni kalbus;\n\n4 Ere chiney, lan gubin e pi rran ni gagyeg Omer ko lung, e baley riy ko pi rran rokʼ e immoy u kalbus. Me yibi buch ni diyen nag bogi pagael nge ppin, nu fithikʼraed e bay i Esrom nge Coriantumr riy;\n\n5 Mar damomuw gaed nib gel ni bachan e pi ngongol rokʼ Jared ni walagraed, ni arame ra sunmiyed ba ulung i salthaw nga ranoed nag e mael ngakʼ Jared. Me yibi buch ni ranoed nag e mael ngakʼ nib nepʼ.\n\n6 Me yibi buch u napʼan ni kar liiʼed fare ulung i salthaw rokʼ Jared ngar mʼaed ma ranoed ni nga kur liiʼed; me wenig ngoraed ni nga dabra liiʼed ngemʼ, ma ra piiʼ fare gilʼelung ngakʼ e chitamangin. Ere yibi buch ni arame ra paged nge paer nib fos.\n\n7 Ere chiney e Jared e ri kirbaenʼ ni bachan e ke mul paʼ ko fare gilʼelung, ya ke yunʼuy laniyaenʼ nga dakean fare lung nge pi falfalaenʼ nu fayleng.\n\n8 Chiney e bay beeʼ nib rugod ni fak Jared ni rib salap, ni guy gelingin e kirbaen rokʼ e chitamangin, me lemnag ni nge tanmeg rogon ni ngan sulweg fare gilʼelung ngakʼ e chitamangin.\n\n9 Chiney e fare rugod ni fak Jared e rib pidorang. Ere yibi buch ni non ngakʼ e chitamangin, me gaʼar ngakʼ: Mangfan ni kari kirbaenʼ e chitamag? Dawori biʼeg fare chep ni fek e pi chitamangdaed ngar thʼaebed farengi day ni toʼaer nga barbaʼ? Musap, gathi bay riy ba chep ni morngaʼagen e piʼin kakrom, nu dakean e pi tanam roraed nib miith e rafeked riy e pi gilʼelung nge pi falfalaenʼ?\n\n10 Ere chiney, e nge, malʼog e chitamag nge yaen ngakʼ Akish, ni fare pagael ni fak Kimnor; ya musap, gag e gub pidorang, ma nggu churuʼ u pʼoewchen, me digow nigeg, ma arame ra athpeg ni nge leʼengiyeg; ere faʼanra athapeg ni ngam piiʼeg ngakʼ nge leʼengiyeg, ma arame ngam gaʼar ngakʼ: Gura piiʼ ngom ni faʼan gara fek iyib ngog loelugen e chitamag, ni fare pilung.\n\n11 Ma chiney e Omer e ba tafafil rokʼ Akish; ere, napʼan ni malʼog Jared nge yaen ngakʼ Akish nge yib, me churuʼ fare rugod ni fak Jared u pʼoewchen ni arame ri digow nag, me athapeg ni nge leʼengiy. Me yibi buch ni gaʼar ngakʼ Jared: Mpiiʼ fakam ngog nggu leʼengiy.\n\n12 Ere gaʼar Jared ngakʼ: Gura piiʼ ngom, ni faʼan gara fek iyib ngog loelugen e chitamag, ni pilung.\n\n13 Me yibi buch ni Akish e kunuy nga lan e naʼun rokʼ Jared gubin e gidiiʼ rokʼ, me gaʼar ngoraed: Gimed ra michmich ngog ni gimed ra yulʼyulʼ ngog ko renʼen ni gubaʼadag ni ngam rinʼed?\n\n14 Me yibi buch ni yaed gubin nra michmich gaed ngakʼ, u dakean Got nu tharmiy, ngo dakean e tharmiy, ngo dakean e fayleng, ngo dakean loelugraed, ni enra rinʼ ni thil ko nʼen nibe athapeg Akish e ra mul loelugen; ma enra dag banʼen ni ke yoeg Akish ngoraed, e ku ireram e chaʼ ni yira fek e pogofan rokʼ.\n\n15 Me yibi buch ni aray rogon ni mʼagaenʼraed ko tin ni ke yoeg Akish. Ere Akish e weliy ngoraed e pi michmich ni weliy e piʼin kakrom ni ur gayed ni nge gel lungraed, niʼir e ke af iyib nga butʼ ni boed ni yib rokʼ Kain, niʼir e thang e fan aram ko sommʼon.\n\n16 Ma ni chaʼariy u gelingin fare moʼoniyanʼ ni ngan weliy e pi michmich ney ngakʼ e pi gidiiʼ, ni ngan tay raed u fithikʼ e lumor, ni ngan ayuweg e piʼin ni be gay e gelingin ni nge yog ni gel lungraed, ma ngar thanged e pogofan, ma ngar moroʼroʼ gaed, ma ngar baen gaed, ma ngar rinʼed gubin mite ngongol ni kireb nge galong.\n\n17 Ere fare rugod ni fak Jared ire tay nga lan gumʼirchaʼen ni nge gay e pinnʼey ni morngaʼagen e kakrom; ere Jared e tay nga lan gumʼirchaʼen Akish; ere, Akish e weliy ngakʼ e gidiiʼ rokʼ nge pi tafafil rokʼ, nibe miliyraed nga orel u dakean e pi michmich nib mʼagaenʼraed ngay ni ngar rinʼed e tin baʼadag.\n\n18 Me yibi buch nra sunmiyed ba ulung nib miith, ni boed e piʼin kakrom; nib ulung ni thʼabi fananikan nge thʼabi kireb u fithikʼ e gabin, u mit Got;\n\n19 Ya fare Somoel e dar ma muruwel u fithikʼ e pi ulung nib miith, ara ma chiyliy ni gidiiʼ e ngar puʼoeged e rachaʼ, ya rib mathngeluwol u fithikʼ urngin banʼen, ni aram ko sommʼon ni sum e gidiiʼ.\n\n20 Ere chiney e gag, Moroni, e dab gu yoloey morngaʼagen e pi michmich nge pi lung roraed, ya gumnang ni kar garar gaed u fithikʼ gubin e gidiiʼ, ma ku yaed bay u fithikʼ fapi Lamanites.\n\n21 Ma kar bucheged e gafgow ngakʼ e pi gidiiʼ ney ni yaed e gube weliy morngaʼag raed e chiney, nge ku arragon ko fare gafgow rokʼ fapi gidiiʼ ku Nephi.\n\n22 Ere re nam nra piiʼ e ayuw ko tiney e ulung nib miith, ni nge gel lungun me felʼ rogon, nge madaʼ ko ngiyalʼ ni kar garar gaed u dakean e nam, musap gaed, e yira gathaeyraed; ya fare Somoel e dabi pag rachaʼen e gidiiʼ rokʼ, ni bay ra puʼoeged, ni nge gubin e ngiyalʼ me yoer ngakʼ u fithikʼ e butʼ ni fan ko gechig roraed me pag ni dabi gechig nagraed.\n\n23 Ere, O gimed e pi Gentiles, rib gonop rokʼ Got ni ngan dag e pinnʼey ngomed, ni nge yog riy ni ngam kalgaed ngaenʼmed ko pi denen romed, ma nge siy mu paged e pi ulung ney nib ta mathang pogofan ngar gagyeg niged gimed, ni kan sunmiy ni nge gel lungun me felʼ rogon—nge muruwel riy, arragon, ni boed e muruwel ni gimed ra gafgow riy ni ngam paged nge yib nga dakeanmed, arragon, ni boed farengi sayden ko gechig rokʼ fare Got ni Manechubog e ra mul nga dakeanmed, ni nge gafgow me gatheaymed ni faʼan gimed ra pag e pinnʼey nge buch.\n\n24 Ere, fare Somoel e ke chiyliy ngomed, u napʼan ni gimed ra guy e pinnʼey ni kar baed nga fithikʼmed ma ngam odgaed nge tamilang laniyaenʼmed ko rengi dodow ni kireb ni gimed bay riy, ni bachan e re ulung ney nib miith ni bayi paer u fithikʼmed, ara gafgow ko re ulung ney, ni bachan rachaʼen e piʼin ni kan liiʼraed; ya yaed be yoer u fithikʼ e fiyath ni falbiy ngoraed, nge piʼin ni kar sunmiyed.\n\n25 Ya bay yibi buch ni enra ʼun i sunmiy e be gay rogon ni nge thangmit fare paer nib puf-rogon ko gubin e binaw, nge pi nam, nge pi nug; ma be yib ni nge gatheay gubin e gidiiʼ, ya fare moʼoniyanʼ e ire sunmiy, niʼir e chitamangin gubin mit e baen; ma ku ir fare tabaen, ni baen nag fagal nib mʼon e labthir rodaed, arragon, niʼir fare tabaen ni gagyeg nag e gidiiʼ ni nge thang e pogofan aram ko sommʼon; niʼir e ʼelʼel nag gumʼirchaʼen e gidiiʼ ni nge yog ni ngar thanged e fan ko pi profet, mar malang niged raed, mar chuweged raed aram ko sommʼon.\n\n26 Ere, gag, Moroni, e kan chiyliy ngog ni nggu yoloey e pinnʼey ni gomanga yog ni chuw e kireb, ma nge yog ni yib fare ngiyalʼ innʼem ni Moʼoniyanʼ e dakuriy gelingin ni nge gagyeg nag gumʼirchaʼen e gidiiʼ, ma nge yog nni pingegaenʼraed ngar ululiyed i rinʼed e tin nib felʼ, ni gomanga yog ni ngar baed ko fare alublub ko gubin e tin nib matʼaw mar thap gaed.\n\n", "ether 9": "[center][font_size=26]Guruy Ni 9[/font_size][/center]\n\n[i]Fare gilʼelung e af rokʼ beeʼ ngakʼ beeʼ u dakean e thumʼ ko chitamangiy ngakʼ fak, nge makath, nge mathang pogofan—Emer e guy fachaʼ ni Fak e tin nib Matʼaw—Boʼor e profet ni yoeg ni ngan kalnganʼuy—Ba uyngol nge porchoyog nib yub e gafgow nag fapi gidiiʼ.[/i]\n\n1 Ere chiney e gag, Moroni, e nggu ʼulʼul ko chep rog. Ere, musap gaed, yibi buch ni bachan fapi ulung nib miith rokʼ Akish nge pi tafgear rokʼ, ma arame ra koeled fare gilʼelung ku Omer.\n\n2 Machane, fare Somoel e wurengaenʼ ngakʼ Omer, nge pi pagael ni fak nge pi ppin ni fak ni dar gayed rogon ni ngar gatheayed.\n\n3 Ere fare Somoel e kuruf e thin ku Omer u malikʼaey ni nge chuw u lan fare binaw; ere Omer e chuw u lan fare binaw niʼir nge tabinaew rokʼ, mar milekag gaed nib yoʼor e rran, marbaed nga ranoed u charen farengi falang nu Shim, marbaed nga bangi banʼen nliiʼ fapi Nephites riy, mar sor gaed u roem nga lan e ngek, marbaed nga bangi banʼen ni kanoeg ni Ablom, u charen e dappʼelʼay, me nʼuf e tent rokʼ u roem, nge fapi pagael nge ppin ni fak, nge gubin chon e tabinaew rokʼ, ma kemus ni yigoʼ Jared nge tabinaew rokʼ e dar uned.\n\n4 Me yibi buch ni Jared e ni gapgep nag nge mang pilung ko fapi gidiiʼ, u paʼ e piʼin kireb; me piiʼ ngakʼ Akish beeʼ nib ppin ni fak nge leʼengiy.\n\n5 Me yibi buch ni Akish e gay rogon ni nge fek e pogofan rokʼ e chitamangin ni wechmaʼ rokʼ; me yoeg ngakʼ fa piʼin ni kar michmich gaed u dakean fare mʼag ni tay pi kakrom, mar feked loelugen e chitamangin ni wechmaʼ, u napʼan ni be paer ko gilʼelung rokʼ, ni ke pag e gidiiʼ rokʼ ngar baed ko gin bay riy.\n\n6 Ya kari garar e re ulung ney nib kireb mab miith ni ke yung e kireb nga lan gumʼirchaʼen gubin fapi gidiiʼ; ere Jared e ni thang e fan rokʼ u napan ni bay ko lung rokʼ, me yinʼ Akish luwan.\n\n7 Me yibi buch ni Akish e tabab ko awaenʼ ngakʼ ba pagael ni fak, ere yinʼ nga kalbus, ma yungiyalʼ e piiʼ buchʼuw e ggan ngakʼ ma yungiyalʼ e ri ddariy nge madaʼ ko ngiyalʼ ni ke yimʼ.\n\n8 Ere chiney e walagen faʼanem ni ke yimʼ, (ni Nimrah fithingan) e ri damomuw ngakʼ e chitamangin ni bachan e nʼen ni ke rinʼ e chitamangin ngakʼ faʼen walagen.\n\n9 Me yibi buch ni Nimrah e kunuy nga taʼabang boechi ulung i gidiiʼ, mar miil gaed nga wuruʼ fare binaw, marbaed ra pired ngakʼ Omer.\n\n10 Me yibi buch ni Akish e ki diyen ni boech e pagael, maki mʼagaenʼ fapi gidiiʼ ngoraed, ni yug aram rogon ni kar michmich gaed ngakʼ ni ngar rinʼed gubin mite ngongol ni kireb ni boed rogon ni baʼadag.\n\n11 Chiney e fapi gidiiʼ ku Akish e yaed baʼadag ni nge felʼ rograed, ni boed Akish ni athapeg ni nge gel lungun; ere, fapi pagael ni fak Akish e ra piiʼed e salpiy ngoraed, niʼir e ra miliyed riy nga orel e tin yoʼor ko fapi gidiiʼ ngar uned ngoraed.\n\n12 Ma arame tabab ba mael u thilin fapi pagael ni fak Akish nge Akish, ni paer ni bukun e duw nʼumngin i napʼan, arragon, ni ri chugur ni nge yimʼ gubin fapi gidiiʼ ko fare lung, arragon, ni gubin, ma kemus ni guyey e gidiiʼ ni magaey, ni yaed e piʼin nra miil gaed ngar uned ko tabinaew rokʼ Omer.\n\n13 Ere, Omer, e ni sulweg bayay ko farengi nam ni tafen.\n\n14 Me yibi buch ni Omer e ke pilibthir iyaen; machane, napʼan ni ke pilibthir me diyen ni Emer; me gapgep nag Emer ni nge mang pilung ni nge yinʼ luwan ko lung.\n\n15 Ma tomuren ni ke gapgep nag Emer ni nge mang pilung me guy e gapas u lan fare nam u lan lʼagruw e duw, ma arame yimʼ, ma bukun e rran ni guy nib sug ko kirbaenʼ. Me yibi buch ni Emer e yinʼ luwan ko lung, me yaen u woʼen e chitamangin.\n\n16 Ere fare Somoel e tabab bayay ni nge chuweg e buch waʼath ko fare nam, ma fare tabinaew ku Emer e ri monʼog u tane lung ku Emer; ma lan nelʼ iragag nge lʼagruw e duw ma kar gel gaed, ni arame kar falaʼab gaed—\n\n17 Ma bay gubin mite waʼamngin roraed, nge awoch, nge mad, nge gol, nge silber, nge tin thʼabi felʼ banʼen;\n\n18 Nge gubin mite cattle, nge oxen, nge garbaw, nge saaf, nge babiy, nge kaming, nge gubin mite gamanman nib tʼuf ni ggan ko gidiiʼ.\n\n19 Ma kubay e os, nge donkey, ma bay e elefent, nge curelom nge cumom; ni gubin mab gaʼfan ngakʼ e gidiiʼ, ma rib gaaʼ ni elefent nge curelom nge cumom.\n\n20 Ere aray rogon ni puʼoeg Somoel e tawaʼath rokʼ nga dakean e re nam ney, niʼir e kan melʼeg u fithikʼ gubin yang e nam; me chiyliy ni enra paer ko re nam nem e nge paer riy ni fan ngakʼ Somoel, ara yira gatheayraed u napʼan ni kar loel gaed ko kireb; ya ireram e piʼin, ni yoeg Somoel ni gaʼar: Gura puʼoeg e damomuw rog ni poloʼ nga dakeanraed.\n\n21 Ere Emer e gagyeg nag e pufthin nib matʼaw u gubin e pi rran rokʼ, me diyen nib yoʼor ni pagael nge ppin; me yibi diyen ni Coriantum, me gapgep nag Coriantum ni nge yinʼ luwan ko lung.\n\n22 Ere tomuren ni ke gapgep nag Coriantum ni nge yinʼ luwan ko lung me paer u lan aningeg e duw, me guy e gapas u lan farengi nam; arragon, ma kiguy fachaʼ ni Fak e tin nib Matʼaw, me falfalaenʼ me rir u lan e pi rran rokʼ; me yimʼ u fithikʼ e gapas.\n\n23 Me yibi buch ni Coriantum e yaen u woʼen e chitamangin, me toey bukun e binaw ni gagangʼ, me piiʼ e tin nib mangil ngakʼ e pi gidiiʼ rokʼ u lan e pi rran rokʼ. Me yibi buch ni de fakay e bitir nge yaeni madaʼ ko ngiyalʼ ni kari pilibthir.\n\n24 Me yibi buch ni yibi yimʼ leʼengin, ni ke gaman raʼay nge lʼagruw e duw yangren. Me yibi buch ni Coriantum e fek beeʼ nib ppin nge leʼengiy, ko ngiyalʼ nem ni ke pilibthir, ni beeʼ ni kub rugod, mar diyen gow ni pagael nge ppin; ere paer nge yaeni gaman raʼay nge aningeg iragag nge lʼagruw e duw yangren.\n\n25 Me yibi buch ni diyen nni Com, ere Com e yinʼ luwan ko lung; me paer ko lung u lan aningeg iragag nge mereb e duw, me diyen ni Heth; ma ki diyen ni boech e pagael nge ppin.\n\n26 Ere fapi gidi e kur garar gaed bayay u dakean gaʼangin yang fare nam, ma arame tabab bayay e kireb ni ke ni almarin u dakean gaʼangin yang fare nam, ma arame mʼagaenʼ Heth ko fapi makath nib miith bayay rokʼ e pi kakrom, ni ngan liiʼ e chitamangin.\n\n27 Me yibi buch ni chuweg e chitamangin u gilʼilungun, ya liiʼ ngemʼ ko sayden rokʼ; me yinʼ luwan ko lung.\n\n28 Ma aram me yib e profet nga lan fare nam bayay, ni yaed be yoeg ngoraed ni ngar kalgaed ngaenʼraed—ni thingar ra falʼeg rogon woʼen fare Somoel ara bay yib ba gechig nga dakean fare nam; arragon, ni boed ni bay yib ba uyngol, niʼir e yaedra yimʼ riy ni faʼanra dabra kalgaed ngaenʼraed.\n\n29 Machane fapi gidiiʼ e de michaenʼraed ko thin rokʼ fapi profet, ere ra chuweged raed u lan binaw; ma boechi yaed e ninʼ nga lan e loew min pagraed ni ngar mʼaed. Me yibi buch ni rrinʼed gubin e pinnʼey ni boed nibe motochiyel nag fare pilung, i Heth.\n\n30 Me yibi buch ni arame tabab e lldoew ni almarin u dakean fare nam, ere gidiiʼ riy e tabab ko yamʼ nib papay ni bachan e fare uyngol, ya dar awe nʼuw u dakean e fayleng.\n\n31 Ma arame ki yib e porchoyog ni yub nga dakean fare nam, mar kʼaeded e gidiiʼ nib yoʼor. Me yibi buch ni pi gamanman roraed e ra tabab gaed ko miil rokʼ fapi porchoyog ni yub, iyaen ko fare binaw ni bay ko yimuch, ni ke tunguy fapi Nephites fithingan ni Zarahemla.\n\n32 Me yibi buch ni boʼor iyaed e yimʼ u kanawoʼ; machane, bay boech iyaed ni miil nga lan fare binaw ko yimuch.\n\n33 Me yibi buch ni fare Somoel e tileg fapi porchoyog ni nga dab kur lʼoelʼoeged raed, machane ngar ninged e woʼ ni nga dab kiyog ni nge yaen beeʼ, ni enra nomeg ni nge yaen u roem e ra kʼaed e porchoyog ni yub.\n\n34 Me yibi buch ni fapi gidiiʼ e ra leaked aban e gamanman, mar longuyed e tin ni ke yimʼ u kanawoʼ, nge madaʼ ko ngiyalʼ ni kar longuyed raed ni gubin. Ere chiney e napʼan ni guy fapi gidiiʼ ni arame thingar ra mʼaed mar tabab gaed ko kalngaenʼ ko pi denen roraed mar meybil gaed ngakʼ Somoel.\n\n35 Me yibi buch u napʼan ni kar sobutʼ niged yaed u mit Somoel me piiʼ e nʼuw nge aw nga dakean e fayleng; ma aram me tabab i sul gelingin fapi gidiiʼ bayay, ma aram me tabab e galwog nga lan e pi nam ko leluʼoch, nge gubin e pi nam iyaen. Ere fare Somoel e dag gelingin ngoraed ni ke ayuwegraed ni nge siy ra mʼaed ko uyngol.\n\n", "ether 10": "[center][font_size=26]Guruy Ni 10[/font_size][/center]\n\n[i]Me ʼulʼul rebo pilung nga reb—Boech e pilung e ba matʼaw; ma boech e ba kireb—Napʼan nra garar e tin nib matʼaw, ma fapi gidiiʼ e ra tawaʼath me monʼog nagraed Somoel.[/i]\n\n1 Me yibi buch ni Shez, ni gidiiʼ rokʼ Heth—ya Heth e yimʼ ko uyngol, nge gubin chon e tabnaew rokʼ ma kemus ni yigoʼ Shez e magey—ere, Shez e tabab i piiʼ e athamgil nga laniyaenʼ fapi gidiiʼ.\n\n2 Me yibi buch ni Shez e yib ngaenʼ fapi gafgow ni tay e pi chitamangin, ere sunmiy ba gilʼelung nib matʼaw; ya ke yib ngaenʼ ko mang e rinʼ Somoel u napʼan ni fek Jared nge walagen ngar thʼaebew farengi day nib toʼar; ere yaen ko pi kanawoʼ rokʼ Somoel; me diyen ni pagael nge ppin.\n\n3 Ma bin thʼabi ilal e pagael ni fak, ni fithingan e Shez, e togopluw ngakʼ; machane Shez e yimʼ ni liiʼ ba moroʼroʼ, ni bachan fini gel e falaʼab rokʼ, ma arame yib e gapas bayay ngakʼ e chitamangin.\n\n4 Me yibi buch ni chitamangin e falʼeg e binaw ni yoʼor u dakean fare nam, me tabab fapi gidiiʼ ko garar bayay u dakean gaʼangin yang fare nam. Ere Shez e paer nga ri pilibthir; me diyen ni Riplakish. Me yimʼ, ere Riplakish yinʼ luwan ko lung.\n\n5 Me yibi buch ni Riplakish e derinʼ e tin nib matʼaw u mit Somoel, ya boʼor leʼengin nge pi ppin ni yarif rokʼ, me piiʼ e muruwel ni gel ko gidiiʼ ni yibe gafgow i chibiy; arragon, me tomal nag e tax ngoraed; me muruwel ko pi tax nem nge toey bukun e naʼun ni fafalelʼ.\n\n6 Me toey ni fan ngakʼ ba gilʼelung ni rib felʼ yaʼan; me toey e kalbus nib yoʼor, ma chaʼ ni de mʼagaenʼ ngay ni nge piiʼ e tax rokʼ e fek nge yinʼ nga kalbus; ma chaʼ ni deyog ni nge piiʼ e tax rokʼ e ki fek nge yinʼ nga kalbus; me guy rogon ni thingar ra muruwel gaed ni gubin e ngiyalʼ ni fan ko paer roraed; ma chaʼ ni dabi muruwel e guy rogon ngan liiʼ ngemʼ.\n\n7 Ere yog ngakʼ gubin e muruwel rokʼ nib felʼ, arragon ni mus ko gol rokʼ ma kiguy rogon ni ngan beʼech nag doew u lan e kalbus; nge gubin mite muruwel nib felʼ salapen me guy rogon ni ngan falʼeg u lan e kalbus. Me yibi buch ni gafgow nag e gidiiʼ ko pi galong nge pi ngongol rokʼ nib kireb.\n\n8 Ere napʼan ni gagyeg nag e lung u lan aningeg iragag nge lʼagruw e duw me togopluw fapi gidiiʼ ngakʼ; ma arame tabab e mael bayay u lan fare binaw, ni rib almarin ma arame yimʼ Riplakish, ma pi gidiiʼ rokʼ e ni tuluf raed nga wuruʼ fare binaw.\n\n9 Me yibi buch u tomuren bukun e duw, ma Morianton, (niʼir beeʼ ni gidiiʼ rokʼ Riplakish) e kunuy nga taʼabang ba ulung i salthaw ni gidiiʼ ni kan fek yathiraed, ma ranoed iyaen ngar og niged e mael ngakʼ fapi gidiiʼ; me gel lungun u bukun e binaw; mari almarin e mael, ni bukun e duw nʼumngin i napʼan ni paer; me gel lungun u dakean gaʼangin yang fare nam, me pilung nag ir u dakean gaʼangin yang fare nam.\n\n10 Ere tomuren ni ke pilung nag ir me waer nag e muruwel ngakʼ fapi gidiiʼ, niʼir e mʼagaenʼ fapi gidiiʼ riy ngakʼ, mar gapgep niged ni nge mang pilung roraed.\n\n11 Me paer nib felʼ paʼ ngakʼ fapi gidiiʼ, machane ire de felʼ waʼathan ni bachan e pi galong nib yoʼor nibe rinʼ; ere ni chuweg u pʼoewchen Somoel.\n\n12 Me yibi buch ni Morianton e sunmiy bukun e binaw, ma fapi gidiiʼ e rra falaʼab gaed u tane lung rokʼ, ni felʼ rograed ko naʼun, nge gol, nge silber, nge wuldug ni grain, nge gamanman, nge garbaw, nge ku boech banʼen ni kan sulweg ngoraed.\n\n13 Ere Morianton e paer nga ri yoʼor e duw rokʼ, ma aram me yibi diyen ni Kim; ere Kim e yinʼ luwan e chitamangin ko lung; me paer ko lung ni meruk e duw, me yibi yimʼ e chitamangin. Me yibi buch ni Kim e de gagyeg ko lung nib matʼaw, ere de mʼagaenʼ Somoel ngakʼ.\n\n14 Ere bay beeʼ nib pagael ni walagen ni togopluw ngakʼ, niʼir e yinʼ riy nga kalbus; me paer nib kalbus ni gubin e pi rran rokʼ; me yibi diyen ni pagael nge ppin u kalbus, ma napʼan ni ke pilibthir me yibi diyen ni Levi; ma aram me yimʼ.\n\n15 Me yibi buch ni Levi e pigpig nib kalbus u tomuren ni ke yimʼ e chitamangin, u lan aningeg iragag nge lʼagruw e duw. Me yaen nag e mael ngakʼ fare pilung ko fare nam, niʼir e yog riy ngakʼ fare gilʼelung.\n\n16 Ma tomuren ni yog ngakʼ fare gilʼelung me rinʼ e tin nib matʼaw u mit Somoel; ere monʼog fapi gidiiʼ u lan fare nam; me paer nge mos rogon fini pilibthir, me yibi diyen ni pagael nge ppin; maki diyen ni Corom, niʼir e ni gapgep nag ni mang pilung ni ke yinʼ luwan.\n\n17 Me yibi buch ni Corom e rinʼ e tin nib matʼaw u mit Somoel ni gubin e pi rran rokʼ; me yibi diyen nib yoʼor ni pagael nge ppin; ma tomuren ni ke guy e rran nib yoʼor me yibi yimʼ, ni boed e piʼin kar pired boech u fayleng; me yinʼ Kish luwan ko lung.\n\n18 Me yibi buch niki yimʼ Kish, me yinʼ Lib luwan ko lung.\n\n19 Me yibi buch ni Lib e ki rinʼ e tin nib matʼaw u mit Somoel. Ere lan e pi rran rokʼ Lib e nliiʼ fapi porchoyog ni yub riy. Ere ranoed iyaen nga lan e binaw ni sor ko yimuch, ni mogow ggan ni fan ngakʼ fapi gidiiʼ ko fare binaw, ya re binaw nem e rib sug ko gamanman nu mapan. Ere Lib e ir beeʼ ni ki salap ko mokol gamanman.\n\n20 Ere ra falʼeged lan binaw nib gaaʼ u charen fachiyang i binaw nib achichig radan, nib chugur nga bangi banʼen ni bay e day riy nibe kiiʼeg e nam.\n\n21 Ere ratayed farengi nam ni bay ko yimuch ni nge paer ni wuruʼ e binaw, ni nga ur feked garaed riy. Ma farengi nam ni poloʼ e bay nga leluʼoch e ke suguy e gidiiʼ dakean.\n\n22 Mar manged bogi gidiiʼ nib tama muruwel, ma yaed be chuwiʼiy e chugum ma yaed be piiʼ ni chuwaeyʼ, ma yaed be folchuwayʼ ngoraed roraed, ni nge yog ni felʼ rograed.\n\n23 Mar muruwel gaed ko gubin mite e ore, mar falʼeged e gol, nge silber, nge iron, nge brass, nge gubin mite wasey; ma yaed be ker ngar feked u fithikʼ e butʼ ngalang; ere, ra kired bangi butʼ ngalang ni bangi butʼ nib gaaʼ ngar feked e ore ni gol, nge silber, nge iron, nge copper riy. Ere, ra falʼeged gubin mite muruwel nib felʼ rogon.\n\n24 Me yog e mad ngoraed, nge mad ni falelʼ ni kan firgiy; mar falʼeged gubin mite mad, ni nge yog ni ngar upnguyed doewraed.\n\n25 Mar falʼeged gubin mite talin e muruwel ni ngar fuʼoged e butʼ ngay, ni ngan giiʼ min yuw ngay, ni ngan tagbey ma ngan kerker e butʼ ngay, ma ngkun pirdiʼiy e butʼ ngay.\n\n26 Mar falʼeged gubin mite talin e muruwel ni nge ayuweg e pi gamanman roraed ko muruwel.\n\n27 Mar falʼeged gubin mite pi talin e mael. Mar muruwliyed gubin mite muruwel nib thil nib felʼ rogon.\n\n28 Ma dariy bingyalʼ ni kan tawaʼath nag buʼulung i gidiiʼ nib felʼ rogon ngoraed, ma ke monʼog nagraed Somoel. Ma yaed bay u lan bangi nam nib melʼeg u fithikʼ gubin e pi nam, ya fare Somoel e ke yoeg.\n\n29 Me yibi buch ni Lib e paer nib yoʼor e duw, me diyen ni pagael nge ppin; maki yibi diyen ni Hearthom.\n\n30 Me yibi buch ni Hearthom e yinʼ luwan e chitamangin ko lung. Ma napʼan ni ke paer Hearthom ko lung u lan riliwʼ nge aningeg e duw, musap gaed, fare gilʼelung e ni fek rokʼ. Me pigpig ni bukun e duw ni kalbus, arragon, ni gubin e tin ni magaey ko pi rran rokʼ.\n\n31 Me diyen ni Heth, me paer Heth nib kalbus u lan gubin e pi rran rokʼ. Me yibi diyen Heth ni Aaron, me paer Aaron ni kalbus u lan gubin e pi rran rokʼ; me diyen ni Amnigaddah, ere kipaer Amnigaddah nib kalbus u lan gubin e pi rran rokʼ; me yibi diyen ni Coriantum, me paer Coriantum nib kalbus u lan gubin e pi rran rokʼ; me yibi diyen ni Com.\n\n32 Me yibi buch ni Com e miliy nga orel barbaʼ fare lung. Me gagyeg nga dakean fare rabaʼ i lung u lan aningeg iragag nge lʼagruw e duw; me yaen ko mael ngakʼ fare pilung, i Amgid, mar cham gaed ni bukun e duw, ni ireram e ngiyalʼ ni gel Com ngakʼ Amgid, me gel lungun nga dakean e baʼan ni ke magaey ko fapi gidiiʼ ko fare lung.\n\n33 Ma lan e pi rran rokʼ Com e sum e moroʼroʼ riy nga lan fare nam; ma kuranoed ko fapi wok ni kakrom, mar gagyeg niged e michmich ni boed ni rinʼ pi kakrom, mar gayed rogon bayay ni ngar gatheayed fare gilʼelung.\n\n34 Ere chiney e Com e yaen nag e mael ngoraed nib almarin; machane, deyog ni gel ngoraed.\n\n", "ether 11": "[center][font_size=26]Guruy Ni 11[/font_size][/center]\n\n[i]Pi mael, pi wagagaey, nge ngongol ni kireb e gagyeg nag e yafos ko fapi Jaredites—Pi profet e roeged nga mʼon e mogothgoth ni poloʼ ni bayi aw ko fapi Jaredites ma kemus ni faʼan yaedra kalngaenʼ—Fapi gidiiʼ e rafeked yathin e thin ko fapi profet.[/i]\n\n1 Ma arame kiyib bukun e profet u lan e pi rran rokʼ Com, ngar prophesy niged e mogothgoth nra yibi aw ko fapi gidiiʼ ma kemus ni faʼan yaedra kalngaenʼ, mar chel gaed ngakʼ Somoel, mar paged e mathang pogofan nge pi ngongol ni kireb.\n\n2 Me yibi buch ni fapi gidiiʼ e rafeked yathin fapi profet, mar miil gaed ngakʼ Com ni nge ayuwegraed, ya fapi gidiiʼ e ra gayed rogon ni ngar liiʼed raed.\n\n3 Mar prophesy niged boʼor banʼen ngakʼ Com; min tawaʼath nag u lan gubin e tin ni ke magaey ko pi rran rokʼ.\n\n4 Me paer nge mos fini pilibthir, me yibi diyen ni Shiblom; ere Shiblom e yinʼ luwan ko lung. Ma bay beeʼ nib moʼon ni walagen Shiblom ni togopluw ngakʼ, ma arame tabab ba mael nib gaaʼ u gaʼangin yang fare nam.\n\n5 Me yibi buch ni fare moʼon ni walagen Shiblom e yoeg ni gubin fapi profet ni kar prophesy niged e mogothgoth ko fapi gidiiʼ e thingar nliiʼraed ngar mʼaed;\n\n6 Ma arame awe gafgow nga dakean gaʼangin yang fare nam, ya kar micheged ni bay yib ba wol ni kireb nga dakean fare nam, ma kura aw nga dakean fapi gidiiʼ, ma bayi aw ba mogothgoth nib gaaʼ nga fithikʼraed, ni dariy reb ni ke buch bingyalʼ ni aram rogon u dakean e fayleng, ma pi yil roraed e ra suguy dakean fare nam, ma dabi buch ni faʼan yaedra kalngaenʼ ko pi denen roraed.\n\n7 Ma dar motoyil gaed ko thin rokʼ Somoel, ni bachan e pi ulung roraed ni kireb nib miith; ere yibi tabab e mael nge togopluw u lan gaʼangin yang fare nam, ma ku aram rogon ni yoʼor e uyngol nge mʼar ni ubchiyaʼ, ni arame aw ba gafgow nib gaaʼ, ni dariy reb bingyalʼ ni yimnang morngaʼagen ni aram rogon u dakean e fayleng; Ma gubin e pinnʼey e yib u lan gubin e pi rran rokʼ Shiblom.\n\n8 Ere fapi gidiiʼ e ra tabab gaed ko kalngaenʼ ko pi denen roraed; ma nʼumngin i napʼan ni ra kalgaed ngaenʼraed me wurengaenʼ Somoel ngoraed.\n\n9 Me yibi buch ni Shiblom e nliiʼ nge yimʼ, ere ni fek Seth nga kalbus, me paer nib kalbus u lan gubin e pi rran rokʼ.\n\n10 Me yibi buch ni Ahah, nib pagael ni fak, e paer ko lung; me gagyeg ko lung nga dakean fapi gidiiʼ u gubin e pi rran rokʼ. Me rinʼ gubin mite denen u lan e pi rran rokʼ, niʼir e tabolngin nag e puʼoeg rachaʼ nib yoʼor; ma rib lich e pi rran rokʼ.\n\n11 Ma Ethem, ni gidiiʼ rokʼ Ahah, e paer ko fare gilʼelung; nge kuʼir e ki rinʼ e tin nib kireb u lan e pi rran rokʼ.\n\n12 Me yibi buch nu lan e pi rran rokʼ Ethem me yib bogi profet nib yoʼor, ngar prophesy gaed bayay ngakʼ fapi gidiiʼ; arragon, ra prophesy gaed ni fare Somoel e ra gatheayraed ni poloʼ ngar chuw gaed u dakean e fayleng, ma kemus ni faʼan yaedra kalngaenʼ ko pi denen roraed.\n\n13 Me yibi buch ni fapi gidiiʼ e ra ʼelʼel niged gumʼirchaʼraed, ma dar motoyil gaed ko thin roraed; ere fapi profet e kirbaenʼ raed mar chuw gaed ko fapi gidiiʼ.\n\n14 Me yibi buch ni Ethem e gagyeg nag e pufthin u fithikʼ e kireb u lan gubin e pi rran rokʼ; me yibi diyen ni Moron. Me yibi buch ni Moron e yinʼ luwan ko lung; nge Moron e rinʼ e tin nib kireb u mit Somoel.\n\n15 Me yibi buch ni sum e wagaey nga fithikʼ fapi gidiiʼ, ni bachan e fare ulung nib miith nni sunmiy ni nge gel lungun me felʼ rogon; me yibi mʼug beeʼ nib moʼon u fithikʼraed nib almarin ko kireb, me yib nag e mael ngakʼ Moron, niʼir e gel riy nge fek barbaʼ fare lung; me paer rokʼ e baʼanem e lung ni bukun e duw.\n\n16 Me yibi buch ni gel Moron ngakʼ, me sulweg fare lung bayay.\n\n17 Me yibi buch niki yibi mʼug beeʼ nib moʼon nib yargael, ma beeʼ ni gidiiʼ rokʼ fare moʼon ni walagen Jared.\n\n18 Me yibi buch ni gel ngakʼ Moron me fek fare gilʼelung; ere, Moron e paer nga kalbus ko gubin e tin ni ke magaey ko pi rran rokʼ; me yibi diyen ni Coriantor.\n\n19 Me yibi buch ni Coriantor e paer nib kalbus u gubin e pi rran rokʼ.\n\n20 Ma lan e pi rran rokʼ Coriantor e ki yib e profet riy nib yoʼor, ngar prophesy niged bogi banʼen nib felʼ mab poloʼ falʼngin, ma roeged ko fapi gidiiʼ ni ngar kalgaed ngaenʼraed, ma faʼanra dabra kalgaed ngaenʼraed ma fare Somoel ni Got e ra gagyeg nag e gechig nib togopluw ngoraed nra gatheayraed ni poloʼ;\n\n21 Ma kur yiʼiy niged ni fare Somoel ni Got e ra piiʼ nge yib ara rafek iyib boech e gidiiʼ ni ngar pired ko re nam nem, u gelingin, ni boed rogon ni fek e pi chitamangraed iyib.\n\n22 Ere ra feked yathin gubin e thin ko fapi profet, ni bachan fare ulung roraed nib miith nge pi ngongol roraed nib kireb.\n\n23 Me yibi buch ni Coriantor e diyen ni Ether, me yibi yimʼ, ni ke paer nib kalbus u lan gubin e pi rran rokʼ.\n\n", "ether 12": "[center][font_size=26]Guruy Ni 12[/font_size][/center]\n\n[i]Fare profet i Ether e fonow nag fapi gidiiʼ ni nge michaenʼraed ngakʼ Got—Moroni e tamilngeg i yoeg bayay fapi ʼangʼang nge maʼangʼang nrinʼ u dakean e mich—Mich e bing woʼen ngakʼ fare moʼon ni walagen Jared ni nge guy Kristus—Fare Somoel e piiʼ e moʼowaer ngakʼ e gidiiʼ ni nge yog ni sobutʼaenʼ raed—Fare moʼon ni walagen Jared e mithmitheg fare Burey ni Zerin u dakean e mich—Mich, athap, nge tʼufeg e rib gaʼfan ko woʼen e thap—Moroni e guy Yesus ni yow ba sabol.[/i]\n\n1 Me yibi buch ni pi rran rokʼ Ether e immoy u lan e pi rran rokʼ Coriantumr; ma Coriantumr e ire pilung u gaʼangin yang e nam.\n\n2 Ma Ether e ba profet rokʼ Somoel; ere Ether e yib u lan e pi rran rokʼ Coriantumr, nge tabab ko prophesy ngakʼ fapi gidiiʼ, ya dakiyog ni nge tileg ir ni bachan fare Kan ni Thothup rokʼ Somoel ni bay rokʼ.\n\n3 Ere ri machib ni kakadbul, nge yaeni madaʼ nga napan ni ke aw e yalʼ nga butʼ, nibe tamilngeg ko fapi gidiiʼ ni nge michaenʼraed ngakʼ Got mar kalgaed ngaenʼraed ara dangay ma yira gatheayraed, ni be yoeg ngoraed nu dakean e mich e ra muguʼul gubin banʼen riy—\n\n4 Ere, enra michaenʼ ngakʼ Got e rriyulʼ ni rayog ni nge athapeg rebe fayleng nib felʼ, arragon, ni boed rogon bangi banʼen u baʼani matʼaw i paʼ Got, nib athap ni ma yib u dakean e mich, ni ma yuluuy e yaʼel ko gidiiʼ, niʼir e ratay raed ni yaed bagael ma yaed ba miyuluy, ni gubin e ngiyalʼ ma yaed be rinʼ e tin nib felʼ e muruwel, me wawliyraed ngar liyoer gaed ngakʼ Got.\n\n5 Me yibi buch ni Ether e prophesy nag bogi banʼen nib felʼ mab poloʼ falʼngin ngakʼ fapi gidiiʼ, niʼir e de michaenʼraed ngay, ni bachan e dar guyed.\n\n6 Ere chiney, e gag, Moroni, e nggu weliy boech banʼen ni morngaʼagen e pinnʼey; bay gudag ko fayleng ni mich e bogi banʼen ni yibe athapeg ma danur guy; ere, dabi yoʼor lungmed ni bachan e damur guyed, ya dabi yib e mich riy ngomed nge yaeni madaʼ nga tomuren ni kan sikeng nag e mich romed.\n\n7 Ya dakean e mich e mʼug Kristus riy ngakʼ e pi chitamangdaed, u tomuren ni ke fos ko yamʼ; ma de mʼug ngoraed nge yaeni madaʼ nga tomuren ni ke michaenʼraed ngakʼ; ere, dabisiy ni boech e gidiiʼ e bay e mich roraed ngakʼ, ya de mʼug ko fayleng.\n\n8 Machane bachan e mich ko gidiiʼ me mʼug ko fayleng, me taʼfan fithingan e en Chitamangiy, me falʼeg rogon woʼen ngakʼ e gidiiʼ ni ngar manged boech e pi tafek tawaʼath nu tharmiy, ni gomanga yog ni ngar athapeged e pinʼen ni dawor ruguyed.\n\n9 Ere, gimed e kurayog ni nge yog ni mu athap gaed, magmed mang tafek tawaʼath nu tharmiy, ni kemus ni faʼanra bay e mich romed.\n\n10 Musap gaed, u dakean e mich e ni pining fa piʼin kakrom riy u rogon fare yaram nib thothup rokʼ Got.\n\n11 Ere, dakean e mich e ni piiʼ fare motochiyel rokʼ Moses riy. Machane dakean fare tawaʼath ni aram Fak e ke falʼeg Got rebo kanawoʼ riy nib felʼ; ma dakean e mich e kan muguʼuliy riy.\n\n12 Ya faʼanra dariy e mich u fithikʼ e gidiiʼ ma Got e dabiyog ni nge rinʼ e maʼangʼang u fithikʼraed; ere, dabi mʼug ngoraed nge madaʼ nga tomuren ni ke yog e mich ngoraed.\n\n13 Musap gaed, u dakean e mich rokʼ Alma nge Amulek me puth fare kalbus riy nga butʼ.\n\n14 Musap gaed, fare mich rokʼ Nephi nge Lehi e gagyeg nag fare thil ni tay fapi Lamanites, Min tawfe nagraed ko nifiy nge fare Kan ni Thothup.\n\n15 Musap gaed, fare mich rokʼ Ammon nge pi walagen e gagyeg nag ba maʼangʼang nib gaaʼ nga fithikʼ fapi Lamanites.\n\n16 Arragon, ni mus ngakʼ gubin e piʼin ni gagyeg nag e maʼangʼang e ra gagyeg niged u dakean e mich, ni boed e piʼin ni ur moyed nga mʼon ku Kristus nge piʼin ni rabaed nga tomuren.\n\n17 Ma dakean e mich e fare dalip i gachalpen e yog riy ngoraed ba michmich ni dabra thamiyed e yamʼ; ma de yog ngoraed e re michmich nem nge madaʼ nga tomuren ni ke yog e mich ngoraed.\n\n18 Ma dariy bingyalʼ ni ke gagyeg nag e gidiiʼ e maʼangʼang nge madaʼ nga tomuren ni ke yog e mich ngoraed; ere sommʼon e nge michaenʼraed ngakʼ fachaʼ ni Fak Got.\n\n19 Ma bay boech e gidiiʼ ni rib gel e mich roraed, u mʼon ni nge yib Kristus, ni arame dakiyog i tel raed u barbaʼ farengi lumor nibe inge lem, ya rriyulʼ nra guyed nga oewchraed e pinʼen ni kar guyed ko changar u dakean e mich, mar falfalaenʼ gaed.\n\n20 Ere musap gaed, kad guyed u lan e re chep ney ni bagyaed e pichaʼaney e fare moʼon ni walagen Jared; ya rib gel e mich rokʼ ngakʼ Got, ni arame napʼan ni kʼiyeg Got bugulipaʼ ma dakiyog ni nge mithaeg ko changar rokʼ fare moʼon ni walagen Jared, ni bachan e thin rokʼ ni yoeg ngakʼ, ni ireram fare thin ni yog ngakʼ u dakean e mich.\n\n21 Ma tomuren ni ke guy fare moʼon ni walagen Jared bugulipaʼ Somoel, ni bachan fare michmich ni ke yog ngakʼ fare moʼon ni walagen Jared u dakean e mich, ere fare Somoel e dakiyog ni nge mithaeg banʼen ko changar rokʼ; ere me dag gubin banʼen ngakʼ, ya dabkiyog i tel u barbaʼ farengi lumor nibe inge lem.\n\n22 Ma dakean e mich me yog riy ngakʼ e pi chitamag fare michmich ni pinnʼey e ra yib ngakʼ pi walagraed u dakean fapi Gentiles; ere Somoel e ke chiyliy ngog, arragon, ni Yesus Kristus.\n\n23 Ere gguʼar ngakʼ: Somoel, fapi Gentiles e yaedra muning nag e pinnʼey, ni bachan e dag salap gaed ko yol; ya gur Somoel e kam salap nagmaed ko thin u dakean e mich, machane dawor mu salap nagmaed ko yol; ya gur e kam sunmiy gubin e pi gidiiʼ ney ni rayog ni ngar weliyed boʼor banʼen, ni bachan fare Kan ni Thothup ni kam piiʼ ngoraed;\n\n24 Ma gur e kam sunmiy maed ni buchʼuw e tin rayog ni nggu yoloeyed, ni bachan e sagilaeyʼ u paʼmaed. Musap, gur e dam sunmiy maed ni gamaed ba salap ko yol ni boed fare moʼon ni walagen Jared, ya gur e mu sunmiy ni pinʼen ni yoloey e rib mangingʼ ni woed gur, nibe miliyaenʼ e gidiiʼ ni ngar biʼeged.\n\n25 Gur e kum falʼeg e thin romaed nib mangingʼ mab felʼ, nge taw nga bang ni dab kiyog ni nggu yoloeyed; ere, napʼan ni gamaed ra yol ma gamaed be guy fanmaed kirkireb ko yol, nge oloboch riy ni bachan rogon ni gamaed be yarmiy e pi yu bugithin romaed; ere gube rus nag ni richey me muning nag fapi Gentiles e thin romaed.\n\n26 Ere napʼan ni gog e rennʼey, me non Somoel ngog, ni gaʼar: Pi meechiyang e ma muning, machane yaedra kirbaenʼ; ma murnguy rog e ba gaman ko piʼin nib muding, ni yaedra fek oewchraed ko pi moʼowaer romed;\n\n27 Ma faʼanra yib e gidiiʼ ngog ma gura dag ngoraed e moʼowaer roraed. Guma piiʼ e moʼowaer ko gidiiʼ ni nge yog ni nge sobutʼaenʼ raed; ma murnguy rog e ba gaman ko gubin e gidiiʼ ni yaed be sobutʼ niged laniyaenʼraed u pʼoewcheg; ya faʼan yaedra sobutʼ niged laniyaenʼraed u pʼoewcheg, me michaenʼraed ngog, ma arame gura guy rogon ni pinʼen ni moʼowaer roraed e ra mang gelingraed.\n\n28 Musap gaed, gura dag ngakʼ fapi Gentiles e pi moʼowaer roraed, ma gura dag ngoraed ni mich, nge athap, nge tʼufeg e ra fekraed iyib ngog—ni fare alublub ko gubin mit e felʼ.\n\n29 Ere gag, Moroni, e tomuren ni kug rungʼag e pi thin ney, me gapas laninʼug, mug gaʼar: O Somoel, tirom nib matʼaw e yira rinʼ, ya gumnang ni gur e gama gagyeg nag e gidiiʼ u rogon e mich roraed;\n\n30 Ya fare moʼon ni walagen Jared e gaʼar ko fare burey ni Zerin, Muchuw riy—me chuw. Ma faʼan manga dariy e mich rokʼ ma dabi mithmith; ere gur e gama gagyeg u tomuren ni ke yog e mich ko gidiiʼ.\n\n31 Ya gur e mmʼug ngakʼ pi gachalpem; u tomuren ni ke yog e mich ngoraed, mar non naed u fithingam, gur e kam mʼug ngoraed u fithikʼ ba gelingin nib gaaʼ.\n\n32 Ma ku gumnang ni gur e kamoeg faram ni gur e kam falʼeg ba naʼun ni fan ko gidiiʼ, arragon, u fithikʼ e pi naʼun rokʼ e Chitamam, niʼir e rayog riy ngakʼ e gidiiʼ e athap nib felʼ; ere gidiiʼ e thingari athap, ara dangay ma dabiyog ni nge yog bang e tagilʼ ngakʼ ko rengi nʼen ni kam falʼeg rogon.\n\n33 Ma bayay, ku gumnang ni gur e kamoeg ni kam tʼufeg e fayleng, nge yaeni madaʼ ko ngiyalʼ ni kam tay e yafos rom nga butʼ ni fan ko fayleng, ni nge yog ni ngam fek bayay ya ngam falʼeg bangi tagilʼ ni fan ko gidiiʼ.\n\n34 Ere chiney e gumnang nre adag rom ney ko gidiiʼ e tʼufeg; ere, faʼanra dariy e tʼufeg ko gidiiʼ ma dabiyog ngoraed e rangi tagilʼ ni baʼaram ni kam falʼeg u lan e pi naʼun rokʼ e Chitamam.\n\n35 Ere, gumnang ni bachan e rennʼey ni kamoeg, ni faʼanra dariy e tʼufeg ko fapi Gentiles, ni bachan e moʼowaer romaed, ma gur e gara sikeng nagraed, mag chuweg roraed e pinʼen ni yaed ba salap riy, arragon, ni woed e pinʼen ni ke yog ngoraed, mag piiʼ ngakʼ e piʼin nib yoʼor boech e tin ra yog ngoraed.\n\n36 Me yibi buch ni arame gu meybil ngakʼ Somoel ni nge piiʼ e murnguy ngakʼ fapi Gentiles, ni nge yog ngoraed e tʼufeg.\n\n37 Me yibi buch ni arame gaʼar fare Somoel ngog: Faʼanra dariy e tʼufeg roraed ma dariy rogon ngom, ya gur e kuʼum yulʼyulʼ; ere, mad rom e bay ni beʼech nag. Ma bachan e gur e kam guy e moʼowaer rom ere gur e bay ni gel nigem, ni arame bay mu paer nga butʼ ko farengi tagilʼ ni kug falʼeg u lan e pi naʼun rokʼ e Chitamag.\n\n38 Ere chiney e gag, Moroni, gube fingichiy e pi Gentiles, arragon, nge ku aram rogon ngakʼ e pi walageg nib tʼuf rog, nge yaeni madaʼ ko ngiyalʼ ni kug madaʼ gaed nggilʼ e pufthin rokʼ Kristus, ni ireram e gin nra nang e gidiiʼ riy ni mad rog e dariy rachaʼmed riy.\n\n39 Ma aram magmed nang ni kug guy Yesus, ma kenon ngog ni gamow ba sabol, ma ke yoeg ngog u fithikʼ e tamilang ni sobutʼaenʼ, ni boed ni ma non beeʼ ngakʼ beeʼ ko birog e thin, ni be weliy morngaʼagen e pinnʼey;\n\n40 Ma kemus ni buchʼuw riy e kug yoloey, ni bachan e dag salap ko yol.\n\n41 Ere chiney, e nggu chiyliy ngomed ni ngam gayed e chaʼaney i Yesus niʼir e ke yoloey fapi profet nge apostle morngaʼagen, ni nge yog ngomed fare murnguy rokʼ Got ni Chitamangiy, nge fare Somoel i Yesus Kristus, nge fare Kan ni Thothup, niʼir e be micheg row, ngomed me paer romed ni gubinfen. Amen.\n\n", "ether 13": "[center][font_size=26]Guruy Ni 13[/font_size][/center]\n\n[i]Ether e weliy morngaʼagen ba Jerusalem ni Beʼech ni ngan toey nga Mariken ni pifak Yosef e ngar toeyed—I prophesy, min chuweg u lan binaw, me yoloey fare chep ko Jaredite, me yoeg nga mʼon e mogothgoth ni ratay fapi Jaredites—Mael e ri almarin u gaʼangin yang fare nam.[/i]\n\n1 Ere chiney e gag, Moroni, e arame nggu muʼ nag e chep rog ni morngaʼagen fare mogothgoth nra aw ko fapi gidiiʼ ni yaed faram e kug yoloey morngaʼagraed.\n\n2 Ya musap gaed, kar feked yathin gubin e thin rokʼ Ether; ya rriyulʼ ni ke yoeg ngoraed morngaʼagen gubin banʼen, aram ko sommʼon ni sum e gidiiʼ; nge tomuren ni chuw e raen u dakean e re nam ney me yaeni aw ni bangi nam ni kan melʼeg u fithikʼ gubin e pi nam, ni ba nam ni kan melʼeg ni fan ngakʼ Somoel; ere fare Somoel e baʼadag ni nge gubin e gidiiʼ nibe paer u dakean ma thingar ra pigpig gaed ngakʼ;\n\n3 Ma ireram e gin gilʼ fare Jerusalem ni Beʼech, nra yib nga butʼ u tharmiy, nge ireram gilʼ fare galasia nib thothup rokʼ Somoel.\n\n4 Musap gaed, Ether e guy e pi rran rokʼ Kristus, me weliy morngaʼagen ba Jerusalem ni Beʼech u dakean e re nam ney.\n\n5 Ma ki weliy morngaʼagen fapi gidiiʼ ku Israel, nge fare Jerusalem niʼir e ra yib Lehi riy—u tomuren ni kan gatheay ma bay ni toey bayay, nib binaw nib thothup ni fan ngakʼ Somoel; ere, dabiyog ni nge mang ba Jerusalem ni Beʼech ya ki immoy u bingyalʼ i nʼen ni kakrom; machane bay kun toey bayay, nge mang bbinaw nib thothup rokʼ Somoel; ma thingar ni toey ni fan ngakʼ e pi gidiiʼ ku Israel—\n\n6 Ere ba Jerusalem ni Beʼech e thingar ni toey nga dakean e re nam ney, ni fan ngakʼ e tin ni ke magaey u pifak Yosef, ya pinnʼey e ke yib e pow riy.\n\n7 Ya boed rogon Yosef ni fek e chitamangin iyaen nga lan fare nam nu Egypt, me yimʼ u roem; ere, aram rogon ni fare Somoel e fek e tin ni ke magaey u pifak Yosef nga wuruʼ fare binaw nu Jerusalem, ni nge yog ni wurengaenʼ ngakʼ pifak Yosef ni nge siy ra mʼaed, ni woed ni wurengaenʼ ngakʼ fachaʼ ni chitamangin Yosef ni de yimʼ.\n\n8 Ere, tin ni ke magaey u pifak Yosef e bay ni yung raed nga dakean e re nam ney; ma nge paer ni bangi nam ni ngar pired riy; ma bay ra sunmiyed bbinaw nib thothup ni fan ngakʼ Somoel, ni boed fare Jerusalem ni kakrom; ma dabki minaenʼraed, nge yaeni madaʼ ko tomur, u napʼan ni ke yimʼe fayleng.\n\n9 Ma arame bay yib rebo tharmiy nib beʼech nge rebo fayleng nib beʼech; mar boedew e gal ni kakrom machane tin kakrom e kemʼay, ma gubin banʼen ma kan beʼech nag.\n\n10 Ma arame bay yib fabin nib Beʼech e Jerusalem; ma rib felʼ waʼathan e piʼin ni bay rapired riy, ya yaed e piʼin ni mad roraed e ke wechwech u dakean rachaʼen fare Saaf; ma yaed e piʼin ni kan thiʼeg raed nga fithikʼ e tin ni ke magaey u pifak Yosef, ni yaed e piʼin ni gidiiʼen fapi gidiiʼ ku Israel.\n\n11 Ma arame ku bay yib fare Jerusalem ni kakrom; nge pi gidiiʼ riy, e rib felʼ waʼathraed, ya kan lukuy raed nga rachaʼen fare Saaf; ma yaed e piʼin nni garareg raed ngan kunuy nga taʼabang u lan fare aningeg i rabaʼ e fayleng, ngu lan e pi nam u leluʼoch, ma yaed e piʼin nibe fek e tawaʼath ni yib ko fare mʼag ni tay Got ngakʼ e pi chitamangraed, i Abraham.\n\n12 Ma napʼan ni bay yib e pinnʼey, me buch fare chep nib thothup ni gaʼar, bay e piʼin nib mʼon, ni yaedra tomur; ma bay e piʼin nib tomur, ni bay ra mʼonaed.\n\n13 Ma arame guwaen ni nggu yoloey boech, machane ba mathngeluwol ni nggu rinʼ; ya rib felʼ mab poloʼ falʼngin e pi prophecy rokʼ Ether; machane dar liyoer gaed ngakʼ, ere ra yinʼed nga wuruʼ e binaw; me yaeni miith nga thilin bangi war ni rran, me nepʼ me yaen nga wean nge yaliy e pinʼen ni nge buch ko fapi gidiiʼ.\n\n14 Ma napʼan nibe paer u thilin bangi war me falʼeg e tin kubay ko re chep ney, nibe guy e gafgow nibe aw nga dakean fapi gidiiʼ, nib nepʼ.\n\n15 Me yibi buch ni ku lan e re duw nem nni chuweg u fithikʼ fapi gidiiʼ me yibi tabab ba mael nib gaaʼ nga fithikʼ fapi gidiiʼ, ya rib yoʼor e piʼin ni rabaed, ni bogi gidiiʼ nib yargael, marbaed ragayed rogon ni ngar liiʼed Coriantumr u dakean e pi makath ni kireb roraed mab miith, niʼir e kug weliy morngaʼagen.\n\n16 Ere chiney e Coriantumr, e ke fil gubin e pi salap ko mael nge gubin e pi sasaliyeb nu fayleng, ere og nag e mael ngakʼ e piʼin ni yaed be gey rogon ni ngar liiʼed.\n\n17 Machane de kalngaenʼ, ma ku aram rogon ngakʼ e pi pagael ni pichoʼay ni fak nge pi ppin ni pidorang ni fak; ma ku aram rogon ngakʼ e pi pagael ni pichoʼay nge ppin ni fak Cohor; ma ku aram rogon ngakʼ fapi pagael ni pichoʼay nge ppin ni fak Corihor; ma ra ngan ngochngocheg i yoeg, ma dariy rebo pagael ni pichoʼay nge ppin ni pidorang u dakean gaʼangin yang e fayleng ni kalngaenʼ ko pi denen rok.\n\n18 Ere, yibi buch nu lan e bin mʼon e duw ni paer Ether riy u thilin fare ngi war, ma arame boʼor e gidiiʼ ni kan liiʼraed ko sayden rokʼ fapi ulung nib miith, ni yaed be cham ngakʼ Coriantumr ni gomanga yog nra feked fare gilʼelung.\n\n19 Me yibi buch ni fapi pagael ni fak Coriantumr e ra cham gaed nib gel me mapʼ rachaʼraed nib yoʼor.\n\n20 Ma lan e bin lʼagruw e duw me yib e thin rokʼ Somoel ngakʼ Ether, ni nge yaen nge prophesy ngakʼ Coriantumr ni, faʼanra kalngaenʼ, nge gubin chon e tabinaew rokʼ, ma fare Somoel e ra piiʼ ngakʼ gilʼilungun me tay e gidiiʼ rokʼ ni dabra mʼaed—\n\n21 Ara dangay ma yaedra yimʼ, nge gubin chon e tabinaew rokʼ ma kemus ni yigoʼ ir e ra magaey. Ma kemus ni nge paer nib fos ni nge guy nibe muguʼul fapi prophecy niʼir faram e kan weliy ni morngaʼagen boech e gidiiʼ ni bay rabaed ngar pired ko fare nam; mar feked Coriantumr ngar kʼeyaged; ma gubin e gidiiʼ ma yira liiʼ ngemʼ, ma kemus ni yigoʼ Coriantumr e ra magey.\n\n22 Me yibi buch ni Coriantumr e de kalngaenʼ, ma aram rogon nge chon e tabinaew rokʼ, nge fapi gidiiʼ; ma de tal fare mael; mar gayed rogon ni ngar liiʼed Ether, machane miil roraed nge yaeni miith bayay nga thilin farengi war.\n\n23 Me yibi buch ni yibi puw Shared ngalang, me og nag e mael ngakʼ Coriantumr; me gel ngakʼ, ni arame bin dalip e duw ngay me fek ni kalbus.\n\n24 Ma fapi pagael ni fak Coriantumr, e lan e bin aningeg e duw, mar gel gaed ngakʼ Shared, mar sulweged bayay fare gilʼelung ngakʼ e chitamangraed.\n\n25 Ere arame tabab ba mael u dakean gaʼangin yang fare nam, gubin e gidiiʼ nge ulung rokʼ e yaed be cham ni fan ko pinʼen ni yaed baʼadag.\n\n26 Me basug e moroʼroʼ, ma ra ngan ngochngoch nag iyoeg, ma gubin mite kireb ma bay u dakean gaʼangin yang fare nam.\n\n27 Me yibi buch ni Coriantumr e ri damomuw nib gel ngakʼ Shared, me yaen nge pi salthaw rokʼ ngakʼ ni mael; marbaed ra gak gaed u fithikʼ e damomuw, ni rabaed ra gak gaed nga lan fare loway nu Gilgal; ma mael nra tayed e rib ubchiyaʼ.\n\n28 Me yibi buch ni Shared e cham ngakʼ u lan dalip e rran. Me yibi buch ni Coriantumr e gel ngakʼ, me tuluf iyaen nge madaʼ ko ngiyalʼ ni ke yib i taw nga yungi raed nu Heshlon.\n\n29 Me yibi buch ni Shared e ki og nag e mael ngakʼ bayay u dakean e pi yungi raed nem; ere musap gaed, me gel ngakʼ Coriantumr, me tuluf nge sul bayay ko fare loway nu Gilgal.\n\n30 Ere Coriantumr e og nag e mael bayay ngakʼ Shared u lan fare loway nu Gilgal, me gel ngakʼ Shared me madʼad ngakʼ ngemʼ.\n\n31 Ere Shared e madʼad nga ay Coriantumr, ni arame dakiyaen ko mael bayay u lan lʼagruw e duw, ni aram napʼan gubin e gidiiʼ u dakean fare nam ma yaed be puʼoeg e rachaʼ, ma dariy beeʼ ni nge tileg raed.\n\n", "ether 14": "[center][font_size=26]Guruy Ni 14[/font_size][/center]\n\n[i]Pi denen ko gidiiʼ e yib nag e wol ni kireb nga dakean fare nam—Coriantumr e ki og nag e mael ngakʼ Gilead, nge migid Lib, nge migid Shiz—Rachaʼ nge ldoew e suguy dakean fare nam.[/i]\n\n1 Ere chiney yibi tabab ba wol ni kireb nga dakean gaʼangin yang fare nam ni bachan e denen ko fapi gidiiʼ, niʼir e, faʼanra theyʼ beeʼ talin e muruwel rokʼ ara sayden rokʼ nga doew e rungrung, ara gin ni ma chaʼar riy, ma musap gaed, ra yaeni rebo rran riy, ma dabki pirʼeg, ere wol ni kireb e rib noemow ni ke ʼaw nga dakean fare nam.\n\n2 Ere gubin e gidiiʼ me chichiʼiy paʼ ko tirokʼ banʼen, ma dabi maen ara piiʼ banʼen ku beeʼ; ma gubin e gidiiʼ make tay koelingin e sayden rokʼ u baʼani matʼaw i paʼ, nibe matangiy e chugum rokʼ nge yafos rokʼ nge leʼengin nge bitir rokʼ.\n\n3 Ere chiney, e tomuren lʼagruw e duw, nge tomuren e yamʼ ni ke tay Shared, musap gaed, me yib beeʼ nib moʼon ni walagen Shared nge yibi og nag e mael ngakʼ Coriantumr, niʼir e gel Coriantumr riy ngakʼ me tuluf nga wuruʼ e binaw nu Akish.\n\n4 Me yibi buch ni fare moʼon ni walagen Shared e ki og nag e mael ngakʼ u lan wuruʼ e binaw nu Akish; ere mael ntay e rib ubchiyaʼ, ma bukun e biyuʼ e piʼin ra mʼaed ko sayden.\n\n5 Me yibi buch ni Coriantumr e longbiy farengi wuruʼ e binaw; ma fare moʼon ni walagen Shared e yaen nge chuw u lan wuruʼ fare binaw ni ke nepʼ, nge liiʼ boech ko fapi salthaw ku Coriantumr, u napʼan ni yaed ba chingnag.\n\n6 Me yib iyib ko fare binaw nu Moron, nge yibi tay ir ko fare gilʼelung ku Coriantumr.\n\n7 Me yibi buch ni Coriantumr e paer ko salthaw rokʼ u lan wuruʼ e binaw u lan lʼagruw e duw, ma ri yoʼor e salthaw rokʼ.\n\n8 Chiney e fare moʼon ni walagen Shared, ni fithingan e Gilead, e ki yoʼor e salthaw rokʼ, ni bachan fapi ulung nib miith.\n\n9 Me yibi buch ni pi tolang ko priest rokʼ e ra thanged e fan rokʼ u napʼan nib paer nga butʼ u gilʼelungunʼ.\n\n10 Me yibi buch ni beeʼ u reb fapi ulung nib miith e thang e fan rokʼ u bangi banʼen nib miith, me mang ire paer ko fare gilʼelung; ma fithingan e Lib; ma Lib e beeʼ nib moʼon nib famsow, u fithikʼ gubin fapi gidiiʼ.\n\n11 Me yibi buch nu lan e bin taʼareb e duw ko lung rokʼ Lib, me yib Coriantumr ko fare binaw nu Moron, nge og nag e mael ngakʼ Lib.\n\n12 Me yibi buch ni ra cham gow Lib, ni arame toey Lib paʼ nge madʼad ngay; machane, fare ulung i salthaw ku Coriantumr e ra piiʼed iyaen nga mʼon ngakʼ Lib, ni arame miil nge yaen ko mathil u dappʼelʼay.\n\n13 Me yibi buch ni Coriantumr e leak iyaen; me og nag Lib e mael ngakʼ u dappʼelʼay.\n\n14 Me yibi buch ni Lib e gel ko fapi salthaw rokʼ Coriantumr, ni arame ra miil gaed bayay ko fare wuruʼ e binaw nu Akish.\n\n15 Me yibi buch ni Lib e leak iyaen nge madaʼ ko ngiyalʼ ni ke taw ko raed nu Agosh. Ma Coriantumr e ke fek gubin e gidiiʼ ngar uned ngakʼ u napʼan ni ke miil rokʼ Lib iyaen nga lan e ginem e nam niʼir e ke miil ngay.\n\n16 Ma napʼan ni ke taw ko raed nu Agosh me og nag e mael ngakʼ Lib, me liiʼ nge madaʼ ko ngiyalʼ ni ke yimʼ; machane, bay beeʼ nib moʼon ni walagen Lib ni yib ngakʼ Coriantumr ni ke yinʼ luwan, ere mael ntay e rib ubchiyaʼ, ni arame miil Coriantumr bayay ko salthaw rokʼ fare moʼon ni walagen Lib.\n\n17 Chiney e fithingan fare moʼon ni walagen Lib e Shiz. Me yibi buch ni Shiz e leak Coriantumr, me gel nga bukun e binaw, me liiʼ e ppin nge bitir, me urufiy e pi binaw nem.\n\n18 Me yaen madguwan Shiz u gaʼangin yang fare nam; arragon, me wer thiin Shiz u gaʼangin yang fare nam—Miniʼ e rayog ni nge togopluw ko salthaw rokʼ Shiz? Musap gaed, be thirif e gidiiʼ u butʼ!\n\n19 Me yibi buch ni fapi gidiiʼ e ra tabab gaed ko moʼolung nga taʼabang ni yu ulung i salthaw, u dakean gaʼangin yang fare nam.\n\n20 Mar kiiʼ gaed u butʼ; nge miil boech iyaed nge mang ko fapi salthaw rokʼ Shiz, me miil boech iyaed nge mang ko salthaw rokʼ Coriantumr.\n\n21 Ma rib gel mab nʼuw napʼan e mael ntay, ere rib nʼuw napʼan e puʼoeg e rachaʼ nge wup ldoew, ni arame fare nam ni poloʼ e tharey ldoewen e gidiiʼ ni ke yimʼ.\n\n22 Ere fare mael e rib papay mab gur ni arame dakuriy beeʼ ni magaey ni nge kʼeyag e pi ldoew, ya yaed be yaen u reb e mael nga reb, ni yaed be pag ldoewen e pumoʼon, nge ppin, nge bitir nib garar u dakean fare nam, ni nge longuy e faklʼud.\n\n23 Me madaʼ boen e meal riy u dakean fare nam, ni gaʼangin yang fare nam; ere fapi gidiiʼ e ra magawon gaed ni rran nge nepʼ, ni bachan boen e mel.\n\n24 Machane, Shiz e de tal i lʼoelʼoeg Coriantumr; ya ke michmicheg rokʼ ni nge fulweg ngakʼ Coriantumr falbiyen i rachaʼen walagen, ni kan liiʼ ngemʼ, nge fare thin rokʼ Somoel ni yib ngakʼ Ether ni Coriantumr e dabi yimʼ ko sayden.\n\n25 Ere aray rogon ni kad guyed ni fare Somoel e gechig nagraed u fithikʼ e damomuw rokʼ ni poloʼ, ma pi ngongol roraed ni kireb nge pi denen roraed e ke yarmiy rogon ba kanawoʼ ni fan ko gafgow roraed ni dabimus biʼid.\n\n26 Me yibi buch ni Shiz e lʼoelʼoeg Coriantumr iyaen nib sor ko ngek, iyaen nge madaʼ ko mathil u dappʼelʼay, mu roem e og nag e mael riy ngakʼ Shiz u lan dalip e rran.\n\n27 Ere rib gel e gafgow ni aw nga fithikʼ fapi salthaw rokʼ Shiz ni arame tabab fapi gidiiʼ ko murus, ma arame ra tabab gaed ko miil rokʼ fapi salthaw rokʼ Coriantumr; mar miil gaed iyaen ko fare binaw nu Corihor, mar liiʼed e gidiiʼ riy, gubin e piʼin ni dabra manged ngoraed.\n\n28 Mar nʼufed e pi tent roraed u lan fare loway nu Corihor; ma Coriantumr e nʼuf e pi tent rokʼ u lan fare loway nu Shurr. Chiney e fare loway nu Shurr e ba chugur ko farengi falang ni Comnor; ere, Coriantumr e kunuy e salthaw rokʼ nga taʼabang nga dakean farengi falang nu Comnor, me thoey ba rappa nga dakean fapi salthaw rokʼ Shiz nibe piningraed ni ngar baed ngan mael.\n\n29 Me yibi buch ni arame rabaed, machane kun suruy raed bayay; ma kur baed ko yan lʼagruw yay, ma kun suruy raed ko yan lʼagruw yay. Me yibi buch ni kur baed bayay ko yan dalip yay, min mael ni rib ubchiyaʼ.\n\n30 Me yibi buch ni Shiz e madʼad ngakʼ Coriantumr nib toʼaer e yungin ni ke thʼaeb u doew; ere Coriantumr, e thig nga butʼ ni bachan e rachaʼ u doew ni ke yaen, ere ni chibiy ngan fek iyaen ni gowa ke yimʼ.\n\n31 Chiney e pumoʼon, nge ppin, nge bitir ni ke yimʼ ko ruw rabaʼ i gidiiʼ e rib yoʼor ni arame Shiz e chiyliy ngakʼ e gidiiʼ rokʼ ni dab kur lʼoelʼoeged fapi salthaw rokʼ Coriantumr; ere, ra suloed ko tamagif roraed.\n\n", "ether 15": "[center][font_size=26]Guruy Ni 15[/font_size][/center]\n\n[i]Yu miriʼay e biyuʼ ko fapi Jaredites e nlii yaed ngar mʼaed u napʼan e mael—Shiz nge Coriantumr e ra kunuyew gubin e gidiiʼ nga taʼabang ngan mael nga nimʼ—Fare Kan ni Thothup rokʼ Somoel e tal ni daki paer roraed—Fare ulung ko Jaredite e ra gatheayed raed—Kemus ni yigoʼ Coriantumr e magaey.[/i]\n\n1 Me yibi buch u napʼan ni fos e madʼad u doew Coriantumr, me yib ngaenʼ fapi thin ni yoeg Ether ngakʼ.\n\n2 Me guy ni ke chugur lʼagruw e million e gidiiʼ rokʼ ni kar mʼaed ko sayden, me tabab e kirbaenʼ nga lan gumʼirchaʼen; arragon, ke gaman lʼagruw e million e pumoʼon ni madangdang ni kan liiʼraed, nge ku aram rogon ngakʼ e pi leʼengraed nge bitir roraed.\n\n3 Me tabab ko kalngaenʼ ko pi kireb ni ke rinʼ; me yib ngaenʼ fapi thin ni ke weliy gubin fapi profet, me guy ni ke muguʼul e pi thin nem nge yibi madaʼ ko ngiyalʼ nem, ni gubin nge madaʼ ko tin achig; ere ri kirbaen ni polo me siyeg ni ngan falʼeg laniyaenʼ.\n\n4 Me yibi buch ni yoloey bangi babyor nge yaen ngakʼ Shiz, ni be athapeg ni nga dabki liiʼ fapi gidiiʼ, ma ra pag fare gilʼelung ni fan ko yafos rokʼ fapi gidiiʼ.\n\n5 Me yibi buch u napʼan ni ke thap farengi babyor rokʼ ngakʼ Shiz me yoloey bang nge yaen ngakʼ Coriantumr, ni faʼanra pag ir nge liiʼ ko sayden rokʼ, ma ra pag fapi gidiiʼ ni dabki liiʼraed.\n\n6 Me yibi buch ni fapi gidiiʼ e dar kalgaed ngaenʼraed ko denen roraed; ere fapi gidiiʼ rokʼ Coriantumr e ra damomuw gaed ngakʼ fapi gidiiʼ rokʼ Shiz; ma fapi gidiiʼ rokʼ Shiz e ra damomuw gaed ngakʼ fapi gidiiʼ rokʼ Coriantumr; ere, fapi gidiiʼ rokʼ Shiz e ra og niged e mael ngakʼ fapi gidiiʼ rokʼ Coriantumr.\n\n7 Ere napʼan ni guy Coriantumr ni arame ke yaen ni nge aw nga butʼ bayay me miil rokʼ fapi gidiiʼ ku Shiz.\n\n8 Me yibi buch ni yibi taw nga yungi raen nu Ripliancum, ni fan e, bagaʼ ara bafelʼ ko gabin; ere, napʼan ni rabaed ko yungi raen ney mar nʼufed e pi tent roraed; ma ku aram rogon ngakʼ Shiz ni nʼuf e pi tent rokʼ u charen e yungi raen nem; ma aram me yaeni rebo rran riy marbaed ni mael nga taʼabang.\n\n9 Me yibi buch nra mael gaed nib ubchiyaʼ, ma kun madʼad ngakʼ Coriantumr bayay, me aw nga butʼ ko rachaʼ ni ke yaen nib yoʼor u doew.\n\n10 Me yibi buch ni fapi salthaw rokʼ Coriantumr e ra piiʼed fapi salthaw rokʼ Shiz ni arame ra gel gaed ngoraed, mar tulufed raed; mar miil gaed nga lan e yimuch, mar nʼufed e pi tent roraed u bangi banʼen ni kanoeg ni Ogath.\n\n11 Me yibi buch ni fapi salthaw rokʼ Coriantumr e ra nʼufed e pi tent roraed u charen bangi falang ni Ramah fithingan; ni ku ireram farengi falang niʼir e mithaeg Mormon ni Chitamag fapi chep nib thothup riy ngakʼ Somoel.\n\n12 Me yibi buch ni ra kunuyed nga taʼabang gubin fapi gidiiʼ u dakean gaʼangin yang fare nam, ni dawor ra mʼaed, ma kemus ni yigoʼ Ether e de ʼun.\n\n13 Me yibi buch ni Ether e guy gubin e pinʼen nibe rinʼ fapi gidiiʼ; me guy ni pi gidiiʼ nib mʼagaenʼ ngakʼ Coriantumr e ra mukun gaed nga taʼabang ko fapi salthaw rokʼ Coriantumr; ma pi gidiiʼ nib mʼagaenʼraed ngakʼ Shiz e ra mukun gaed nga taʼabang ko fapi salthaw rokʼ Shiz.\n\n14 Ere, yow lʼagruw ni ra kunuyew nga taʼabang e gidiiʼ u lan aningeg e duw, ni gomanga yog nra fekew gubin e piʼin ni bay u dakean fare nam, ni nge yog e gelingin ngorow ni rogon nra yog ngorow.\n\n15 Me yibi buch u napʼan ni yaed gubin ni kar mukun gaed nga taʼabang, ni gubin e gidiiʼ nra beeʼ make mang ko re rabaʼ i salthaw ni baʼadag, nge pi leʼengraed roraed nge bitir roraed—ni gubin ni pumoʼon, nge ppin, nge bitir min tay talin e mael nga paʼaraed, ma baʼ fen e pul talin e mael roraed, nge mad ni ma upnguy ngorngorey, nge urwaech ni ma upnguy loelugey ko mael, ere kar chuw gaed nga madan e mael—mar baed iyib ra poethoeth gaed nga taʼabang; mar mael gaed ko re rran nem ni poloʼ, ma dariy barbaʼ ni gel.\n\n16 Me yibi buch u napʼan ni ke nepʼ ma kar magaf gaed, mar suloed ko pi tamagif roraed; ma tomuren ni kar suloed ko pi tamagif roraed mar sap gaed ngalang ngar yoer niged e kirbaenʼ ko yamʼ ni ke tay e gidiiʼ roraed; ere rib almarin e mayoer nra tayed, ma gelʼgelʼ roraed ko kirbaenʼ, e suguy fithikʼ e nifeng.\n\n17 Me yibi buch ni rebo rran riy ma ranoed bayay ko mael, ere rib noemow mab gel e gafgow ko binem e rran; machane, dariy barbaʼ ni gel, ma napʼan ni nepʼ bayay mar suguyed fithikʼ e nifeng nga lamraed ko yoer, nge gelʼgelʼ roraed, nge daloloeyʼ roraed, ko pi gidiiʼ roraed ni kar mʼaed.\n\n18 Me yibi buch ni Coriantumr e yoloey bangi babyor bayay ngakʼ Shiz, nibe athapeg ni nga dab kiyib bayay ni mael, ma nge fek fare gilʼelung, me pag fapi gidiiʼ ni dabra mʼaed.\n\n19 Machane musap gaed, fare Kan ni Thothup rokʼ Somoel e ke chuw roraed, ere Moʼoniyanʼ e ke poloʼ gelingin nga dakean gumʼirchaʼen fapi gidiiʼ, ya kar paged yaed ke ʼelʼel gumʼirchaʼraed, nge maʼew ko tafnaey roraed ni nge gatheayraed; ere ranoed bayay ko mael.\n\n20 Me yibi buch ni ra mael gaed ko re rran nem ni poloʼ, ma napʼan ni nepʼ mar moloed nga dakean e pi sayden roraed.\n\n21 Me yaeni rebo rran riy mar cham gaed nge nepʼ.\n\n22 Ma napʼan ni nepʼ ma kar ching gaed ko damomuw, ni boed beeʼ ni ke ching ko waeyin; mar moloed bayay nga dakean e pi sayden roraed.\n\n23 Me rebo rran riy mar cham gaed bayay; ma napʼan ni nepʼ ma yaed gubin ni kar mʼaed ko sayden ma kemus ni wugem nge lʼagruw ko gidiiʼ rokʼ Coriantumr nge nelʼ iragag nge mereb ko gidiiʼ rokʼ Shiz e magaey.\n\n24 Me yibi buch ni ra moloed nga dakean e pi sayden roraed e re nepʼ nem, me rebo rran riy mar cham gaed bayay, mar cham gaed u poloʼ i gelingraed ko sayden roraed nge fan e pul talin e mael roraed, ni poloʼ e re rran nem.\n\n25 Ma napʼan ni nepʼ ma kemus ni guyey nge lʼagruw ko gidiiʼ rokʼ Shiz, nge riliwʼ nge medilip ko gidiiʼ rokʼ Coriantumr e ke magaey.\n\n26 Me yibi buch ni ra abich gaed mar moloed, mar falʼeged rograed ko yamʼ ko bin migid e rran. Ma yaed bogi pumoʼon nib gagangʼ mab yargael ni faʼanra nga noeg gelingin e gidiiʼ.\n\n27 Me yibi buch ni ra cham gaed u lan dalip e awa, mar aw gaed nga butʼ ni bachan e rachaʼ ni ke mapʼ u doewraed.\n\n28 Me yibi buch u napʼan ni fapi gidiiʼ rokʼ Coriantumr e ke sul gelingraed ni rayog ni nga ranoed, ma ranoed ni ngar miil gaed ni fan ko yafos roraed; machane musap gaed, Shiz nge gidiiʼ rokʼ e ra puw gaed ngalang, me michmicheg u fithikʼ e damomuw rokʼ ni ra liiʼ Coriantumr ara ire nge yimʼ ko sayden.\n\n29 Ere, lʼoelʼoegraed, me yaeni rebo rran riy ma ke koelraed; mar cham gaed bayay ko sayden. Me yibi buch u napʼan ni yaed gubin ni kar mʼaed ko sayden, ma kemus ni yigoʼ Coriantumr nge Shiz e kar magaey gow, musap gaed Shiz e aw nga butʼ ni bachan e rachaʼ u doew ni ke yaen.\n\n30 Me yibi buch u napʼan ni Coriantumr e ke pag ir nga dakean e sayden rokʼ, ni be toffan buchʼuw, me thaeb loelugen Shiz nge mul.\n\n31 Me yibi buch u tomuren ni ke thʼaeb loelugen Shiz nge mul, me bigbigiy Shiz ir ngalang nga paʼ me sul nge aw nga butʼ; ma tomuren ni ke guruboch nag marchaʼalen, me awe fan rokʼ.\n\n32 Me yibi buch ni Coriantumr e thig nge aw nga butʼ, me paer ni gowa dakuriy e pogofan rokʼ.\n\n33 Me non fare Somoel ngakʼ Ether, ni gaʼar ngakʼ: Mman iyaen. Me yaen iyaen, me guy ni fapi thin rokʼ Somoel e gubin make muguʼul; me museg e chep rokʼ; (ma raʼay guruy riy e dawor gu yoloey) me fek nge mithaeg nrogon ni yog riy me pirʼeg fapi gidiiʼ rokʼ Limhi.\n\n34 Chiney e pi thin nib tomur ni yoloey Ether e baʼaray: Demutrug ko nge fekeg fare Somoel ngalang, ara nggu paer nggu ayliy e tin baʼadag Somoel u lan e dowef, e demutrug rogon, ni faʼanra kug thap nga lan gilʼilungun Got. Amen.\n\n", "moro 1": "[center][font_size=26]Fare Babyor ku Moroni[/font_size][/center]\n\n[center][font_size=26]Guruy Ni 1[/font_size][/center]\n\n[i]Moroni e yol ni fan ngakʼ fapi Lamanites—Fapi Nephites ni dar feked yathin Kristus e nliiʼraed ngar mʼaed. Napʼan T.Y. 401–421[/i]\n\n1 Chiney e gag, Moroni, e tomuren ni kug muʼ i ngochngoch nag i yoloey fare chep ko gidiiʼ ku Jared, mug lemnag ni dab kug yoloey boech, machane kug bay ni dawor gumʼ; ma dagur guy rogon ni nge nang fapi Lamanites ya gube rus ngay ni yaedra liiʼeg nggumʼ.\n\n2 Ya musap gaed, pi mael roraed e rib maʼangech u fithikʼraed; ma bachan e fananikan roraed mar liiʼed e tin baʼaram e Nephite ni dabra feked yathin Kristus.\n\n3 Ere gag, Moroni, e dab gufek yathin Kristus; ere, garbael ni gube tay e gube gay e gin ni rayog ni nggu miith riy.\n\n4 Ere chiney, e nggu yoloey buchʼuw banʼen, ni nge thil nga rogon ni gu lemnag; ya gu lemnag ni dab kug yoloey boech; machane nga kug yoloey buchʼuw banʼen, ni gomanga yog ni yib angin ngakʼ pi walageg, ni fapi Lamanites, u lan rebo rran ko tin kubay e rran nga mʼon, u rogon ni baʼadag Somoel.\n\n", "moro 2": "[center][font_size=26]Guruy Ni 2[/font_size][/center]\n\n[i]Yesus e piiʼ ngakʼ fare ragag nge lʼagruw i Nephite ni gachalpen gelinginraed ni ngar piiʼed fare tawaʼath ko fare Kan ni Thothup. Napʼan T.Y. 401–421.[/i]\n\n1 Ireray e pi thin rokʼ Kristus, ni weliy ngakʼ e pi gachalpen, fare ragag nge lʼagruw ni ke melʼeg raed, u napʼan ni tay paʼ nga dakean loelugraed—\n\n2 Me pining fithingraed, ni gaʼar: Ngam pininged e en Chitamangiy u fithingag, u dakean e meybil ni gel; ma tomuren ni kam rinʼed e biney me yib gelingmed ni ngam tayed paʼmed nga dakean loelugen, e chaʼ ni ngam piiʼed fare Kan ni Thothup ngakʼ; ma fithingag e ngam piiʼed riy, ya aray rogon ni rinʼ e pi apostle rog.\n\n3 Chiney e weliy Kristus e pi thin ney ngoraed ko yan sommʼon ni mʼug ngoraed; ma fare ulung i gidiiʼ e dar rungʼaged, machane fapi gachalpen e rrungʼaged; ma oren e piʼin ni ra tayed paʼaraed nga dakean loelugraed, e aw fare Kan ni Thothup nga dakeanraed.\n\n", "moro 3": "[center][font_size=26]Guruy Ni 3[/font_size][/center]\n\n[i]Pi elder e ra yibliyed e pi priest nge teacher ni yibe tay paʼay nga dakean loelugey. Napʼan T.Y. 401–421.[/i]\n\n1 Ireray yalen ni rinʼ fapi gachalpen, ni kanoeg ni yaed e pi elder ko galasia, ni ra yibliyed e pi priest nge teacher—\n\n2 Tomuren ni kar meybil gaed ngakʼ e en Chitamangiy u fithingan Kristus, mar tayed paʼaraed nga dakean loelugraed, mar gaʼar gaed:\n\n3 U fithingan Yesus Kristus e kug yibliyed gur riy ni ngam mang rebe priest (ara faʼanra ire ba teacher, magmed gaʼar: kug yibliyed gur ni ngam mang rebe teacher) ni ngam machib nag e kalngaenʼ nge manʼaegfan ko denen u dakean Yesus Kristus, u dakean e mich rokʼ nga fithingan nge yaeni madaʼ ko ngiyalʼ ni ke mus e yafos rokʼ u roey. Amen.\n\n4 Ere aray rogon yalen ni ra yibliyed e pi priest nge teacher, u rogon e pi tawaʼath nge poeng rokʼ Got ngakʼ e gidiiʼ; ere ra yibliyed raed u dakean gelingin fare Kan ni Thothup, ni bay roraed.\n\n", "moro 4": "[center][font_size=26]Guruy Ni 4[/font_size][/center]\n\n[i]Rogon e pi elder nge pi priests nra yibliyed mar piiʼed e flowa ko sacrament e tamilngeg Moroni rogon. Napʼan T.Y. 401–421.[/i]\n\n1 Baʼaray rogon yalen ni fapi elder nge priests roraed nra yibliyed ngar piiʼed doewngin nge rachaʼen Kristus ngakʼ e pi chon e galasia; ra yibliyed ngar piiʼed u rogon e pi motochiyel rokʼ Kristus; ere gimed manang nib riyulʼ e biney e yalen; ere elder ara priest e gagyeg nag—\n\n2 Ere rragbug gaed nga butʼ ni yaed e pi chon e galasia, ngar meybil gaed ngakʼ e en Chitamangiy u fithingan Kristus, me lungraed:\n\n3 A Got, ni Chitamangiy ni Gubinfen, gamaed be ning ngom u fithingan Fakam, i Yesus Kristus, ni ngam thothupeg mag tay angin e gi flowa ney ngakʼ e yaʼal rok gubin e piʼin ni ngar kayed; ni ngar kayed me yib uran ngoraed doewngin Fakam, mar micheged ngom, A Got, ni Chitamangiy ni Gubinfen, nib mʼagaenʼraed ngay ni ngar feked fithingan Fakam nga dakeanraed, ma nge gubin e ngiyalʼ me yib uran ngoraed, mar fol gaed ko pi motochiyel rokʼ ni ke piiʼ ngoraed, ni nge yog ni paer fare Kan ni Thothup rokʼ roraed ni gubin e ngiyalʼ. Amen.\n\n", "moro 5": "[center][font_size=26]Guruy Ni 5[/font_size][/center]\n\n[i]Yalen i yibliy min piiʼ fare waeyin ko sacrament e tamilngeg Moroni rogon. Napʼan T.Y. 401–421.[/i]\n\n1 Baʼaray rogon i yibliy min piiʼ fare waeyin—Musap gaed, ra feked fare kap, me lungraed:\n\n2 A Got, ni Chitamangiy ni Gubinfen, gamaed be ning ngom u fithingan Fakam, i Yesus Kristus, ni ngam thothupeg mag tay angin e gafi waeyin ney ngakʼ e yaʼal rok gubin e piʼin ni ngar unumed, ni ngar unumed me yib uran ngoraed rachaʼen Fakam, ni mapʼ ni fan ngoraed; ni ngar micheged ngom, A Got, ni Chitamangiy ni Gubinfen, ni nga iyib uran ngoraed ni gubin e ngiyalʼ, ni nge yog ni paer fare Kan ni Thothup rokʼ roraed. Amen.\n\n", "moro 6": "[center][font_size=26]Guruy Ni 6[/font_size][/center]\n\n[i]Gidiiʼ ni ma kalngaenʼ e ma thapeg e tawfe muʼun nang salapen—Pi chongin e galasia ni ma kalngaenʼ e yima nʼaegfan roraed—Pi moʼolung e yima gagyeg nag u dakean gelingin fare Kan ni Thothup. Napʼan T.Y. 401–421.[/i]\n\n1 Ere chiney e nggu weliy morngaʼagen e tawfe. Musap gaed, elder, priest, nge teacher e ni tawfe nagraed; ma dan tawfe nagraed nge madaʼ ko ngiyalʼ ni kar daged ni ke bung rograed ngay.\n\n2 Ma ku aram rogon ni dar tawfe niged beeʼ nge madaʼ ko ngiyalʼ ni kar daged e mʼingaenʼ nge kalngaenʼ, mar micheged ko pi chon e galasia ni riyulʼ ni kar kalgaed ngaenʼraed ko gubin e pi denen roraed.\n\n3 Ma dariy beeʼ ni thapeg e tawfe nge madaʼ ko ngiyalʼ ni kar feked fithingan Kristus nga dakeanraed, ni kar dugiliyed u wunʼraed ni ngar pigpig gaed ngakʼ nge madaʼ nga tungun e yafos roraed.\n\n4 Ma tomuren ni kar thapeged e tawfe, make pigaenʼraed ma kar beʼech gaed u dakean gelingin fare Kan ni Thothup, min uneg raed ko mathaʼeg nga fithikʼ fapi chon e galasia rokʼ Kristus; min fek fithingraed, ni nga un lemnagraed ma yibe duruwʼiy raed ko fare thin nib mangil rokʼ Got, ni ngan tay raed u kanawoʼ nib matʼaw, ni ngan ayuwegraed nga ur yunʼuyed e meybil, ni kemus ni falʼngin Kristus e kar tagaʼ gaed ngay, niʼir e tabolngin nge tungun e mich roraed.\n\n5 Ma pi chon e galasia e ur moʼolung gaed, ni ngar baley niged e abich roraed ma yaed be meybil, ma yaed be fith salapraed ni morngaʼagen rogon e paer roraed.\n\n6 Ma ur moʼolung gaed ngar feked e flowa nge waeyin, ni nge pug uran ngoraed fare Somoel i Yesus.\n\n7 Ma ur kolchiyaʼ gaed ngay ni nga dabiyib e ngongol ni denen nga fithikʼraed; ma piʼin ni yira pirʼeg ni kar denen gaed, ma dalip e pi chon e galasia e yaedra micheg e kireb roraed u pʼoewchen e pi elder, ma faʼanra dabra kalgaed ngaenʼraed, ma dabra pogofay gaed, ma yira thang fithingraed, ma dab kun thiʼeg raed nga fithikʼ fapi gidiiʼ rokʼ Kristus.\n\n8 Machane oren yay ni yaed be kalngaenʼ mar gayed e manʼaegfan, u fithikʼ e yulʼyulʼ, min nʼaegfan roraed.\n\n9 Ma pi moʼolung roraed e i gagyeg nag e pi tiyugangʼ ko galasia u rogon e pi muruwel ko fare Kan ni Thothup; ya fare gelingin e Kan ni Thothup e be powiʼiyraed ko gin ni ngar machib gaed riy, ara fonow, ara meybil, ara wenig, ara tang, ni aram rogon nrinʼ.\n\n", "moro 7": "[center][font_size=26]Guruy Ni 7[/font_size][/center]\n\n[i]Ba thiibach ntay ni ngan yaen nga gilʼ e toffan rokʼ Somoel—Meybil u fithikʼ e yulʼyulʼ—Fare Kan ni Thothup rokʼ Kristus e piiʼ matʼawon e gidiiʼ ni ngar nanged i kiiʼeg e felʼ ko kireb—Moʼoniyanʼ e ma pingegaenʼ e gidiiʼ ni ngar feked yathin Kristus mar rinʼed e kireb—Pi profet e ra tamilang niged fare wub rokʼ Kristus—U dakean e mich, e yima gagyeg nag e maʼangʼang riy nge machib nibe tay e pi angel—Gidiiʼ e thingar ra athapeged e yafos ni manechubog mar chichiʼiyed yaed ko tʼufeg. Napʼan T.Y. 401–421.[/i]\n\n1 Ere chiney e gag, Moroni, e nggu yoloey buchʼuw e thin ni morngaʼagen e chitamag i Mormon, ni non ni morngaʼagen e mich, nge athap, nge tʼufeg; ya aray rogon ni non ngakʼ fapi gidiiʼ, u napʼan ni machib nagraed u lan tagilʼ e moʼolung ni kar toeyed ni tafen e meybil.\n\n2 Ere chiney e gag, Mormon, e gube non ngomed, pi walageg nib tʼuf rog; u dakean e murnguy rokʼ Got ni Chitamangiy, nge Somoel rodaed i Yesus Kristus, nge laniyaenʼ nib thothup, ni bachan fare tawaʼath ko poeng ni tay ngog, ni kan piiʼ matʼawog riy ni nggu non ngomed ko ngiyalʼ ney.\n\n3 Ere, gubaʼadag ni nggu non ngomed e piʼin ni gidiiʼen e galasia, ni piʼin gapasaenʼ ni gidiiʼen Kristus, ni gimed e piʼin ni ke yog ngomed e athap niʼir e rayog riy ngomed ni ngam maroed nga tafen e toffan rokʼ Somoel, ko ngiyalʼ ney iyaen nga mʼon nge madaʼ nga napʼan ni kam toffan gaed rokʼ u tharmiy.\n\n4 Ere chiney o pi walageg, kug muʼ i dugliy laninʼug ngomed ni bachan e paer romed nib gapas u fithikʼ e gidiiʼ.\n\n5 Ya ke yib nganʼug fare thin rokʼ Got ni yoeg nu dakean e pi muruwel roraed e gara nang raed riy; ya faʼanra pi muruwel roraed e ba mangil, me ere ku yaed ba mangil.\n\n6 Ya musap gaed, Got e yoeg, ni beeʼ nib kireb e dabiyog ni nge rinʼ e tin nib mangil; ya faʼanra ognag beeʼ ba tawaʼath ara meybil ngakʼ Got, ni dabi rinʼ u fithikʼ e yulʼyulʼ ma dariy falʼngin ngakʼ.\n\n7 Ya musap gaed, danur mathaʼeg ngakʼ niʼir e beeʼ nib matʼaw.\n\n8 Ya musap gaed, faʼanra beeʼ nib kireb ni nge piiʼ ba tawaʼath, ma ma rinʼ ni de mʼagaenʼ ngay; ma woed ni de piiʼ fare tawaʼath; ere kan dugliy nib kireb u mit Got.\n\n9 Ere ku aram rogon ngakʼ beeʼ ni kan dugliy nib kireb, ni faʼanra meybil ma dar yulʼyulʼ ngay u lan gumʼirchaʼen; arragon, ma dariy falʼngin ngakʼ, ya Got e dabi mʼagaenʼ ngakʼ beeʼ ni aram rogon.\n\n10 Ere, beeʼ nib kireb e dabiyog ni nge rinʼ e tin nib mangil; ara nge piiʼ ba tawaʼath nib mangil.\n\n11 Ya musap gaed, ba alublub nib moʼoy e dabiyog ni nge piiʼ e raen nib mangil; ara ba alublub nib mangil ni nge piiʼ e raen nib moʼoy; ere, beeʼ nib tapigpig rokʼ moʼoniyanʼ e dabiyog ni nge leak Kristus; ma faʼanra nge leak Kristus ma dabiyog ni nge mang ba tapigpig rokʼ moʼoniyanʼ.\n\n12 Ere, gubin banʼen nib mangil ma yib rokʼ Got; ma tin nib kireb e ma yib rokʼ moʼoniyanʼ; ya fare moʼoniyanʼ e ire toʼogor rokʼ Got, ma be togopluw ngakʼ ni gubin e ngiyalʼ, ma be pining ma be miliy laniyaenʼ e gidiiʼ ko denen, ni ngar rinʼed e tin nib kireb ni gubin e ngiyalʼ.\n\n13 Machane musap gaed, tin ni yib rokʼ Got e be pining ma be miliyaenʼ e gidiiʼ ni ngar rinʼed e tin nib mangil ni gubin e ngiyalʼ; ere, gubin banʼen nibe piningey ma be miliyey ni ngan rinʼ e tin nib mangil, ma ngan tʼufeg Got, min pigpig ngakʼ, e thogthog ni yib rokʼ Got.\n\n14 Ere, mu kolchiyaʼ gaed, pi walageg nib tʼuf rog, ni nga dab mu dugiliyed u wunʼmed ni tin nib kireb e yib rokʼ Got, ara tin nib mangil ni yib rokʼ Got e yib rokʼ fare moʼoniyanʼ.\n\n15 Ya musap gaed, pi walageg, kan piiʼ ngomed ni ngam kiiʼeged u wunʼmed, ni nge yog ni ngam nanged e tin nib mangil ko tin nib kireb; ma rogon ni ngan kiiʼeg e rib tamilang, ni nge yog ni ngam nanged u fithikʼ e machalbog u wunʼmed, ni boed e rran nib tamilang ko nepʼ nib lumor.\n\n16 Ya musap gaed, fare Kan ni Thothup rokʼ Kristus e ma piiʼ ngakʼ gubin e gidiiʼ, ni nge yog ni ngar nanged e felʼ ko kireb; ere, nggu dag ngomed rogon ni kiiʼeg u wunʼmed; ya gubin banʼen ni ma piningey ni ngan rinʼ e tin nib mangil, ma ma miliyey nge michanʼuy ngakʼ Kristus, e yib u dakean fare gelingin nge tawaʼath rokʼ Kristus; ere ngam nanged u fithikʼ e machalbog u wunʼmed ni bogi banʼen ni yib rokʼ Got.\n\n17 Machane demutrug e renʼen nra miliyaenʼ e gidiiʼ ngar rinʼed e kireb, ma dabi michaenʼraed ngakʼ Kristus, mar feked yathin, ma dabra pigpig gaed ngakʼ Got, ma arame ngam nanged u fithikʼ e machalbog u wunʼmed ni yib rokʼ fare moʼoniyanʼ; ya aray yalen ni ma muruwel fare moʼoniyanʼ, ya darma miliyaenʼ e gidiiʼ ngar rinʼed e tin nib mangil, mus nga taʼabee ma dabi rinʼ ngakʼ; ara rinʼ e pi angel rokʼ; ara rinʼ e piʼin ni kar mʼing gaed ngakʼ.\n\n18 Ere chiney, pi walageg, ni kug guy ni gimed manang fare tamilang niʼir e gimed ra kiiʼeg banʼen ngay u wunʼmed, niʼir fare tamilang rokʼ Kristus, e ngam guyed rogon ni nga dab mu kiiʼeged u wunʼmed ni dematʼaw; ya rogon ni kam yiglʼiyed banʼen e aram rogon ni yira yiglʼiy ngomed.\n\n19 Ere, gube wenig ngomed, pi walageg, ni thingar mu gow gaed u fithikʼ fare tamilang rokʼ Kristus ni nge yog ni ngam nanged i kiiʼeg e felʼ ko kireb; ma faʼan gimed ra lʼeag paʼmed ko gubin banʼen nib mangil, ma dab mu gathibthib niged, ma arame gimed ra mang bitir rokʼ Kristus.\n\n20 Ere chiney, o pi walageg, buʼuw rogon me yog ni ngam lʼeged paʼmed ko gubin banʼen nib mangil?\n\n21 Ere chiney e kug taw ko fare mich, niʼir e gog ni gura weliy morngaʼagen; ere nggog ngomed woʼen me yog ni ngam lʼeged paʼmed ko gubin banʼen nib mangil.\n\n22 Ya musap gaed, Got e manang gubin banʼen, ya ire dabimus biʼid, musap gaed, ke lʼoeg e pi angel ni ngar machib niged e gidiiʼ, ni ngar daged morngaʼagen fare wub rokʼ Kristus; ma ngar daged nu dakean Kristus e ra yib gubin banʼen nib mangil riy.\n\n23 Ma Got e ki weliy ngakʼ e pi profet, u lʼugun, ni Kristus e ra yib.\n\n24 Ere musap gaed, boʼor woʼen ni dag riy banʼen ngakʼ e gidiiʼ, nib mangil; ma gubin banʼen nib mangil ni be yib rokʼ Kristus; ara dangay ma ke mul e gidiiʼ, ma dariy banʼen nib mangil ni ra yib ngoraed.\n\n25 Ere, u dakean e pigpig ko pi angel, ngo dakean gubin e thin ni yib nga butʼ u lʼugun Got, me tabab e gidiiʼ i gagyeg nag e michaenʼ ngakʼ Kristus; ere dakean e mich, mar lʼeged paʼaraed ko tin nib mangil banʼen; ma aray rogon nge yaeni madaʼ ko fare wub rokʼ Kristus.\n\n26 Ma tomuren ni yib, me thap e gidiiʼ u dakean e mich u fithingan; ma dakean e mich, e ra manged pifak Got riy. Ma boed fini riyulʼ nib fos Kristus e aram rogon ni weliy e pi thin ney ngakʼ e pi chitamangdaed, ni gaʼar: Demutrug e renʼen ni gimed ra ning ngakʼ e en Chitamangiy u fithingag, nib mangil, u fithikʼ e mich nib michaenʼmed ngay ni rayog ngomed, musap gaed, yira piiʼ ngomed.\n\n27 Ere, pi walageg nib tʼuf rog, ke tal e maʼangʼang ni bachan e ke yaen Kristus nga tharmiy, ma ke paer nga baʼani matʼaw i paʼ Got, nge fek rokʼ e en Chitamangiy matʼawon ko murnguy ni ke tay ngakʼ e gidiiʼ?\n\n28 Ya ke muguʼuliy fare motochiyel, ere bay matʼawon ngakʼ e piʼin nib michaenʼraed ngakʼ; ma piʼin nib michaenʼ ngakʼ e bay ra lʼeged paʼaraed ko tin nib mangil banʼen; ere be non ni paʼ e gidiiʼ; ma be paer nib manechubog u lan e tharmiy.\n\n29 Ere bachan e biney ni ke rinʼ, o pi walageg nib tʼuf rog, ke tal e maʼangʼang? Musap gaed gube gaʼar ngomed, Dawor; ara pi angel ni kar talgaed i machib nag e gidiiʼ.\n\n30 Ya musap gaed, yaed ba mʼing ngakʼ, ni ngar machib gaed u rogon ni ke chiyliy, ni ngar mʼug gaed ngakʼ e piʼin ni bay e mich roraed nib gel mab miyuluy e tafnaey roraed ko urngin e pinʼen nib yalen rokʼ Got.\n\n31 Ma fare liw ko machib roraed e ngar pininged e gidiiʼ riy nga dakean e kalngaenʼ, mar muguʼuliyed mar rinʼed fare muruwel nib lʼeag rogon ko pi mʼag rokʼ e en Chitamangiy, ni tay ngakʼ e gidiiʼ, ni ngar falʼeg woʼen u fithikʼ e gidiiʼ, u dakean e machib ko thin rokʼ Kristus ngakʼ fapi mʼuw nib melʼeg rokʼ Somoel, ni nge yog nra micheged niʼir.\n\n32 Ere dakean gubin e pinnʼey ni kan rinʼ, e fare Somoel ni Got e ke falʼeg rogon woʼen e tin kubay e gidiiʼ ni nge yog ni michaenʼraed ngakʼ Kristus, me yog ni yib tagilʼ fare Kan ni Thothup u lan gumʼirchaʼraed, u rogon fare gelingin ni bay rokʼ; ere aray rogon ni fachaʼ ni Chitamangiy, e yibi muguʼuliy e pi mʼag ni tay ngakʼ e gidiiʼ.\n\n33 Ere Kristus e ke gaʼar: Faʼanra bay e mich romed ngog ma ra yib gelingmed ni ngam rinʼed ni demutrug e miti nʼen nib gamog u wunʼug.\n\n34 Ma ke gaʼar: Mu kalgaed ngaenʼmed ni gimed gubin e piʼin ni gimed bay ko tin tomur e rran u fayleng, magmed yib ngog, ngan tawfe nagmed u fithingag, ma nge michaenʼmed ngog, ni nge yog ni ngam thap gaed.\n\n35 Ere chiney, pi walageg nib tʼuf rog, faʼanra aray rogon ni pinnʼey e ba riyulʼ niʼir e kug weliy ngomed, ma bayi dag Got ngomed, u gelingin nge rir ko bin tomur e rran, ni bogi banʼen nib riyulʼ, ma faʼanra ba riyulʼ make tal fare rran ko maʼangʼang?\n\n36 Ara ke tal e pi angel ko mʼug ngakʼ e gidiiʼ? Ara ke chuweg fare gelingin e Kan ni Thothup roraed? Ara faʼanra rinʼ, u nʼumngin i napʼan ni bay e tayim, ara bayi paer e fayleng, ara nʼumngin i napʼan ni bay beeʼ u dakean ni ngan thapeg?\n\n37 Musap gaed gube gaʼar ngomed, Dangay; ya dakean e mich e yibe gagyeg nag e pi maʼangʼang riy; ma dakean e mich e be mʼug e pi angel riy ngar machib niged e gidiiʼ; ere, faʼanra ke tal e pinnʼey, mar gafgow ngakʼ e gidiiʼ, ya ke tal ni bachan e mich ni dariy, ma gubin banʼen ma ke yaeni aw nib mʼay fan.\n\n38 Ya dariy beeʼ ni rayog ni nge thap, ni boed ni yoeg Kristus, ma kemus ni faʼanra michaenʼraed nga fithingan; ere, faʼanra ke tal e pinnʼey, ma arame ki tal e mich; ma rib gel e gafgow ko rengi dodow ni ke taw e gidiiʼ ngay, ya ri gowa dariy e bayul ni kan falʼeg ni fan ngoraed.\n\n39 Machane musap gaed, pi walageg nib tʼuf rog, kug muʼ i dugliy laninʼug ngomed, ya kug dugliy ni bay e mich romed ngakʼ Kristus ni bachan e sobutʼaenʼ romed; ya faʼanra dariy e mich romed ngakʼ ma arame dabi bung rogmed ni ngan unegmed ko mathaʼeg nga fithikʼ fapi gidiiʼ ko galasia rokʼ.\n\n40 Ere bayay, pi walageg nib tʼuf rog, gubaʼadag ni nggu non ngomed ni morngaʼagen e athap. Buʼuw rogon me yog e mich ngomed, gathi kemus ni faʼanra bay e athap romed?\n\n41 Ma mang e ngam athapeged? Musap gaed gube yoeg ngomed ni ngam athapeged u dakean fare bayul rokʼ Kristus nge fare gelingin e foskoyamʼ ni tay, ni nge yog e yafos ni manechubog ngomed, ma biney e aray rogon ni bachan e mich romed ngakʼ ni boed ni michmicheg ngomed.\n\n42 Ere, faʼanra bay e mich rokʼ beeʼ ma thingar dabisiy ni bay e athap rokʼ; ya faʼanra dariy e mich ma dariy e athap.\n\n43 Ere bayay, musap gaed gube yoeg ngomed ni dabiyog ni nge yog e mich nge athap ngakʼ, ma kemus ni faʼanra ba gumʼaenʼ, mab munguy gumʼirchaʼen.\n\n44 Faʼanra dangay, ma mich nge athap rokʼ e ba mʼay fan, ya dariy beeʼ ni aram rogon nib mʼag u mit Got, ma kemus ni piʼin nib gumʼaenʼ mab munguy gumʼirchaʼen; ma faʼanra bay beeʼ nib gumʼaenʼ mab munguy gumʼirchaʼen, ma be pogofay nag u gelingin fare Kan ni Thothup ni Yesus e ir Kristus, ma thingari dabisiy ni bay e tʼufeg rokʼ; ya faʼanra dariy e tʼufeg rokʼ ma ire dariy rogon; ere thingari dabisiy ni bay e tʼufeg rokʼ.\n\n45 Ere tʼufeg e ba gumʼaenʼ, mab gol, ma darma awaenʼ, ma de ʼufʼuf, ma de tolngaenʼ, ma de falʼngakʼ, ma de papay e damomuw ngakʼ, ma dar lemnag e tin nib kireb, ma dar falfalaenʼ ko tin nib kireb machane ma falfalaenʼ ko tin nib riyulʼ, ma ma athamgiliy gubin banʼen, mab michaenʼ ko gubin banʼen, ma ma athapeg gubin banʼen, ma ma lubeg gubin banʼen.\n\n46 Ere, pi walageg nib tʼuf rog, faʼanra dariy e tʼufeg romed, ma dariy rogmed, ya tʼufeg e darma mathmit. Ere, mu chichiʼiyed gimed ko tʼufeg, niʼir e thʼabi felʼ u fithikʼ e gabin, ya gubin banʼen mar ra mathmit—\n\n47 Machane tʼufeg e fare adag rokʼ Kristus nib machalbog, ni ma kʼadaenʼ ni gubinfen; ma chaʼ ni yira pirʼeg ni bay rokʼ ko bin tomur e rran, ma ire ba felʼ rogon.\n\n48 Ere, pi walageg nib tʼuf rog, mmeybil gaed ngakʼ e en Chitamangiy u poloʼ i gelingin gumʼirchaʼmed, ni nge yog ni ngam sug gaed ko re adag ney, ni ke piiʼ nga dakean gubin e piʼin nib riyulʼ ni ma lek Fak, ni Yesus Kristus; ni nge yog ni ngam manged pifak Got; ni nge yog u napʼan ni nge yibi mʼug ma kad boeded ir, ya gadaed ra guy niʼir e aram rogon; ni nge yog ngodaed e re athap ney; ni nge yog nni machalbog nagdaed ni boed ir nib machalbog. Amen.\n\n", "moro 8": "[center][font_size=26]Guruy Ni 8[/font_size][/center]\n\n[i]Fare tawfe ko piʼin ni bitir nib achichig e ba ngongol nib kireb—Piʼin ni bitir nib achichig e yaed bafos rokʼ Kristus ni bachan fare Bayul—Mich, kalngaenʼ, gumʼaenʼ nge sobutʼaenʼ, nge thapeg fare Kan ni Thothup, nge kʼadaenʼ nge madaʼ ko tomur e ra thapegey ko yafos. Napʼan T.Y. 401–421.[/i]\n\n1 Baʼaray bbabyor rokʼ e chitamag i Mormon, ni ke yoloey nge yib ngog, gag Moroni; ma ni yoloey nge yib ngog u buchʼuw nga tomuren ni kan piningeg ni nggu pigpig. Ere baʼaray rogon ni yol ngog, nibe gaʼar:\n\n2 Moroni, ni fakag nib tʼuf rog, ka rug falfalaenʼ nib gel ni fare Somoel rom i Yesus Kristus e kam paer ni gabay u waenʼ, ma ke piningem ko machib rokʼ, nge muruwel rokʼ nib thothup.\n\n3 Gabay u wunʼug ni gubin e ngiyalʼ u lan e pi meybil rog, gube meybil ni gubin e ngiyalʼ ngakʼ Got ni fachaʼ ni Chitamangiy u fithingan fare Tir rokʼ nib Thothup, i Yesus, ni nge yog nu dakean e yulʼyulʼ nge murnguy rokʼ, me tayem u fithikʼ e athamgil ko mich rom nga fithingan nge madaʼ ko tomur.\n\n4 Ere chiney, o fakag, e nggu weliy ngom morngaʼagen e tin nibe kireb anʼug ngay nib gel; ya be kireb anʼug ngay ni nge sum e togopluw nga fithikʼmed.\n\n5 Ya, faʼanra riyulʼ e tin ni kug nang, me ere ke sum e togopluw nga fithikʼmed ni morngaʼagen e tawfe ko pi bitir romed nib achichig.\n\n6 Ere chiney, o fakag, gu baʼadag ni ngam muruwel nib gel, ni nge yog ni chuw e re oloboch ney ni ubchiyaʼ u fithikʼmed; ya, ya arayfan ni kug yoloey e re babyor ney.\n\n7 Ya ku chingiyalʼ nem u tomuren ni kug nang e pinnʼey rom mug meybil ngakʼ Somoel nggu fithʼ u morngaʼagen. Ere thin rokʼ Somoel ni yib ngog u gelingin fare Kan ni Thothup, e gaʼar:\n\n8 Mmotoyil ko thin rokʼ Kristus, niʼir e Tabiyul rom, ma Somoel rom nge Got rom. Musap, Kugub nga fayleng ni gathi nggu pining e piʼin nib matʼaw ya piʼin tadenen ni nge kalngaenʼ; piʼin nib poloʼ e de tʼuf e togta roraed, ya piʼin nib mʼar; ere, bitir nib achichig e yaed ba poloʼ, ya dabiyog ni ngar rinʼed e denen; ere fare gechig rokʼ Adam e ni chuweg roraed ni bachag, ma dakuriy gelingin nga dakeanraed; ma fare motochiyel ko madʼad e ke mʼay ni bachag.\n\n9 Ere aray rogon ni dag fare Kan ni Thothup e thin rokʼ Got ngog; ere, fakag nib tʼuf rog, gumnang ni banʼen nib kuʼ u mit Got ni ngam tawfe niged e pi bitir nib achichig.\n\n10 Musap gube yoeg ngom ni baʼaray e nʼen ni ngam machib nag—kalngaenʼ nge tawfe ngakʼ e piʼin nib bung rogon i pufthin nagraed nge ma rayog ni ngar denen gaed; arragon, mu fil ngakʼ e gallabthir ni thingar kalgaed ngaenʼraed min tawfe nagraed, mar sobutʼ niged yaed ni boed e piʼin nib bitir nib achichig, ma rayog ni ngar thap gaed ni yaed e pi bitir roraed nib achichig.\n\n11 Ere pi bitir roraed nib achichig e de tʼuf e kalngaenʼ roraed, ara tawfe. Musap, tawfe u dakean e kalngaenʼ e be muguʼuliy e pi motochiyel ni nge yog ni ngan nʼaegfan e denen.\n\n12 Machane bitir nib achichig e yaed bafos rokʼ Kristus, ni aram u napʼan nni sunmiy e fayleng; ya faʼanra dangay, ma Got e ba Got ni dematʼaw, ma kub Got ni ma thilyeg laniyaenʼ, ma de taʼareb e gidiiʼ u waenʼ; ya uw urngin e bitir nib achichig ni kar mʼaed ni dan tawfe nagraed!\n\n13 Ere, faʼanra piʼin nib bitir nib achichig e dabiyog ni ngar thap gaed ni dariy e tawfe, me ere tin ni kar mʼaed e ka ranoed nga infierno ni dariy nʼumngin i napʼan.\n\n14 Musap gube yoeg ngom, ni enra lemnag ni piʼin nib bitir nib achichig e ba tʼuf roraed e tawfe e keʼaw nga luben e amith nge paʼ e kireb; ya dariy rokʼ e mich, nge athap, ara tʼufeg; ere, faʼanra nge yimʼ e chaʼanem u napʼan nibe lem ni aram rogon, ma thingari yaen nga infierno.\n\n15 Ya rib gel e kireb riy ni ngan lemnag ni Got e ra thapeg reb e bitir ni bachan e tawfe, ma reb e nge gafgow ni bachan e de thapeg e tawfe.\n\n16 Gafgow ngakʼ e piʼin ra thilyeg e pi yalen rokʼ Somoel ni aray rogon, ya yaedra gafgow ma kemus ni faʼan yaedra kalngaenʼ. Musap, gube non nib tamilang, ni bachan e ke yib matʼawog rokʼ Got; ma dagur rus ko mang e rayog ni nge rinʼ e gidiiʼ; ya tʼufeg nib machalbog e be chuweg urngin e murus.\n\n17 Ma kug sug ko tʼufeg, ni arame ba adag ni dabimus biʼid, ere gubin e bitir ma taʼareb rogon u wunʼug; ere gubaʼadag e piʼin nib bitir nib achichig u dakean ba adag nib machalbog; ma yaed gubin ma taʼareb rogon ma yaedra thap.\n\n18 Ya gumnang ni Got e gathib Got ni dematʼaw, ara beeʼ ni ma thilyeg laniyaenʼ; ya darma thilyeg laniyaenʼ u gubinechuboeg ko gubinechuboeg.\n\n19 Piʼin nib bitir nib achichig e dabiyog ni ngar kalgaed ngaenʼraed; ere, rib gel e kireb riy ni ngan siyeg raed ko murnguy rokʼ Got, ya yaed gubin ni yaed bafos rokʼ ni bachan e murnguy rokʼ.\n\n20 Ma enra yoeg ni piʼin nib bitir nib achichig e ba tʼuf e tawfe roraed e be fek yathin e murnguy rokʼ Kristus, ma ke nʼaegfan fare bayul rokʼ nge gelingin e bayul rokʼ.\n\n21 Gafgow ngakʼ e piʼin aram rogon, ya kar awgaed nga tiyoyowol ko yamʼ, nge infierno, nge ba gafgow ni dariy nʼumngin i napʼan. Gube yoeg nib tamilang; ya Got e ke chiyliy ngog. Mmotoyil gaed ngay magmed fol riy, ara yira togopluw nag ngomed u gilʼ e pufthin rokʼ Kristus.\n\n22 Ya musap gubin e piʼin nib bitir nib achichig ma bafos rokʼ Kristus, nge gubin e piʼin ni denang e motochiyel. Ya fare gelingin e bayul e bay angin ngakʼ gubin e piʼin ni denang e motochiyel; ere, enra dawori rinʼ e kireb, ara en demoy u tan luben e kireb, e dabiyog ni nge kalngaenʼ; ere tawfe ni aram rogon e dariy angin—\n\n23 Ya rib kireb u mit Got, ni ngan fek yathin e murnguy rokʼ Kristus, nge fare gelingin e Kan ni Thothup rokʼ, min tay e pagaenʼ nga dakean bogi muruwel nib yamʼ.\n\n24 Musap, o fakag, rennʼey e thingar dabi buch; ya kalngaenʼ e fan ngakʼ e piʼin ni bay u tan luben e kireb ma bay u tan gechigan ba motochiyel ni kan thʼaeb.\n\n25 Ere tin nib mʼon i waʼamngin e kalngaenʼ e tawfe; ma tawfe e ma yib u dakean e mich ni nge muguʼuliy e pi motochiyel; ma pi motochiyel ni yibe muguʼuliy e ma yib nag e manʼaegfan ko pi denen;\n\n26 Ma manʼaegfan ko pi denen e ma yib nag e gumʼaenʼ, nge sobutʼaenʼ; ere bachan e gumʼaenʼ nge sobutʼaenʼ me yog ni yib e Kan ni Thothup, ni fare Tamochoʼ nag anʼuy nib sug ko athap nge adag nib machalbog, niʼir fare adag ni ma kʼadaenʼ u dakean e yulʼyulʼ ko meybil, nge yaeni madaʼ ko tomur, ko ngiyalʼ ni gubin e saints ma bay ra pired rokʼ Got.\n\n27 Musap, o fakag, bay kug yol ngom bayay ni faʼanra dab kaʼaguwon ni mael ngakʼ fapi Lamanites. Musap, fare ufʼuf ko re nam ney, ara fapi gidiiʼ ko Nephites, e kar micheged ni ireram e gafgow roraed ma kemus ni faʼan yaedra kalngaenʼ.\n\n28 Mmeybil ni fan ngoraed, o fakag, ni gomanga yib e kalngaenʼ ngoraed. Machane musap, gube rus nag ni ke chuw fare Kan ni Thothup roraed; ma lan e giney e nam e ku yaed be gay rogon ni ngar gatheayed gubin e gelingin nge matʼawon ni yib rokʼ Got; ma yaed be fek yathin fare Kan ni Thothup.\n\n29 Ma tomuren ni kar feked yathin ba nangaenʼ nib gel, o fakag, ma arame dabki nʼuw napʼan ma kar mʼaed, ni nge muguʼul fapi prophecy ni yoeg fapi profet, ni kuboed rogon fapi thin rokʼ fare Tathapeg rodaed.\n\n30 Ere kefelʼ, o fakag, nge yaeni madaʼ ko ngiyalʼ ni kug yol ngom, ara kug guyem bayay. Amen.\n\n", "moro 9": "Gin lʼagruw e babyor rokʼ Mormon ngakʼ fak i Moroni.\n\nBay morngaʼagen ko guruy ni 9.\n\n[center][font_size=26]Guruy Ni 9[/font_size][/center]\n\n[i]Lamanites e ra buchʼuw gaed mar lich gaed—Yaed e ra gafgow niged yaed ma yaed bechel ngar thanged e pogofan roraed—Mormon e meybil ni nge paer e murnguy nge yulʼyulʼ u dakean Moroni ni gubinfen. Napʼan T.Y. 401.[/i]\n\n1 Fakag nib tʼuf rog, kug yol ngom bayay ni nge yog ni ngam nang ni kugub fos; machane kug yoloey boech banʼen ni morngaʼagen e tin nib kirbaenʼ.\n\n2 Ya musap, bay e mael romaed ngakʼ fapi Lamanites nib ubchiyaʼ, niʼir e deyog nug gelgaed riy; ma Archeantus e kan liiʼ ko sayden ke aw nga butʼ, ma ku aram rogon ngakʼ Luram nge Emron; arragon, rib yoʼor e gidiiʼ romaed nib salap ni kar mʼaed.\n\n3 Ere chiney e musap, o fakag, kug rus ya fapi Lamanites e ngar gatheayed e pi gidiiʼ ney; ya darur kalgaed ngaenʼraed, ere Moʼoniyanʼ e be kʼaring raed ngar ululiyed e damomuw ngoraed.\n\n4 Musap, gube un ngoraed ko muruwel ni gubin e ngiyalʼ; ma napʼan ni gura weliy e thin rokʼ Got nibe kaen ngoraed mar tʼon gaed ma yaed be damomuw ngog; ma napʼan ni dab gog e thin nib kaen ngoraed mar ʼelʼel niged gumʼirchaʼraed; ere, rug be rus ya fare Kan ni Thothup rokʼ Somoel e ke chuw roraed.\n\n5 Ya kari gel e damomuw roraed ni be yibi mʼug ngog ni dakurur tamdag gaed ko yamʼ; ma ke chuw e adag roraed, ngoraed; ma yaed be araʼareg e rachaʼ nge falbiy ni gubin e ngiyalʼ.\n\n6 Ere chiney, o fakag nib tʼuf rog, ni yug aram rogon fini ʼelʼel gumʼirchaʼraed, mman ngad muruwel gow nib gel; ya faʼanra ngad tal gow ko muruwel, ma yira fekdow nga tan luben e gafgow; ya bay ba muruwel ni ngad rinʼew u napʼan ni gadow bay u lan e biney e dowef, ni nge yog ni ngad gel gow ko fare toʼogor rokʼ gubin e tin nib mataw banʼen, magdow toffan u lan gilʼilungun Got.\n\n7 Ere chiney e gube yoloey boech banʼen ni morngaʼagen e pi gafgow rokʼ e pi gidiiʼ ney. Ya rogon e tin ni kug nang ni ke thap ngog rokʼ Amoron, e musap, fapi Lamanites e ke yoʼor e gidiiʼ ni kalbus roraed, ni kar feked ko fare wulyang nu Sherrizah; ni bogi pumoʼon, nge ppin, nge bitir.\n\n8 Ma pi figirngin nge chitamangin e pi ppin nem nge pi bitir nem e kan liiʼraed kar mʼaed; mar duruwʼiyed e pi ppin nem ko ufin u doew e pi figirngiraed, ma fapi bitir e ni duruwʼiy raed ko ufin u doew e pi chitamangraed; ma raen, e kemus ni buchʼuw e yibe piiʼ ngoraed.\n\n9 Ma yug aram rogon e biney e ngongol ni rib kireb ko fapi Lamanites, machane dar taw nga rogon e tirokʼ e gidiiʼ rodow u lan yu Moriantum. Ya musap, boʼor e pi ppin ni fak fapi Lamanites ni kar feked ni kalbus; ma tomuren ni kar chuweged roraed e renʼen ni thʼabi felʼ mab tawaʼath u fithikʼ gubin banʼen, ni arame fal nge machalbog—\n\n10 Ere tomuren ni kar rinʼed e biney, mar thanged e fan roraed u ba yalen ni thʼabi kireb, ni yibe gafgow nag e dagur roraed nge madaʼ ko ngiyalʼ ni kar mʼaed; ma tomuren ni kar rinʼed e biney, mar piiʼed ufin u doewraed ko gamanman ni malboch, ni bachan e ʼelʼel ko gumʼirchaʼ roraed; ma yaed be rinʼ ni ngar daged e soerokʼ.\n\n11 O fakag nib tʼuf rog, buʼuw rogon e gidiiʼ ni aray rogon, ni defelʼ pangiraed—\n\n12 (Ma kemus ni buchʼuw e duw ni ke yaen, ma ur moyed ni bogi gidiiʼ nib felʼ pangiraed ma yib adag dakeanraed)\n\n13 Machane, O fakag, buʼuw rogon e gidiiʼ ni aray rogon, nib falaenʼ i rinʼ e tin nib kireb e ngongol—\n\n14 Buʼuw rogon ni ngad lemniged ni Got e dabi gechig nagdaed?\n\n15 Musap, gumʼirchaʼ rog e be yoer: Gafgow ngakʼ e pi gidiiʼ ney. Moy ngam gechig, O Got, mag mithaeg e pi denen roraed, nge pi kireb roraed, nge pi ngongol roraed ni kireb nge chuw u pʼoewchem.\n\n16 Ma bayay, o fakag, rib yoʼor e piʼin ni ke yimʼ figirngiraed nge pi ppin ni fakraed ni kar magaey gaed u lan yu Sherrizah; ma tin baʼaram e ggan ni defek fapi Lamanites, e musap, fare ulung i salthaw rokʼ Zenephi e yaed e kar feked, ma kan pagraed nga i balyangaenʼraed ko gin ni ngar feked e ggan riy; ere boʼor e ppin ni ke pilibthir nra awgaed nga butʼ u kanawoʼ ngar mʼaed.\n\n17 Ma salthaw ni bay rog e ke mʼay gelingraed; ma fapi salthaw ko Lamanites e yaed bay u thil mow yu Sherrizah; ma oren e piʼin nra miil gaed nga ranoed ko salthaw rokʼ Aaron e kar manged e ldow nga paʼ e pi maʼangech ko kireb.\n\n18 O pi ngongol ni kireb ko gidiiʼ rog! Dariy e yaram e murnguy roraed. Musap, gag e kugmus ni gub gidiiʼ, ma kemus ni gelingin e gidiiʼ e bay rog, ere dabki yog rog ni ngug gafaliy e salthaw.\n\n19 Ma kar gelgaed nga fithikʼ e tiroraed e pangin ni kireb; ma taʼareb faraed kireb, ni dariy beeʼ nra paged nib fos, nibe pilibthir ara kab bitir; ma gubin banʼen ma yaed baʼadag ma kemus ni yigoʼ tin nib mangil banʼen; nge gafgow nibe tay e pi ppin romaed nge pi bitir romaed u dakean gaʼangin yang e nam e ke thang gubin banʼen; arragon, dabiyog i weliy, ara rayog ni ngan yoloey.\n\n20 Ere chiney, o fakag, dab kug paer nggu weliy morngaʼagen e biney e gagyeg nib kireb. Musap, gur e gamnang e ngongol nib kireb ko pi gidiiʼ ney; gur e gamnang ni dakuriy e kenggin e yalen roraed, ma dakuriy e thamthaem roraed ko lem; ma pi ngongol roraed ni kireb e ke pag rogon ko tirokʼ e Lamanites.\n\n21 Musap, o fakag, dabiyog ni nggog ngakʼ Got nib felʼ e roraed ya gube digow ngay nra gechig nigeg.\n\n22 Machane musap, o fakag, gube yoeg ngakʼ Got nib felʼ e rom, ma be paganʼug ngakʼ Kristus ni gur e gara thap; ma gube meybil ngakʼ Got ni nge tayem ni dab mumʼ, ni ngam guy e gidiiʼ rokʼ ni kar suloed ngakʼ, ara gafgow roraed ni poloʼ; ya gumnang ni thingar ra mʼaed ma kemus ni faʼan yaedra kalngaenʼ mar suloed ngakʼ.\n\n23 Ma faʼan yaedra yimʼ ma boed rogon fapi Jaredites, ni bachan e ʼarʼar u gumʼirchaʼraed, ni yaed be nomeg e puʼoeg rachaʼ nge tay falbiyen banʼen.\n\n24 Ma faʼanra ngar mʼaed, ma gadaed manang ni boʼor e piʼin walagdaed ni kar manged ko fapi Lamanites, ma kub yoʼor boech ni kubay ra manged ngoraed; ere, mu yoloey buchʼuw banʼen, ma faʼanra kag bay, ma kugumʼ ni dab kug guyem; machane ba paganʼug ngay ni ke chugur ni bay kug guyem; ya bay rog e chep nib thothup ni gubaʼadag ni nggu piiʼ ngom.\n\n25 Fakag, mu yulʼyulʼ ko ngongol rom ngakʼ Kristus; ma gubaʼadag ni pinʼen ni kug yoloey e dabi kireb anʼum ngay, ni nge chuchuyem nga butʼ nge liiʼem nga mumʼ; machane nge chibiyem Kristus ngalang, ma gomanga yog ni pi gafgow nge yamʼ ni tay, nge mʼug ni tay ngakʼ e pi chitamangdaed, nge murnguy nge gumʼaenʼ rokʼ, nge athap ko rir nge yafos ni manechubog rokʼ, e paer u laninʼum ni gubinfen.\n\n26 Ma fare murnguy rokʼ Got ni fachaʼ ni Chitamangiy, ni gilʼilungun e ba tolang u lan e tharmiy, nge Somoel ni Yesus Kristus rodaed, ni bay u baʼani matʼaw rokʼ Got, nge yaeni madaʼ ko ngiyalʼ ni gubin banʼen ma kan gagyeg nag u tanpaʼ, e gomanga yog ngom me paer rom ni gubinfen. Amen.\n\n", "moro 10": "[center][font_size=26]Guruy Ni 10[/font_size][/center]\n\n[i]Michaenʼ ko fare ke Babyor ku Mormon e ma yib u dakean gelingin fare Kan nib Thothup—Pi tawaʼath ko fare Kan ni Thothup e yima piiʼ ngakʼ e piʼin nib yulʼyulʼ—Pi tawaʼath nib thothup e gubin e ngiyalʼ ma yow e mich—Pi thin rokʼ Moroni e ra non u fithikʼ e fiyath—Mired ngakʼ Kristus, ngam machalbog gaed Rokʼ, magmed folont niged gimed ni poloʼ. Napʼan T.Y. 421.[/i]\n\n1 Chiney e gag, Moroni, e nggu yoloey boech banʼen ni gube guy nib gaʼfan; ma gube yol ngakʼ pi walageg, ni fapi Lamanites; ma gubaʼadag ni ngar nanged ni ke yoʼor ko aningeg miriʼay nge riliwʼ e duw ni yaen u napʼan fare pow nni piiʼ ko fare wub rokʼ Kristus.\n\n2 Ma nggu mithaeg e pi chep ney, u tomuren ni kug weliy buchʼuw e thin nib fonow ngomed.\n\n3 Musap gaed, gubaʼadag u napʼan ni bay mu poeyed e pinnʼey, ni faʼanra ba gonop rokʼ Got ni thingar mu poeyed, ni nge yib ngaenʼmed rogon e wurengaenʼ rokʼ Somoel ngakʼ e gidiiʼ, aram u napʼan nni sunmiy Adam nge yib iyib nga butʼ nge madaʼ ko ngiyalʼ ni ke thap e pinnʼey ngomed, magmed lemnag u lan gumʼirchaʼmed.\n\n4 Ma napʼan ni ke thap e pinnʼey ngomed, ma gubaʼadag ni ngam fithed Got riy, ni fachaʼ ni Chitamangiy ni Manechubog, u fithingan Kristus, ko ba riyulʼ e pinnʼey fa dangay; ma faʼan gimed ra fith u fithikʼ e lʼagaenʼ u gumʼirchaʼey, u fithikʼ e yulʼyulʼ, nib mich anʼuy ngakʼ Kristus, ma ra dag e riyulʼ riy ngomed, u dakean gelingin fare Kan ni Thothup.\n\n5 Ma dakean gelingin fare Kan ni Thothup e rayog ni ngam nanged riy e tin nib riyulʼ ni morngaʼagen gubin banʼen.\n\n6 Ma renʼen nib mangil e ba matʼaw mab riyulʼ; ere dariy banʼen nib mangil ni ma fek yathin Kristus, ya ma micheg niʼir.\n\n7 Ma nge yog ni ngam nanged niʼir, u dakean gelingin fare Kan ni Thothup; ere gubaʼadag ni nggu chiyliy ngomed ni nga dab mu feked yathin gelingin Got; ya ma muruwel u dakean e gelingin, u rogon e mich rokʼ e gidiiʼ, taʼab rogon e dabaʼ, nge gabul, nge gubinfen.\n\n8 Ma bayay, gube chiyliy ngomed, pi walageg, ni nga dab mu feked yathin e pi tawaʼath rokʼ Got; ya rib yoʼor; ni yaed be yib rokʼ taʼab Got. Ba thilthil rogon ni yibe piiʼ e pi tawaʼath ney; machane taʼab Got e ma rinʼ gubin banʼen u fithikʼ gubin e gidiiʼ; ma yima piiʼ u dakean e thogthog ko fare Kan ni Thothup rokʼ Got ngakʼ e gidiiʼ, ni nge felʼ rograed riy.\n\n9 Ya musap gaed, beeʼ ni kan piiʼ ngakʼ u dakean fare Kan ni Thothup rokʼ Got, ni nge machib nag fare thin ko gonop;\n\n10 Ma ku beeʼ, e kan piiʼ ni nge machib nag fare thin ko nangaenʼ ni ku dakean taʼab Kan ni Thothup;\n\n11 Ma ku beeʼ, e kan piiʼ ngakʼ e mich nib gel; ma ku beeʼ, e kan piiʼ ngakʼ e pi tawaʼath ni nge golnag e pi liliy u dakean taʼab Kan ni Thothup;\n\n12 Nge kureb, beeʼ, e kan piiʼ ngakʼ ni nge rinʼ e maʼangʼang;\n\n13 Nge kureb, beeʼ, e kan piiʼ ngakʼ ni nge prophesy nag morngaʼagen gubin banʼen;\n\n14 Nge kureb, beeʼ, e kan piiʼ ngakʼ ni nge guy e pi angel nge pi yaʼel ni be machib;\n\n15 Nge kureb, beeʼ, e kan piiʼ ngakʼ ni nge yog ni yoeg gubin mite sabethin;\n\n16 Nge kureb, beeʼ, e kan piiʼ ngakʼ ni nge piliyeg e thin nge gubin mite sabethin.\n\n17 Ma gubin e pi tawaʼath ney e ma yib u dakean fare Kan ni Thothup rokʼ Kristus; ni ma yib ngakʼ gubin e gidiiʼ ni rabeeʼ, ma rogon ni baʼadag ni nge rinʼ ngakʼ.\n\n18 Ere gubaʼadag ni nggu chiyliy ngomed, pi walageg nib tʼuf rog, ni ngam tayed u wunʼmed ni gubin e tawaʼath nib mangil e ma yib rokʼ Kristus.\n\n19 Ma gubaʼadag ni nggu chiyliy ngomed, pi walageg nib tʼuf rog, ni ngam tayed u wunʼmed niʼir e taʼareb rogon fowap, nge daʼir, nge gubinfen, ma gubin e pi tawaʼath ni kug weliy morngaʼagen, ni gamʼingin e tharmiy, e dabi math mit, u nʼumngin i napʼan ni bayi paer e fayleng, ma kemus ni faʼanra dariy e mich ko gidiiʼ.\n\n20 Ere, thingari yib e mich; ma faʼanra yib e mich ma thingari yib e athap; ma faʼanra yib e athap ma thingari yib e tʼufeg.\n\n21 Ma faʼanra dariy e tʼufeg romed ma dabiyog ni ngam thap gaed nga lan gilʼilungun Got; ara ngam thap gaed nga lan gilʼilungun Got ni faʼanra dariy e mich romed; ara ngam thap gaed ni faʼanra dariy e athap romed.\n\n22 Ma faʼanra dariy e athap romed ma dabisiy nib mulmulaenʼmed; ma mulmulanʼuy ni bachan e denen.\n\n23 Ma Kristus e rriyulʼ ni gaʼar ngakʼ e pi chitamangdaed: Faʼanra bay e mich romed ma rayog ni ngam rinʼed gubin banʼen nib gamog u wunʼug.\n\n24 Ere chiney e gube non ngakʼ gubin e gidiiʼ ko tin tomur e rran u fayleng—faʼanra yaeni taw nga ba rran ni fare gelingin nge pi tawaʼath rokʼ Got e ke math mit u fithikʼmed, ma arame ke yaeni aw ni bachan e dariy e mich romed.\n\n25 Ere gafgow ngakʼ e gidiiʼ ni faʼanra aray rogon ni nge yaeni aw; ya dariy beeʼ nibe rinʼ e tin nib mangil u fithikʼmed, dangay dariy beeʼ. Ya faʼanra bay beeʼ u fithikʼmed ni ma rinʼ e tin nib mangil, ma ra muruwel u dakean fare gelingin nge pi tawaʼath rokʼ Got.\n\n26 Ma gafgow ngakʼ e piʼin yaedra furuy e pinnʼey nga orel mar mʼaed, ya kar mʼaed nga fithikʼ e pi denen roraed, ere dabiyog ni ngar thap gaed nga langgin gilʼilungun Got; ma gube weliy e pinnʼey ni boed ni ke yoeg Kristus; ma dagur baen.\n\n27 Ere gubaʼadag ni ngam tayed u wunʼmed e pinnʼey; ya fare ngiyalʼ innʼem e be yib nib papay ni bay mu nanged ni dagur baen, ya gimed ra guyeg u tagilʼ e pufthin rokʼ Got; ma fare Somoel ni Got e ra gaʼar ngomed: Gathi guweliy e pi thin rog ngomed, ni yoloey e re moʼon ney, ni gowa boed beeʼ ni ke yimʼ nibe yoer, arragon, ni gowa boed beeʼ nibe non u fithikʼ e fiyath?\n\n28 Gu weliy e pinnʼey ni fan e nge muguʼul e pi prophecy. Ere musap gaed, ra yib nga butʼ u lʼugun fare Got ni dabimus biʼid; ma thin rokʼ ere af u rebo mfen ngo rebo mfen.\n\n29 Ma Got e ra dag ngomed, ni pinʼen ni kug yoloey e ba riyulʼ.\n\n30 Ere bayay, gubaʼadag ni nggu chiyliy ngomed ni ngam baed ngakʼ Kristus, magmed lʼeag paʼmed ko gubin e tawaʼath nib mangil, ma dab mmath gaed ko tawaʼath nib kireb, ara banʼen nib alit.\n\n31 Ere mu odgaed, ngam chuw gaed u fithikʼ e fiyath, O gimed e gidiiʼ nu Jerusalem; arragon, magmed chuw nga mad romed nib felʼ yaʼan, O gimed e gidiiʼ nu Zion; magmed noemow nag e pi stakes romed magmed gaʼnag radan e mathil romed ni gubinfen, ni nge yog ni siyi minaenʼ med, ni nge yaeni aw ni pi mʼag rokʼ fachaʼ ni Chitamangiy ni Manechubog ni ke tay ngomed, e nge muguʼul.\n\n32 Arragon, mired ngakʼ Kristus, ngam machalbog gaed rokʼ, mangam chuweged gimed ko gubin banʼen ni gathi ngongol rokʼ Got; ma faʼan gimed ra chuw ko gubin banʼen ni gathi ngongol rokʼ Got, magmed tʼufeg Got u poloʼ fanmed pasig, nge laniyaenʼmed, nge gelingmed, ma arame gimed ba gaman ko murnguy rokʼ, ni nge yog nu dakean e murnguy rokʼ e ngam machalbog gaed riy rokʼ Kristus; ma faʼanra dakean e murnguy rokʼ Got e gimed ra machalbog riy rokʼ Kristus, ma dabiyog ni ngam feked yathin gelingin Got.\n\n33 Ma bayay, ma faʼanra dakean e murnguy rokʼ Got e gimed ra machalbog riy rokʼ Kristus, ma dab mu feked yathin gelingin, ma arame kam machalbog gaed rokʼ Kristus u dakean e murnguy rokʼ Got, u dakean i rachaʼen Kristus ni mapʼ, ni bay u lan fare mʼag rokʼ e en Chitamangiy ni ra nʼaeg machaan e pi denen romed, ni ngam thothup gaed, magmed paer ni dariy thibngimed.\n\n34 Ere chiney e gube fingichiymed ni gimed gubin. Dab ki nʼuw napʼan ma ku guwaen nga paraedis rokʼ Got, nge yaeni madaʼ ko ngiyalʼ ni ke gak e yaʼel rog nge dagur rog bayay nga taʼabang, nge ngiyalʼ ni kan fekeg iyib u fithikʼ e nifeng, ni nggu madaʼ nagmed u mit tagilʼ e pufthin rokʼ faʼanem i Jehovah ni gaaʼ, ni fare Tapufthin ni Manechubog ko piʼin nib fos nge piʼin nib yamʼ. Amen.\n\nTungun\n\n"}