{"title-page 0": "[center][font_size=26]INcwadi kaMormoni[/font_size][/center]\n\nElinye iTestamente likaJesu Kristu\n\nIkhishwe yiBandla likaJesu Kristu labaNgcwele beziNsuku zokuGcina\n\neSalt Lake City, e-Utah, eMelika\n\nUshicilelo Lokuqala LwesiNgisi Lwakhishwa ePalmyra, eNew York, eMelika, ngo-1830\n\n© 2020 by Intellectual Reserve, Inc. All rights reserved. Source: 2015/03/24\n\n", "bofm-title 0": "[center][font_size=26]INcwadi kaMormoni[/font_size][/center]\n\nIndaba ebhalwe ngeSandla sikaMormoni ezingcwepheni ezithathwe ezingcwepheni zikaNefi\n\nNgalokho-ke, kungokufingqiwe kwemibhalo yabantu bakwaNefi, futhi ngokunjalo neyamaLamani—Yabhalelwa amaLamani, ayinsali yendlu ka-Israyeli; futhi ngokunjalo nakumJuda kanye nakoweZizwe—Yabhalwa ngendlela yokuyala, futhi ngokunjalo nangomoya wokuphrofetha kanye nowokwambulelwa—Yabhalwa futhi yavalwa, yafihlwa eNkosini, ukuze ingonakaliswa—Ukuze iphume ngesipho kanye nangamandla kaNkulunkulu mhla ihunyushwa—Yavalwa ngesandla sikaMoroni, futhi yafihlwa eNkosini, ukuze iphume ngesikhathi esifanelekile ngendlela yoweZizwe—Ukuhunyushwa kwayo ngesipho sikaNkulunkulu.\n\nOkufinyeziwe futhi okuthathwe encwadini ka-Etere, okungumbhalo wabantu bakwaJarede, ababehlakazwe ngesikhathi iNkosi iphambanisa ulimi lwabantu, ngesikhathi bakha umbhoshongo ukuze bafinyelele ezulwini—Okuzokhombisa insali yendlu ka-Israyeli ukuthi yiziphi izinto ezinkulu iNkosi eyazenzela oyise; futhi nokuthi bazazi izivumelwano zeNkosi, nokuthi abalahliwe ingunaphakade—Futhi ngokunjalo nokukholisa iJuda kanye noweZizwe ukuthi uJesu unguKristu, uNkulunkulu waphakade, ozibonakalisa kuzo zonke izizwe—Manje, uma kukhona amaphutha kungamaphutha abantu; ngalokho-ke, ungazigxeki izinto zikaNkulunkulu, ukuze utholakale ungenabala esihlalweni sokwahlulela sikaKristu.\n\nUkuhunyushwa kokuqala kusuka ezingcwepheni kuya esiNgisini nguJoseph Smith, omNcane\n\n", "introduction 0": "[center][font_size=26]Isandulelo[/font_size][/center]\n\nINcwadi kaMormoni ingumqingo wemibhalo engcwele eqhathaniswa neBhayibheli. Iwumbhalo wezenzo zikaNkulunkulu kubantu base ndulo ababe hlala eMelika futhi iqukethe elipheleleyo ivangeli laphakade.\n\nIncwadi yabhalwa ngabaningi abaphrofethi basendulo ngomoya wokuphrofetha kanye nowokwambulelwa. Amazwi abo, abhalwe ezingcwepheni zegolide, acashunwa futhi afinyezwa ngumphrofethi ongumlandi obizwa ngoMormoni. Umbhalo unikeza indaba yezizwe ezimbili ezinkulu. Esisodwa sasuka eJerusalema ngonyaka wama 600 ngaphambi kokuzalwa kukaKristu futhi kamuva sahlukana saba yizizwe ezimbili, ezaziwa ngokuthi ngamaNefi kanye namaLamani. Esinye sasuka kudala kakhulu ngesikhathi iNkosi iphambanisa izilimi eMboshongweni waseBabele. Leliqembu laziwa ngokuthi ngamaJarede. Emuva kwezinkulungwane zeminyaka, zonke zabhujiswa ngaphandle kwamaLamani, futhi wona angabanye bokhokho bamaNdiya aseMelika.\n\nIsigigaba esikhulu kakhulu esilotshwe eNcwadini kaMormoni wubufundisi beNkosi uJesu Kristu uqobo phakathi kwamaNefi masinyane nje emuva kokuvuka Kwayo. Sibeka obala izimfundiso zevangeli, sicacise ngesu lensindiso, futhi sitshela abantu ukuthi kufanele benzeni ukuze bazuze ukuthula kulempilo kanye nensindiso yaphakade empilweni ezayo.\n\nEmuva kokuthi uMormoni eseyiqedile imibhalo yakhe, indaba wayinikeza indodana yakhe uMoroni, eyengeza amazwi ayo ambalwa futhi yazifihla izingcwephe eGqumeni iKumora. Ngomhlaka 21 kuSeptemba, 1823, yena kanye lowo Moroni, ngaleso sikhathi owayesengumuntu okhazimulisiweyo, ovukileyo, wavela kumPhrofethi uJoseph Smith futhi wamfundisa maqondana nombhalo wasendulo kanye nokumiselwa kwawo ukuhunyushelwa olimini lwesiNgisi.\n\nEkugcineni izingcwephe zanikwa uJoseph Smith, owazihumusha ngesipho kanye nangamandla kaNkulunkulu. Lombhalo manje ukhishwa ngeziningi izilimi njengobufakazi obusha kanye nobengeziwe bokuthi uJesu Kristu uyiNdodana kaNkulunkulu ophilayo futhi nokuthi bonke abeza Kuye futhi nabahlonipha imithetho kanye nezimiso zevangeli Lakhe bangasindiswa.\n\nMayelana nalombhalo umPhrofethi uJoseph Smith wathi: “Ngabatshela abazalwane ukuthi iNcwadi kaMormoni yayingeqonde kakhulu kunanoma iyiphi enye incwadi emhlabeni, futhi iyisisekelo senkolo yethu, futhi umuntu uyokuba seduzane noNkulunkulu ngokugcina imiyalelo yayo, ngaphezu kwanoma iyiphi enye incwadi.”\n\nNgaphandle kukaJoseph Smith, iNkosi yalungisela abanye abayishumi nanye ukuthi bazibonele ngokwabo izingcwephe zegolide futhi babe ngofakazi abakhethekileyo beqiniso kanye nokuthi iNcwadi kaMormoni ivela kuNkulunkulu. Ubufakazi babo obubhaliwe bufakiwe lapha njengo “buFakazi boFakazi abaThathu” kanye “nobuFakazi boFakazi abayiSishiyagalombili.”\n\nSimema bonke abantu noma kuphi ukuthi bayifunde iNcwadi kaMormoni, bazindle ezinhliziyweni zabo ngomyalezo ewuqukethe, futhi emuva kwalokho babuze kuNkulunkulu, uBaba waPhakade, egameni likaKristu ukuthi ngabe incwadi iyiqiniso na. Labo abalandela lendlela futhi babuze ngokholo bayozuza ubufakazi bobuqiniso bayo kanye nokuthi ivela kuNkulunkulu ngamandla kaMoya oyiNgcwele. (Bheka kuMoroni 10:3–5.)\n\nLabo abazuza lobu bufakazi bukaNkulunkulu obuvela kuMoya oyiNgcwele bayophinda futhi bazi ngawo lawo mandla ukuthi uJesu Kristu ungumSindisi womhlaba, nokuthi uJoseph Smith ungumambuli kanye nomphrofethi Wakhe kulezi zinsuku zokugcina, kanye nokuthi iBandla likaJesu Kristu labaNgcwele beziNsuku zokuGcina lingumbuso weNkosi ophinde futhi wamiswa emhlabeni, ukulungiselela ukuZa kwesiBili kukaMesiya.\n\n", "three 0": "[center][font_size=26]UbuFakazi boFakazi abaThathu[/font_size][/center]\n\nMakwazeke kuzo zonke izizwe, izihlobo, izilimi, kanye nakubantu, lomsebenzi oyofika kubo: Ukuthi thina, ngomusa kaNkulunkulu uBaba, kanye neNkosi yethu uJesu Kristu, sizibonile izingcwephe eziqukethe lombhalo, okungumbhalo wabantu bakwaNefi, futhi ngokunjalo nowamaLamani, abafowabo, futhi ngokunjalo nowabantu baJarede, abaqhamuka embhoshongweni osekukhulunywe ngawo. Futhi siyazi ukuthi zihunyushwe ngesipho kanye nangamandla kaNkulunkulu, ngokuba izwi lakhe likushilo lokho kithi; ngalokho-ke sazi kahle ukuthi lomsebenzi uliqiniso. Futhi siyafakaza ukuthi siyibonile imifanekiso eqoshiwe esezingcwepheni; futhi sivezelwe yona ngamandla kaNkulunkulu, hhayi omuntu. Futhi siyaqinisa ngamazwi anesizotha, ukuthi ingelosi kaNkulunkulu yehla ivela ezulwini, futhi yaziletha futhi yazibeka phambi kwamehlo ethu, ukuze sizibuke futhi sizibone izingcwephe, kanye nemifanekiso eqoshiwe eyayikuzo; futhi siyazi ukuthi kungomusa kaNkulunkulu uBaba, kanye neNkosi yethu uJesu Kristu, ukuthi sizibone futhi sinikeza ubufakazi ukuthi lezi zinto ziliqiniso. Futhi kuyamangalisa emehlweni ethu. Nokho, izwi leNkosi lasiyala ukuthi sinikeze ubufakazi bakho; ngalokho-ke, ukulalela imiyalelo kaNkulunkulu, sinikeza ubufakazi ngalezi zinto. Futhi siyazi ukuthi uma sethembekile kuKristu, siyolisusa igazi labo bonke abantu ezingutsheni zethu, futhi sitholwe singenabala phambi kwesihlalo sokwahlulela sikaKristu, futhi siyohlala naye ingunaphakade emazulwini. Futhi udumo malube kuBaba, kanye nakuNdodana, kanye nakuMoya oyiNgcwele, okunguNkulunkulu munye. Amen.\n\nu-Oliver Cowdery\n\nuDavid Whitmer\n\nuMartin Harris\n\n", "eight 0": "[center][font_size=26]UbuFakazi boFakazi abayisiShiyagalombili[/font_size][/center]\n\nMakwazeke kuzo zonke izizwe, izihlobo, izilimi, kanye nakubantu, lomsebenzi oyofika kubo: Ukuthi uJoseph Smith, omNcane, umhumushi walomsebenzi, usibonisile izingcwephe lezo osekukhulunywe ngazo, ezinesimo segolide; futhi amaningi amakhasi lo Smith oshiwo awahumusha nempela sawaphatha ngezethu izandla; futhi phezu kwalokho sayibona imifanekiso eqoshiwe lapho; yonke enesimo somsebenzi wasendulo, futhi owenziwe ngobuciko. Futhi ngalokhu sinikeza ubufakazi ngamazwi anesizotha, ukuthi uSmith oshiwo waziveza kithi, ngokuba sazibona futhi saziphakamisa, futhi sazi ngempela ukuthi uSmith oshiwo unazo lezo zingcwephe esikhulume ngazo. Futhi sinika amagama ethu emhlabeni, ukufakaza emhlabeni ngalokho esikubonile. Futhi asiqambi manga, uNkulunkulu ubunikile ubufakazi bakho.\n\nuChristian Whitmer\n\nuJacob Whitmer\n\nuPeter Whitmer, omNcane\n\nuJohn Whitmer\n\nuHiram Page\n\nuJoseph Smith, omDala\n\nuHyrum Smith\n\nuSamuel H. Smith\n\n", "js 0": "[center][font_size=26]UbuFakazi bomPhrofethi uJoseph Smith[/font_size][/center]\n\nAmazwi omPhrofethi uJoseph Smith uqobo ngokuvela kweNcwadi kaMormoni yilawa:\n\n“Ngobusuku … bangomhlaka 21 kuSeptemba [1823] … ngenza umkhuleko wokunxusa kuNkulunkulu uMninimandla Onke. …\n\n“Ngesikhathi ngisambiza uNkulunkulu, ngabona ukukhanya kuvela ekamelweni lami, okwaqhubeka kwanda ikamelo laze lakhanya ngaphezulu kwasemini, okwathi masinyane ngaleso sikhathi kwavela umuntu onesithunzi eduze nombhede wami, emi emoyeni, ngokuba izinyawo zakhe zazingathinti phansi.\n\n“Wayembethe ingubo exegayo eyayimhlophe kakhulu. Kwakungubumhlophe obabedlula konke okwasemhlabeni engake ngakubona; angikholwa futhi ukuthi kukhona okwasemhlabeni okungenziwa kube mhlophe ngokwedlulele futhi kukhazimule kakhulu kanje. Izandla zakhe zazibonakala, futhi ngokunjalo nezingalo zakhe, ngenhla nje kancane kwesihlakala; ngokunjalo futhi, nezinyawo zakhe zazibonakala, njengemilenze yakhe, ngenhla nje kancane kwamaqakala. Ikhanda kanye nentamo yakhe nakho kwakubonakala. Ngakwazi ukubona ukuthi wayengembethe lutho okunye ngaphandle kwalengubo, njengoba yayivulekile, ukuze ngikwazi ukubona esifubeni sakhe.\n\n“Kwakungeyona kuphela ingubo yakhe eyayimhlophe ngokwedlulele, kodwa isiqu sakhe sonke sasikhazimula ngokungachazeki, futhi ubuso bakhe ngempela babunjengombani. Ikamelo lase likhanya kakhulu, kodwa lalingakhanyi kakhulu njengalokho kukhanya okwakumzungezile. Ngesikhathi ngiqala ukumbheka, ngaba nokwesaba; kodwa ukwesaba kwasheshe kwadeda kimi.\n\n“Wangibiza ngegama, futhi wathi kimi uyisithunywa esithunyelwe kimi esivela kuNkulunkulu, nokuthi igama lakhe kwakunguMoroni; nokuthi uNkulunkulu wayenomsebenzi ayefuna ngiwenze; nokuthi igama lami kwakufanele laziwe ngobuhle nangobubi phakathi kwazo zonke izizwe, izihlobo, kanye nezilimi, noma ukuthi kwakufanele kukhulunywe ngalo kahle nakabi phakathi kwabantu bonke.\n\n“Wathi kwakunencwadi eyayibekiwe, eyayibhalwe ezingcwepheni zegolide, enika indaba ngabantu ababehlala kulelizwekazi phambilini, nomsuka lapho badabuka khona. Wabuye wathi iVangeli lonke laphakade laliqukethwe kuyo, njengoba lanikwa ngumSindisi kubantu basendulo;\n\n“Futhi, nokuthi kwakukhona amatshe amabili ohlakeni lwesiliva—futhi lamatshe, ayeboshelwe esivikelweni sesifuba, ayenza lokhu okubizwa ngokuthi yi-Urimi kanye neThumimi—ayebekwe nezingcwephe; futhi ukuba nalamatshe kanye nokusetshenziswa kwawo kwakuyilokho okwakwenza ‘ababoni’ endulo noma ngezikhathi zakudala; futhi nokuthi uNkulunkulu wayewalungisele ukuhumusha leyoncwadi. …\n\n“Phezu kwalokho, wangitshela ukuthi uma sengizitholile lezo zingcwephe ayekhulume ngazo—ngokuba isikhathi okwakufanele zitholwe ngaso sasingakagcwaliseki—kwakungafanele ngizitshengise umuntu; ngisho nesivikelo sesifuba esine-Urimi neThumimi; kuphela kulabo engiyoyalwa ukubatshengisa; uma ngike ngakwenza lokho ngiyobhujiswa. Ngesikhathi esakhuluma nami ngezingcwephe, umbono wavuleka engqondweni yami kangangoba ngayibona leyondawo lapho izingcwephe zazibekwe khona, futhi kwaba sobala futhi kwacaca kangangoba ngayazi leyondawo ngesikhathi sengiyivakashela futhi.\n\n“Emva kwalenkulumo, ngabona ukukhanya ekamelweni sekuqala ukuqoqana ngokushesha eduze nalomuntu obekhuluma nami, futhi kwaqhubeka nokwenze njalo laze ikamelo lasala limnyama futhi, ngaphandle nje kwaseduzane kwakhe; okwathi, ngokuphazima kweso ngabona, sengathi, kwakuvuleka umhume owawukhuphukela ezulwini, futhi wenyuka waze wanyamalala, nekamelo lasala njengoba kade linjalo ngaphambi kokuba kuvele lokhu kukhanya kwasezulwini.\n\n“Ngalala ngicabanga ngalesi sehlakalo esimangalisayo, futhi ngisamangele kakhulu ngengangikutshelwe yilesi sithunywa esingajwayelekile; okwathi, maphakathi nokuzindla kwami, masinyane ngabona ukuthi ikamelo lami lase liqala ukukhanya futhi, okwaba sengathi, ngokuphazima kweso, leso sithunywa sasezulwini sase siseduze nombhede wami futhi.\n\n“Saqala, futhi sakhuluma izinto ezifanayo nalezo esasizikhulumile ngokuza kwaso kokuqala, kwangaba bikho noluncane ushintsho; okwathi uma sesikwenzile, sangitshela ngezahlulelo ezinkulu ezaziza emhlabeni, nembubhiso enkulu ngendlala, nenkemba, nomashaya bhuqe; futhi nokuthi lezi zahlulelo ezinzima zazizoza emhlabeni kulesi sizukulwane. Sesizikhulumile lezi zinto, senyuka futhi njengoba sasenzile ekuqaleni.\n\n“Ngalesi sikhathi, yayisijulile kakhulu imicabango engqondweni yami, kangangoba ubuthongo babungasekho emehlweni ami, futhi ngalala ngiphele amandla ngenxa yokumangala ngengangikubonile nengangikuzwile. Kodwa okwangimangalisa wukubona futhi sona leso sithunywa eceleni kombhede wami, futhi ngisizwa sikhuluma noma siphinda futhi kimi lezo zinto ezifanayo njengasekuqaleni; futhi sengeza nesexwayiso kimi, singitshela ukuthi uSathane wayezozama ukungilinga (ngenxa yesimo sobumpofu bomndeni kababa), ukuthi ngithole izingcwephe ngenhloso yokuthola ingcebo. Sangenqabela kulokhu, sithi akufanele ngibe nenye inhloso ngokuthola izingcwephe ngaphandle kokudumisa uNkulunkulu, futhi akufanele ngibe nanoma yisiphi esinye isizathu ngaphandle kwaleso sokwakha umbuso wakhe; kungenjalo ngeke ngizithole.\n\n“Emva kwalokhu kuza kwesithathu, saphinda senyukela ezulwini futhi njengasekuqaleni, futhi ngaphinde ngasala ngizindla ngalokhu engangisanda kukubona okwakunga jwayelekile; okwathi cishe ngokuphazima kweso emva kokuthi isithunywa sasezulwini sesinyukile sisuka kimi okwesithathu, iqhude lakhala, futhi ngathola ukuthi kwase kusa, kangangoba ukukhuluma kwethu kufanele ukuthi kwakuthathe ubusuku bonke.\n\n“Isikhashana nje emva kwalokho ngavuka embhedeni wami, futhi, njengokujwayelekile, ngaya kosebenza imisebenzi edingekile yosuku; kodwa, ekuzameni ukusebenza njengezinye izikhathi, ngathola ukuthi amandla ami ayesephele kangangoba angikwazanga ngempela ukusebenza. Ubaba owayesebenza nami, wabona ukuthi kwakukhona okwakungalungile ngami, futhi wangitshela ukuthi mangiye ekhaya. Ngaqala nginenhloso yokuya endlini; kodwa, ngesikhathi ngizama ukweqa uthango ngiphuma ensimini lapho sasikhona, amandla ami aphela nya, futhi ngawa phansi ngangakwazi ukwenza lutho, futhi okwesikhashana ngangazi lutho olwenzekayo.\n\n“Into yokuqala engingayikhumbula kwakuyizwi elalikhuluma kimi, lingibiza ngegama. Ngabheka phezulu, futhi ngabona sona leso sithunywa sime ngaphezu kwekhanda lami, sizungezwe wukukhanya njengasekuqaleni. Sabe sesikhuluma kimi konke lokho esasikukhulume kimi ngobusuku obedlule, futhi sangiyala ukuba ngiye kubaba futhi ngimtshele ngombono nangemiyalelo engangiyitholile.\n\n“Ngalalela; ngaphindela kubaba ensimini, futhi ngamlandisa ngalo lonke udaba. Wangiphendula ngokuthi lokho kwakuvela kuNkulunkulu, futhi wangitshela ukuthi ngihambe futhi ngiyokwenza njengoba ngiyalwe yisithunywa. Ngashiya ensimini, futhi ngaya endaweni lapho isithunywa sasingitshele ukuthi izingcwephe zazibekwe khona; futhi ngenxa yokucaca kombono engangibe nawo ngazo, ngayazi lendawo ngokuphazima kweso ngesikhathi ngifika khona.\n\n“Maduzane nesigodi saseManchester, esifundeni sase-Ontario, eNew York, kume igquma elikhulu, neliphakeme kakhulu kunawo wonke endaweni. Ngasentshonalanga yaleligquma, maduze nasenhla, ngaphansi kwetshe elikhulu, zazilapho izingcwephe, zibekwe ebhokisini letshe. Lelitshe laliwugqinsi futhi liyindilinga maphakathi nendawo ngaphezulu, futhi linciphile ngasonqenqemeni, kangangoba imaphakathi lalo lalibonakala ngaphezu komhlabathi, kodwa unqenqema lonke lwalumbozwe ngumhlabathi.\n\n“Sengiwususile umhlabathi, ngathola ugodo, engalufaka ngaphansi konqenqema lwetshe, futhi ngamandla amancane nje ngaliphakamisa. Ngabheka phakathi, futhi ngempela ngazibona izingcwephe zilapho, i-Urimi kanye neThumimi, nesivikelo sesifuba, njengoba kwakusho isithunywa. Ibhokisi ezazikulo lalakhiwe ngamatshe ahlanganiswe ndawonye kokwakufana nosimende. Esinqeni sebhokisi kwakubekwe amatshe amabili ephambene ebhokisini, futhi phezu kwalamatshe kwakubekwe izingcwephe kanye nezinye izinto nazo.\n\n“Ngazama ukuzikhipha, kodwa ngenqatshelwa yisithunywa, futhi ngaphinda ngatshelwa ukuthi isikhathi sokuzikhipha sasingakafiki, nokuthi sasingeke, kuze kube yiminyaka emine kusuka ngaleso sikhathi; kodwa sangitshela ukuthi kwakufanele ngize kuleyo ndawo nakanjani emva konyaka kusuka ngaleso sikhathi, nokuthi sasiyohlangana nami lapho, nokuthi kwakufanele ngiqhubeke nokwenza njalo kuze kufike isikhathi sokuthola izingcwephe.\n\n“Ngokuvumelana nalokho, njengoba ngangiyaliwe, ngaya ekupheleni konyaka ngamunye, futhi njalo ngangisithola isithunywa sikhona lapho, futhi ngangithola ukufundiswa nolwazi kuso njalo ngesikhathi sikhuluma, ngokuphathelene nokwakuzokwenziwa yiNkosi, nokuthi umbuso wayo kwakuzofanele uphathwe kanjani futhi nangayiphi indlela ngezinsuku zokugcina. …\n\n“Emva kwesikhathi eside safika isikhathi sokuthola izingcwephe, i-Urimi neThumimi, nesivikelo sesifuba. Ngomhla wamashumi amabili nambili kuSeptemba, ngonyaka wenkulungwane namakhulu ayisishiyagalombili namashumi amabili nesikhombisa, sengihambe njengokujwayelekile ekupheleni komunye unyaka ngaya lapho ezazibekwe khona, leso sithunywa sasezulwini sanginika zona nalomyalo: ukuthi kwakufanele ngizibheke; nokuthi uma ngangiyozidedela zisuke kimi ngenxa yokungaqapheli, noma ngenxa yobudedengu bami, kufanele ngihlukaniswe noNkulunkulu; kodwa uma ngangiyokwenza yonke imizamo yami ukuzigcina, size sona, isithunywa, sizilande, kufanele zivikeleke.\n\n“Ngokushesha ngasithola isizathu sokuthi kungani nganginikwe lemiyalo eqine kangaka yokuzigcina ziphephile, futhi nokuthi kwakungani ukuthi isithunywa sasithe uma sengikwenzile lokho okwakudingeka esandleni sami, siyozilanda. Ngokuba akuthathanga sikhathi sekwaziwa ukuthi nginazo, imizamo emikhulu yenziwa ukuzithola kimi. Wonke amacebo enkohliso ayengaqanjwa asetshenziselwa leyo nhloso. Ukuhlushwa kwaqala kwabanzima kakhulu futhi kwaqina kunakuqala, futhi izixuku zazihlale ziqaphile ukuthi zizithole kimi uma kungenzeka. Kodwa ngobuhlakani bukaNkulunkulu, zahlala ngokuphepha ezandleni zami, ngaze ngakufeza ngazo lokho okwakudingeka kwesami isandla. Okwathi, njengoba kwakuhleliwe, isithunywa safika sazilanda, ngaziyisa kuso; futhi zikuso sizigcinile kuze kube namuhla, kungumhla wosuku lwesibili kuMeyi, ngonyaka wenkulungwane namakhulu ayisishiyagalombili namashumi amathathu nesishiyagalombili.”\n\nUkuze uthole indaba ephelele, bheka kuJoseph Smith—uMlando kwiGugu leNani eliKhulu.\n\nLombhalo wasendulo owavezwa ngalendlela usuka emhlabathini njengezwi labantu likhuluma livela othulini, futhi wahunyushelwa olimini lwesimanje ngesipho kanye namandla kaNkulunkulu njengoba kwafakazelwa nguNkulunkulu, wakhishwa okokuqala emhlabeni ngesiNgisi ngonyaka ka-1830 njenge The Book of Mormon.\n\n", "explanation 0": "[center][font_size=26]INcazelo eMfishane ngeNcwadi kaMormoni[/font_size][/center]\n\nINcwadi kaMormoni ingumbhalo ongcwele wabantu base Melika yasendulo futhi wawuqoshwe emakhasini ensimbi. Imithombo okuthathwe kuyo lombhalo yilena:\n\nIziNgcwephe zikaNefi, ezazihlukene kabili: izingcwephe ezincane kanye nezingcwephe ezinkulu. Ezokuqala zazigxile ikakhulukazi ezintweni zomoya kanye nobufundisi kanye nezimfundiso zabaphrofethi, bese kuthi ezokugcina zona zaziphathelene ikakhulukazi nomlando walabo bantu okukhulunywa ngabo (1 Nefi 9:2–4). Kodwa kusukela esikhathini sikaMosiya, izingcwephe ezinkulu nazo zazifake izinto ezibaluleke kakhulu ngokomoya.\n\nIziNgcwephe zikaMormoni, eziqukethe okufinyezwe nguMormoni kusuka ezingcwepheni ezinkulu zikaNefi, kanye neziningi izincazelo. Lezi zingcwephe futhi ziqukethe ukuqhubeka komlando okwenziwa nguMormoni kanye nezengezo ezenziwa yindodana yakhe uMoroni.\n\nIziNgcwephe zika-Etere, ezinikeza umlando wamaJarede. Lombhalo wafinyezwa nguMoroni, owafaka izincazelo zakhe futhi wawuhlanganisa umbhalo kanye nomlando wonke phansi kwesihloko esithi “INcwadi ka-Etere.”\n\nIziNgcwephe zeThusi ezalethwa ngabantu bakaLehi besuka eJerusalema ngonyaka wama 600 ngaphambi kokuzalwa kukaKristu. Lezi zaziqukethe “izincwadi ezinhlanu zikaMose, … futhi ngokunjalo nombhalo wamaJuda kusukela ekuqaleni, … kwehla njalo kuya ekuqaleni kokubusa kukaSedekiya, inkosi yakwaJuda; futhi ngokunjalo neziphrofetho zabaphrofethi abangcwele” (1 Nefi 5:11–13). Okuningi okucashunwe kuzo lezi zingcwephe, okuphathelene no-Isaya kanye nabaphrofethi bebhayibheli nokungesibo bebhayibheli, kuyavela eNcwadini kaMormoni.\n\nINcwadi kaMormoni iqukethe izingxenye noma izigaba ezimqoka eziyishumi nanhlanu, ezaziwa njengezincwadi, ngaphandle kweyodwa, imvamisa ezibizwa ngomqambi wazo omkhulu. Ingxenye yokuqala (izincwadi zokuqala eziyisithupha, ezigcina ngo-Omini) ingukuhunyushwa okusuka ezingcwepheni ezincane zikaNefi. Phakathi kwencwadi ka-Omini kanye nekaMosiya kunokufakiweyo okubizwa ngokuthi AmaZwi kaMormoni. Lokhu okufakiweyo kuhlanganisa umbhalo oqoshwe ezingcwepheni ezincane kanye nokufinyezwe nguMormoni kwezingcwephe ezinkulu.\n\nIngxenye ende kakhulu, kusukela kuMosiya kuya kuMormoni isahluko 7, kuwukuhunyushwa kokufinyeziwe kukaMormoni kwezingcwephe ezinkulu zikaNefi. Ingxenye eyisiphetho, kusuka kuMormoni isahluko 8 kuya ekugcineni komqingo, yaqoshwa yindodana kaMormoni uMoroni, okwathi emuva kokuqeda umbhalo wempilo kayise, wenza okufinyeziwe ngombhalo wamaJarede (njengencwadi ka-Etere) futhi okwathi kamuva wengeza izignxenye ezaziwa ngokuthi yincwadi kaMoroni.\n\nNgonyaka noma cishe ngonyaka wama 421 ngemuva kokuzalwa kukaKristu, uMoroni, ongumphrofethi ongumlandi wokugcina kumaNefi, wawuvala umbhalo ongcwele futhi wawufihlela eNkosini, ukuze ukhishwe ezinsukwini zokugcina, njengoba kwakubikezelwe ngezwi likaNkulunkulu ngabaphrofethi Bakhe basendulo. Ngonyaka ka 1823 ngemuva kokuzalwa kukaKristu, yena kanye lo Moroni, ngaleso sikhathi owayesengumuntu ovukileyo, wavakashela umPhrofethi uJoseph Smith futhi kamuva waziletha izingcwephe eziqoshiwe kuye.\n\nMayelana nalencwadi: Ibizo lekhasi lokuqala, eliza nje ngaphambi kwekhasi elinokuphakathi, lithathwe ezingcwepheni futhi liyingxenye yombhalo ongcwele. Izandulela ezingabhaliwe ngamagama atshekileyo, njengaku Nefi wokuQala kanye nangaphambi nje kwesahluko 9 sikaMosiya, nazo ziyingxenye yombhalo ongcwele. Lezo zandulela ezibhalwe ngamagama atshekileyo, njengalezo eziseku qaleni kwezahluko, azithathiwe embhalweni wokuqala kodwa ziyizi nsiza ezenzelwe ukuthi umuntu afunde kalula.\n\nKunamaphutha amancane emagameni abhaliweyo abelokhu ekhona njalo ekucindezeleni okwedlule kweNcwadi kaMormoni ekhishwe ngesiNgisi. Lokhu kucindezela kuqukethe ukulungisa okubonakala kufanele ukwenza okubhaliweyo kuvumelane nemibhalo eyayilotshwe ngesandla eyayingakakhishwa njengencwadi kanye nokucindezela kokuqala okwahlelwa ngumPhrofethi uJoseph Smith.\n\n", "1-ne 1": "[center][font_size=26]INcwadi Yokuqala kaNefi[/font_size][/center]\n\nUkubusa kanye nobuFundisi Bakhe\n\nIndaba kaLehi kanye nomkakhe uSariya, kanye namadodana akhe amane, ayebizwa ngokuthi, (kusukela kwendala) uLamani, uLemuweli, uSamu, kanye noNefi. INkosi ixwayisa uLehi ukuthi emuke ezweni laseJerusalema, ngokuba wayephrofethe kubantu ngokuphathelene nobubi babo futhi befuna ukuyibhubhisa impilo yakhe. Uthatha uhambo lwezinsuku ezintathu uya ehlane nomndeni wakhe. UNefi uthatha abafowabo ubuyela ezweni laseJerusalema ukuze ayolanda umbhalo wamaJuda. Indaba ngezinhlupheko zabo. Bathatha amadodakazi ka-Ishmayeli aba ngomkabo. Bathatha imindeni yabo futhi bayemuka baya ehlane. Izinhlupheko kanye nezinkathazo zabo ehlane. Indlela abahamba ngayo. Bafika emanzini amaningi. Abafowabo baNefi bayamvukela. Uyabanqoba ngenkulumo, futhi wakha umkhumbi. Indawo bayibiza ngegama lokuthi yiNala. Bawela amanzi amaningi baya ezweni lesethembiso, njalonjalo. Lendaba ingokokubhala kukaNefi; noma ngamanye amazwi, mina, Nefi, ngiwubhalile lombhalo.\n\n[center][font_size=26]Isahluko 1[/font_size][/center]\n\n[i]UNefi uqala umbhalo wabantu bakubo—ULehi ubona esibonakalisweni insika yomlilo futhi ufunda encwadini yeziphrofetho—Udumisa uNkulunkulu, ubikezela ukuza kukaMesiya, futhi uphrofetha ngokubhujiswa kweJerusalema—Uzingelwa ngamaJuda. Cishe ngonyaka wama 600 ngaphambi kokuzalwa kukaKristu.[/i]\n\n1 Mina, Nefi, ngizelwe ngabazali ababenegama elihle, ngakho-ke ngafundiswa ngandlelathize ngayo yonke imfundiso kababa; futhi sengibone izinkathazo eziningi ezinsukwini zokuphila kwami, nokho, ngithandiwe kakhulu yiNkosi ezinsukwini zonke zokuphila kwami; yebo, ngithole ulwazi olukhulu lobuhle kanye nezimfihlakalo zikaNkulunkulu, ngakho-ke ngenza umbhalo wezenzo zami ezinsukwini zokuphila kwami.\n\n2 Yebo, ngenza umbhalo ngolimi lukababa, oluqukethe izimfundiso zamaJuda kanye nolimi lwamaGibithe.\n\n3 Futhi ngiyazi ukuthi umbhalo engiwenzayo uliqiniso; futhi ngiwenza ngesami isandla uqobo; futhi ngiwenza ngokolwazi lwami.\n\n4 Ngokuba kwenzeka ngokuqala konyaka wokuqala wokubusa kukaSedekiya, inkosi yakwaJuda, (ubaba, uLehi, esehlale eJerusalema izinsuku zonke zokuphila kwakhe); futhi ngawo lowo nyaka kwafika abaningi abaphrofethi, bephrofetha kubantu ukuthi kufanele baphenduke, noma idolobha elikhulu iJerusalema kufanele libhujiswe.\n\n5 Ngalokho-ke kwenzeka ukuthi ubaba, uLehi, ngesikhathi ehamba wathandaza eNkosini, yebo, ngisho nange nhliziyo yakhe yonke, ethandazela abantu bakubo.\n\n6 Futhi kwenzeka ngesikhathi esathandaza eNkosini, kwaqhamuka insika yomlilo yahlala phezu kwedwala phambi kwakhe; futhi wabona futhi wezwa okuningi; futhi ngenxa yezinto azibona futhi nazizwa wathuthumela futhi waqhaqhazela kakhulu.\n\n7 Futhi kwenzeka ukuthi wabuyela endlini yakhe eJerusalema; futhi waziphonsa phezu kombhede wakhe, enganywe nguMoya kanye nezinto ayezibonile.\n\n8 Futhi esanganywe nguMoya kanjalo, wathathwa ngombono, kangangokuthi wabona amazulu evuleka, futhi wabona uNkulunkulu ehlezi esihlalweni sakhe, ezungezwe yizixuku zezingelosi ezingabaleki zisesimweni sokucula nokudumisa uNkulunkulu wazo.\n\n9 Futhi kwenzeka ukuthi wabona oYedwa ehla ephuma maphakathi nezulu, futhi wabona ukuthi ukukhazimula kwakhe kwakungaphezulu kwelanga phakathi nemini.\n\n10 Futhi waphinde wabona abanye abayishumi nambili bemlandela, futhi okwabo ukukhanya kwakwedlula okwezinkanyezi emkhathini.\n\n11 Futhi behlela phansi futhi bahamba phezu kobuso bomhlaba; owokuqala weza wema phambi kukababa, wamnika incwadi, futhi wamyala ukuthi ayifunde.\n\n12 Futhi kwenzeka ukuthi ngesikhathi esayifunda, wagcwaliswa ngoMoya weNkosi.\n\n13 Futhi wafunda, ethi: Maye, maye, kuwe Jerusalema, ngokuba ngizibonile izinengiso zakho! Yebo, futhi ziningi izinto ubaba azifunda mayelana neJerusalema—ukuthi kumele ibhujiswe, kanye nabahlala kuyo; abaningi kumele babhujiswe ngenkemba, futhi abaningi bayomukiswa bathunjelwe eBabiloni.\n\n14 Futhi kwenzeka ukuthi ngesikhathi ubaba esezifundile futhi wazibona izinto ezinkulu nezimangalisayo eziningi, wababaza eziningi izinto eNkosini; njengokuthi: Mikhulu futhi iyamangalisa imisebenzi yakho, O Nkosi Nkulunkulu Mninimandla Onke! Isihlalo sakho siphezulu emazulwini, futhi amandla, kanye nobuhle, kanye nesihawu sakho kuphezu kwabo bonke abahlala emhlabeni; futhi, ngoba unesihawu, ngeke uvumele abeza kuwe ukuthi babhujiswe!\n\n15 Futhi kwakungalendlela akhuluma ngayo ubaba ngolimi lwakhe edumisa uNkulunkulu wakhe; ngokuba umphefumulo wakhe wajabula, futhi nenhliziyo yakhe yonke yagcwaliswa, ngenxa yezinto ayezibonile, yebo, lezo iNkosi eyayimtshengise zona.\n\n16 Manje mina, Nefi, angenzi indaba ephelele yezinto ubaba azibhalile, ngokuba ubhale eziningi izinto azibona ngemibono kanye nasemaphusheni; futhi phezu kwalokho ubhale eziningi izinto aziphrofethayo nazikhuluma kubantwana bakhe, engingeke ngenze indaba ephelele ngazo.\n\n17 Kodwa ngizokwenza indaba ngezenzo zami ezinsukwini zokuphila kwami. Bheka, ngifinyeza umbhalo kababa, ezingcwepheni engizenze ngezami izandla uqobo; ngalokho-ke, emuva kokuthi sengiwufinyezile umbhalo kababa ngizobe sengenza indaba ngempilo yami uqobo.\n\n18 Ngalokho-ke, ngifuna ukuthi nazi, ukuthi emuva kokuthi iNkosi isimtshengise izinto eziningi ezimangalisayo ubaba, uLehi, yebo, mayelana nokubhujiswa kweJerusalema, bheka wahamba waya phakathi kwabantu, futhi waqala ukuphrofetha nokumemezela kubo izinto ayezibonile futhi nayezizwile.\n\n19 Futhi kwenzeka ukuthi amaJuda amhleka usulu ngenxa yezinto azifakaza ngawo; ngokuba ngempela wafakaza ngobubi kanye nangezinengiso zawo; futhi wafakaza ngokuthi izinto ayezibonile futhi nayezizwile, futhi ngokunjalo nezinto azifunda encwadini, zazibonakalisa ngokusobala ukuza kukaMesiya, futhi ngokunjalo nokuhlengwa komhlaba.\n\n20 Futhi ngesikhathi amaJuda ezizwa lezi zinto amthukuthelela; yebo, ngisho nanjengabaphrofethi basendulo, ababa xosha, nababakhanda ngamatshe, nabababulala; futhi phezu kwalokho afuna impilo yakhe, ukuba ayithathe. Kodwa bheka, mina, Nefi, ngizonitshengisa ukuthi ubumnene besihawu seNkosi buphezu kwabo bonke labo ebakhethileyo, ngenxa yokholo lwabo, ukubenza babe namandla amakhulu ngisho namandla okukhululwa.\n\n", "1-ne 2": "[center][font_size=26]Isahluko 2[/font_size][/center]\n\n[i]ULehi uthatha umndeni wakhe uya ehlane ngasoLwandle oluBomvu—Bashiya impahla yabo—ULehi unikela ngomhlatshelo eNkosini futhi ufundisa amadodana akhe ukuthi agcine imiyalelo—ULamani noLemuweli bavungamela uyise—UNefi uyalalela futhi uthandaza ngokukholwa; iNkosi ikhuluma kuye, futhi ukhethwa ukuthi abuse phezu kwabafowabo. Cishe ngonyaka wama 600 kuya kowama 592 ngaphambi kokuzalwa kukaKristu.[/i]\n\n1 Ngokuba bheka, kwenzeka ukuthi iNkosi yakhuluma kubaba, yebo, ngisho ephusheni, futhi yathi kuye: Ubusisiwe wena Lehi, ngenxa yezinto ozenzile; futhi ngenxa yokuthi ubuthembekile futhi wamemezela kulaba bantu izinto engikuyale ngazo, bheka, bafuna ukuthatha impilo yakho.\n\n2 Futhi kwenzeka ukuthi iNkosi yamyala ubaba, ngisho ephusheni, ukuthi kufanele athathe umndeni wakhe emuke aye ehlane.\n\n3 Futhi kwenzeka ukuthi walilalela izwi leNkosi, ngalokho-ke wenza njengoba iNkosi imyalile.\n\n4 Futhi kwenzeka ukuthi wemuka waya ehlane. Futhi washiya umuzi wakhe, kanjalo nezwe elaliyifa lakhe, kanye negolide lakhe, kanye nesiliva lakhe, kanye nezinto eziyigugu zakhe, futhi wangathatha lutho ukuba ahambe nakho, ngaphandle komndeni wakhe, kanye nezinto ayezidinga, kanye namatende, wemuka waya ehlane.\n\n5 Futhi wehlela ezansi ngaseminceleni eduze nosebe loLwandle oluBomvu; futhi wahamba ehlane eminceleni eseduze noLwandle oluBomvu; futhi wahamba ehlane nomndeni wakhe, owawenziwa ngumama, uSariya, kanye nabafowethu abadala, okwakungu Lamani, noLemuweli, kanye noSamu.\n\n6 Futhi kwenzeka ukuthi ngesikhathi esehambe izinsuku ezintathu ehlane, wamisa itende lakhe esigodini ngasogwini lomfula wamanzi.\n\n7 Futhi kwenzeka ukuthi wakha i-altare ngamatshe, futhi wenza umnikelo eNkosini, futhi wabonga eNkosini uNkulunkulu\n\n8 Futhi kwenzeka ukuthi wawubiza lomfula, ngokuthi nguLamani, futhi wawuthululela oLwandle oluBomvu; futhi isigodi sasiseminceleni eduze kwesizalo sawo.\n\n9 Futhi ngesikhathi ubaba ebona ukuthi amanzi omfula ayethululela emthonjeni woLwandle oluBomvu, wakhuluma kuLamani ethi: O sengathi ubungaba njengalomfula, njalo ugobhozela emthonjeni wakho konke ukulunga!\n\n10 Futhi phezu kwalokho wakhuluma kuLemuweli ethi: O sengathi ubungaba njengalesi sigodi, ugxile ubambelele, futhi unganyakaziseki ekugcineni imiyalelo yeNkosi!\n\n11 Manje lokhu wakukhuluma ngenxa yokuba ngontamo lukhuni kukaLamani kanye noLemuweli; ngokuba bheka bavungama ngezinto eziningi kuyise, ngoba wayeyindoda yemibono, futhi wayebaholile wabakhipha ezweni laseJerusalema, ukuze bashiye izwe okwakuyifa labo, kanye negolide labo, kanye nesiliva labo, kanye nezinto ezingamagugu zabo, ukuze babhubhele ehlane. Futhi bathi wayekwenze lokhu ngenxa yobuwula bemicabango yenhliziyo yakhe.\n\n12 Futhi kungalendlela uLamani noLemuweli abavungamela ngayo uyise, kuyibo abadala. Futhi bavungama ngoba babengazazi izenzo zikalowo Nkulunkulu owayebadalile.\n\n13 Futhi babengakholwa ukuthi iJerusalema, lelo dolobha elikhulu, lalingabhujiswa njengokusho kwamazwi abaphrofethi. Futhi babenjengamaJuda ayeseJerusalema, ayefuna ukuthatha impilo kababa.\n\n14 Futhi kwenzeka ukuthi ubaba wakhuluma kubo esigodini sikaLemuweli, ngamandla, egcwaliswe ngoMoya, kwaze kwathi uhlaka lwemizimba yabo lwathuthumela phambi kwakhe. Futhi wabathobisa, kangangoba ababange besalokotha bakhulume ngokuphikisana naye; ngalokho-ke, benza njengoba wayebayalile.\n\n15 Futhi ubaba wahlala etendeni.\n\n16 Futhi kwenzeka ukuthi mina, Nefi, ngimncane kakhulu, nokho ngimkhulu ngimude, futhi nginezifiso ezinkulu zokwazi ngezimfihlakalo zikaNkulunkulu, ngalokho-ke, ngakhala eNkosini; futhi bheka nempela yangihambela, futhi yayithambisa inhliziyo yami kangangokuthi ngakholwa yiwo wonke amazwi ayekhulunywe ngubaba; ngalokho-ke, mina angizange ngimvukele njengabafowethu.\n\n17 Futhi ngakhuluma kuSamu, ngimazisa ngezinto iNkosi eyayizivezile kimi ngoMoya wayo oyiNgcwele. Futhi kwenzeka ukuthi wakholelwa emazwini ami.\n\n18 Kodwa, bheka, uLamani noLemuweli abazange bawalalele amazwi ami; futhi ngidabukile ngenxa yobulukhuni bezinhliziyo zabo ngabakhalela eNkosini.\n\n19 Futhi kwenzeka ukuthi iNkosi yakhuluma kimi, ithi: Ubusisiwe wena, Nefi, ngenxa yokholo lwakho, ngokuba ungifunile ngokukhuthala, nangokuthobeka kwenhliziyo.\n\n20 Futhi kangangoba uyoyigcina imiyalelo yami, uyophumelela, futhi uyoholelwa ezweni lesethembiso; yebo, ngisho izwe engikulungisele lona; yebo, izwe elikhethiweyo ngaphezu kwawo wonke amanye amazwe.\n\n21 Futhi kangangoba abafowenu beyokuvukela, bayohlukaniswa neNkosi.\n\n22 Futhi kangangoba uyoyigcina imiyalelo yami, uyokwenziwa umbusi nomfundisi phezu kwabafowenu.\n\n23 Ngokuba bheka, ngalolo suku abayongivukela ngalo, ngiyobaqalekisa ngisho nangesiqalekiso esibuhlungu, futhi ngeke babe namandla ngaphezu kwenzalo yakho ngaphandle uma nayo ingivukela futhi.\n\n24 Futhi uma kwenzeka ukuthi bangivukele, bayokuba wuhlupho enzalweni yakho, ukuba bayivusele ezindleleni zokukhunjuzwa.\n\n", "1-ne 3": "[center][font_size=26]Isahluko 3[/font_size][/center]\n\n[i]Amadodana kaLehi abuyela eJerusalema ukuyolanda izingcwephe zethusi—ULabani wenqaba ukuzidela izingcwephe—UNefi uyabayala futhi uyabakhuthaza abafowabo—ULabani untshontsha impahla yabo futhi uzama ukubabulala—ULamani noLemuweli bashaya uNefi noSamu futhi basolwa yingelosi—Cishe ngonyaka wama 600 kuya kowama 592 ngaphambi kokuzalwa kukaKristu.[/i]\n\n1 Futhi kwenzeka ukuthi mina, Nefi, ngabuya ekukhulumeni neNkosi, ngaya etendeni likababa.\n\n2 Futhi kwenzeka ukuthi wakhuluma kimi, ethi: Bheka ngiphuphe iphupho, okuthe kulo iNkosi yangiyala ngokuthi wena kanye nabafowenu niyobuyela eJerusalema.\n\n3 Ngokuba bheka, uLabani unombhalo wamaJuda futhi ngokunjalo nomlando wesizukulwane sokhokho bami, futhi lokho kuqoshwe ezingcwepheni zethusi.\n\n4 Ngalokho-ke, iNkosi ingiyalile ngokuthi wena nabafowenu kufanele niye endlini kaLabani, niyofuna lemibhalo, futhi nehle nayo niyilethe lapha ehlane.\n\n5 Manje, bheka abafowenu bayavungama, bathi kuyinto elukhuni lena mina engiyifune kubo; kodwa bheka angiyifunanga mina kubo, kodwa kungumyalelo weNkosi.\n\n6 Ngakho-ke hamba, ndodana yami, futhi uyothandwa yiNkosi, ngoba wena awuzange uvungame.\n\n7 Futhi kwenzeka ukuthi mina, Nefi, ngathi kubaba: Ngizohamba ngizenze izinto iNkosi eyale ngazo, ngokuba ngiyazi ukuthi iNkosi ayiniki miyalelo kubantwana babantu, ngaphandle kokuthi iyobalungiselela indlela ukuze bakwazi ukufeza leyonto ebayale ngayo.\n\n8 Futhi kwenzeka ukuthi ngesikhathi ubaba esezwe lamazwi wajabula kakhulu, ngokuba wayazi ukuthi ngase ngibusiswe yiNkosi.\n\n9 Futhi mina, Nefi, kanye nabafowethu sathatha uhambo lwethu lwasehlane, namatende ethu, sakhuphukela ezweni laseJerusalema.\n\n10 Futhi kwenzeka ukuthi ngesikhathi sesihambile sakhuphukela ezweni laseJerusalema, mina nabafowethu sabonisana omunye nomunye.\n\n11 Futhi senza inkatho—ukuthi ngubani phakathi kwethu owayezongena emzini kaLabani. Futhi kwenzeka ukuthi inkatho yawela kuLamani; futhi uLamani wahamba wangena emzini kaLabani, futhi wakhuluma naye ngesikhathi ehlezi endlini yakhe.\n\n12 Futhi wacela kuLabani imibhalo leyo eyayiqoshwe ezingcwepheni zethusi, eyayiqukethe umlando wesizukulwane sikababa.\n\n13 Futhi bheka, kwenzeka ukuthi uLabani wathukuthela, futhi wamxosha phambi kwakhe; futhi akafunanga ukumnikeza imibhalo. Ngalokho-ke, wathi kuye: Bheka ungumphangi, futhi ngizokubulala.\n\n14 Kodwa uLamani wabaleka phambi kwakhe, futhi wazositshela izinto uLabani ayezenzile. Futhi saqala ukudabuka kakhulu, futhi abafowethu base bezobuyela kubaba ehlane.\n\n15 Kodwa bheka mina ngathi kubo: Njengoba iNkosi iphila, futhi nathi siphila, asizukuya ezansi kubaba ehlane ngaphambi kokuba siyifeze leyonto iNkosi esiyale ngayo.\n\n16 Ngalokho-ke, masethembeke ekugcineni imiyalelo yeNkosi; ngakho-ke masehlele ezweni eliyifa likababa, ngokuba bheka washiya igolide kanye nesiliva, kanye nayo yonke inhlobo yengcebo. Futhi konke lokhu ukwenze ngenxa yemiyalelo yeNkosi.\n\n17 Ngokuba wayazi ukuthi iJerusalema kwakufanele ibhujiswe, ngenxa yobubi babantu.\n\n18 Ngokuba bheka, bawenqabile amazwi abaphrofethi. Ngalokho-ke, uma ubaba wayengahlala kulelizwe emuva kokuthi eseyaliwe ukuthi abaleke aphume aphele kulo, bheka, naye ngokunjalo wayezobhubha. Ngalokho-ke, kufanele ukuthi abaleke aphume aphele kulelizwe.\n\n19 Futhi bheka, kungukuhlakanipha kukaNkulunkulu ukuthi thina siyithole lemibhalo, ukuze sigcinele abantwana bethu ulimi lobaba bethu;\n\n20 Futhi ngokunjalo ukuze sibagcinele amazwi akhulunywa ngemilomo yabo bonke abaphrofethi abangcwele, athunyelwa kubo ngoMoya kanye nangamandla kaNkulunkulu, kusukela ekudabukeni komhlaba, kwehle kuze kufike esikhathini samanje.\n\n21 Futhi kwenzeka ukuthi ngabavumisa abafowethu ngalendlela yokukhuluma, ukuze bathembeke ekugcineni imiyalelo kaNkulunkulu.\n\n22 Futhi kwenzeka ukuthi sehlela ezansi ezweni eliyifa lethu, futhi saqoqela ndawonye igolide lethu, kanye nesiliva lethu, kanye nezinto zethu ezingamagugu.\n\n23 Futhi emuva kokuthi sesiziqoqele ndawonye lezi zinto, sahamba futhi sakhuphukela emzini kaLabani.\n\n24 Futhi kwenzeka ukuthi sangena saya kuLabani, futhi samcela ukuthi asinikeze imibhalo leyo eyayiqoshwe ezingcwepheni zethusi, ngayo thina esasiyomnika igolide lethu, kanye nesiliva lethu, kanye nazo zonke izinto zethu ezaziyigugu.\n\n25 Futhi kwenzeka ukuthi ngesikhathi uLabani ebona impahla yethu, nokuthi yayiningi kakhulu, wayikhanukela, kangangokuthi wasixosha, futhi wathumela izinceku zakhe ukuthi zisibulale, ukuze athole impahla yethu.\n\n26 Futhi kwenzeka ukuthi sabaleka ngaphambi kwezinceku zikaLabani, futhi saphoqeleka ukuthi siyishiye ngemuva impahla yethu, futhi yawela ezandleni zikaLabani.\n\n27 Futhi kwenzeka ukuthi sabalekela ehlane, futhi izinceku zikaLabani azizange zisifice, futhi sacasha emgedeni wedwala.\n\n28 Futhi kwenzeka ukuthi uLamani wangithukuthelela, futhi wathukuthelela nobaba; futhi ngokunjalo noLemuweli, ngokuba yena wayelalela amazwi kaLamani. Ngalokho-ke uLamani noLemuweli bakhuluma amazwi amaningi anzima kithi, abafowabo abancane, futhi basishaya ngisho nangenduku.\n\n29 Futhi kwenzeka ukuthi ngesikhathi besishaya ngenduku, bheka, ingelosi yeNkosi yeza futhi yema phambi kwabo, futhi yakhuluma kubo, ithi: Nimshayelani umfowenu omncane ngenduku na? Anazi yini ukuthi iNkosi imkhethile ukuthi abe ngumbusi phezu kwenu, futhi lokhu ngenxa yobubi benu na? Bhekani nizokhuphuka niye eJerusalema futhi, futhi iNkosi izomnikela ezandleni zenu uLabani.\n\n30 Futhi emva kokuthi ingelosi isikhulumile kithi, yemuka.\n\n31 Futhi emva kokuthi ingelosi isihambile, uLamani noLemuweli baqala futhi bavungama, bethi: Kungenzeka kanjani ukuthi iNkosi inikele uLabani ezandleni zethu na? Bheka, uyindoda enamandla, futhi angakhuza amashumi amahlanu, yebo, angabulala ngisho amashumi amahlanu; pho angekwenze ngani lokho kithi na?\n\n", "1-ne 4": "[center][font_size=26]Isahluko 4[/font_size][/center]\n\n[i]UNefi ubulala uLabani ngokuyalwa yiNkosi futhi emuva kwalokho uthola izingcwephe zethusi ngecebo lokuhlakanipha—UZoramu ukhetha ukuhlangana nomndeni kaLehi ehlane. Cishe ngonyaka wama 600 kuya kowama 592 ngaphambi kokuzalwa kukaKristu.[/i]\n\n1 Futhi kwenzeka ukuthi ngakhuluma nabafowethu, ngithi: Asikhuphukeni futhi siye eJerusalema, futhi masethembeke ekugcineni imiyalelo yeNkosi; ngokuba bhekani inamandla ngaphezu komhlaba wonke, pho kungani ingebe namandla kunoLabani kanye nabangamashumi amahlanu bakhe, yebo, noma ngisho nabangamashumi ezinkulungwane bakhe na?\n\n2 Ngakho-ke asikhuphukeni; asiqineni njengoMose; ngokuba ngempela wakhuluma emanzini oLwandle oluBomvu futhi ahlukana ngapha nangapha, futhi obaba bethu badabula phakathi, baphuma ekuthunjweni, baphumela emhlabathini owomileyo, futhi amabutho kaFaro alandela futhi aminza emanzini oLwandle oluBomvu.\n\n3 Manje bhekani niyazi ukuthi lokhu kuliqiniso; futhi phezu kwalokho niyazi ukuthi ingelosi ikhulumile kini; ngalokho-ke kungani ningabaza na? Asikhuphukeni; iNkosi iyakwazi ukusikhulula, ngisho njengobaba bethu, futhi nokubhubhisa uLabani, ngisho njengabaseGibithe.\n\n4 Manje ngesikhathi sengikhulume lamazwi, babesathukuthele, futhi babesaqhubeka nokuvungama; nokho bangilandela sakhuphuka saze safika ngaphandle kwezindonga zeJerusalema.\n\n5 Futhi kwakusebusuku; futhi ngenza ukuthi bacashe ngaphandle kwezindonga. Futhi emuva kokuthi sebecashile, mina, Nefi, nganyonyoba ngangena edolobheni futhi ngahamba ngaya ngasendlini kaLabani.\n\n6 Futhi ngangiholwa nguMoya, ngingazi ngaphambili ngezinto okwakufanele ngizenze.\n\n7 Nokho ngaya phambili, futhi ngesikhathi ngisondela eduzane nendlu kaLabani ngabona indoda, futhi yayiwele phansi phambi kwami, ngokuba yayidakwe yiwayini.\n\n8 Futhi ngesikhathi ngifika kuyo ngathola ukuthi kwakunguLabani.\n\n9 Futhi ngabona inkemba yakhe, futhi ngayihosha emgodleni wayo; futhi umphini wayo kwakungowegolide elimsulwa, futhi ukwakhiwa kwayo kwakungokusezingeni eliphezulu kakhulu, futhi ngabona ukuthi ukudla kwayo kwakungokwensimbi eyigugu elikhulu.\n\n10 Futhi kwenzeka ukuthi ngaphoqelelwa nguMoya ukuthi ngimbulale uLabani; kodwa ngathi enhliziyweni yami: Angikaze nanoma yingasiphi isikhathi ngichithe igazi lomuntu. Futhi nganqikaza futhi ngingafuni ukumbulala.\n\n11 Futhi uMoya waphinda wathi kimi: Bheka iNkosi imnikele ezandleni zakho. Yebo, futhi ngangazi ukuthi wayekade efuna ukuthatha impilo yami; yebo, futhi wayengafuni ukulalela imiyalelo yeNkosi; futhi wayethathe impahla yethu.\n\n12 Futhi kwenzeka ukuthi uMoya waphinda wathi kimi: Mbulale, ngokuba iNkosi imnikele ezandleni zakho;\n\n13 Bheka iNkosi ibulala ababi ukuze iveze izinhloso zayo zokulunga. Kungcono ukuthi umuntu oyedwa abhubhe kunokuthi isizwe sinciphe futhi sibhubhe ngokungakholwa.\n\n14 Manje, ngesikhathi mina, Nefi, sengiwazwile lamazwi, ngawakhumbula amazwi eNkosi eyayiwakhulume kimi ehlane, isho lokhu: Kangangoba inzalo yakho iyoyigcina imiyalelo yami, iyophumelela ezweni lesethembiso.\n\n15 Yebo, futhi ngaphinde ngacabanga ukuthi yayingenakukwazi ukugcina imiyalelo yeNkosi ngokomthetho kaMose, ngaphandle kokuthi ibe nomthetho.\n\n16 Futhi ngaphinde ngazi ukuthi umthetho wawuqoshwe ezingcwepheni zethusi.\n\n17 Futhi phezu kwalokho, ngazi ukuthi iNkosi yayimnikele uLabani ezandleni zami ngenxa yalesi sizathu—ukuze ngiyithole imibhalo njengokwemiyalo yayo.\n\n18 Ngakho-ke nempela ngalilalela izwi likaMoya, futhi ngamthatha uLabani ngezinwele zekhanda, ngamnquma ikhanda lakhe ngenkemba yakhe.\n\n19 Futhi emuva kokuthi sengimnqume ikhanda lakhe ngenkemba yakhe, ngathatha izembatho zikaLabani ngazigqoka; yebo, zonke; futhi ngabhinca isivikelo sakhe okhalweni lwami.\n\n20 Futhi emva kokuthi sengikwenzile lokhu, ngaqhubekela phambili endaweni yokugcina ingcebo kaLabani. Futhi ngesikhathi ngiqhubeka ngiya ngasendaweni yokugcina ingcebo kaLabani, bheka, ngabona inceku kaLabani eyayiphethe izikhiye zendawo yokugcina ingcebo. Futhi ngayithuma ngezwi likaLabani, ukuthi ihambe nami siye endlini yokugcina ingcebo.\n\n21 Futhi yayicabanga ukuthi ngiyinkosi yayo, uLabani, ngokuba yayibona izingubo futhi ngokunjalo nenkemba ilenga okhalweni lwami.\n\n22 Futhi yakhuluma nami mayelana nabadala bamaJuda, ngokwazi ukuthi inkosi yayo, uLabani, yayikade iphumile ebusuku iphakathi kwabo.\n\n23 Futhi nami ngakhuluma nayo sengathi nginguye uLabani.\n\n24 Futhi ngaphinde ngakhuluma kuyo ngithi kufanele ngithathe imibhalo, eyayiqoshwe ezingcwepheni zethusi, ngiyise kubafowethu abadala, ababengaphandle kwezindonga.\n\n25 Futhi phezu kwalokho ngayiyala ukuthi ingilandele.\n\n26 Futhi yona, ngokucabanga ukuthi ngangikhuluma ngabafowethu bebandla, futhi nokuthi nganginguye ngempela uLabani lowo engase ngimbulele, ngalokho-ke yangilandela.\n\n27 Futhi yakhuluma kimi izikhathi eziningi mayelana nabadala bamaJuda, ngesikhathi ngiqhubeka ngiya kubafowethu, ababengaphandle kwezindonga.\n\n28 Futhi kwenzeka ukuthi ngesikhathi uLamani engibona wethuka kakhulu, futhi ngokunjalo noLemuweli kanye noSamu. Futhi bangibalekela; ngokuba babecabanga ukuthi kwakunguLabani, futhi nokuthi wayesengibulele esezofuna ukuthatha nezabo izimpilo futhi.\n\n29 Futhi kwenzeka ukuthi ngabamemeza, futhi nempela bangizwa; ngalokho-ke bayeka ukungibalekela.\n\n30 Futhi kwenzeka ukuthi ngesikhathi inceku kaLabani ibona abafowethu yaqala ukuqhaqhazela, futhi yayisizongibalekela iphindele edolobheni laseJerusalema.\n\n31 Manje mina, Nefi, ngiyindoda ende enkulu, futhi phezu kwalokho ngithole amandla amakhulu eNkosini, ngakho-ke ngayibhozomela inceku kaLabani, futhi ngayibamba, ukuze ingabaleki.\n\n32 Futhi kwenzeka ukuthi ngakhuluma nayo, ukuthi uma yayingalalela amazwi ami, njengoba iNkosi iphila, futhi njengoba nami ngiphila, ngokujalo uma yayingalalela amazwi ethu, sasizoyisindisa impilo yayo.\n\n33 Futhi ngakhuluma nayo, ngisho nangokufunga imbala, ukuthi akudingeki yesabe; nokuthi yayizoba yindoda ekhululekile njengathi uma nje yayingehla iye ehlane kanye nathi.\n\n34 Futhi phezu kwalokho ngakhuluma nayo, ngithi: Ngempela iNkosi isiyalile ukuthi senze lento; futhi singekhuthale yini ukugcina imiyalelo yeNkosi na? Ngakho-ke, uma ungehla nathi uye ehlane kubaba uyokuba nendawo kanye nathi.\n\n35 Futhi kwenzeka ukuthi uZoramu nempela wama isibindi ngamazwi engawakhulumayo. Manje uZoramu kwakuyigama lenceku; futhi wethembisa ukuthi uzokwehla aye ehlane kubaba. Yebo, futhi phezu kwalokho wenza isifungo kithi ukuthi wayesezohlala nathi kusukela kuleso sikhathi kuya phambili.\n\n36 Manje sasinesifiso sokuthi ahlale nathi ngalesi sizathu, sokuthi amaJuda angaze azi mayelana nokubaleka kwethu ukuya ehlane, hleze asilandele futhi asibhubhise.\n\n37 Futhi kwenzeka ukuthi ngesikhathi uZoramu esenze isifungo kithi, ukwesaba kwethu ngaye kwaphela.\n\n38 Futhi kwenzeka ukuthi sathatha izingcwephe zethusi kanye nenceku kaLabani, futhi semuka saya ehlane, sathatha uhambo lokuya etendeni likababa.\n\n", "1-ne 5": "[center][font_size=26]Isahluko 5[/font_size][/center]\n\n[i]USariya ukhononda kuLehi—Bobabili bajabulela ukubuya kwamadodana abo—Benza iminikelo—Izingcwephe zethusi ziqukethe imibhalo kaMose nabaphrofethi—Izingcwephe zikhomba ukuthi uLehi uwuzalo lukaJosefa—ULehi uphrofetha mayelana nenzalo yakhe kanye nokulondolozwa kwezingcwephe. Cishe ngonyaka wama 600 kuya kowama 592 ngaphambi kokuzalwa kukaKristu.[/i]\n\n1 Futhi kwenzeka ukuthi emva kokuthi sesibuyele ezansi ehlane kubaba, bheka, wagcwala injabulo, futhi ngokunjalo nomama, uSariya, wathokoza kakhulu, ngokuba ngempela wayesekhale kakhulu ngenxa yethu.\n\n2 Ngokuba wayecabange ukuthi sasesabhubha ehlane; futhi phezu kwalokho wayekhonondile kubaba, emtshela ukuthi wayeyindoda yemibono; ethi: Bheka usiholile usisusa ezweni eliyifa lethu, futhi amadodana ami awasekho, futhi nathi siyabhubha ehlane.\n\n3 Futhi umama wayemsole ngalendlela yokukhuluma ubaba.\n\n4 Futhi kwakwenzekile ukuthi ubaba wayekhulume naye, ethi: Ngiyazi ukuthi ngiyindoda yemibono; ngokuba uma ngabe ngangingazibonanga izinto zikaNkulunkulu embonweni ngangingeke ngibazi ubuhle bukaNkulunkulu, kodwa ngangizohlala eJerusalema, futhi ngishabalale kanye nabafowethu.\n\n5 Kodwa bheka, sengithole izwe lesethembiso, okuyizinto engithokozayo ngazo; yebo, futhi ngiyazi ukuthi iNkosi izowakhulula amadodana ami ezandleni zikaLabani, futhi iphinde iwabuyise lapha ezansi kithina ehlane.\n\n6 Futhi ubaba, uLehi, wamduduza ngalendlela yokukhuluma umama, uSariya, mayelana nathi, ngesikhathi thina sihamba ehlane sikhuphukela ezweni laseJerusalema, ukuyolanda umbhalo wamaJuda.\n\n7 Futhi ngesikhathi sesibuyele etendeni likababa, bheka injabulo yabo yagcwala, futhi umama waduduzeka.\n\n8 Futhi wakhuluma, ethi: Manje sengiyazi ngeqiniso ukuthi iNkosi imyalile umyeni wami ukuthi abalekele ehlane; yebo, futhi phezu kwalokho ngiyazi ngeqiniso ukuthi iNkosi iwavikele amadodana ami, futhi yawakhulula ezandleni zikaLabani, futhi yawanika amandla okuthi akwazi ukufeza leyonto iNkosi ewayale ngayo. Futhi nempela wakhuluma ngalendlela.\n\n9 Futhi kwenzeka ukuthi bathokoza kakhulu, futhi banikela ngeminikelo nangemihlatshelo yokushiswa eNkosini; futhi babonga kuNkulunkulu ka-Israyeli.\n\n10 Futhi emva kokuthi sebebongile kuNkulunkulu ka-Israyeli, ubaba, uLehi, wathatha imibhalo eyayiqoshwe ezingcwepheni zethusi, futhi wayicwaninga kusukela ekuqaleni.\n\n11 Futhi wabona ukuthi yayiqukethe izincwadi ezinhlanu zikaMose, ezazikhuluma ngendaba yokudalwa komhlaba, futhi ngokunjalo nango-Adamu no-Eva, ababengabazali bethu bokuqala;\n\n12 Futhi ngokunjalo nombhalo wamaJuda kusukela ekuqaleni, kwehle njalo kuze kufike ekuqaleni kokubusa kukaSedekiya, inkosi yakwaJuda;\n\n13 Futhi ngokunjalo neziphrofetho zabaphrofethi abangcwele, kusukela ekuqaleni, kwehle njalo kuze kufike ekuqaleni kokubusa kukaSedekiya; futhi ngokunjalo neziningi iziphrofetho ezazikhulunywe ngomlomo kaJeremiya.\n\n14 Futhi kwenzeka ukuthi ubaba, uLehi, phezu kwalokho wathola kuzo izingcwephe zethusi umlando ngesizukulwane sawoyise; ngalokho-ke wabe esazi-ke ukuthi yena wayengowenzalo kaJosefa; yebo, ngisho lowo Josefa owayeyindodana kaJakobe, owathengiselwa eGibithe, futhi owagcinwa ngesandla seNkosi, ukuze yena akwazi ukugcina uyise, uJakobe, kanye nabo bonke abomuzi wakhe ekushabalalisweni yindlala.\n\n15 Futhi phezu kwalokho baholwa baphuma ebugqilini kanye nasezweni laseGibithe, nguye lowo Nkulunkulu owayebagcinile.\n\n16 Futhi kungalendlela ubaba, uLehi, athola ngayo umlando ngesizukulwane sawoyise. Futhi uLabani naye wayengowenzalo kaJosefa, ngalokho-ke yena kanye noyise babeyigcinile imibhalo.\n\n17 Manje ngesikhathi ubaba ebona zonke lezi zinto, wagcwaliswa ngoMoya, futhi waqala ukuphrofetha mayelana nenzalo yakhe—\n\n18 Ukuthi lezi zingcwephe zethusi kufanele ziqhubekele phambili kuzo zonke izizwe, imindeni, izilimi, kanye nakubantu ababengabenzalo yakhe.\n\n19 Ngalokho-ke, wathi lezi zingcwephe zethusi akufanele nakancane zishabalale; noma zifiphazwe futhi nayisikhathi. Futhi waphrofetha eziningi izinto eziphathelene nenzalo yakhe.\n\n20 Futhi kwenzeka ukuthi kuze kube manje mina nobaba sasiyigcinile imiyalelo leyo iNkosi eyayisiyale ngayo.\n\n21 Futhi sasiyitholile imibhalo leyo iNkosi eyayisiyale ngayo, futhi sayicwaninga futhi sathola ukuthi yayingethandekayo kakhulu; yebo, ngisho ingeyegugu elikhulu kithina, kangangokuthi sasingakwazi ukugcinela abantwana bethu imiyalelo yeNkosi.\n\n22 Ngalokho-ke, kwakungukuhlakanipha eNkosini ukuthi siyithwale kanye nathi, ngesikhathi sihamba ehlane siya ezweni lesethembiso.\n\n", "1-ne 6": "[center][font_size=26]Isahluko 6[/font_size][/center]\n\n[i]UNefi ubhala ngezinto zikaNkulunkulu—Injongo kaNefi wukuvumisa abantu ukuthi beze kuNkulunkulu ka-Abrahama futhi basindiswe. Cishe ngonyaka wama 600 kuya kowama 592 ngaphambi kokuzalwa kukaKristu.[/i]\n\n1 Manje mina, Nefi, anginiki umlando wobaba bami kulengxenye yombhalo wami; futhi angizukuwunikeza nanoma yingasiphi esinye isikhathi kulezi zingcwephe engibhala kuzo; ngokuba unikeziwe embhalweni ogcinwe ngubaba; ngakho-ke, angizukuwubhala kulomsebenzi.\n\n2 Ngokuba kuyanganelisa ukusho ukuthi thina singabenzalo kaJosefa.\n\n3 Futhi akubalulekile ukuthi ngicophelele ukunikeza indaba egcwele ngazo zonke izinto zikababa, ngokuba azinakulotshwa kulezi zingcwephe, ngokuba ngifuna isikhala ukuze ngibhale ngezinto zikaNkulunkulu.\n\n4 Ngokuba inhloso yami ephelele kungukuthi ngivumise abantu ukuthi beze kuNkulunkulu ka-Abrahama, noNkulunkulu ka-Isaka, kanye noNkulunkulu kaJakobe, futhi basindiswe.\n\n5 Ngalokho-ke, izinto ezithokozisa umhlaba angizibhali, kodwa izinto lezo ezithokozisayo kuNkulunkulu kanye nakulabo okungesibo abezwe.\n\n6 Ngalokho-ke, ngiyonikeza umyalelo enzalweni yami, wokuthi ayiyikugcwalisa lezi zingcwephe ngezinto ezingabalulekile kubantwana babantu.\n\n", "1-ne 7": "[center][font_size=26]Isahluko 7[/font_size][/center]\n\n[i]Amadodana kaLehi abuyela eJerusalema futhi amema u-Ishmayeli kanye nomuzi wakhe ukuthi ahambe nabo ohambweni lwabo—ULamani kanye nabanye bayahlubuka—UNefi unxusa abafowabo ukuthi babe nokholo eNkosini—Bambopha ngezintambo futhi benza isu lokumbulala—Ukhululwa ngamandla okholo—Abafowabo bacela intethelelo—ULehi kanye nalabo ayenabo banikela ngeminikelo kanye nemihlatshelo yokushiswa. Cishe ngonyaka wama 600 kuya kowama 592 ngaphambi kokuzalwa kukaKristu.[/i]\n\n1 Manje ngifuna ukuthi nazi, ukuthi emuva kokuthi ubaba, uLehi, eseqedile ukuphrofetha mayelana nenzalo yakhe, kwenzeka ukuthi iNkosi yakhuluma naye futhi, ithi kwakungafanele ukuthi yena, uLehi, athathe umndeni wakhe wodwa ukuya nawo ehlane; kodwa ukuthi amadodana akhe kufanele athathe amadodakazi abe ngomkawo, ukuze akhulise inzalo eNkosini ezweni lesethembiso.\n\n2 Futhi kwenzeka ukuthi iNkosi yamyala ukuthi mina, Nefi, kanye nabafowethu, kufanele siphindele futhi ezweni laseJerusalema, futhi sehle no-Ishmayeli kanye nomndeni wakhe sibuyele nabo ehlane.\n\n3 Futhi kwenzeka ukuthi mina, Nefi, nempela ngaphinda, kanye nabafowethu, ngaya ehlane ukuze sikhuphukele eJerusalema.\n\n4 Futhi kwenzeka ukuthi sakhuphuka saya emzini ka-Ishmayeli, futhi nempela sazuza umusa emehlweni ka-Ishmayeli, kangangokuthi saze sakhuluma kuyena amazwi eNkosi.\n\n5 Futhi kwenzeka ukuthi nempela iNkosi yayithambisa inhliziyo ka-Ishmayeli, futhi ngokunjalo nabomuzi wakhe, kangangokuthi bathatha uhambo lwabo kanye nathi sehlela ezansi ehlane etendeni likababa.\n\n6 Futhi kwenzeka ukuthi ngesikhathi sisahamba ehlane, bheka uLamani noLemuweli, kanye namadodakazi amabili ka-Ishmayeli, kanye namadodana amabili ka-Ishmayeli kanye nemindeni yawo, basivukela; yebo, mina, Nefi, noSamu, kanye noyise, u-Ishmayeli, nomkakhe, kanye namadodakazi akhe amanye amathathu.\n\n7 Futhi kwenzeka ukuthi ekusivukeleni kwabo, bona babefuna ukuthi babuyele ezweni laseJerusalema.\n\n8 Manje mina, Nefi, ngikhathazekile ngobulukhuni bezinhliziyo zabo, ngakho-ke ngakhuluma nabo, ngithi, yebo, ngisho nakuLamani kanye nakuLemuweli: Bhekani nina ningabafowethu abadala, futhi kungani izinhliziyo zenu zilukhuni kangaka, futhi niyizimpumputhe nasemiqondweni yenu kangaka, ukuthi nize nidinge ukuthi mina, mfowenu omncane, ngize ngikhulume nani, yebo, futhi ngibe yisibonelo kini na?\n\n9 Kungani ningalilaleli izwi leNkosi na?\n\n10 Kungani senikhohliwe ukuthi nayibona ingelosi yeNkosi na?\n\n11 Yebo, futhi kungani ukuthi senikhohliwe yizinto ezinkulu kangaka iNkosi esisenzele zona, ekusikhululeni ezandleni zikaLabani, futhi ngokunjalo nokuthola umbhalo na?\n\n12 Yebo, kungani senikhohliwe ukuthi iNkosi iyakwazi ukwenzela abantwana babantu zonke izinto ngokwentando yayo, uma nje kungukuthi benza ngokukholwa kuyo na? Ngalokho-ke masethembeke kuyo.\n\n13 Futhi uma kungukuthi siyethembeka kuyo, siyolithola izwe lesethembiso; futhi niyokwazi esikhathini esizayo ukuthi izwi leNkosi liyogcwaliseka mayelana nokubhujiswa kweJerusalema; ngokuba zonke izinto iNkosi ezikhulumile mayelana nokubhujiswa kweJerusalema kufanele zigcwaliseke.\n\n14 Ngokuba bhekani, uMoya weNkosi uyoyeka masinyane ukuthi uhlale kubo; ngokuba bhekani, babenqabile abaphrofethi, futhi noJeremiya bamphonse etilongweni. Futhi bafune nokuthatha impilo kababa, kangangokuthi babangela ukuthi abaleke ezweni.\n\n15 Manje bhekani, ngithi kini uma nizophindela eJerusalema nani ngokunjalo nizobhubha kanye nabo. Manje, uma ninokukhetha, khuphukelani ezweni, futhi niwakhumbule amazwi engiwakhuluma kini, okuthi uma nihamba nani ngokunjalo nizobhubha; ngokuba uMoya weNkosi ungiphoqelele ukuthi kufanele ngikhulume ngalendlela.\n\n16 Futhi kwenzeka ukuthi ngesikhathi mina, Nefi, sengikhulume lamazwi kubafowethu, bangithukuthelela. Futhi kwenzeka ukuthi bangibamba, ngokuba bheka, babethukuthele kakhulu, futhi bangibopha ngezintambo, ngokuba babefuna ukuthatha impilo yami, nokuthi babefuna ukuthi bangishiye ehlane ngishwabadelwe yizilwane zasendle.\n\n17 Kodwa kwenzeka ukuthi ngathandaza eNkosini, ngithi: O Nkosi, ngokokholo lwami olukuwe, ungengikhulule yini ezandleni zabafowethu; yebo, ngisho unginike amandla okuthi ngizigqashule lezi zibopho engiboshwe ngazo.\n\n18 Futhi kwenzeka ukuthi ngesikhathi sengiwashilo lamazwi, bheka, izibopho zaxegiswa ezandleni zami kanye nasezinyaweni, futhi ngema phambi kwabafowethu, ngaphinda ngakhuluma nabo futhi.\n\n19 Futhi kwenzeka ukuthi bangithukuthelela futhi, futhi bafuna nokungibamba; kodwa bheka, eyodwa yamadodakazi ka-Ishmayeli, yebo, futhi ngokunjalo nonina, kanye neyodwa yamadodana ka-Ishmayeli, babancenga abafowethu, kangangokuthi bazithambisa izinhliziyo zabo; futhi bayeka ukuzama ukuthatha impilo yami.\n\n20 Futhi kwenzeka ukuthi badabuka, ngenxa yobubi babo, kangangokuthi bakhothama phambi kwami, futhi bangincenga ukuthi ngibathethelele ngento ababengenze yona.\n\n21 Futhi kwenzeka ukuthi ngabathethelela ngokungabeki-mbandela ngakho konke abebekwenzile, futhi ngabanxusa ukuthi bathandaze eNkosini uNkulunkulu wabo ukuze bathethelelwe. Futhi kwenzeka ukuthi benze njalo. Futhi emuva kokuthi sebeqedile ukuthandaza eNkosini saphinda saqhubeka nohambo lwethu lokuya etendeni likababa.\n\n22 Futhi kwenzeka ukuthi sehlela ezansi etendeni likababa. Futhi emuva kokuthi mina nabafowethu kanye nendlu yonke ka-Ishmayeli sesehlele ezansi etendeni likababa, babonga eNkosini uNkulunkulu wabo; futhi banikela nangomnikelo kanye nangemihlatshelo yokushiswa kuyo.\n\n", "1-ne 8": "[center][font_size=26]Isahluko 8[/font_size][/center]\n\n[i]ULehi ubona umbono womuthi wokuphila—Udla isithelo sawo futhi ufisa umndeni wakhe ukuthi nawo wenze njalo—Ubona induku yensimbi, indlela eminyene nengumcingo, kanye nenkungu yobumnyama egubuzela abantu—USariya, uNefi, kanye noSamu badla isithelo, kodwa uLamani noLemuweli bayenqaba. Cishe ngonyaka wama 600 kuya kowama 592 ngaphambi kokuzalwa kukaKristu.[/i]\n\n1 Futhi kwenzeka ukuthi sasesiqoqele ndawonye zonke izimbewu ezinhlobo-nhlobo, okwezinhlamvu ezinhlobo-nhlobo, kanye nokwembewu yezithelo ezinhlobo-nhlobo.\n\n2 Futhi kwenzeka ukuthi ngesikhathi ubaba ehlezi ehlane wakhuluma kithi ethi: Bhekani, ngiphuphe iphupho; noma, ngamanye amazwi, ngibone umbono.\n\n3 Futhi bhekani, ngenxa yento engiyibonile, nginesizathu sokuthokoza eNkosini ngenxa kaNefi futhi ngokunjalo noSamu; ngokuba nginesizathu sokucabanga ukuthi bona, futhi ngokunjalo nabaningi benzalo yabo, bayosindiswa.\n\n4 Kepha bhekani, Lamani nawe Lemuweli, ngiyesaba kakhulu ngenxa yenu; ngokuba bhekani, sengathi ngibone ephusheni lami, ihlane elimnyama nelithule.\n\n5 Futhi kwenzeka ukuthi ngabona indoda, futhi yayembethe ingubo emhlophe; futhi yeza kimi yema phambi kwami.\n\n6 Futhi kwenzeka ukuthi yakhuluma kimi, futhi yangiyala ukuthi ngiyilandele.\n\n7 Futhi kwenzeka ukuthi ngisayilandela ngazibona ukuthi ngisendaweni emnyama nethule lapho kungekho lutho oluphilayo.\n\n8 Futhi ngemuva kokuthi sengihambe isikhathi eside ebumnyameni, ngaqala ukuthandaza eNkosini ukuthi ibe nomusa kimi, ngobukhulu besihawu sayo esimnene.\n\n9 Futhi kwenzeka ukuthi emva kokuba sengithandazile eNkosini ngabona insimu enkulu futhi evulekile.\n\n10 Futhi kwenzeka ukuthi ngabona isihlahla, isithelo saso esasithandeka kakhulu ukwenza umuntu ajabule.\n\n11 Futhi kwenzeka ukuthi nempela ngaqhubekela phambili ngasidla isithelo leso; futhi ngabona ukuthi sasimnandi kakhulu, ngaphezu kwazo zonke engake ngazinambitha ngaphambili. Yebo, futhi ngabona ukuthi isithelo leso sasimhlophe, ukwedlula bonke ubumhlophe engake ngabubona.\n\n12 Futhi ngesikhathi ngisidla lesi sithelo sawugcwalisa umphefumulo wami ngentokozo enkulu kakhulu; ngalokho-ke, ngaqala ukufisa ukuthi sengathi umndeni wami ungasidla nawo futhi; ngokuba ngangazi ukuthi sasithandeka ngaphezu kwazo zonke ezinye izithelo.\n\n13 Futhi ngesikhathi ngiphonsa amehlo ami ngiqalaza ngapha nangapha, ukuze mhlawumbe ngibone umndeni wami futhi, ngabona umfula wamanzi; futhi ugobhoza, futhi useduzane nesihlahla leso engangidla isithelo kuso.\n\n14 Futhi ngabheka ukuze ngithole ukuthi uqhamuka kuphi; futhi ngayibona inhloko yawo buqamamana; futhi khona lapho enhlokweni yawo ngabona umama wenu uSariya, kanye noSamu, kanye noNefi; futhi babemi sengathi abazi ukuthi kufanele baye ngakuphi.\n\n15 Futhi kwenzeka ukuthi ngabaqhweba; futhi ngaphinda ngasho kubo ngezwi elikhulu ukuthi beze kimi, futhi bazodla isithelo, leso esasithandeka ngaphezu kwazo zonke ezinye izithelo.\n\n16 Futhi kwenzeka ukuthi nempela beza kimi futhi nabo basidla isithelo.\n\n17 Futhi kwenzeka ukuthi ngaba nesifiso sokuthi uLamani noLemuweli beze nabo bazodla isithelo leso; ngalokho-ke, ngaphonsa amehlo ami ngasenhlokweni yomfula, ngicabanga ukuthi mhlawumbe ngizobabona nabo.\n\n18 Futhi kwenzeka ukuthi ngababona, kodwa bona abavumanga ukuza kimi futhi bazodla isithelo.\n\n19 Futhi ngabona induku yensimbi, futhi yayiqhubeka ngokulinganisene nosebe lomfula, futhi iholeleka esihlahleni leso engangimi ngakuso.\n\n20 Futhi ngaphinde ngabona indlela eminyene engumcingo, eyayiza ngokulinganisana nenduku yensimbi, ngisho nasesihlahleni leso engangimi ngakuso; futhi phezu kalokho yaholeleka yaze yafika enhlokweni yomthombo, nakuleyo nsimu enkulu nevulekile, okungathi wumhlaba.\n\n21 Futhi ngabona izixuku ezingabaleki zabantu, abaningi babo bephikelele phambili, ukuze bathole indlela leyo eholeleka esihlahleni leso engangimi ngakuso.\n\n22 Futhi kwenzeka ukuthi baqhubekela phambili, futhi baqala bangena endleleni leyo eyayiholeleka esihlahleni.\n\n23 Futhi kwenzeka ukuthi kwabe sekuvuka inkungu yobumnyama; yebo, ngisho enkulu kakhulu inkungu yobumnyama, kangangokuthi labo abase beyiqalile indlela yabadukela indlela yabo, kangangokuthi badwanguza futhi balahleka.\n\n24 Futhi kwenzeka ukuthi ngabona abanye bephikelela phambili, futhi beza phambili baze balibamba ichopho lenduku yensimbi; futhi baphikelela phambili kuyo inkungu yobumnyama, bebambelele kuyo induku yensimbi, kwaze kwaba nempela beza ngaphambili bazodla isithelo sesihlahla leso.\n\n25 Futhi emuva kokuthi sebesidlile isithelo sesihlahla baqalaza ngapha nangapha kungathi banamahloni.\n\n26 Futhi ngaphinde ngaqalaza ngapha nangapha, futhi ngabona, ngaphesheya komfula wamanzi, isakhiwo esikhulu nesivulekile; futhi simi sengathi sisemoyeni, siphakeme ngaphezulu komhlaba.\n\n27 Futhi sasigcwele abantu, abadala kanye nabancane, abesilisa nabesifazane; futhi indlela yabo yokugqoka yayisezingeni eliphezulu; futhi babesesimweni sokubhinqa futhi bekhomba ngeminwe yabo kulabo abase bezile esihlahleni futhi sebesidla isithelo.\n\n28 Futhi emuva kokuthi sebesinambithile isithelo baba namahloni, ngenxa yalabo ababe baklolodela; futhi bawela ezindleleni ezingavunyelwe futhi balahleka.\n\n29 Manje mina, Nefi, angiwakhulumi wonke amazwi kababa.\n\n30 Kodwa, ukufingqa ekubhaleni, bheka, wabona ezinye izixuku ziphikelela phambili; zafika zalibamba ichopho lenduku yensimbi; futhi nempela zaphikelela nendlela yazo yokuya phambili, njalo-njalo zibambe ziqinisile endukwini yensimbi, zaze zafika zawa phansi zasidla isithelo sesihlahla.\n\n31 Futhi waphinde wabona ezinye izixuku ziphumputha indlela yazo eya lapho kuleso sakhiwo esikhulu futhi esivulekile.\n\n32 Futhi kwenzeka ukuthi abaningi baminza ekujuleni komfula wamanzi; futhi abaningi balahleka emehlweni akhe, bedwanguza emigwaqweni engaziwa.\n\n33 Futhi sasisikhulu isixuku esangena kuleso sakhiwo esingejwayelekile. Futhi emuva kokuthi sesingene kuleso sakhiwo sangikhomba ngomunwe wokungiklolodela kanye nalabo ababedla isithelo futhi; kodwa thina asibanakanga.\n\n34 Lawa ngamazwi kababa: Ngokuba ngobuningi balabo ababanakayo, bawa.\n\n35 Futhi uLamani noLemuweli abasidlanga isithelo, kwasho ubaba.\n\n36 Futhi kwenzeka ukuthi emuva kokuthi ubaba esewakhulumile wonke amazwi ephupho lakhe noma umbono, ayemaningi, wathi kithi, ngenxa yalezi zinto azibona embonweni, wesaba kakhulu ngoLamani noLemuweli; yebo, wesaba hleze baxoshwe phambi kweNkosi.\n\n37 Futhi wabanxusa ngaleso sikhathi ngemizwa yonke yomzali omnene, ukuthi bawezwe amazwi akhe, nokuthi mhlawumbe iNkosi yayiyoba nesihawu kubo, futhi ingaze yabaxosha; yebo, ubaba nempela wabashumayeza.\n\n38 Futhi emuva kokuthi esebashumayezile, futhi phezu kwalokho esephrofethile kubo ngezinto eziningi, wabayala ukuthi bagcine imiyalelo yeNkosi; futhi wabe eseyeka ukukhuluma nabo.\n\n", "1-ne 9": "[center][font_size=26]Isahluko 9[/font_size][/center]\n\n[i]UNefi wenza amaqoqo amabili emibhalo—Ngalinye libizwa ngokuthi yizingcwephe zikaNefi—Izingcwephe ezinkulu ziqukethe umlando wezwe; ezincane zona ziphathelene ikakhulukazi nezinto ezingcwele. Cishe ngonyaka wama 600 kuya kowama 592 ngaphambi kokuzalwa kukaKristu.[/i]\n\n1 Futhi zonke lezi zinto ubaba wazibona, futhi wazizwa, futhi wazikhuluma, ngesikhathi ehlezi etendeni, esigodini sikaLemuweli, futhi ngokunjalo nezinye izinto eziningi kakhulu, ezingenakubhalwa kulezi zingcwephe.\n\n2 Manje, njengoba sengikhulumile maqondana nalezi zingcwephe, bheka akusizona izingcwephe engibhale kuzona indaba egcwele ngomlando wabantu bami; ngokuba izingcwephe engibhale kuzo ngendaba egcwele yabantu bami zona ngizinike igama likaNefi; ngalokho-ke, zibizwa ngokuthi yizingcwephe zikaNefi, ngegama lami; futhi lezi zingcwephe nazo zibizwa ngokuthi yizingcwephe zikaNefi.\n\n3 Nokho, ngithole umyalelo eNkosini wokuthi kufanele ngizenze lezi zingcwephe, ngizenzele isizathu esibalulekile ukuze kube khona indaba eqoshiwe ngobufundisi babantu bami.\n\n4 Kwezinye izingcwephe kufanele kuqoshwe indaba ngokubusa kwamakhosi, kanye nezimpi nemibango yabantu bami; ngalokho-ke lezi zingcwephe ziphathelene nenxenye enkulu yobufundisi; futhi ezinye izingcwephe ziphathelene nenxenye enkulu yokubusa kwamakhosi kanye nezimpi kanye nemibango yabantu bami.\n\n5 Ngalokho-ke, iNkosi ingiyalile ukuthi ngenze lezi zingcwephe ngokwe nhloso yayo enokuhlakanipha, inhloso leyo engingayazi.\n\n6 Kepha iNkosi yazi izinto zonke kusukela ekuqaleni; ngalokho-ke, ilungisa indlela ukuze kufezeke yonke imisebenzi yayo phakathi kwabantwana babantu; ngokuba bheka, inawo wonke amandla ngokwanele ukuba igcwalise wonke amazwi ayo. Futhi kunjalo-nje. Amen.\n\n", "1-ne 10": "[center][font_size=26]Isahluko 10[/font_size][/center]\n\n[i]ULehi ubikezela ukuthi amaJuda azothunjwa ngabaseBabiloni—Wazisa ngokufika phakathi kwamaJuda kukaMesiya, umSindisi, uMkhululi—ULehi wazisa futhi ngokuza kwalowo okuzofanele abhabhadise iMvana kaNkulunkulu—ULehi wazisa ngokufa kanye nokuvuka kukaMesiya—Uqhathanisa ukuhlakazeka kanye nokuqoqwa kuka-Israyeli nesihlahla somnqumo—UNefi ukhuluma ngeNdodana kaNkulunkulu, ngesipho sikaMoya oyiNgcwele, kanye nangesidingo sokulunga. Cishe ngonyaka wama 600 kuya kowama 592 ngaphambi kokuzalwa kukaKristu.[/i]\n\n1 Manje mina, Nefi, ngiyaqhubeka nokunikeza indaba kulezi zingcwephe ngezenzo zami, kanye nokubusa nobufundisi bami; ngalokho-ke, ukuqhubeka nendaba yami, kufanele ngikhulume okuthize ngezinto zikababa, futhi ngokunjalo nangezabafowethu.\n\n2 Ngokuba bheka, kwenzeka ukuthi emuva kokuba ubaba eseqedile ukukhuluma amazwi ephupho lakhe, futhi ngokunjalo nokubanxusa ukuba bakhuthale kakhulu, wakhuluma nabo ngokuphathelene namaJuda—\n\n3 Ukuthi emuva kokuthi esebhujisiwe, ngisho nalelodolobha elikhulu iJerusalema, futhi amaningi esethathiwe athunjelwa eBabiloni, ngokwesikhathi seNkosi esifanele, ayophinda abuye futhi, yebo, ngisho abuyiselwe emuva aphume ekuthunjweni; futhi emuva kokuthi esebuyiselwe emuva aphuma ekuthunjweni ayophinda futhi athole izwe eliyifa lawo.\n\n4 Yebo, ngisho eminyakeni engamakhulu ayisithupha kusukela ngesikhathi ubaba ashiya eJerusalema, iNkosi uNkulunkulu iyovusa umphrofethi phakathi kwamaJuda—ngisho uMesiya, noma, ngamanye amazwi, umSindisi womhlaba.\n\n5 Futhi waphinda wakhuluma ngokuphathelene nabaphrofethi, nokuthi babebaningi kangakanani ababefakaze ngazo lezi zinto, ngokuphathelene nalo Mesiya, ayekhuluma ngaye noma lo Mkhululi womhlaba.\n\n6 Ngalokho-ke, bonke abantu babesesimweni sokulahleka kanye nesokuwa, futhi bayokuba kuso njalo ngaphandle kokuthi bathembele kuye lo Mkhululi.\n\n7 Futhi waphinde wakhuluma ngokuphathelene nomphrofethi owayezofika ngaphambi kukaMesiya, ukuzolungisa indlela yeNkosi—\n\n8 Yebo, ngisho nokuthi uyohamba futhi amemeze ehlane athi: Lungisani indlela yeNkosi, futhi nenze imikhondo yayo iqonde; ngokuba kukhona omile phakathi kwenu eningamazi; futhi yena unamandla kunami, umchilo wesicathulo sakhe engingafanele ukuwuthukulula. Futhi kuningi okwakhulunywa wubaba ngokuphathelene nalento.\n\n9 Futhi ubaba wathi yena uyobhabhadisa eBathabara, ngaphesheya kweJordani; futhi waphinde wathi uyobhabhadisa ngamanzi; ngisho nokuthi uyobhabhadisa uMesiya ngamanzi.\n\n10 Futhi emuva kokuthi esebhabhadise uMesiya ngamanzi, uyobona futhi afakaze ukuthi ubhabhadise iMvana kaNkulunkulu, ezosusa izono zomhlaba.\n\n11 Futhi kwenzeka emuva kokuthi ubaba esewashilo lamazwi wakhuluma kubafowethu ngokuphathelene nevangeli eliyoshunyayelwa phakathi kwamaJuda, futhi ngokunjalo ngokuphathelene nokuncishelwa wukukholwa kwamaJuda. Emuva kokuthi esembulele uMesiya, lowo oyokuza, futhi emuva kokuthi esebulewe uyovuka kwabafileyo, futhi uyozibonakalisa, ngoMoya oyiNgcwele, kwabeZizwe.\n\n12 Yebo, ngisho ubaba wakhuluma kakhulu mayelana nabeZizwe, futhi ngokunjalo nangendlu ka-Israyeli, ukuthi kufanele iqhathaniswe nesihlahla somnqumo, amagatsha aso okufanele anqunywe bese ehlakazwa ebusweni bonke bomhlaba.\n\n13 Ngalokho-ke, wathi kufanele ukuthi thina siholwe nganhliziyonye ukuya ezweni lesethembiso, ukugcwalisa izwi leNkosi, lokuthi kufanele sihlakazeke ebusweni bonke bomhlaba.\n\n14 Futhi emuva kokuthi indlu ka-Israyeli isihlakaziwe iyophinda ibuthelwe ndawonye futhi; noma-ke, ukuphetha, emuva kokuthi abeZizwe sebelitholile iVangeli elipheleleyo, amagatsha emvelo esihlahla somnqumo, noma insalela yendlu ka-Israyeli, iyoxhumelelwa, noma yazi ngoMesiya weqiniso, iNkosi yabo kanye noMkhululi wabo.\n\n15 Futhi nempela ubaba waphrofetha futhi wakhuluma kubafowethu ngalendlela yokukhuluma, futhi ngokunjalo nangezinye eziningi izinto engingazibhali kulencwadi; ngokuba ngizibhalile eziningi zazo njengokuba kwakufanele kimi kwenye incwadi yami.\n\n16 Futhi zonke lezi zinto, esengikhulume ngazo, zenzeka ngesikhathi ubaba ehlezi etendeni, esigodini sikaLemuweli.\n\n17 Futhi kwenzeka ukuthi emuva kokuthi mina, Nefi, sengiwazwile wonke amazwi kababa, mayelana nezinto azibona embonweni, futhi ngokunjalo nezinto azikhuluma ngamandla kaMoya oyiNgcwele, amandla lawo awathola ngokholo kuyo iNdodana kaNkulunkulu—futhi iNdodana kaNkulunkulu kwakunguMesiya lowo owayezofika—mina, Nefi, nganginesifiso nami sokuthi ngibone, futhi ngizwe, futhi ngazi ngalezi zinto, ngamandla kaMoya oyiNgcwele, oyisipho sikaNkulunkulu kubo bonke labo abamfuna ngokukhuthala, ezikhathini zasemandulo njengasesikhathini lapho ayoziveza ngaso kubantwana babantu.\n\n18 Ngokuba uyefana izolo, namuhla, naphakade; futhi indlela ilungiselelwe bonke abantu selokhu kwasekelwa umhlaba, uma nje kungukuthi bayaphenduka futhi beza kuye.\n\n19 Ngokuba lowo ofuna ngokukhuthala uyozuza; futhi izimfihlakalo zikaNkulunkulu ziyokwambulwa kubo, ngamandla kaMoya oyiNgcwele, ezikhathini zamanje njengasezikhathini zasemandulo; ezikhathini zasemandulo njengasezikhathini ezizayo; ngalokho-ke, indlela yeNkosi yinye naphakade.\n\n20 Ngakho-ke khumbula, O muntu, ngokuba ngazo zonke izenzo zakho uyolethwa ekwahlulelweni.\n\n21 Ngalokho-ke, uma ufune ukwenza ububi ezinsukwini zokuvivinywa kwakho, emuva kwalokho utholakala ungahlanzekile phambi kwesihlalo sokwahlulela sikaNkulunkulu; futhi akukho nto engcolile engahlala noNkulunkulu; ngalokho-ke, kufanele ulahlwe ingunaphakade.\n\n22 Futhi uMoya oyiNgcwele unginika igunya lokuthi ngizikhulume lezi zinto futhi ngingazigodli.\n\n", "1-ne 11": "[center][font_size=26]Isahluko 11[/font_size][/center]\n\n[i]UNefi ubona uMoya weNkosi futhi ukhonjiswa embonweni umuthi wokuphila—Ubona unina weNdodana kaNkulunkulu futhi ufunda ngokuzehlisa kukaNkulunkulu—Ubona ukubhabhadiswa, ubufundisi, kanye nokubethelwa kweMvana kaNkulunkulu—Ubona ukubizwa ngokunjalo nobufundisi babaPhostoli abayiShumi namBili beMvana. Cishe ngonyaka wama 600 kuya kowama 592 ngaphambi kokuzalwa kukaKristu.[/i]\n\n1 Ngokuba kwenzeka ukuthi emuva kokuthi sengibe nesifiso sokwazi ngezinto ubaba ayezibonile, futhi ngikholwa ukuthi iNkosi yayikwazi ukuthi izembule kimi, ngesikhathi ngisahlezi ngizindla enhliziyweni yami ngahlwithwa nguMoya weNkosi, yebo, wangiyisa kwephakeme kakhulu intaba, engangingakaze ngiyibone ngaphambilini, futhi kwengangingakaze naphambilini ngilubeke olwami unyawo kuyo.\n\n2 Futhi uMoya wathi kimi: Bheka, ngabe ufisani na?\n\n3 Futhi ngathi: Ngifisa ukubona izinto ubaba azibona.\n\n4 Futhi uMoya wathi kimi: Uyakholwa yini ukuthi uyihlo wabona isihlahla leso akhulume ngaso na?\n\n5 Futhi ngathi: Yebo, uyazi ukuthi ngiyawakholelwa wonke amazwi kababa.\n\n6 Futhi ngesikhathi sengiwakhulumile lamazwi, uMoya wakhala ngezwi elikhulu, uthi: Hosana eNkosini, uNkulunkulu ophakeme kakhulu; ngokuba unguNkulunkulu ophezu komhlaba wonke, yebo, ngisho nangaphezu kwakho konke. Futhi ubusisiwe wena, Nefi, ngokuba ukholwa kuyo iNdodana kaNkulunkulu ophakeme kakhulu; ngalokho-ke, uzozibona lezo zinto ozifisayo.\n\n7 Futhi bheka lento izonikezwa kuwe njengesibonakaliso, ukuthi emuva kokuthi ususibonile isihlahla leso esasinesithelo uyihlo asinambitha, uzobona futhi indoda yehla iphuma ezulwini, futhi uyoyibona; futhi emuva kokuthi usuyibonile uyonikeza ubufakazi bokuthi iyiNdodana kaNkulunkulu.\n\n8 Futhi kwenzeka ukuthi uMoya wathi kimi: Buka! Futhi ngabuka ngabona isihlahla; futhi sasifana nesihlahla leso ubaba ayesibonile; futhi ubuhle baso babedlulele kakhulu, yebo, babedlula bonke ubuhle; futhi nobumhlophe baso nempela babedlula ubumhlophe beqhwa elikhithikileyo.\n\n9 Futhi kwenzeka ukuthi emuva kokuba sengisibonile isihlahla, ngathi kuye uMoya: Ngiyabona ungikhombisile isihlahla esiligugu ngaphezu kwazo zonke.\n\n10 Futhi wathi kimi: Ngabe ufisani na?\n\n11 Futhi ngathi kuye: Ukwazi incazelo ngaso—ngokuba ngakhuluma naye njengomuntu ekhuluma; ngokuba ngabona ukuthi wayesesimweni somuntu; kodwa nokho, ngangazi ukuthi kwakunguMoya weNkosi; futhi wakhuluma kimi njengomuntu ekhuluma nomunye.\n\n12 Futhi kwenzeka ukuthi wathi kimi: Buka! Futhi ngabuka sengathi ngibuka kuye, futhi angimbonanga; ngokuba wabe esehambile phambi kwami.\n\n13 Futhi kwenzeka ukuthi ngabuka futhi ngabona idolobha elikhulu laseJerusalema, futhi kanye namanye amadolobha. Futhi ngabona idolobha laseNazaretha; futhi edolobheni laseNazaretha ngabona intombi, futhi yayibukeka kahle kakhulu futhi imhlophe.\n\n14 Futhi kwenzeka ukuthi ngabona amazulu evuleka; futhi ingelosi yehla yema phambi kwami; futhi yathi kimi: Nefi, ubonani na?\n\n15 Futhi ngathi kuyo: Intombi, enhle kakhulu futhi ebukeka ngaphezu kwazo zonke ezinye izintombi.\n\n16 Futhi yathi kimi: Uyakwazi yini ukuzehlisa kukaNkulunkulu na?\n\n17 Futhi ngathi kuyo: Ngiyazi ukuthi uyabathanda abantwana bakhe; nokho, angiyazi incazelo yazo zonke izinto.\n\n18 Futhi yathi kimi: Bheka, intombi leyo oyibonayo ingunina weNdodana kaNkulunkulu, ngokwesimo sasenyameni.\n\n19 Futhi kwenzeka ukuthi ngabona ukuthi yahlwithwa nguMoya, futhi emuva kokuba isihlwithwe nguMoya okwesikhashana ingelosi yakhuluma kimi, ithi: Buka!\n\n20 Futhi ngabuka ngayibona intombi futhi, igone umntwana ezingalweni zayo.\n\n21 Futhi ingelosi yathi kimi: Bheka iMvana kaNkulunkulu, yebo, ngisho iNdodana kaBaba ongunaPhakade! Uyayazi yini incazelo yesihlahla leso uyihlo asibona na?\n\n22 Futhi ngayiphendula ngithi: Yebo, wuthando lukaNkulunkulu, oluzisabalalisa ndawo zonke ezinhliziyweni zabantwana babantu; ngalokho-ke, luthandeka kakhulu ngaphezu kwezinto zonke.\n\n23 Futhi yakhuluma kimi, ithi: Yebo, futhi luyintokozo enkulu emphefumulweni.\n\n24 Futhi emuva kokuthi isisho lamazwi, yathi kimi: Buka! Futhi ngabuka, futhi ngabona iNdodana kaNkulunkulu ihamba phakathi kwabantwana babantu; futhi ngabona abaningi bewa phansi ezinyaweni zayo futhi beyikhonza.\n\n25 Futhi kwenzeka ukuthi ngabona ukuthi induku yensimbi, leyo ubaba ayeyibonile, kwakuyizwi likaNkulunkulu, elaliholela emthonjeni wamanzi okuphila, noma emthini wokuphila; lawo manzi angumfanekiso wothando lukaNkulunkulu; futhi ngaphinda ngabona ukuthi umuthi wokuphila wawungumfanekiso wothando lukaNkulunkulu.\n\n26 Futhi ingelosi yaphinda yathi kimi: Buka futhi ubone ukuzehlisa kukaNkulunkulu!\n\n27 Futhi ngabuka futhi ngambona uMkhululi womhlaba, lowo ubaba ayekhulume ngaye; futhi ngaphinda ngabona umphrofethi owayezolungisa indlela phambi kwakhe. Futhi iMvana kaNkulunkulu yaya phambili futhi yabhabhadiswa nguye; futhi emuva kokuthi isibhabhadisiwe, ngabona amazulu evuleka, futhi uMoya oyiNgcwele wehla uvela ezulwini futhi wahlala phezu kwayo unjengesimo sejuba.\n\n28 Futhi ngabona ukuthi yahamba isebenzela abantu, ngamandla nangenkazimulo enkulu; futhi izixuku zabuthana ndawonye ukuyizwa; futhi ngabona ukuthi bayixosha phakathi kwabo.\n\n29 Futhi ngaphinda ngabona abanye abayishumi nambili beyilandela. Futhi kwenzeka ukuthi bahlwithwa nguMoya phambi kobuso bami, futhi angabe ngisababona.\n\n30 Futhi kwenzeka ukuthi ingelosi yakhuluma kimi futhi, ithi: Buka! Futhi ngabuka, futhi ngabona amazulu evuleka futhi, futhi ngabona izingelosi zehlela kubantwana babantu; futhi nempela zabasebenzela.\n\n31 Futhi yaphinda yakhuluma kimi, ithi; Buka! Futhi ngabuka, futhi ngabona iMvana kaNkulunkulu ihamba phakathi kwabantwana babantu. Futhi ngabona izixuku zabantu ababegula, kanye nababenazo zonke izinhlobonhlobo zezifo, kanye nababenodeveli kanye nemimoya engcolile; futhi ingelosi yakhuluma futhi yangibonisa zonke lezi zinto. Futhi baphiliswa ngamandla eMvana kaNkulunkulu; futhi odeveli kanye nemimoya engcolile kwakhishwa.\n\n32 Futhi kwenzeka ukuthi ingelosi yakhuluma kimi futhi, ithi: Buka! Futhi ngabuka futhi ngabona iMvana kaNkulunkulu, ukuthi yathathwa ngabantu; yebo, iNdodana kaNkulunkulu ongunaphakade yehlulelwa ngumhlaba; futhi ngakubona lokho ngakufakazela.\n\n33 Futhi mina, Nefi, ngabona ukuthi yaphakanyiselwa esiphambanweni futhi yabulawa ngenxa yezono zomhlaba.\n\n34 Futhi emuva kokuthi isibulewe ngabona izixuku zomhlaba, ukuthi zazibuthene ndawonye ukulwa nabaphostoli beMvana; ngokuba babebizwe kanjalo abayishumi nambili yingelosi yeNkosi.\n\n35 Futhi isixuku somhlaba sasibuthene ndawonye; futhi ngabona ukuthi sasikuso isakhiwo esikhulu nesivulekile, njengaleso sakhiwo ubaba asibonayo. Futhi ingelosi yeNkosi yakhuluma kimi futhi, ithi: Bheka izwe kanye nokuhlakanipha kwalo; yebo, bheka indlu ka-Israyeli ibuthene ndawonye ukulwa nabaphostoli abayishumi nambili beMvana.\n\n36 Futhi kwenzeka ukuthi ngakubona lokho futhi ngakufakazela, ukuthi isakhiwo esikhulu nesivulekile kwakunguku zikhukhumeza kwezwe; futhi sawa, futhi ukuwa kwaso kwakukukhulu kakhulu. Ingelosi yeNkosi yakhuluma kimi futhi, ithi: Kuyoba njalo-ke nokubhujiswa kwazo zonke izizwe, imindeni, izilimi, kanye nabantu, abayokulwa nabaphostoli abayishumi nambili beMvana.\n\n", "1-ne 12": "[center][font_size=26]Isahluko 12[/font_size][/center]\n\n[i]UNefi ubona embonweni izwe lesethembiso; ukulunga, ububi, kanye nokuwa kwabahlala kulo; ukufika kweMvana kaNkulunkulu phakathi kwabo; nokuthi abaFundi abayiShumi namBili kanye nabaPhostoli abayiShumi namBili bayomahlulela kanjani u-Israyeli; kanye nokunengeka kanye nokungcola kwesimo salabo abancishelwe wukholo. Cishe ngonyaka wama 600 kuya kowama 592 ngaphambi kokuzalwa kukaKristu.[/i]\n\n1 Futhi kwenzeka ukuthi ingelosi yathi kimi: Buka, futhi ubone inzalo yakho, futhi ngokunjalo nenzalo yabafowenu. Ngabuka futhi ngalibona izwe lesethembiso; futhi ngabona izixuku zabantu, yebo, ngisho kwakungathi inani liningi ngangesihlabathi solwandle.\n\n2 Futhi kwenzeka ukuthi ngabona izixuku zibuthene ndawonye ukuze zilwe, esinye sibhekene nesinye; futhi ngabona izimpi, kanye namahemuhemu ezimpi, kanye nokubulalana okukhulu ngenkemba phakathi kwabantu bami.\n\n3 Futhi kwenzeka ukuthi ngabona eziningi izizukulwane zidlula, ngendlela yezimpi, kanye nemibango kulelizwe; futhi ngabona amadolobha amaningi, yebo, kangangokuthi angikwazanga ukuwabala.\n\n4 Futhi kwenzeka ukuthi ngabona inkungu yobumnyama ebusweni bezwe lesethembiso; futhi ngabona imibani, ngezwa ukuduma, kanye nokuzamazama komhlaba, kanye nazo zonke izinhlobonhlobo zomsindo wokuxokozela; futhi ngabona phansi kanye namadwala, ukuthi kwadabuka; ngabona izintaba zidilika ziba yizingcezu; ngabona amathafa, ukuthi ayeklayekile; futhi ngabona amaningi amadolobha ukuthi ayeminzile; futhi ngabona amaningi ukuthi ashiswa ngomlilo; futhi ngabona amaningi ukuthi nempela adilikela phansi, ngenxa yokuzamazama kwaphansi.\n\n5 Futhi kwenzeka ukuthi emuva kokuthi sengizibonile lezi zinto, ngabona inkungu yobumnyama, ukuthi yadlula ebusweni besifunda; futhi bheka, ngabona izixuku ezazingawanga ngenxa yobukhulu kanye nokwesabeka kwezahlulelo zeNkosi.\n\n6 Futhi ngabona amazulu evuleka, futhi iMvana kaNkulunkulu yehla ezulwini; futhi yehla yazibonakalisa kuzo.\n\n7 Futhi ngaphinda ngabona futhi ngakufakazela ukuthi uMoya oyiNgcwele wehlela phezu kwabanye abayishumi nambili; futhi bagcotshwa nguNkulunkulu, futhi bakhethwa.\n\n8 Futhi ingelosi yakhuluma kimi, ithi: Bheka abafundi abayishumi nambili beMvana, abakhethiweyo ukuthi basebenzele inzalo yakho.\n\n9 Futhi yathi kimi: Uyabakhumbula yini abaphostoli abayishumi nambili beMvana na? Bheka yibo labo abayokwahlulela izizwana eziyishumi nambili zakwa-Israyeli; ngalokho-ke, abafundisi abayishumi nambili benzalo yakho bayokwahlulelwa yibo; ngokuba nina ningabendlu ka-Israyeli.\n\n10 Futhi laba abafundisi abayishumi nambili obabonayo bayokwahlulela inzalo yakho. Futhi, bheka, balungile ingunaphakade; ngokuba ngenxa yokholo lwabo abanalo kuyo iMvana kaNkulunkulu izingubo zabo zenziwa zabamhlophe egazini layo.\n\n11 Futhi ingelosi yathi kimi: Buka! Futhi ngabuka, ngabona izizukulwane ezintathu zidlula zisekulungeni; izingubo zazo zazimhlophe ngisho njenge-zeMvana kaNkulunkulu. Futhi ingelosi yathi kimi: Lezi zenziwe zaba mhlophe egazini leMvana, ngenxa yokholo lwazo kuyo.\n\n12 Futhi mina, Nefi, ngaphinda ngabona abaningi besizukulwane sesine abadlula nabo besekulungeni.\n\n13 Futhi kwenzeka ukuthi ngabona izixuku zomhlaba zibuthene ndawonye.\n\n14 Futhi ingelosi yathi kimi: Bheka inzalo yakho, ngokunjalo nenzalo yabafowenu.\n\n15 Futhi kwenzeka ukuthi ngabuka futhi ngabona abantu benzalo yami bebuthene ndawonye ngezixuku bebhekene nabenzalo yabafowethu; futhi babebuthene ndawonye ukuze balwe.\n\n16 Futhi ingelosi yakhuluma kimi, ithi: Bheka umthombo wamanzi angcolile lowo uyihlo awubona; yebo, ngisho nomfula lowo akhuluma ngawo; futhi ukujula kwawo kuwukujula kwesihogo.\n\n17 Futhi inkungu yobumnyama yizilingo zikadeveli, eziphuphuthekisa amehlo, futhi zenze lukhuni izinhliziyo zabantwana babantu, futhi zibaholele kude-le emigwaqweni ebanzi, ukuze bashabalale futhi balahleke.\n\n18 Futhi isakhiwo esikhulu nesivulekile, leso uyihlo asibona, yimicabango nje eyize kanye nokuziqhenya kwabantwana babantu. Futhi omkhulu kanye nowesabekayo umhosha uyabehlukanisa, yebo, ngisho nezwi lokulunga likaNkulunkulu oPhakade, kanye noMesiya oyiMvana kaNkulunkulu, lowo uMoya oyiNgcwele ofakaza ngaye, kusukela ekuqaleni komhlaba kuze kube yilesi sikhathi samanje, futhi kusukela kulesi sikhathi kuqhubeka futhi ingunaphakade.\n\n19 Futhi ngesikhathi ingelosi ikhuluma lamazwi, ngabheka futhi ngabona ukuthi nempela inzalo yabafowethu yalwa nenzalo yami, njengokwezwi lengelosi; futhi ngenxa yokuziqhenya kwenzalo yami, kanye nezilingo zikadeveli, ngabona ukuthi inzalo yabafowethu nempela yabehlula abantu benzalo yami.\n\n20 Futhi kwenzeka ukuthi ngabheka, futhi ngabona abantu benzalo yabafowethu ukuthi base bebanqobile abenzalo yami; futhi bahamba ngezixuku phezu kobuso balelizwe.\n\n21 Futhi ngababona bebuthene ndawonye ngezixuku; futhi ngabona izimpi kanye namahemuhemu ezimpi phakathi kwabo; futhi kuzo izimpi kanye namahemuhemu ezimpi ngabona izizukulwane eziningi zidlula.\n\n22 Futhi ingelosi yathi kimi: Bheka laba bayoncishelwa wukholo.\n\n23 Futhi kwenzeka ukuthi ngabona, emuva kokuba sebencishelwe wukholo baba mnyama, futhi banengeka, futhi baba ngabantu abangcolile, abagcwele ubuvila kanye nayo yonke inhlobo yezinengiso.\n\n", "1-ne 13": "[center][font_size=26]Isahluko 13[/font_size][/center]\n\n[i]UNefi ubona embonweni ibandla likadeveli limiswe phakathi kwabeZizwe, ukutholwa kanye nokwakha eMelika, ukulahleka kwezinxenye eziningi ezisobala kanye neziyigugu zeBhayibheli, isimo somphumela wokuhlubuka kwabezizwe, ukubuyiselwa kwevangeli, ukuvela kwemibhalo engcwele yezinsuku zokugcina, kanye nokwakhiwa kweSiyoni. Cishe ngonyaka wama 600 kuya kowama 592 ngaphambi kokuzalwa kukaKristu.[/i]\n\n1 Futhi kwenzeka ukuthi ingelosi yakhuluma kimi, ithi: Buka! Futhi ngabuka ngabona eziningi izizwe kanye nemibuso.\n\n2 Futhi ingelosi yathi kimi: Ubonani na? Futhi ngase ngithi: Ngibona eziningi izizwe kanye nemibuso.\n\n3 Futhi yathi kimi: Lezi yizizwe kanye nemibuso yabeZizwe.\n\n4 Futhi kwenzeka ukuthi ngabona phakathi kwezizwe zabeZizwe ukwakhiwa kwebandla elikhulu.\n\n5 Futhi ingelosi yathi kimi: Bheka ukwakhiwa kwebandla elinengekile kakhulu ngaphezu kwawo wonke amanye amabandla, elibulala abangcwele baNkulunkulu, yebo, futhi elibanqamulezayo libabophele phansi, elibafaka ijoka lensimbi, futhi elibabuyisela phansi ekuthunjweni.\n\n6 Futhi kwenzeka ukuthi ngalibona leli bandla elikhulu nelinengekile; futhi ngabona ukuthi udeveli waye ngumqambi walo.\n\n7 Futhi ngaphinda ngabona igolide, kanye nesiliva, kanye nawosilika, kanye nokubomvu, kanye nelineni elilukiwe elicolekileyo, kanye nazo zonke izinhlobo zezingubo eziyigugu; futhi ngabona eziningi izifebe.\n\n8 Futhi ingelosi yakhuluma kimi, ithi: Bheka igolide, kanye nesiliva, kanye nawosilika, kanye nokubomvu, kanye nelineni elilukiwe elicolekileyo, kanye nezingubo eziyigugu, kanye nezifebe, kuyizifiso zalo leli bandla elikhulu nelinengekile\n\n9 Futhi phezu kwalokho ngenxa yodumo lwasemhlabeni babhubhisa abangcwele baNkulunkulu, futhi babase phansi ekuthunjweni.\n\n10 Futhi kwenzeka ukuthi ngabuka futhi ngabona amaningi amanzi; futhi ayehlukanisa abeZizwe nenzalo yabafowethu.\n\n11 Futhi kwenzeka ukuthi ingelosi yathi kimi: Bheka intukuthelo kaNkulunkulu iphezu kwenzalo yabafowenu.\n\n12 Futhi ngabuka futhi ngabona indoda phakathi kwabeZizwe, eyayehlukaniswe nenzalo yabafowethu ngamanzi amaningi; futhi ngabona uMoya kaNkulunkulu, ukuthi wehlela phansi futhi wasebenza kuyo indoda; futhi yahamba kuwo lamanzi amaningi, ngisho nakuyo inzalo yabafowethu, eyayisezweni lesethembiso.\n\n13 Futhi kwenzeka ukuthi ngabona uMoya kaNkulunkulu, ukuthi wasebenza nakwabanye beZizwe; futhi bahamba phezu kwamanzi amaningi baphuma ekuthujweni.\n\n14 Futhi kwenzeka ukuthi ngabona eziningi izixuku zabeZizwe kulo izwe lesethembiso; futhi ngabona intukuthelo kaNkulunkulu, ukuthi yayiphezu kwenzalo yabafowethu; futhi babehlakazekile phambi kwabeZizwe futhi beshayiwe.\n\n15 Futhi ngabona uMoya weNkosi, ukuthi wawuphezu kwabo abeZizwe, futhi nempela baphumelela futhi balithola lelizwe njengefa labo; futhi ngabona ukuthi babemhlophe, futhi bebukeka kahle kakhulu futhi bebahle, njengabantu bami ngaphambi kokuthi babulawe.\n\n16 Futhi kwenzeka ukuthi mina, Nefi, ngabona ukuthi abeZizwe labo ababe hambe baphuma ekuthunjweni nempela bazithoba phambi kweNkosi; futhi amandla eNkosi aba nabo.\n\n17 Futhi ngabona ukuthi onina babeZizwe babebuthene ndawonye phezu kwamanzi, futhi ngokunjalo nakulelizwe, ukuze balwe nabo.\n\n18 Futhi ngabona ukuthi amandla kaNkulunkulu ayenabo, futhi nokuthi intukuthelo kaNkulunkulu yayiphezu kwabo bonke labo ababe buthene ndawonye ukuze balwe nabo.\n\n19 Futhi mina, Nefi, ngabona ukuthi abeZizwe labo ababephume ekuthunjweni bakhululwa ngamandla kaNkulunkulu baphuma ezandleni zazo zonke ezinye izizwe.\n\n20 Futhi kwenzeka ukuthi mina, Nefi, ngabona ukuthi nempela baphumelela kulelizwe; futhi ngabona incwadi, futhi yayidluliswa phakathi kwabo.\n\n21 Ingelosi yathi kimi: Uyayazi yini incazelo yencwadi na?\n\n22 Ngathi kuyo: Angiyazi.\n\n23 Futhi yathi: Bheka iphuma emlonyeni weJuda. Futhi mina, Nefi, ngayibona; futhi yathi kimi: Incwadi leyo oyibonayo ingumbhalo wamaJuda, oqukethe izivumelwano zeNkosi, eyazenza kuyo indlu ka-Israyeli; futhi phezu kwalokho iqukethe eziningi iziphrofetho zabaphrofethi abangcwele; futhi ingumbhalo onjengalokho okuqoshiwe okusezingcwepheni zethusi, ngaphandle nje kokuthi aziziningi zona kakhulu; nokho, nazo ziqukethe izivumelwano zeNkosi, eyazenza kuyo indlu ka-Israyeli; ngalokho-ke, zingezibaluleke kakhulu kwabeZizwe.\n\n24 Futhi ingelosi yeNkosi yathi kimi: Ubonile ukuthi incwadi iphume emlonyeni weJuda; futhi ngesikhathi iphuma emlonyeni weJuda ibiqukethe ivangeli elipheleleyo leNkosi, lelo abaphostoli abayishumi nambili abanika ubufakazi ngalo; futhi banika ubufakazi njengokweqiniso lelo elikuyo iMvana kaNkulunkulu.\n\n25 Ngalokho-ke, lezi zinto ziphuma kumaJuda zimsulwa ziya kwabeZizwe, njengokweqiniso elikuNkulunkulu.\n\n26 Futhi emuva kokuthi seziphumile zahamba ngesandla sabaphostoli abayishumi nambili beMvana, zisuka kumaJuda ziya kwabeZizwe, uyakubona ukwakhiwa kwalelo bandla elikhulu nelinengekile, elinengekile kakhulu ngaphezu kwawo wonke amanye amabandla; ngokuba bheka, bazisusile evangelini leMvana eziningi izinxenye ezisobala futhi eziyigugu elikhulu; futhi ngokunjalo neziningi izivumelwano zeNkosi bazisusile.\n\n27 Futhi konke lokhu bakwenzile ukuze baphendukezele izindlela eziqondile zeNkosi, ukuze baphuphuthekise amehlo futhi benze lukhuni izinhliziyo zabantwana babantu.\n\n28 Ngalokho-ke, uyabona ukuthi emuva kokuthi incwadi isidlulile ezandleni zalelo bandla elikhulu nelinengekile, ukuthi kube khona eziningi ezisobala futhi eziyigugu izinto ezikhishiwe encwadini, okuyincwadi yeMvana kaNkulunkulu.\n\n29 Futhi emuva kokuthi lezi zinto ezisobala futhi neziyigugu sezikhishiwe yedlulela kuzo zonke izizwe zabeZizwe; futhi emuva kokuthi seyidlulele kuzo zonke izizwe zabeZizwe, yebo, ngisho nangaphesheya kwamanzi amaningi lawo owabonile nabeZizwe labo abaphume ekuthunjweni, uyabona—ngenxa yalezo zinto ezisobala eziningi futhi neziyigugu ezikhishiwe encwadini, ezazisobala ukuthi ziqondwe ngabantwana babantu, njengalokho okusobala okukuyo iMvana kaNkulunkulu—ngenxa yalezi zinto ezikhishiwe evangelini leMvana, abaningi kakhulu bayakhubeka, yebo, kangangokuthi uSathane unamandla amakhulu phezu kwabo.\n\n30 Nokho, uyabona ukuthi abeZizwe abaphuma ekuthunjweni, futhi baphakanyiswa ngamandla kaNkulunkulu ngaphezu kwazo zonke ezinye izizwe, ebusweni balelozwe elikhethiweyo ngaphezu kwawo wonke amanye amazwe, okuyizwe iNkosi uNkulunkulu avumelane ngalo noyihlo ukuthi inzalo yakhe kufanele ilithole kube yizwe eliyilifa labo; ngalokho-ke, uyabona ukuthi iNkosi uNkulunkulu ayinakuvumela ukuthi abeZizwe bayibhubhise nya ingxube yenzalo yakho, leyo ephakathi kweyabafowenu.\n\n31 Futhi ayinakuvuma ukuthi abeZizwe babhubhise inzalo yabafowenu.\n\n32 Futhi iNkosi uNkulunkulu ayinakuvuma ukuthi abeZizwe bahlale njalonjalo kuleso simo esibi kakhulu sokuphuphutheka, leso obabone bekuso, ngenxa yezinxenye ezisobala futhi eziyigugu kakhulu zevangeli leMvana ezigodlwe yilo lelo bandla elinengekile, ukwakhiwa kwalo okubonile.\n\n33 Ngalokho-ke ithi iMvana kaNkulunkulu: Ngiyokuba nesihawu kwabeZizwe, kangangoba ngiyohambela insali yendlu ka-Israyeli ngokwahlulela okukhulu.\n\n34 Futhi kwenzeka ukuthi ingelosi yeNkosi yakhuluma kimi, ithi: Bheka, kusho iMvana kaNkulunkulu, emuva kokuthi sengiyihambele insali yendlu ka-Israyeli—futhi lensali engikhuluma ngayo iyinzalo kayihlo—ngalokho-ke, emuva kokuthi sengiyihambele ngokwahlulela, futhi ngayishaya ngesandla sabeZizwe, futhi emuva kokuthi abeZizwe sebekhubeka kakhulu, ngenxa yezinxenye ezisobala kakhulu futhi eziyigugu zevangeli leMvana ezigodlwe yilelobandla elinengekile, elingunina wezifebe, kusho iMvana—Ngiyokuba nesihawu kubo abeZizwe ngalolosuku, kangangokuthi ngiyoletha kubo, ngamandla ami, okuningi kwevangeli lami, okuyoba sobala futhi kube yigugu, kusho iMvana.\n\n35 Ngokuba, bheka, kusho iMvana: Ngiyoziveza uqobo lwami kuyo inzalo yakho, ukuze ibhale izinto eziningi engiyobafundisa zona, eziyobe zisobala futhi ziyigugu; futhi emuva kokuthi inzalo yakho isibhujisiwe, futhi yancishelwa wukholo, futhi ngokunjalo nenzalo yabafowenu, bheka, lezi zinto ziyothukuswa, ukuze zivezwe kwabeZizwe, ngesipho kanye nangamandla eMvana.\n\n36 Futhi kuzo kuyolotshwa ivangeli lami, kusho iMvana, nedwala lami kanye nensindiso yami.\n\n37 Futhi babusisiwe labo abayofuna ukumisa iSiyoni yami ngalolo suku, ngokuba bayokuba nesipho kanye namandla kaMoya oyiNgcwele; futhi uma bebekezela kuze kube sekupheleni bayophakanyiswa ngosuku lokugcina, futhi bayosindiswa embusweni waphakade weMvana; futhi nalabo abayomemezela ukuthula, yebo, izindaba zokuthokoza okukhulu, bayoba bahle kangakanani ezintabeni.\n\n38 Futhi kwenzeka ukuthi ngabona insali yenzalo yabafowethu, futhi ngokunjalo nencwadi yeMvana kaNkulunkulu, eyayiphume emlonyeni weJuda, ukuthi yavela kwabeZizwe yaya kuyo insali yenzalo yabafowethu.\n\n39 Futhi emuva kokuthi isivelile yaya kubo ngabona ezinye izincwadi, ezavela ngamandla eMvana, zivela kwabeZizwe ziya kubo, ekukholiseni abeZizwe kanye nensali yenzalo yabafowethu, futhi ngokunjalo namaJuda ayehlakazeke phezu kobuso bonke bomhlaba, ukuthi imibhalo yabaphrofethi neyabaphostoli abayishumi nambili beMvana iyiqiniso.\n\n40 Futhi ingelosi yakhuluma kimi, ithi: Lemibhalo yokugcina, oyibonile phakathi kwabeZizwe, iyomisa iqiniso ngeyokuqala, okungeyabaphostoli abayishumi nambili beMvana, futhi iyokwazisa ngalokho okusobala kanye nangezinto eziyigugu ezikhishwe kuyo; futhi iyokwazisa kuyo yonke imindeni, izilimi, kanye nakubantu, ukuthi iMvana kaNkulunkulu iyiNdodana kaBaba ongunaPhakade, futhi ingumSindisi womhlaba; futhi nokuthi bonke abantu kufanele beze kuyo, noma ngeke basindiswe.\n\n41 Futhi kufanele beze njengokwamazwi lawo ayomiswa ngomlomo weMvana; futhi amazwi eMvana ayokwaziswa emibhalweni yenzalo yakho, ngokunjalo nasemibhalweni yabaphostoli abayishumi nambili beMvana; ngalokho-ke yomibili iyohlanganiswa ibe yinye; ngokuba uNkulunkulu munye futhi noMalusi munye phezu komhlaba wonke.\n\n42 Futhi isikhathi siyeza lapho eyoziveza ezizweni zonke, kumaJuda ngokunjalo nakubo abeZizwe; futhi emuva kokuthi esezivezile kuwo amaJuda futhi ngokunjalo nakubo abeZizwe, uyobe eseziveza kwabeZizwe futhi ngokunjalo nakumaJuda, futhi abokugcina bayokuba ngabokuqala, futhi nabokuqala babe ngabokugcina.\n\n", "1-ne 14": "[center][font_size=26]Isahluko 14[/font_size][/center]\n\n[i]Ingelosi itshela uNefi ngezibusiso nangeziqalekiso ezizowela phezu kwabeZizwe—Mabili kuphela amabandla: IBandla leMvana kaNkulunkulu kanye nebandla likadeveli—Abangcwele baNkulunkulu kuzo zonke izizwe bahlushwa yilo lelibandla elikhulu nelinengekile—UmPhostoli uJohane uyobhala maqondana nokuphela komhlaba. Cishe ngonyaka wama 600 kuya kowama 592 ngaphambi kokuzalwa kukaKristu.[/i]\n\n1 Futhi kuyokwenzeka, ukuthi uma abeZizwe beyoyilalela iMvana kaNkulunkulu ngalolo suku eyoziveza ngalo kubo ngezwi, futhi ngokunjalo nangamandla, nangezenzo uqobo, ukuze kususwe izikhubekiso zabo—\n\n2 Futhi bangazenzi lukhuni izinhliziyo zabo ngokumelene neMvana kaNkulunkulu, bayobalwa kanye nenzalo kayihlo; yebo, bayobalwa kanye nendlu ka-Israyeli; futhi bayokuba ngabantu ababusisekile ezweni lesethembiso ingunaphakade; ngeke besaphinda nanini babuyiselwe phansi ekuthunjweni; futhi indlu ka-Israyeli ngeke isaphinde nanini ihlakazeke.\n\n3 Futhi lowo mgodi omkhulu, obumbelwe bona yilelo bandla elikhulu nelinengekile, elasungulwa ngudeveli kanye nabantwana bakhe, ukuze aholele le imiphefumulo yabantu phansi esihogweni—yebo, lowo mgodi omkhulu ombelwe ukubhubhisa abantu uyogcwaliswa yilabo abawumbayo, ukuze babhujiswe baphele nya, kusho iMvana kaNkulunkulu; hhayi ukubhujiswa komphefumulo, ngaphandle kokuthi kube wukuphonswa kwawo esihogweni esingenasiphelo.\n\n4 Ngokuba bheka, lokhu kuyindlela udeveli athumba ngayo, futhi ngokunjalo nendlela yokulunga kukaNkulunkulu, kubo bonke labo abayokwenza imisebenzi yobubi kanye nezinengiso phambi kwakhe.\n\n5 Futhi kwenzeka ukuthi ingelosi yakhuluma kimi, Nefi, ithi: Ubonile ukuthi uma abeZizwe bephenduka kuyoba kuhle kubo; futhi phezu kwalokho uyazi mayelana nezivumelwano zeNkosi kuyo indlu ka-Israyeli; futhi phezu kwalokho uzwile ukuthi lowo ongaphenduki kufanele alahleke.\n\n6 Ngakho-ke, maye kubo abeZizwe uma kungukuthi bazenza lukhuni izinhliziyo zabo ngokumelene neMvana kaNkulunkulu.\n\n7 Ngokuba isikhathi siyeza, kusho iMvana kaNkulunkulu, lapho ngiyokwenza umsebenzi omkhulu kanye nomangalisayo phakathi kwabantwana babantu; umsebenzi oyokuba ngowaphakade, kube yisimo esithile kolunye uhlangothi noma esinye ngakolunye—bakholiswe ukuze babe nokuthula kanye nokuphila okuphakade, noma bayekelwe ebulukhunini bezinhliziyo zabo kanye nasekuphuphuthekeni kwemiqondo yabo kuze kube badonseleka ekuthunjweni, futhi ngokunjalo nasekubhujisweni, ngokwemvelo kanye nangokomoya, ngokwendlela udeveli athumba ngayo, esengikhulume ngakho.\n\n8 Futhi kwenzeka ukuthi ngesikhathi ingelosi isiwakhulumile lamazwi, yathi kimi: Uyazikhumbula yini izivumelwano zikaBaba kuyo indlu ka-Israyeli na? Ngathi kuyo, Yebo.\n\n9 Futhi kwenzeka ukuthi yathi kimi: Buka, futhi ubone lelo bandla elikhulu nelinengekile, elingunina wezinengiso, umqambi walo okungudeveli.\n\n10 Futhi yathi kimi: Bheka mabili kuphela amabandla; elilodwa yibandla leMvana kaNkulunkulu, kanti elinye yibandla likadeveli; ngalokho-ke, lowo ongeyena owebandla leMvana kaNkulunkulu ungowalelo bandla elikhulu, elingunina wezinengiso; futhi uyisifebe somhlaba wonke.\n\n11 Futhi kwenzeka ukuthi ngabuka futhi ngasibona isifebe somhlaba wonke, futhi sasihlezi phezu kwamanzi amaningi; futhi sasibusa phezu komhlaba wonke, phakathi kwezizwe zonke, imindeni, izilimi, kanye nakubantu.\n\n12 Futhi kwenzeka ukuthi ngalibona ibandla leMvana kaNkulunkulu, futhi inani lalo laliyidlanzana, ngenxa yobubi kanye nezinengiso zesifebe leso esasihlezi phezu kwamanzi amaningi; nokho, ngabona ukuthi ibandla leMvana, okwakungabangcwele baNkulunkulu, babekhona nabo ngokunjalo phezu kobuso bonke bomhlaba; futhi izindawo ezingaphansi kwabo ebusweni bomhlaba zazincane, ngenxa yobubi besifebe esikhulu engasibona.\n\n13 Futhi kwenzeka ukuthi ngabona ukuthi unina omkhulu wezinengiso nempela wazibuthela ndawonye izixuku phezu kobuso bonke bomhlaba, phakathi kwazo zonke izizwe zabeZizwe, ukuthi zilwe neMvana kaNkulunkulu.\n\n14 Futhi kwenzeka ukuthi mina, Nefi, ngabona amandla eMvana kaNkulunkulu, ukuthi ehlela phezu kwabangcwele bebandla leMvana, kanye naphezu kwabantu besivumelwano beNkosi, labo ababehlakazeke phezu kobuso bonke bomhlaba; futhi babehlonyiswe ngokulunga kanye nangamandla kaNkulunkulu enkazimulweni enkulu.\n\n15 Futhi kwenzeka ukuthi ngabona ukuthi intukuthelo kaNkulunkulu yathululwa phezu kwalo lelo bandla elikhulu nelinengekile, kangangokuthi kwabakhona izimpi kanye namahemuhemu ezimpi phakathi kwazo zonke izizwe kanye nemindeni yomhlaba.\n\n16 Futhi ngesikhathi kuqala ukuthi kube khona izimpi kanye namahemuhemu ezimpi phakathi kwazo zonke izizwe okwakungezikanina wezinengiso, ingelosi yakhuluma kimi, ithi: Bheka, intukuthelo kaNkulunkulu iphezu kukanina wezifebe; futhi bheka, uyazibona zonke lezi zinto—\n\n17 Futhi uma usuku selufika ukuthi intukuthelo kaNkulunkulu ithululwe phezu kukanina wezifebe, okuyibandla elikhulu nelinengekile lomhlaba wonke, umqambi walo okungudeveli, ngalolo suku, umsebenzi kaBaba uyoqala, wokulungisa indlela yokugcwalisa izivumelwano zakhe, azenza kubantu bakhe okungabendlu ka-Israyeli.\n\n18 Futhi kwenzeka ukuthi ingelosi yakhuluma kimi, ithi: Buka!\n\n19 Futhi ngabuka futhi ngabona indoda, eyayigqoke ingubo emhlophe.\n\n20 Futhi ingelosi yathi kimi: Bheka omunye wabaphostoli abayishumi nambili beMvana.\n\n21 Bheka, uyobona futhi abhale ngensalela yalezi zinto; yebo, futhi ngokunjalo nezinto eziningi ezike zaba khona.\n\n22 Futhi phezu kwalokho uyobhala mayelana nokuphela komhlaba.\n\n23 Ngalokho-ke, lezo zinto ayozibhala zilungile futhi ziyiqiniso; futhi bheka zibhaliwe encwadini leyo oyibone iphuma emlonyeni weJuda; futhi ngesikhathi ziphuma emlonyeni weJuda, noma, ngesikhathi incwadi iphuma emlonyeni weJuda, lezo zinto ezazibhaliwe zazisobala futhi zimsulwa, futhi ziyigugu elikhulu futhi zilula ukuqondwa ngabantu bonke.\n\n24 Futhi bheka, izinto lomphostoli weMvana ayozibhala ziyizinto eziningi wena osuzibonile; futhi bheka, okuseleyo uzokubona.\n\n25 Kodwa lezo zinto ozozibona emva kwalokhu awuzukuzibhala; ngokuba iNkosi uNkulunkulu igcobe umphostoli weMvana kaNkulunkulu ukuthi azibhale.\n\n26 Futhi ngokunjalo nabanye ababekhona, kubo uzikhombisile zonke izinto; futhi bazibhalile; futhi zivaliwe zabekwa ukuze ziphume zimsulwa; ngokweqiniso lelo elikuyo iMvana, ngesikhathi esifanele seNkosi, ziye kuyo indlu ka-Israyeli.\n\n27 Futhi mina, Nefi, ngezwa futhi ngiyafakaza, ukuthi igama lalomphostoli weMvana kwabe kunguJohane, ngokwezwi lengelosi.\n\n28 Futhi bheka, mina, Nefi, ngenqatshelwe ukuthi ngibhale okuseleyo kwezinto engazibona futhi ngazizwa; ngalokho-ke izinto engizibhalile ziyangenelisa; futhi ngibhale kuphela inxenye encane yezinto engazibona.\n\n29 Futhi ngiyafakaza ukuthi ngazibona lezo zinto ubaba azibona, futhi ingelosi yeNkosi yazembula kimi.\n\n30 Manje sengenza isiphetho senkulumo yami mayelana nalezo zinto engazibona ngesikhathi ngihlwithiwe nguMoya; futhi uma ngabe zonke izinto engazibona zingabhaliwe, izinto engizibhalile ziyiqiniso. Futhi kunjalo nje. Amen.\n\n", "1-ne 15": "[center][font_size=26]Isahluko 15[/font_size][/center]\n\n[i]Inzalo kaLehi kufanele ilithole kwabeZizwe ivangeli ngezinsuku zokugcina—Ukuqoqwa kuka-Israyeli kufaniswa nesihlahla somnqumo amagatsha aso emvelo ayoxhumelelwa futhi—UNefi uhumusha umbono womuthi wokuphila futhi ukhuluma ngokulunga kukaNkulunkulu ekuhlukaniseni ababi kwabalungile. Cishe ngonyaka wama 600 kuya kowama 592 ngaphambi kokuzalwa kukaKristu.[/i]\n\n1 Futhi kwenzeka ukuthi emva kokuthi mina, Nefi, kade sengihlwithiwe nguMoya, futhi sengizibonile zonke lezi zinto, ngabuyela etendeni likababa.\n\n2 Futhi kwenzeka ukuthi ngabona abafowethu, futhi babephikisana omunye nomunye mayelana nezinto lezo ubaba ayezikhulumile kubo.\n\n3 Ngokuba ngempela wakhuluma izinto eziningi nezinkulu kubo, ezazinzima ukuthi ziqondakale, ngaphandle kokuthi umuntu abuze eNkosini; futhi ngenxa yokuthi babenezinhliziyo ezilukhuni, ngakho-ke abazange babheke eNkosini njengoba kwakufanele benze.\n\n4 Manje mina, Nefi, ngangidabukile ngenxa yobulukhuni bezinhliziyo zabo, futhi, nangenxa yezinto engangizibonile, futhi ngazi ukuthi kwakufanele zenzeke ngokungenakuvinjelwa ngenxa yobubi obukhulu babantwana babantu.\n\n5 Futhi kwenzeka ukuthi ngaphela amandla ngenxa yezinkathazo zami, ngokuba ngabona ukuthi izinkathazo zami zazinkulu ngaphezu kwazo zonke, ngenxa yokubhujiswa kwabantu bami, ngokuba ngangikubonile ukuwa kwabo.\n\n6 Futhi kwenzeka ukuthi emuva kokuthi sengithole amandla ngakhuluma nabafowethu, nginesifiso sokwazi kubo isizathu sokuhilizisana kwabo.\n\n7 Futhi bathi: Bheka, asikwazi ukuwaqonda amazwi ubaba awakhulumile mayelana namagatsha emvelo esihlahla somnqumo, futhi ngokunjalo mayelana nabeZizwe.\n\n8 Futhi ngathi kubo: Senike nabuza yini eNkosini na?\n\n9 Bona bathi kimi: Asizange; ngokuba iNkosi ayiyembuli into enje kithi.\n\n10 Bheka, ngathi kubo: Kungani ukuthi ningayigcini imiyalelo yeNkosi na? Kungani ukuthi nizolahleka, ngenxa yobulukhuni bezinhliziyo zenu na?\n\n11 Anizikhumbuli yini izinto iNkosi ezishilo na?—Uma ningayikuzenza lukhuni izinhliziyo zenu, futhi ningibuza ngokukholwa, nikholwa ukuthi nizonikwa, nikhuthele ekugcineni imiyalelo yami, ngempela lezi zinto ziyokwembulwa kini.\n\n12 Bhekani, ngithi kini, indlu ka-Israyeli yafaniswa nesihlahla somnqumo, nguMoya weNkosi owawukuye ubaba; futhi bhekani thina asihleshulwanga yini kuyo indlu ka-Israyeli, futhi asiyilo yini igatsha lendlu ka-Israyeli na?\n\n13 Manje, into ubaba ayiqondile mayelana nokuxhumelelwa kwamagatsha emvelo ngokuphelela kwabeZizwe, kungukuthi ngezinsuku zokugcina, lapho inzalo yethu seyincishelwe wukholo, yebo, isikhathi esiyiminyaka eminingi, futhi izizukulwane eziningi emuva kokuba uMesiya eyobonakaliswa esenyameni kubo abantwana babantu, ngaleso sikhathi ivangeli elipheleleyo likaMesiya liyoza kwabeZizwe, futhi liyosuka kubo abeZizwe liye kuyo insalela yenzalo yethu—\n\n14 Futhi ngalo lolo suku insalela yenzalo yethu iyokwazi ukuthi bona bayibo abendlu ka-Israyeli, futhi nokuthi bayibo abantu besivumelwano beNkosi; futhi ngaleso sikhathi bayokwazi futhi bafinyelele olwazini lokhokho babo, futhi ngokunjalo nasolwazini lwevangeli loMkhululi wabo, elafundiswa kokhokho babo nguye; ngalokho-ke, bayofinyelela ekumazini uMkhululi wabo futhi nangazo izihloko zemfundiso yakhe ngazinye, ukuze bazi ukuthi bangeza kanjani kuye futhi basindiswe.\n\n15 Futhi ngalolo suku abayikujabula yini futhi banikeze udumo kuye uNkulunkulu wabo ongunaphakade, idwala labo, kanye nensindiso yabo na? Yebo, ngalolo suku, abayikuthola yini amandla kanye nokondleka kuwo umvini weqiniso na? Yebo, abayi kuza yini emhlambini weqiniso kaNkulunkulu na?\n\n16 Bhekani, ngithi kini, Yebo; bayokhunjulwa futhi phakathi kwendlu ka-Israyeli; bayoxhunyelelwa, beyilo igatsha lemvelo lesihlahla somnqumo, kuso isihlahla seqiniso somnqumo.\n\n17 Futhi yikho lokhu ubaba abekusho; futhi ubeqonde ukuthi lokhu akuyikwenzeka kuze kube ngemuva kokuthi sebehlakazwe ngabeZizwe; futhi ubeqonde ukuthi kuyofika ngendlela yabeZizwe, ukuze iNkosi ikhombise amandla ayo kwabeZizwe, ngaso leso sizathu sokuthi iyokwenqatshwa ngamaJuda, noma ngabendlu ka-Israyeli.\n\n18 Ngalokho-ke, ubaba akakhulumanga ngenzalo yethu kuphela, kodwa futhi nangayo yonke indlu ka-Israyeli, ekhombisa isivumelwano okufanele sigcwaliseke ngezinsuku zokugcina; leso sivumelwano iNkosi eyasenza kubaba u-Abrahama, ithi: Enzalweni yakho yonke imindeni yomhlaba iyobusiswa.\n\n19 Futhi kwenzeka ukuthi mina, Nefi, ngakhuluma kabanzi nabo mayelana nalezi zinto; yebo, ngakhuluma kubo mayelana nokubuyiselwa kwamaJuda ngezinsuku zokugcina.\n\n20 Futhi ngabalandisa amazwi ka-Isaya, awakhuluma mayelana nokubuyiselwa kwamaJuda, noma kwendlu ka-Israyeli; futhi emuva kokuthi esebuyiselwe ngeke esaphinde nanini axutshwe, noma aphinde ahlakazwe futhi. Futhi kwenzeka ukuthi ngakhuluma amaningi amazwi kubo abafowethu, kangangokuthi baxoliswa futhi nempela bazithoba phambi kweNkosi.\n\n21 Futhi kwenzeka ukuthi baphinda bakhuluma kimi, bethi: Isho ukuthini lento ubaba ayibona ephusheni na? Sisho ukuthini isihlahla asibona na?\n\n22 Futhi ngathi kubo: Kwakungumfanekiso womuthi wokuphila.\n\n23 Futhi bathi kimi: Isho ukuthini induku yensimbi ubaba ayibona, leyo eyayiholeleka esihlahleni na?\n\n24 Futhi ngathi kubo kwakuyizwi likaNkulunkulu; futhi labo ababeyolizwa izwi likaNkulunkulu, futhi babambelele baqine kulo, babengasoze balahleke nanini; futhi izilingo kanye nemicibisholo evuthayo yesitha ngeke kwabanqobela ekungazini, ukuze sibaholele le ekubhujisweni.\n\n25 Ngalokho-ke, mina, Nefi, ngabanxusa ukuthi balinake izwi leNkosi; yebo, ngabanxusa ngawo wonke amandla omphefumulo wami, kanye nangalo lonke ulwazi lwami enganginalo, ukuthi balinake izwi likaNkulunkulu futhi bakhumbule ukugcina imiyalelo yakhe njalo kuzo zonke izinto.\n\n26 Futhi bathi kimi: Usho ukuthini umfula wamanzi ubaba awubona na?\n\n27 Futhi ngathi kubo amanzi lawo ubaba awabona kwakungukungcola; futhi umqondo wakhe wawuthatheke kakhulu ngezinye izinto kangangokuthi akakubonanga ukungcola kwamanzi.\n\n28 Futhi ngathi kubo kwakungumhosha owesabekayo, owawuhlukanisa ababi emthini wokuphila, futhi ngokunjalo nakubo abangcwele baNkulunkulu.\n\n29 Futhi ngathi kubo kwakungumfanekiso waleso sihogo esesabekayo, leso ingelosi eyathi kimi sasilungiselwe ababi.\n\n30 Futhi ngathi kubo ubaba waphinda wabona ukuthi ukwahlulela ngokulunga kukaNkulunkulu kwabehlukanisa ababi kwabalungile; futhi nokukhanya kwakho kwakunjengo kukhanya kwelangabi lomlilo, elalenyukela kuNkulunkulu ingunaphakade, futhi lingenamkhawulo.\n\n31 Futhi bathi kimi: Ngabe lento isho ukuhlushwa komzimba ezinsukwini zokuvivinywa, noma isho isimo sokugcina somphefumulo emuva kokufa komzimba wenyama, noma ngabe ikhuluma ngezinto ezingezesikhashana na?\n\n32 Futhi kwenzeka ukuthi ngathi kubo kwakungumfanekiso wezinto zesikhashana kanye nezikamoya; ngokuba usuku luyeza lapho kufanele bahlulelwe ngokwemisebenzi yabo, yebo, ngisho imisebenzi leyo eyenziwa wumzimba wenyama ngezinsuku zokuvivinywa kwabo.\n\n33 Ngalokho-ke, uma bengafela ebubini babo kufanele balahlwe futhi, ngokuphathelene nezinto zikamoya, lezo eziphathelene nokulunga; ngalokho-ke, kufanele balethwe bazoma phambi kukaNkulunkulu, ukuze bahlulelwe ngokwemisebenzi yabo; futhi uma imisebenzi yabo ibingeyokungcola kufanele ukuthi bangcolile; futhi uma bengcolile kufanele ukuthi bangekwazi ukuhlala embusweni kaNkulunkulu; uma kunjalo, umbuso kaNkulunkulu kufanele ungcole nawo futhi.\n\n34 Kodwa bhekani, ngithi kini, umbuso kaNkulunkulu awungcolile, futhi akukho nto engcolileyo engangena embusweni kaNkulunkulu; ngalokho-ke kufanele ukuthi kube khona indawo yokungcola elungiselelwe lokho okungcolile.\n\n35 Futhi ikhona indawo elungisiwe, yebo, ngisho leso sihogo esesabekayo engikhulume ngaso, futhi udeveli ungumlungisi waso; ngalokho-ke isimo sokugcina semiphefumulo yabantu ngukuhlala embusweni kaNkulunkulu, noma-ke kube wukulahlwa ngenxa yalokho kwahlulela ngokulunga engikhulume ngakho.\n\n36 Ngalokho-ke, ababi bayenqatshwa kwabalungileyo, futhi ngokunjalo nakulowo muthi wokuphila, isithelo sawo esiyigugu elikhulu futhi esithandeka kakhulu ngaphezu kwazo zonke ezinye izithelo; yebo, futhi kuyisipho esikhulu kunazo zonke izipho zikaNkulunkulu. Futhi ngakhuluma ngalendlela kubafowethu. Amen.\n\n", "1-ne 16": "[center][font_size=26]Isahluko 16[/font_size][/center]\n\n[i]Ababi bathatha iqiniso njengento enzima—Amadodana kaLehi ashada amadodakazi ka-Ishmayeli—ILiyahona iyabaqondisa endleleni yabo ehlane—Imibiko evela eNkosini ibhalwa kuyo iLiyahona izikhathi-ngezikhathi—U-Ishmayeli uyafa; umndeni wakhe uyavungama ngenxa yezinhlupheko. Cishe ngonyaka wama 600 kuya kowama 592 ngaphambi kokuzalwa kukaKristu.[/i]\n\n1 Manje kwenzeka ukuthi emva kokuthi mina, Nefi, sengiqedile ukukhuluma nabafowethu, bheka bathi kimi: Usitshele izinto ezinzima, ngaphezulu kokuthi thina singakwazi ukuzibekezelela.\n\n2 Futhi kwenzeka ukuthi ngathi kubo ngangazi ukuthi ngangikhulume izinto ezinzima ngokumelene nababi, ngokweqiniso; futhi abalungile angibabekanga cala, futhi ngafakaza ngokuthi bayophakanyiswa ngosuku lokugcina; ngalokho-ke, abanecala bathatha iqiniso ngokuthi linzima, ngokuba lidabula izibilini zabo ngqo.\n\n3 Manje bafowethu, ukuba benilungile futhi nizimisele ukulalela iqiniso, futhi nilinake, ukuze nihambe ngobuqotho phambi kukaNkulunkulu, uma kunjalo beningenakuvungama ngenxa yeqiniso, nithi: Ukhuluma izinto ezilukhuni ngokumelene nathi.\n\n4 Futhi kwenzeka ukuthi mina, Nefi, ngabanxusa abafowethu, ngayo yonke inkuthalo, ukuthi bagcine imiyalelo yeNkosi.\n\n5 Futhi kwenzeka ukuthi nempela bazithoba phambi kweNkosi; kangangokuthi ngaba nokujabula kanye nethemba elikhulu ngabo, ukuthi bazohamba ezindleleni zokulunga.\n\n6 Manje, zonke lezi zinto zashiwo futhi zenzeka ngesikhathi ubaba ehlala etendeni esigodini asibiza ngokuthi iLemuweli.\n\n7 Futhi kwenzeka ukuthi mina, Nefi, ngathatha enye yamadodakazi ka-Ishmayeli ngayenza umfazi wami; futhi ngokunjalo, nabafowethu bathatha phakathi kwamadodakazi ka-Ishmayeli bawenza abafazi babo; futhi ngokunjalo noZoramu wathatha indodakazi endala ka-Ishmayeli wayenza umfazi wakhe.\n\n8 Futhi ngaleyondlela ubaba wabe eseyigcwalisile yonke imiyalelo yeNkosi ayenikezwe yona. Futhi phezu kwalokho, mina, Nefi, ngase ngibusisiwe kakhulu yiNkosi.\n\n9 Futhi kwenzeka ukuthi izwi leNkosi lakhuluma kubaba ngobusuku, futhi lamyala ukuthi ngakusasa kwakufanele aqhubeke nohambo lwakhe oluya ehlane.\n\n10 Futhi kwenzeka ukuthi ngesikhathi ubaba evuka ekuseni, futhi eya emnyango wetende, wamangala kakhulu ukubona phansi ibhola eliyindilinga elakhiwe ngobuciko; futhi lalakhiwe ngethusi elicolekile. Ngaphakathi kulo ibhola kwakukhona izinti ezimbili; olunye lwalukhomba indlela lapho kwakufanele thina siye ngakhona ehlane.\n\n11 Futhi kwenzeka ukuthi saqoqela ndawonye zonke izinto okwakufanele sizithwale siya ehlane, kanye nayo yonke insalela yomphako wethu iNkosi eyayisinike wona; futhi sathatha imbewu enhlobonhlobo ukuze siyithwale siye ehlane.\n\n12 Futhi kwenzeka ukuthi sathatha amatende ethu futhi semuka saya ehlane, ngaphesheya komfula uLamani.\n\n13 Futhi kwenzeka ukuthi sahamba ibanga lezinsuku ezine, saqonda ngase ningizimu engasempumalanga, saphinda samisa amatende ethu futhi; futhi sayibiza lendawo ngegama elithi iShazeri.\n\n14 Futhi kwenzeka ukuthi sathatha iminsalo kanye nemicibisholo yethu, sahamba saqhubekela ehlane ukuyozingelela imindeni yethu ukudla; futhi emva kokuthi sesiyizingelele imindeni yethu ukudla saphinda sabuyela kuyo imindeni yethu ehlane, endaweni yaseShazeri. Saphinda futhi sahamba saqhubeka ehlane, silandela yona leyo ndlela, sizigcina kulezozinxenye ezazivundile kakhulu zehlane, ezazisogwini maduzane noLwandle oluBomvu.\n\n15 Futhi kwenzeka ukuthi sahamba ibanga lezinsuku eziningi, sizingela ukudla endleleni, ngeminsalo nangemicibisholo yethu futhi nangamatshe ethu kanye nezihlilingi zethu.\n\n16 Futhi salandela indlela ngokuyalelwa yibhola, elasiholela kuleyo nxenye yehlane eyayivunde kakhulu.\n\n17 Futhi emva kokuthi sesihambe ibanga lezinsuku eziningi, samisa amatende ethu okwesikhashana, ukuze sithole ukuphumula futhi siphinde sithole ukudla kwemindeni yethu.\n\n18 Futhi kwenzeka ukuthi ngesikhathi mina, Nefi, ngiqhubekela phambili ngiyozingela ukudla, bheka, ngawephula umnsalo wami, owawakhiwe ngensimbi ecolekile; futhi emva kokuthi sengiwephulile umnsalo wami, bheka, abafowethu bangithukuthelela ngenxa yokulahlekelwa wumnsalo wami, ngokuba asitholanga kudla.\n\n19 Futhi kwenzeka ukuthi sabuyela emuva emindenini yethu ngaphandle kokudla, futhi becobekile kakhulu, ngenxa yohambo lwabo, bahlupheka kakhulu ngokweswela ukudla.\n\n20 Futhi kwenzeka ukuthi uLamani noLemuweli kanye namadodana ka-Ishmayeli baqala ukuvungama kakhulu, ngenxa yezinhlupheko zabo kanye nezinkathazo ehlane; futhi ngokunjalo nobaba waqala ukuyivungamela iNkosi uNkulunkulu wakhe; yebo, futhi bonke babedabukile kakhulu, kangangokuthi bayivungamela iNkosi.\n\n21 Manje kwenzeka ukuthi mina, Nefi, sengihlushwe ngabafowethu ngenxa yokulahlekelwa wumnsalo wami, futhi eyabo iminsalo ilahlekelwe wukunwebeka kwayo, kwaqala ukuthi kube nzima kakhulu, yebo, kangangoba asikwazanga ukuthola ukudla.\n\n22 Futhi kwenzeka ukuthi mina, Nefi, ngakhuluma kakhulu nabafowethu, ngoba base bezenze lukhuni izinhliziyo zabo futhi, ngisho nokuyisola iNkosi uNkulunkulu wabo.\n\n23 Futhi kwenzeka ukuthi mina, Nefi, ngenza umnsalo ngokhuni, kanye nomcibisholo ngenduku eqondile; ngalokho-ke, ngahloma ngomnsalo kanye nangomcibisholo, ngesihlilingi kanye nangamatshe. Futhi ngase ngithi kubaba: Ngizoya ngakuphi ukuze ngithole ukudla na?\n\n24 Futhi kwenzeka ukuthi wabuza eNkosini, ngokuba base bezithobile ngenxa yamazwi ami; ngokuba ngakhuluma eziningi izinto kubo ngamandla ami onke.\n\n25 Futhi kwenzeka ukuthi izwi leNkosi lafika kubaba; futhi ngempela wathotshiswa ngenxa yokuyivungamela iNkosi, kangangokuthi wehliswa kakhulu ngisho nangokudabuka okukhulu.\n\n26 Futhi kwenzeka ukuthi izwi leNkosi lathi kuye: Buka kulo ibhola, bese ubheka izinto ezibhaliwe.\n\n27 Futhi kwenzeka ukuthi ngesikhathi ubaba ebona izinto ezazibhalwe kulo ibhola, waba nokwesaba kanye nokuthuthumela okukhulu, futhi ngokunjalo nabafowethu namadodana ka-Ishmayeli kanye nabafazi bethu.\n\n28 Futhi kwenzeka ukuthi mina, Nefi, ngabona izinkomba lezo ezazisebholeni, ukuthi zazisebenza ngokokholo nenkuthalo kanye nangokuzinaka esasikunikeza kuzo.\n\n29 Futhi phezu kwalokho kwakubhalwe kuzo umbhalo omusha, okwakulula ukuwufunda, owawusinika ukuqonda maqondana nezindlela zeNkosi; futhi wawubhalwa futhi ushintshwe izikhathi ngezikhathi, ngokokholo kanye nenkuthalo esasiyinikeza wona. Futhi ngalendlela siyabona ukuthi ngezinto ezincane iNkosi ingaletha izinto ezinkulu.\n\n30 Futhi kwenzeka ukuthi mina, Nefi, ngahamba ngaya phezulu esicongweni sentaba, njengokuyalelwa okwakunikezwe kulo ibhola.\n\n31 Futhi kwenzeka ukuthi ngabulala izilwane zasendle, kangangokuthi nempela ngakuthola ukudla kwemindeni yethu.\n\n32 Futhi kwenzeka ukuthi ngabuyela ematendeni ethu, ngithwele izilwane lezo engangizibulele; manje ngesikhathi bebona ukuthi ngase ngikutholile ukudla, yaba nkulu kangakanani injabulo yabo! Futhi kwenzeka ukuthi bazithoba phambi kweNkosi, futhi bayibonga.\n\n33 Futhi kwenzeka ukuthi saphinda futhi sathatha uhambo lwethu, sihamba cishe ngayo leyondlela efanayo njengasekuqaleni; futhi emva kokuthi sesihambe ibanga lezinsuku eziningi samisa amatende ethu futhi, ukuze sithi ukuhlala isikhashana.\n\n34 Futhi kwenzeka ukuthi u-Ishmayeli wafa, futhi wangcwatshwa endaweni eyayibizwa ngokuthi iNahomu.\n\n35 Futhi kwenzeka ukuthi amadodakazi ka-Ishmayeli akhala kakhulu, ngenxa yokulahlekelwa nguyise, futhi nangenxa yezinkathazo zabo ehlane; futhi bamvungamela ubaba, ngoba wayebakhiphe ezweni laseJerusalema, bethi: Ubaba usefile; yebo, futhi sesidwanguze kakhulu ehlane, futhi sesihlushwe yizinkathazo eziningi, yindlala, wukoma, kanye nokucobeka; futhi emva kwakho konke lokhu kuhlupheka kufanele sibhubhe lapha ehlane yindlala.\n\n36 Futhi bavungama ngalendlela kubaba, futhi ngokujalo nakimi; futhi babefuna ukubuyela eJerusalema futhi.\n\n37 Futhi uLamani wathi kuLemuweli ngokunjalo nakuwo amadodana ka-Ishmayeli: Bhekani, masimbulale ubaba, futhi ngokunjalo nomfowethu uNefi, osezithathele ukuthi abe wumbusi kanye nomfundisi wethu, esingabafowabo abadala.\n\n38 Manje, uthi iNkosi ikhulume naye, futhi phezu kwalokho uthi izingelosi zimfundisile. Kodwa bhekani, siyazi ukuthi uqamba amanga kithi; futhi usitshela lezi zinto, futhi wenza eziningi izinto ngobuqili bakhe obunamacebo, ukuze akhohlise amehlo ethu, ecabanga, mhlawumbe, ukuthi angasiholela kude ehlane elithize elingejwayelekile; futhi emva kokuthi esesiholele kude, usecabange ukuthi azenze inkosi kanye nombusi phezu kwethu, ukuze enze kithi ngokwentando nangokwesifiso sakhe. Futhi umfowethu uLamani waziphehla ngalendlela izinhliziyo zabo ukuze bathukuthele.\n\n39 Futhi kwenzeka ukuthi iNkosi yayinathi, yebo, ngisho izwi leNkosi lafika futhi lakhuluma amaningi amazwi kubo, futhi labajezisa kakhulu; futhi emva kokuthotshiswa ngezwi leNkosi nempela bakuyeka ukuthukuthela kwabo, futhi baphenduka ezonweni zabo, kangangokuthi iNkosi yasibusisa futhi ngokudla, ukuze singabhubhi.\n\n", "1-ne 17": "[center][font_size=26]Isahluko 17[/font_size][/center]\n\n[i]UNefi uyalwa ukuthi akhe umkhumbi—Abafowabo bayaphikisana naye—Uyabanxusa ngokubalandisa umlando wezenzo zikaNkulunkulu ku-Israyeli—UNefi ugcwaliswa ngamandla kaNkulunkulu—Abafowabo bayenqatshelwa ukuthi bamthinte, funa babune njengomhlanga owomileyo. Kwakungunyaka wama 592 ngaphambi kokuzalwa kukaKristu.[/i]\n\n1 Futhi kwenzeka ukuthi saphinda futhi sathatha uhambo lwethu ehlane; futhi sahamba cishe sayela ngasempumalanga kusukela ngaleso sikhathi kuya phambili. Sahamba futhi sadlula kweziningi izinkathazo ehlane; futhi abafazi bethu bazala abantwana khona ehlane.\n\n2 Futhi zazizinkulu izibusiso zeNkosi kithi, njengokuthi ngesikhathi siphila ngenyama eluhlaza ehlane, abafazi bethu bancelisa kakhulu abantwana babo, futhi babeqinile, yebo, babenjenga madoda imbala; futhi baqala ukumelana nohambo lwabo ngaphandle kokuvungama.\n\n3 Ngakho-ke siyabona ukuthi imiyalelo kaNkulunkulu kufanele igcwaliseke. Futhi uma kungukuthi abantwana babantu bayayigcina imiyalelo kaNkulunkulu yena uyabondla, futhi abaqinise, futhi abanike amasu okuthi bakwazi ukufeza into leyo abayale ngayo; ngalokho-ke, wasinika amasu ngesikhathi sisahlezi isikhashana ehlane.\n\n4 Futhi sahlala isikhashana isikhathi esiyiminyaka eminingi, yebo, ngisho iminyaka eyisishiyagalombili ehlane.\n\n5 Futhi safika ezweni esalibiza ngokuthi iNala, ngenxa yobuningi bezithelo zalo futhi ngokunjalo noju lwasendle; futhi zonke lezi zinto zazilungiswe yiNkosi ukuze singabhubhi. Futhi sabona ulwandle, esalubiza ngokuthi i-Ireyantumu, okungukuthi, uma kuhunyushwa, ngamanzi amaningi.\n\n6 Futhi kwenzeka ukuthi samisa amatende ethu eduze kogu lolwandle; futhi naphezu kokuthi sase sihlushwe eziningi izinkathazo kanye nobuningi ubunzima, yebo, ngisho kangangothi singeke sakubhala konke, sathokoza kakhulu ngesikhathi sesifika ogwini lolwandle; futhi sayibiza lendawo ngokuthi iNala; ngenxa yobuningi bezithelo zayo.\n\n7 Futhi kwenzeka ukuthi emva kokuthi mina, Nefi, sengihlale ezweni leNala isikhathi esiyizinsuku eziningi, izwi leNkosi lafika kimi, lithi: Vuka, futhi uye entabeni. Futhi kwenzeka ukuthi ngavuka ngahamba ngakhuphukela entabeni, futhi ngakhala eNkosini.\n\n8 Futhi kwenzeka ukuthi iNkosi yakhuluma kimi, ithi: Yakha umkhumbi, ngendlela leyo engizokukhombisa yona, ukuze ngithwale abantu bakini bawele lamanzi.\n\n9 Futhi mina ngathi: Nkosi, yikuphi lapho ngingaya ngakhona ukuze ngithole insimbi esatshe ngiyincibilikise, ukuze ngenze amathuluzi okwakha umkhumbi ngendlela leyo ongikhombise yona na?\n\n10 Futhi kwenzeka ukuthi iNkosi yangitshela ukuthi kungaphi lapho ngingaya khona ukuze ngithole itshe elisansimbi ukuze ngakhe amathuluzi.\n\n11 Futhi kwenzeka ukuthi mina, Nefi, ngakha izifutho zokuvuthela umlilo, ngezikhumba zezilwane; futhi emva kokuthi sengizakhile izifutho, ukuze ngazo ngivuthele umlilo, ngabe sengishaya amatshe amabili ukuze ngenze umlilo.\n\n12 Ngokuba iNkosi kuze kube manje yayingakaze isivumele ukuthi sibase umlilo omkhulu, ngesikhathi sasihamba ehlane; ngokuba yathi: Ngiyokwenza ukudla kwenu kubemtoti, ukuze ningakupheki;\n\n13 Futhi phezu kwalokho ngiyokuba wukukhanya kwenu ehlane; futhi ngiyonilungisela indlela phambi kwenu, uma kungukuthi niyoyigcina imiyalelo yami; ngalokho-ke, kangangoba niyoyigcina imiyalelo yami niyoholelwa ezweni lesethembiso; futhi niyokwazi ukuthi kungenxa yami ukuthi niyaholwa.\n\n14 Yebo, futhi iNkosi yaphinde yasho ukuthi: Emva kokuthi senifikile ezweni lesethembiso, niyokwazi ukuthi mina, iNkosi, nginguNkulunkulu; futhi nokuthi mina, iNkosi, nganikhulula ekubhujisweni; yebo, nokuthi mina ngempela nganikhipha ezweni laseJerusalema.\n\n15 Ngalokho-ke, mina, Nefi, ngazabalaza ukugcina imiyalelo yeNkosi, futhi ngabanxusa abafowethu ukuthi bathembeke kanye nokuthi bakhuthale.\n\n16 Futhi kwenzeka ukuthi ngawenza amathuluzi ngetshe elisansimbi lelo engalincibilikisa edwaleni.\n\n17 Futhi ngesikhathi abafowethu bebona ukuthi ngase ngizokwakha umkhumbi, baqala ukungivungamela, bethi: Umfowethu uyisiwula, ngokuba ucabanga ukuthi angakha umkhumbi; yebo, futhi ucabanga ukuthi angawela lamanzi amaningi.\n\n18 Futhi abafowethu bangisola ngalendlela, futhi babenesifiso sokuthi bona bangasebenzi, ngokuba babengakholwa ukuthi mina ngangingawakha umkhumbi; futhi babengakholwa ukuthi ngangithunywe yiNkosi.\n\n19 Manje kwenzeka ukuthi mina, Nefi, ngadabuka kakhulu ngenxa yobulukhuni bezinhliziyo zabo; manje ngesikhathi bebona ukuthi ngasengiqala ukudabuka bajabula ezinhliziyweni zabo, kangangokuthi bathokoza ngami, bethi: Besazi ukuthi awunakukwazi ukwakha umkhumbi, ngokuba besazi ukuthi awunawo umqondo okhaliphile; ngalokho-ke, awunakukwazi ukufeza umsebenzi omkhulu kangaka.\n\n20 Futhi ufana nobaba, oholwa yimibono yobuwula yenhliziyo yakhe; yebo, usiholile wasikhipha ezweni laseJerusalema, futhi sesizulazule ehlane yonke leminyaka eminingi; futhi abafazi bethu bashikashikekile, bekhulelwe; futhi bazale izingane ehlane futhi bahlupheka kuzo zonke izinto, ngaphandle kokufa; futhi bekuyoba ngcono ukuthi bebefile ngaphambi kokuthi baphume eJerusalema kunokuthi bahlupheke ngalezi zinkathazo.\n\n21 Bheka, leminyaka eminingi sihluphekile ehlane, okuyisikhathi engabe sithokozele lokho esinakho kanye nezwe eliyifa lethu; yebo, futhi ngabe sijabule.\n\n22 Futhi siyazi ukuthi abantu ababesezweni laseJerusalema kwakungabantu abalungile; ngokuba bayigcina imithetho kanye nezahlulelo zeNkosi, kanye nayo yonke imiyalelo yayo, ngokomthetho kaMose; ngalokho-ke, siyazi ukuthi bangabantu abalungile; futhi ubaba ubahlulele, futhi wasiholela kude ngenxa yokuthi salalela amazwi akhe; yebo, futhi nomfowethu ufana naye. Futhi kungalendlela yokukhuluma abafowethu abakhononda futhi basivungamela ngayo.\n\n23 Futhi kwenzeka ukuthi mina, Nefi, ngakhuluma kubo, ngithi: Niyakholwa yini ukuthi obaba bethu, ababengabantwana bakwa-Israyeli, babengaholwa bakhishwe ezandleni zamaGibithe ukuba babengalalelanga amazwi eNkosi na?\n\n24 Yebo, nicabanga ukuthi babengakhishwa yini ebugqilini, ukuba iNkosi yayingathumelanga uMose ukuthi abakhiphe ebugqilini na?\n\n25 Manje niyazi ukuthi abantwana bakwa-Israyeli babe sebugqilini; futhi niyazi ukuthi babe thweswe imisebenzi, okwakunzima ngisho ukuthi bayithwale; ngalokho-ke, niyazi ukuthi kwakufanele ukuthi kwakuyinto enhle kubo, ukuthi bakhishwe ebugqilini.\n\n26 Manje niyazi ukuthi uMose wayeyalwe yiNkosi ukwenza lowo msebenzi omkhulu; futhi niyazi ukuthi ngezwi lakhe amanzi oLwandle oluBomvu ahlukana aya ngapha nangapha, futhi bawela emhlabathini owomileyo.\n\n27 Kodwa niyazi ukuthi amaGibithe aminza oLwandle oluBomvu, lawo ayengamabutho kaFaro.\n\n28 Futhi phezu kwalokho niyazi ukuthi bondliwa ngemana ehlane.\n\n29 Yebo, futhi phezu kwalokho niyazi ukuthi uMose, ngezwi lakhe ngamandla kaNkulunkulu ayekuye, walishaya idwala, futhi lapho kwaphuma amanzi, ukuze abantwana bakwa-Israyeli bacime ukoma kwabo.\n\n30 Futhi naphezu kokuthi beholwa, iNkosi uNkulunkulu wabo, uMkhululi wabo, ehamba phambi kwabo, ebahola emini futhi ebanikeza ukukhanya ebusuku, ebenzela zonke izinto ezazidingeka ukuthi umuntu azithole, bazenza lukhuni izinhliziyo zabo futhi baphuphuthekisa imiqondo yabo, futhi bamthuka uMose kanye noNkulunkulu weqiniso ophilayo.\n\n31 Futhi kwenzeka ukuthi ngezwi lakhe wababhubhisa; futhi ngezwi lakhe wabahola; futhi ngezwi lakhe wabenzela zonke izinto; futhi kwakungekho nto eyenziwa ngaphandle kokuthi kube ngezwi lakhe.\n\n32 Futhi emva kokuthi sebewele umfula i-Jordani wabenza baba namandla ngokwanele ukuxosha abantwana balelozwe, yebo, ukubahlakazela ekubhujisweni.\n\n33 Manje, nicabanga ukuthi abantwana balelozwe, labo ababesezweni lesethembiso, ababalekiswa ngobaba bethu, ngabe nicabanga ukuthi babelungile na? Bhekani, ngithi kini, Cha.\n\n34 Ngabe nicabanga ukuthi obaba bethu babeyokhethwa ngaphezu kwabo ukuba babelungile na? Ngithi kini, Cha.\n\n35 Bhekani, iNkosi yazisa yonke inyama ngokufanayo; lowo olungile uyathandwa nguNkulunkulu. Kodwa bhekani, labantu bawenqaba wonke amazwi kaNkulunkulu, futhi base bevuthiwe ekoneni; futhi ulaka oluphelele lukaNkulunkulu lwaseluphezu kwabo; futhi iNkosi yaliqalekisa izwe ngokumelene nabo, futhi yalibusisela obaba bethu; yebo, yaliqalekisa ngokumelene nabo ukuze babhujiswe, futhi yalibusisela obaba bethu kangangoba bathola amandla phezu kwalo.\n\n36 Bhekani, iNkosi idalile umhlaba ukuze kuhlalwe kuwo; futhi idalile abantwana bayo ukuze kube ngowabo.\n\n37 Futhi ivusa isizwe esilungileyo, futhi ibhubhise izizwe zababi.\n\n38 Futhi ihola abalungile ibayise emazweni ayigugu, futhi ababi ibabhubhise, futhi ibaqalekisele izwe ngenxa yabo.\n\n39 Ibusa phezulu emazulwini, ngokuba ayisihlalo sayo sobukhosi, futhi lomhlaba uyisenabelo sezinyawo zayo.\n\n40 Futhi iyabathanda labo abazoyenza ibe wuNkulunkulu wabo. Bhekani, yabathanda obaba bethu, futhi yenza isivumelwano nabo, yebo, ngisho no-Abrahama, no-Isaka, kanye noJakobe; futhi yazikhumbula izivumelwano eyazenza; ngalokho-ke, yabakhipha ezweni laseGibithe.\n\n41 Futhi yabaqondisa ehlane ngenduku yayo; ngokuba bazenza lukhuni izinhliziyo zabo, ngisho njengoba nani nenzile; futhi iNkosi yabaqondisa ngenxa yobubi babo. Yathumela izinyoka ezinomlilo ezindizayo phakathi kwabo; futhi emva kokuthi sebelunyiwe yalungisa indlela ukuze baphiliswe; futhi umsebenzi okwakufanele bawenze kwakungukuthi babuke; futhi ngenxa yokuba sobala kwaleyo ndlela, noma yokuba lula kwayo, baba baningi ababhubhayo.\n\n42 Futhi bazenza lukhuni izinhliziyo zabo izikhathi ngezikhathi, futhi bamthuka uMose, futhi ngokunjalo noNkulunkulu; nokho, niyazi ukuthi baholelwa phambili ngamandla akhe angenakulinganiswa baya ezweni lesethembiso.\n\n43 Manje, emva kwazo zonke lezi zinto, isikhathi sesifikile sokuthi babe ngababi, yebo, cishe sebeyavuthwa; futhi angazi kodwa sebeseduze nosuku lokubhujiswa; ngokuba ngiyazi ukuthi usuku kufanele lufike ukuthi babhujiswe, ngaphandle kwabambalwa kuphela, abayoholelwa ekuthunjweni.\n\n44 Ngalokho-ke, iNkosi yayala ubaba ukuthi emuke aye ehlane; futhi amaJuda phezu kwalokho ayefuna ukuthatha impilo yakhe; yebo, futhi nani ngokunjalo nifuna ukuthatha impilo yakhe; ngalokho-ke, ningababulali ezinhliziyweni zenu futhi nani nifana nawo.\n\n45 Niyashesha ukwenza okungalungile kodwa niyephuza ukukhumbula iNkosi uNkulunkulu wenu. Niyibonile ingelosi, futhi yakhuluma kini; yebo, nilizwile izwi layo izikhathi ngezikhathi; futhi ikhulumile kini ngezwi elincane elipholile, kodwa imizwa yenu ithuntubezekile, kangangoba anikwazanga ukuwezwa amazwi ayo; ngalokho-ke, ikhulume kini ngezwi lokuduma, elenza kuzamazame phansi sengathi kuzohlukana phakathi.\n\n46 Futhi phezu kwalokho niyazi ukuthi ngamandla ezwi layo elikhulu ingenza ukuthi umhlaba udlule; yebo, futhi niyazi ukuthi ngezwi layo ingenza izindawo ezimangelengele zihleleke, futhi izindawo ezihlelekile zigeduke. O, pho, kungani, ukuthi nizenze lukhuni kangaka izinhliziyo zenu na?\n\n47 Bhekani, umphefumulo wami udabukile ulusizi kakhulu ngenxa yenu, futhi inhliziyo yami ibuhlungu; ngiyesaba hleze niyoxoshwa ingunaphakade. Bhekani, ngigcwele uMoya kaNkulunkulu, kangangokuthi uhlaka lomzimba wami alusenamandla.\n\n48 Manje kwenzeka ukuthi ngesikhathi sengiwakhulumile lamazwi bangithukuthelela, futhi babefuna ukungiphonsa ekujuleni kolwandle; futhi ngesikhathi beza ukuzongibamba ngakhuluma nabo, ngithi: Egameni likaSomandla uNkulunkulu, ngiyaniyala ukuthi ningangithinti, ngokuba ngigcwele amandla kaNkulunkulu, ngisho ukuba kushiswe inyama yami; futhi lowo oyongibamba uyobuna njengomhlanga owomileyo; futhi uyoba yize leze phambi kwamandla kaNkulunkulu, ngokuba uNkulunkulu uyomshaya.\n\n49 Futhi kwenzeka ukuthi, mina, Nefi, ngathi kubo bangaphinde neze bamvungamele uyise; noma bangigodlele amandla abo, ngokuba uNkulunkulu ungiyalile ukuthi ngakhe umkhumbi.\n\n50 Futhi ngathi kubo: Uma uNkulunkulu engiyalile ukuthi ngenze zonke izinto ngingakwazi ukuzenza. Uma engangiyala ukuthi ngithi kulamanzi, yiba yizwe, ayokuba yizwe; futhi uma ngingasho, kuyokwenzeka.\n\n51 Manje, uma iNkosi inamandla amakhulu kangaka, futhi seyenze eziningi kangaka izimangaliso phakathi kwabantwana babantu, kungani ingenakungiyala, ukuthi ngakhe umkhumbi na?\n\n52 Futhi kwenzeka ukuthi mina, Nefi, ngasho izinto eziningi kubafowethu, kangangokuthi bathotshiswa futhi ababange besakwazi ukubanga nami; futhi ababange besalokotha bangibamba noma bangithinta ngeminwe yabo, ngisho isikhathi esiyizinsuku eziningi. Manje abalokothanga bakwenza lokhu hleze babune phambi kwami, ayemakhulu amandla kaMoya kaNkulunkulu; futhi wasebenza kanjalo-ke phezu kwabo.\n\n53 Futhi kwenzeka ukuthi iNkosi yathi kimi: Yelulela isandla sakho futhi kubo abafowenu, futhi abayikubuna phambi kwakho, kodwa ngiyobafaka ingebhe, kusho iNkosi, futhi lokhu ngiyokwenza, ukuze bazi ukuthi ngiyiNkosi uNkulunkulu wabo.\n\n54 Futhi kwenzeka ukuthi ngaselulela kubo abafowethu isandla sami, futhi abazange babune phambi kwami; kodwa iNkosi yabavevezelisa, ngisho nanjengokwezwi eyalikhulumile.\n\n55 Manje, bathi: Sesiyazi ngokweqiniso ukuthi iNkosi inawe, ngokuba siyazi ukuthi ngamandla eNkosi lawa asivevezelisayo. Futhi bawa phansi phambi kwami, futhi base bezongikhonza, kodwa angibavumelanga ngithi: Ngingumfowenu, yebo, ngisho umfowenu omncane; ngalokho-ke, khonzani iNkosi uNkulunkulu wenu, nihloniphe uyihlo nonyoko, ukuze izinsuku zenu zande ezweni iNkosi uNkulunkulu wenu eyoninika lona.\n\n", "1-ne 18": "[center][font_size=26]Isahluko 18[/font_size][/center]\n\n[i]Umkhumbi uyaqedwa—Ukuzalwa kukaJakobe kanye noJosefa kuyaphathwa—Iqembu lingena emkhunjini liya ezweni lesethembiso—Amadodana ka-Ishmayeli kanye nabafazi babo bahlangana ngokuzitika nokuhlubuka—UNefi uyaboshwa, futhi umkhumbi uphindiselwa emuva yisiphepho esibi—UNefi uyakhululwa, futhi ngomthandazo wakhe isiphepho siyanqamuka—Abantu bafika ezweni lesethembiso. Cishe ngonyaka wama 591 kuya kowama 589 ngaphambi kokuzalwa kukaKristu.[/i]\n\n1 Futhi kwenzeka ukuthi bayikhonza iNkosi, futhi bahamba nami; futhi sakha amapulangwe ngobuciko. Futhi iNkosi yangibonisa izikhathi ngezikhathi ukuthi kufanele ngiwasebenze kanjani amapulangwe omkhumbi.\n\n2 Manje mina, Nefi, angizange ngiwasebenze amapulangwe ngendlela eyayifundwe ngabantu, noma ngakhe umkhumbi ngendlela yabantu; kodwa ngawakha ngendlela leyo iNkosi eyayingibonise ngayo, ngalokho-ke, kwakungeyona indlela yabantu.\n\n3 Futhi mina, Nefi, ngakhuphukela entabeni njalo-njalo, futhi ngathandaza njalo-njalo eNkosini; ngalokho-ke iNkosi yangibonisa izinto ezinkulu.\n\n4 Futhi kwenzeka ukuthi emva kokuthi sengiwuqedile umkhumbi, njengokwezwi leNkosi, abafowethu babona ukuthi wawumuhle, futhi nokuthi ukwenziwa kwawo kwakukuhle kakhulu; ngalokho-ke, bazithoba futhi phambi kweNkosi.\n\n5 Futhi kwenzeka ukuthi izwi leNkosi lafika kubaba, lokuthi kufanele sivuke futhi sehlele ezansi emkhunjini.\n\n6 Futhi kwenzeka ukuthi ngakusasa, emva kokuthi sesizilungisile zonke izinto, izithelo eziningi kanye nenyama ehlane kanye noju oluningi, kanye nakho konke okudingekayo njengalokhu iNkosi yayisiyalile, sehlela ezansi emkhunjini, nazo zonke izimpahla zethu nembewu yethu, kanye nakho konke esasifike nakho, wonke umuntu ngokweminyaka yakhe; ngalokho-ke, sonke sehla saya ezansi emkhunjini, nabafazi bethu kanye nezingane zethu.\n\n7 Manje, ubaba wayesezele amadodana amabili ehlane; endala yayibizwa ngokuthi nguJakobe kanti encane kwakunguJosefa.\n\n8 Futhi kwenzeka ukuthi emva kokuthi sonke sesehlile saya ezansi emkhunjini, futhi sesithathe imiphako yethu kanye nalezo zinto esasiyalwe ngazo, sathatha uhambo olwandle futhi saqhutshwa wumoya saya ezweni lesethembiso.\n\n9 Futhi emva kokuthi sesiqhutshwe wumoya ibanga eliyizinsuku eziningi, bheka, abafowethu kanye namadodana ka-Ishmayeli futhi ngokunjalo nabafazi babo baqala ukuzijabulisa, kangangokuthi baqala ukugida, kanye nokuhlabelela, futhi bakhuluma ngokukhulu ukwedelela, yebo, baze bakhohlwa nanokuthi imaphi amandla ayebalethe lapho; yebo, baphakama ngenxa yokwedelela okukhulu.\n\n10 Futhi mina, Nefi, ngaqala ukwesaba kakhulu ukuthi hleze iNkosi isithukuthelele, futhi isishaye ngenxa yobubi bethu, nokuthi funa sigwinywe siye ekujuleni kolwandle; ngalokho-ke, mina, Nefi, ngaqala ukukhuluma nabo ngesikhulu isizotha; kodwa bheka bangithukuthelela, bethi: Ngeke sivume ukuthi umfowethu omncane abuse phezu kwethu.\n\n11 Futhi kwenzeka ukuthi uLamani kanye noLemuweli bangithatha futhi bangibopha ngezintambo, futhi bangiphatha ngesikhulu isihluku; nokho, iNkosi yakuvumela lokho ukuze ikhombise amandla ayo, ekugcwaliseni amazwi ayo eyayiwakhulumile mayelana nababi.\n\n12 Futhi kwenzeka ukuthi emva kokuthi sebengibophile kangangokuthi ngangingasakwazi nokunyakaza, inkombandlela, esasiyilungiselwe yiNkosi yama ukusebenza.\n\n13 Ngalokho-ke, abazanga ukuthi kwakufanele bawugwedle umkhumbi bawuyise ngalaphi, kangangokuthi kwasuka isiphepho esikhulu, yebo, esikhulu futhi esesabekayo kakhulu isivunguvungu, futhi saqhutshwa saphindiswa emuva phezu kwamanzi ibanga eliyizinsuku ezintathu; futhi baqala ukwesaba kakhulu hleze baminze olwandle; nokho abazange bangiqaqe.\n\n14 Futhi kwathi ngosuku lwesine, sisaqhutshwa sibhekiswa emuva, isivunguvungu saqala ukuba sibi kakhulu.\n\n15 Futhi kwenzeka ukuthi sase sizogwinywa siye ekujuleni kolwandle. Futhi emva kokuthi sesiqhutshwe saya emuva phezu kwamanzi ibanga eliyizinsuku ezine, abafowethu baqala ukubona ukuthi izahlulelo zikaNkulunkulu zase ziphezu kwabo, futhi nokuthi kwakufanele babhubhe ngaphandle kokuthi baphenduke ebubini babo; ngalokho-ke, beza kimi, futhi bazixegisa izintambo ezazisezihlakaleni zami, futhi bheka zase zivuvukele kakhulu; futhi ngokunjalo namaqakala ami ayevuvukele kakhulu, babubukhulu ubuhlungu obabulapho.\n\n16 Nokho, ngabheka kuNkulunkulu wami, futhi ngamdumisa usuku lonke; futhi angizange ngiyivungamele iNkosi ngenxa yezinkathazo zami.\n\n17 Manje ubaba, uLehi, wayesho izinto eziningi kubo, futhi ngokunjalo nakuwo amadodana ka-Ishmayeli; kodwa, bheka, bafuthelana kakhulu besongela lowo owayengikhulumela; futhi abazali bami sebekhulile ngeminyaka, futhi sebezwe olukhulu usizi ngenxa yezingane zabo, behlela phansi, yebo, ngisho nasemibhedeni yabo yokugula.\n\n18 Ngenxa yokudabuka kwabo kanye nosizi olukhulu, kanye nobubi babafowethu, basondezwa eduzane nokuba bafe ukuze bahlangane noNkulunkulu wabo; yebo, impunga yabo kwase kusondele ukuthi ilale phansi othulini; yebo, kwasekuseduze ngisho nokuthi balahlwe benosizi engcwabeni lamanzi.\n\n19 Futhi uJakobe kanye noJosefa nabo, bebancane, besadinga ukondliwa okukhulu, badabuka ngenxa yezinkathazo zikanina; futhi ngokunjalo nomkami nezinyembezi kanye nemithandazo yakhe, futhi ngokunjalo nezingane zami, azizange zizithambise izinhliziyo zabafowethu ukuthi bangikhulule.\n\n20 Futhi kwakungekho lutho ngaphandle kwamandla kaNkulunkulu, ayebasabisa ngokubhubha, ayengathambisa izinhliziyo zabo; ngalokho-ke, ngesikhathi bebona ukuthi kwase kusondele ukuthi bagwinywe bayoshona ezinzulwini zolwandle baphenduka ngaleyonto ababeyenzile, kangangokuthi bangikhulula.\n\n21 Futhi kwenzeka ukuthi emva kokuthi sebengikhululile, bheka, ngathatha inkombandlela, futhi nempela yasebenza njengoba ngangifisa. Futhi kwenzeka ukuthi ngathandaza eNkosini; futhi emva kokuthi sengithandazile umoya wanqamuka, kanye nesiphepho sanqamuka, futhi kwaba khona ukuthula okukhulu.\n\n22 Futhi kwenzeka ukuthi mina, Nefi, ngawuqondisa umkhumbi, kangangoba saqhubekela ezweni lesethembiso.\n\n23 Futhi kwenzeka ukuthi emva kokuthi sesihambe ibanga eliyizinsuku eziningi nempela safika ezweni lesethembiso; futhi saqhubekela phambili ezweni, futhi samisa amatende ethu; futhi salibiza ngezwe lesethembiso.\n\n24 Futhi kwenzeka ukuthi nempela saqala salima umhlabathi, futhi saqala ukutshala imbewu; yebo, nempela sayifaka yonke imbewu yethu emhlabathini, esasifike nayo siphuma ezweni laseJerusalema. Futhi kwenzeka ukuthi yamila kahle kakhulu; ngalokho-ke sabusiswa ngenala.\n\n25 Futhi kwenzeka ukuthi sathola khona ezweni lesethembiso, ngesikhathi sihamba ehlane, ukuthi kwakukhona izilwane ehlathini ezinhlobonhlobo, inkomazi kanye nenkabi, kanye nembongolo kanye nehhashi, nembuzi kanye nembuzi yasendle, kanye nazo zonke izinhlobo zezilwane zasendle, ezaziwusizo kubantu. Futhi sathola yonke inhlobo yensimbi esatshe, eyegolide neyesiliva, kanye neyethusi.\n\n", "1-ne 19": "[center][font_size=26]Isahluko 19[/font_size][/center]\n\n[i]UNefi wenza izingcwephe zensimbi esatshe futhi ulanda ngomlando wabantu bakubo—UNkulunkulu ka-Israyeli uyofika eminyakeni engamakhulu ayisithupha kusukela ngesikhathi uLehi asuka eJerusalema—UNefi ukhuluma ngokuhlupheka kanye nokubethelwa Kwakhe—AmaJuda ayodelelwa futhi ahlakazwe kuze kube yizinsuku zokugcina, ngesikhathi esebuyela eNkosini. Cishe ngonyaka wama 588 kuya kowama 570 ngaphambi kokuzalwa kukaKristu.[/i]\n\n1 Futhi kwenzeka ukuthi iNkosi yangiyala, ngalokho-ke ngenza izingcwephe zensimbi esatshe ukuze ngiqophe kuzo umlando wabantu bami. Futhi kulezi zingcwephe engazenza ngaqopha umlando kababa, futhi ngokunjalo nohambo lwethu ehlane, kanye neziphrofetho zikababa; futhi ngokunjalo neziningi iziphrofetho zami ngiziqophe kuzo.\n\n2 Futhi angazanga ngesikhathi ngizenza ukuthi ngangizoyalwa yiNkosi ukuthi ngizenze lezi zingcwephe; ngalokho-ke, umlando kababa, kanye nomlando wesizukulwane soyise, kanye nenxenye enkulu yezenzo zonke zethu ehlane ziqoshwe kuzo lezo zingcwephe zokuqala engikhulume ngazo; ngalokho-ke, izinto ezenzeka ngaphambi kokuthi ngenze lezi zingcwephe, impela, ziphathwa kakhulu kulezi zingcwephe zokuqala.\n\n3 Futhi emva kokuthi sengizenzile lezi zingcwephe ngendlela yokuyalwa, mina, Nefi, ngathola umyalelo wokuthi ubufundisi kanye neziphrofetho, ikakhulukazi leyo nxenye yazo esobala kanye neyigugu, kufanele ibhalwe kulezi zingcwephe; futhi nokuthi lezo zinto ezazibhaliwe kufanele zigcinelwe ukufundisa abantu bami, abayoba ngabanini balelizwe, futhi phezu kwalokho nangezinye izizathu zokuhlakanipha, ezaziwa yiNkosi.\n\n4 Ngalokho-ke, mina, Nefi, ngenza umbhalo kwezinye izingcwephe, ositshela ngendaba, noma ositshela ngemininingwane yezimpi kanye nemibango kanye nokubhujiswa kwabantu bami. Futhi lokhu ngikwenzile, futhi ngabayala abantu bami ukuthi kufanele benzeni emva kokuthi mina sengingasekho; futhi nokuthi lezi zingcwephe kufanele zidluliselwe njalo kusukela kwesinye isizukulwane kuya kwesinye, noma kusuka komunye umphrofethi kuya komunye, kuze kufike eminye imiyalelo yeNkosi.\n\n5 Futhi indaba yami yokwenza lezi zingcwephe izonikezwa emva kwalokhu; futhi emva kwalokho, bheka, ngiyaqhubeka njengoba kade ngikhulumile; futhi lokhu ngikwenzela ukuze izinto eziningi ezingcwele zigcinelwe ukuba abantu bami bazazi.\n\n6 Nokho, angibhali lutho kulezi zingcwephe ngaphandle kokuthi ngicabanga ukuthi kungcwele. Manje, uma ngiphambuka, ngisho nabo baphambuka abasendulo; hhayi ukuthi ngiyazixolela ngenxa yabanye abantu, kepha ngenxa yobuthakathaka obukimi, ngokwenyama, ngizozixolela.\n\n7 Ngokuba izinto abanye abantu abazazisa kakhulu, enyameni kanye nasemphefumulweni, abanye bazenza ize futhi bazinyathele ngaphansi kwezinyawo zabo. Yebo, ngisho uNkulunkulu ka-Israyeli uqobo abantu bamnyathela phansi kwezinyawo zabo; ngithi, bamnyathela phansi kwezinyawo zabo kodwa ngizokhuluma ngamanye amazwi—bamenza ize, futhi bangalilaleli izwi lakhe lokuqondisa.\n\n8 Futhi bheka uyeza, njengokwamazwi engelosi, eminyakeni engamakhulu ayisithupha kusukela esikhathini ubaba asuka eJerusalema.\n\n9 Futhi umhlaba, ngenxa yobubi bawo, uyomahlulela njengento eyize; ngalokho-ke bayombhaxabula futhi avume; futhi bamshaye, futhi avume. Yebo, bayomfela ngamathe, futhi avume, ngenxa yomusa wakhe onothando olukhulu kanye nokuba nenhliziyo ende kwakhe kubantwana babantu.\n\n10 Futhi uNkulunkulu wokhokho bethu, abaholwa baphuma eGibithe, baphuma ebugqilini, futhi phezu kwalokho abagcinwa nguye ehlane, yebo, uNkulunkulu ka-Abrahama, kanye noka-Isaka, kanye noNkulunkulu kaJakobe, wazidela, ngokwamazwi engelosi, njengomuntu, ezandleni zabantu ababi, ukuze aphakanyiswe, ngokwamazwi kaZenoki, futhi ukuze abethelwe, ngokwamazwi kaNewumu, futhi ukuze angcwatshwe ethuneni, ngokwamazwi kaZenoshe, awakhuluma mayelana nezinsuku ezintathu zobumnyama, okwakufanele zibe yisibonakaliso esasizonikezwa ngokufa kwakhe kulabo okwakufanele babe ngabahlali baseziqhingini zolwandle, ikakhulukazi esanikwa labo okungabendlu ka-Israyeli.\n\n11 Ngokuba wakhuluma kanje umphrofethi: INkosi uNkulunkulu ngempela iyoyivakashela yonke indlu ka-Israyeli ngalolo suku, abanye ngezwi lakhe, ngenxa yokulunga kwabo, kube wukujabula okukhulu kubo kanye nensindiso, futhi abanye ngokuduma kanye nangemibani yamandla akhe, ngesivunguvungu, ngomlilo, nangentuthu, kanye nangenkungu yobumnyama, kanye nangokuvuleka phansi, kanye nangezintaba eziyokhushulelwa phezulu.\n\n12 Futhi zonke lezi zinto kufanele ngempela zenzeke, kusho umphrofethi uZenoshe. Futhi amadwala omhlaba kufanele adabuke; futhi ngenxa yokububula komhlaba, amaningi amakhosi eziqhingi zolwandle uMoya kaNkulunkulu uyosebenza kuwo, ukuze amemeze athi: UNkulunkulu wemvelo uzwa ubuhlungu.\n\n13 Futhi mayelana nalabo abaseJerusalema, kusho umphrofethi, bayohlushwa yibo bonke abantu, ngenxa yokuthi bambethela uNkulunkulu ka-Israyeli, futhi bazenza lukhuni izinhliziyo zabo, bezenqaba izibonakaliso kanye nezimangaliso, kanye namandla nenkazimulo kaNkulunkulu ka-Israyeli.\n\n14 Futhi ngenxa yokuzenza lukhuni izinhliziyo zabo, kusho umphrofethi, futhi bamedelela oNgcwele Oyedwa ka-Israyeli, bayozulazula besenyameni, futhi babhubhe, futhi babe yinhlekisa nesaga, futhi bazondwe phakathi kwezizwe zonke.\n\n15 Nokho, uma lolo suku lufika, kusho umphrofethi, ukuthi bangabe besaphinda bazenze lukhuni izinhliziyo zabo ngokumelene noNgcwele ka-Israyeli, ngaleso sikhathi uyozikhumbula izivumelwano azenza koyise.\n\n16 Yebo, ngaleso sikhathi uyozikhumbula iziqhingi zolwandle; yebo, kanye nabo bonke abantu okungabendlu ka-Israyeli, ngiyobaqoqa, kusho iNkosi, ngokwamazwi omphrofethi uZenoshe, kuwo amagumbi amane omhlaba.\n\n17 Yebo, futhi wonke umhlaba uyoyibona insindiso yeNkosi, kusho umphrofethi; zonke izizwe, imindeni, izilimi kanye nabantu bayobusiswa.\n\n18 Futhi mina, Nefi, ngibabhalele lezi zinto abantu bakithi, ukuze mhlawumbe ngibakholise ukuze bayikhumbule iNkosi uMkhululi wabo.\n\n19 Ngalokho-ke, ngikhuluma kuyo yonke indlu ka-Israyeli, uma kungukuthi bayozithola lezi zinto.\n\n20 Ngokuba bheka, nginozwelo olukhulu emoyeni, olungenza ngibe nokukhathazeka kangangoba wonke amalungu ami abuthakathaka, ngalabo abaseJerusalema; ngokuba ukuba iNkosi ibingenaso isihawu, ukungikhombisa mayelana nabo, njengoba yenza kubaphrofethi basendulo, ngabe nami bengizobhubha futhi.\n\n21 Futhi ngempela yababonisa abaphrofethi basendulo zonke izinto mayelana nabo; futhi ngokunjalo yababonisa abaningi mayelana nathi; ngalokho-ke, kufanele ukuthi sazi mayelana nabo ngokuba zilotshiwe kuzo izingcwephe zethusi.\n\n22 Manje kwenzeka ukuthi mina, Nefi, ngabafundisa abafowethu lezi zinto; futhi kwenzeka ukuthi ngabafundela eziningi izinto, ezaziqoshwe kuzo izingcwephe zethusi, ukuze bazi mayelana nezenzo zeNkosi kwamanye amazwe, phakathi kwabantu basendulo.\n\n23 Futhi ngabafundela eziningi izinto ezazibhalwe ezincwadini zikaMose; kepha ukuze ngibavumise ngokugcwele ukuthi bakholwe kuyo iNkosi uMkhululi wabo ngabafundela nalokho okwakubhalwe wumphrofethi u-Isaya; ngokuba ngayibhekisa kithi yonke imibhalo engcwele, ukuze ibe wusizo kithi futhi isifundise.\n\n24 Ngalokho-ke ngakhuluma nabo, ngithi: Yizwani amazwi omphrofethi, nina eniyinsalela yendlu ka-Israyeli, eniyigatsha elihleshuliwe; yizwani amazwi omphrofethi, awabhalela yonke indlu ka-Israyeli, futhi niwabhekise kini, ukuze nibe nethemba njengabo abafowenu enihleshulwe kubo; ngokuba umphrofethi ubhale ngalendlela.\n\n", "1-ne 20": "[center][font_size=26]Isahluko 20[/font_size][/center]\n\n[i]INkosi yembula izinhloso Zayo ku-Israyeli—U-Israyeli ukhethiwe esithandweni sezinkathazo futhi uzophuma eBabiloni—Qhathanisa no-Isaya 48. Cishe ngonyaka wama 588 kuya kowama 570 ngaphambi kokuzalwa kukaKristu.[/i]\n\n1 Lalela futhi uzwe lokhu, O ndlu kaJakobe, obizwa ngegama lika-Israyeli, futhi ophuma emanzini akwaJuda, noma emanzini ombhabhadiso, ofunga ngegama leNkosi, futhi ubize uNkulunkulu ka-Israyeli, kodwa abafungi ngeqiniso nangokulunga.\n\n2 Nokho, bazibiza ngomuzi ongcwele, kodwa abahlali kuye uNkulunkulu ka-Israyeli, oyiNkosi yamaBandla; yebo, iNkosi yamaBandla yigama lakhe lelo.\n\n3 Bheka, ngizimemezele izinto zokuqala kusukela ekuqaleni; futhi zaphuma emlonyeni wami, futhi ngazibonakalisa. Nempela ngazibonakalisa ngokushesha.\n\n4 Futhi ngakwenza lokhu ngoba ngangazi ukuthi unenkani, futhi nentamo yakho ingumsipha wensimbi, futhi ibunzi lakho liyithusi;\n\n5 Futhi ngisho kusukela ekuqaleni ngamemezela kuwe; ngaphambi kokuthi zenzeke lezi zinto ngazibonakalisa kuwe; futhi ngazibonakalisa ngokwesaba hleze uthi—Isithixo sami sizenzile lezi zinto, kanye nesithombe sami esibaziweyo, futhi nesithombe sami esibunjiweyo sibayalile.\n\n6 Ukubonile futhi wakuzwa konke lokhu; futhi ngabe awuzukukumemezela na? Futhi nokuthi ngikubonisile izinto ezintsha kusukela kulesi sikhathi, ngisho nezinto ezifihlekile, futhi awuzazanga.\n\n7 Zidaliwe manje, futhi hhayi kusukela ekuqaleni, ngisho nangaphambi kosuku ongazizwanga ngalo zamenyezelwa kuwe, hleze uthi—Bheka bengizazi.\n\n8 Yebo, futhi awuzizwanga; yebo, awazanga; yebo, kusukela kuleso sikhathi indlebe yakho yayingavulwanga; ngokuba bengazi ukuthi uzoziphatha ngenkohliso, futhi wabizwa ngophambukayo kwasesizalweni.\n\n9 Nokho, ngenxa yegama lami ngizoyilibazisa intukuthelo yami, futhi ngenxa yodumo lwami ngizozibamba ukuza kuwe, ukuze ngingakubulali.\n\n10 Ngokuba, bheka, ngikucwengisisile, ngikukhethile esithandweni sezinkathazo.\n\n11 Ngenxa yami, yebo, ngenxa yami ngizokwenza lokhu, ngokuba angiyikuvuma ukuthi igama lami lingcoliswe, futhi angiyikuyinika omunye inkazimulo yami.\n\n12 Lalela mina, O Jakobe, futhi nawe Israyeli obiziweyo wami, ngokuba nginguye; ngingowokuqala, futhi phezu kwalokho ngingowokugcina.\n\n13 Isandla sami phezu kwalokho sisibekile isisekelo somhlaba, futhi nesandla sami sokunene siwenekile amazulu. Ngiyakubiza futhi kume ndawonye.\n\n14 Nina nonke, buthanani, futhi nizwe; ngubani phakathi kwabo omemezela lezi zinto kubo na? INkosi imthandile; yebo, futhi izolifeza izwi layo elimemezele ngabo; futhi iyokwenza intando yayo ngeBabiloni, futhi ingalo yayo iyokuba phezu kwamaKaledi.\n\n15 Phezu kwalokho, kusho iNkosi; mina Nkosi, yebo, ngikhulumile; yebo, ngimbizile ukuthi amemezele, ngimlethile, futhi uyokwenza indlela yakhe ichume.\n\n16 Sondelani eduze nami; angikhulumanga ekusithekeni; kusukela ekuqaleni, kusukela esikhathini lapho kwamenyezelwa ukuthi ngikhulumile; futhi iNkosi uNkulunkulu, kanye noMoya wayo, ingithumile.\n\n17 Futhi isho kanje iNkosi, uMkhululi wakho, oNgcwele ka-Israyeli; ngimthumile, iNkosi uNkulunkulu wakho okufundisa ukuthi usizakale, okuhola endleleni okumele uhambe ngayo, ngikwenzile lokho.\n\n18 O ukuba wawuyilalelile imiyalelo yami—ukuba bekunjalo ukuthula kwakho bekuyokuba njengomfula, futhi nokulunga kwakho njengamagagasi olwandle.\n\n19 Nenzalo yakho phezu kwalokho beyiyokuba njengesihlabathi; nabantwana bezibilini zakho njengamatshana olwandle; igama lakhe ngabe alicishwanga noma lisuswe phambi kwami.\n\n20 Phumani eBabiloni, balekelani amaKaledi, ngezwi lokuhlabelela kumemezeleni, shonini lokhu, kukhulumeni nasemikhawulweni yomhlaba; shonini nithi: INkosi iyihlengile inceku yayo uJakobe.\n\n21 Futhi kabomanga; wabahola ogwaduleni; wenza amanzi ukuthi abagobhozele ephuma edwaleni; phezu kwalokho waqhekeza idwala futhi amanzi ampompoza ephuma kulo.\n\n22 Futhi naphezu kokuthi esekwenzile konke lokhu, kanye nokukhulu futhi, akukho ukuthula kwababi, kusho iNkosi.\n\n", "1-ne 21": "[center][font_size=26]Isahluko 21[/font_size][/center]\n\n[i]UMesiya uzokuba wukukhanya kwabeZizwe futhi uzokhulula iziboshwa—U-Israyeli uzoqoqwa ngamandla ngezinsuku zokugcina—Amakhosi azokuba ngoyise ababondlayo—Qhathanisa no-Isaya 49. Cishe ngonyaka wama 588 kuya kowama 570 ngaphambi kokuzalwa kukaKristu.[/i]\n\n1 Phezu kwalokho futhi: Lalela, O wena ndlu ka-Israyeli, nonke nina enihlukanisiwe futhi nabalekiswa nakhishwa ngenxa yobubi babelusi babantu bami; yebo, nonke nina enahlukanisiwe, nasakazwa ndawozonke, nina eningabantu bami, O ndlu ka-Israyeli. Ngilaleleni, O ziqhingi, futhi lalelani nina bantu enikude; iNkosi ingibize esizalweni; ezibilini zikamama yenza ukuba igama lami likhunjulwe.\n\n2 Futhi yenze umlomo wami waba njengenkemba ebukhali; ethunzini lesandla sayo ingithukusile, futhi yangenza umcibisholo ophucuziweyo; emgodleni wayo ingithukusile.\n\n3 Futhi yathi kimi: Uyinceku yami, O Israyeli, ngawe ngiyodunyiswa.\n\n4 Emva kwalokho ngathi, ngikhandlekele ize, ngichithe amandla ami ngokuyize nokungelutho; ngempela ukwahlulelwa kwami kuseNkosini, futhi nomsebenzi wami ukuNkulunkulu wami.\n\n5 Manje, ithi iNkosi—eyangibumba kwasesizalweni ukuthi ngibe yinceku yayo, ukuze ngibuyisele uJakobe futhi kuyo—nakuba u-Israyeli engakaqoqwa, nokho ngiyokuba nenkazimulo enkulu emehlweni eNkosi, futhi uNkulunkulu wami uyokuba ngamandla ami.\n\n6 Futhi yathi: Kuyinto elula ukuthi ube yinceku yami ukuze uvuse izizwana zikaJakobe, futhi ubuyisele abaseleyo bakwa-Israyeli. Phezu kwalokho ngizokubeka ube ngukukhanya kwabeZizwe, ukuze ube yinsindiso yami kuze kube semikhawulweni yomhlaba.\n\n7 Isho kanje iNkosi, uMkhululi ka-Israyeli, oNgcwele wakhe, odelelwa ngumuntu, oyisinengiso ezizweni, kuyo inceku yababusi: Amakhosi ayobona futhi aphakame, nababusi nabo bayokhothama, ngenxa yeNkosi ethembekileyo.\n\n8 Isho kanje iNkosi: Ngesikhathi esivumelekile nginizwile, O ziqhingi zolwandle, futhi ngosuku lwensidiso nginisizile futhi ngiyonilondoloza, futhi ngininike inceku yami njengesivumelwano sabantu, ukumisa umhlaba, ukubenza badle amafa achithekileyo.\n\n9 Ukuze uthi kwababoshiweyo: Phumani; nakubo labo abahlezi ebumnyameni: Zivezeni. Bayozondla besezindleleni, futhi amadlelo abo ayokuba kuzo zonke izindawo eziphakemeyo.\n\n10 Abayikulamba noma bome, futhi ukushisa nelanga akuyikuba shaya; ngokuba lowo onomusa kubo uyobahola, uyobaqondisa ngisho nasemithonjeni yamanzi.\n\n11 Futhi ngiyozenza zonke izintaba zami zibe yizindlela, futhi nezindlela zami ziyophakanyiswa.\n\n12 Futhi emva kwalokho, O ndlu ka-Israyeli, bheka, laba bayoza bevela kude; futhi bheka, laba bephuma enyakatho kanye nasentshonalanga; futhi laba bephuma ezweni laseSinimi.\n\n13 Hlabelelani, O mazulu; futhi uthokoze, O mhlaba; ngokuba izinyawo zalabo abasempumalanga ziyomiswa; futhi niqhumuke ngokuhlabelela, O zintaba; ngokuba abaseyikushaywa nanini; ngokuba iNkosi ibaduduzile abantu bayo, futhi iyokuba nomusa kwabahluphekile bayo.\n\n14 Kepha, bheka, iSiyoni yathi: iNkosi ingishiyile, futhi iNkosi yami ingikhohliwe—kepha iyokhombisa ukuthi ayikhohlwanga.\n\n15 Ngokuba owesifazane angakhohlwa yini wumntwana wakhe oncelayo, ukuthi angabi nabubele kuyo indodana yesizalo sakhe na? Yebo, bangakhohlwa, kodwa mina anginakukhohlwa nguwe, O ndlu ka-Israyeli.\n\n16 Bheka, ngikuqophile entendeni yezandla zami; izindonga zakho ziphambi kwami njalo.\n\n17 Abantwana bakho bayoshesha ngokumelene nalabo abakuchithayo; futhi nalabo abakwenza ize bayophuma kuwe.\n\n18 Phakamisa amehlo akho nxazonke futhi ubheke; bonke laba aba qoqene ndawonye, futhi bayokuza kuwe. Futhi njengoba ngiphila, kusho iNkosi, impela uyobembatha bonke, njengemvunulo, futhi uzibhincise ngabo njengomakoti.\n\n19 Ngokuba izindawo zakho ezichithekileyo neziyihlane, kanye nezwe lakho lembubhiso, liyokuba lincane kakhulu manje ngenxa yesizathu sabakhile kulo; futhi nalabo abakugwinyayo bayokuba kude.\n\n20 Abantwana oyokuba nabo, emva kokuba usulahlekelwe ngabokuqala, bayophinda bathi ezindlebeni zakho: Lendawo ingumngcingo kakhulu kimi; ngiphe indawo ukuze ngihlale.\n\n21 Ngaleso sikhathi uyothi enhliziyweni yakho: Ngubani ongizalele laba, lokhu mina ngiphuciwe abantwana bami, futhi anginanzalo, ngingumthunjwa, futhi ngingozulazulayo na? Futhi ngubani okhulise laba na? Bheka, mina ngasala ngedwa; laba, bebekuphi na?\n\n22 Isho kanje iNkosi uNkulunkulu ithi: Bheka, ngiyokuphakamisa isandla sami kubo abeZizwe, futhi ngimise isibonakaliso sami kubantu; futhi bayoletha amadodana akho ezingalweni zabo, futhi amadodakazi akho bayowathwala emahlombe abo.\n\n23 Futhi amakhosi ayokuba ngoyihlo abakondlayo, futhi nezindlovukazi zabo ngomama bakho abakondlayo; bayokukhothamela ubuso babo bubheke phansi, futhi bakhothe uthuli lwezinyawo zakho; futhi uyokwazi ukuthi mina ngiyiNkosi; ngokuba abayikujabha abangilindayo.\n\n24 Ngokuba iyosuswa yini impango kubo abanamandla, noma abathunjwe ngokomthetho bakhululwe na?\n\n25 Kodwa isho kanje iNkosi, ngisho abathunjwa balabo abanamandla bayosuswa, futhi nempango yalabo abesabekayo iyokhululwa; ngokuba ngiyophikisana naye lowo ophikisana nawe, futhi ngiyobasindisa abantwana bakho.\n\n26 Futhi ngiyobadlisa ngenyama yabo labo abakucindezelayo; bayodakwa yigazi labo uqobo njengewayini elimtoti; futhi yonke inyama iyokwazi ukuthi mina, Nkosi, ngingumSindisi wakho kanye noMkhululi wakho, onaMandla kaJakobe.\n\n", "1-ne 22": "[center][font_size=26]Isahluko 22[/font_size][/center]\n\n[i]U-Israyeli uyohlakazwa ebusweni bonke bomhlaba—AbeZizwe bayomondla futhi bamkhulise u-Israyeli ngevangeli ezinsukwini zokugcina—U-Israyeli uyoqoqwa futhi asindiswe, ababi bayokusha njengamabibi—Umbuso kadeveli uyobhujiswa, uSathane uyoboshwa. Cishe ngonyaka wama 588 kuya kowama 570 ngaphambi kokuzalwa kukaKristu.[/i]\n\n1 Manje kwenzeka ukuthi emva kokuba mina, Nefi, sengizifundile lezi zinto ezaziqoshwe ezingcwepheni zethusi, abafowethu beza kimi futhi bathi: Zisho ukuthini lezi zinto obuzifunda na? Bheka, ngabe kufanele ziqondwe njengezinto zomoya, eziyokwenzeka ngokomoya hhayi ngokwasenyameni na?\n\n2 Futhi mina, Nefi, ngathi kubo: Bhekani zabonakaliswa kumphrofethi ngezwi likaMoya; ngokuba ngoMoya zonke izinto zembulwa kubo abaphrofethi, eziyofika kubo abantwana babantu ngokwasenyameni.\n\n3 Ngalokho-ke, izinto engizifundile yizinto eziphathelene nezinto zesikhashana kanye nezikamoya; ngokuba kubukeka sengathi indlu ka-Israyeli, ngokushesha noma kamuva, izohlakazwa kubo bonke ubuso bomhlaba, futhi ngokunjalo naphakathi kwezizwe zonke.\n\n4 Futhi bhekani, kukhona abaningi vele asebehlukanisiwe nalabo abaseJerusalema. Yebo, inxenye enkulu yezizwana zonke isiholelwe kude; futhi zisakazwe le na le eziqhingini zolwandle; futhi ukuthi zikuphi akekho namunye wethu owaziyo, ngaphandle kokuthi siyazi ukuthi baholelwa kude.\n\n5 Futhi njengokuba babeholelwe kude, lezi zinto ziphrofethiwe mayelana nabo, futhi ngokunjalo mayelana nabo bonke labo abayosakazwa futhi baditshaniswe, ngenxa yoNgcwele ka-Israyeli; ngokuba bayoziqinisa izinhliziyo zabo ngokumelene naye; ngalokho-ke, bayosakazwa phakathi kwazo zonke izizwe futhi bayozondwa yibo bonke abantu.\n\n6 Nokho, emva kokuthi sebondliwe ngabeZizwe, futhi neNkosi isisiphakamisile isandla sayo phezu kwabeZizwe futhi yabamisa njengesibonakaliso, futhi abantwana babo sebebagonile ezingalweni zabo, futhi namadodakazi abo bawetshatha emahlombe abo, bhekani lezi zinto okukhulunywa ngazo zingezesikhashana; ngokuba zinjalo izivumelwano zeNkosi nobaba bethu; futhi kushiwo kithi ezinsukwini ezizayo, futhi ngokunjalo nakubo bonke abafowethu abangabendlu ka-Israyeli.\n\n7 Futhi kusho ukuthi isikhathi siyeza lapho emva kokuba yonke indlu ka-Israyeli isihlakaziwe futhi yaditshaniswa, iNkosi uNkulunkulu iyovusa isizwe esinamandla phakathi kwabeZizwe, yebo, ngisho naphezu kobuso balo lelizwe; futhi ngaso inzalo yethu iyohlakazwa.\n\n8 Futhi emva kokuthi inzalo yethu isihlakaziwe iNkosi uNkulunkulu iyoqhubeka nokwenza umsebenzi omangalisayo phakathi kwabeZizwe, oyokuba yigugu elikhulu kuyo inzalo yethu; ngalokho-ke, kufaniswa nokondliwa kwabo ngabeZizwe kanye nokugonwa ezingalweni zabo kanye nokwetshathwa emahlombe abo.\n\n9 Futhi phezu kwalokho uyokuba yigugu kwabeZizwe; futhi hhayi kuphela-nje kwabeZizwe kodwa kuyo yonke indlu ka-Israyeli, ekwaziseni ngezivumelwano zika Baba wasezulwini ku-Abrahama, ethi: Kuyo inzalo yakho yonke imindeni yomhlaba iyobusiswa.\n\n10 Futhi ngifuna, bafowethu, ukuthi nazi ukuthi yonke imindeni yomhlaba ayinakubusiswa ngaphandle kokuthi embule ingalo yakhe emehlweni ezizwe.\n\n11 Ngalokho-ke, iNkosi uNkulunkulu iyoqhubeka yembule ingalo yayo emehlweni azo zonke izizwe, ekuletheni izivumelwano zayo kanye nevangeli layo kulabo okungabendlu ka-Israyeli.\n\n12 Ngalokho-ke, iyophinda ibakhiphe ebugqilini, futhi bayoqoqana ndawonye emazweni angamafa abo; futhi bayokhishwa ekusithekeni nasebumnyameni; futhi bayokwazi ukuthi iNkosi ingumSindisi wabo kanye noMkhululi wabo, onaMandla ka-Israyeli.\n\n13 Futhi igazi lalelo bandla elikhulu nelinengekile, eliyisifebe somhlaba wonke, liyophendukela emakhanda abo; ngokuba bayokulwa bodwa, futhi inkemba yezandla zabo uqobo iyowela phezu kwamakhanda abo; futhi bayodakwa yigazi labo.\n\n14 Futhi izizwe zonke eziyokulwa nawe, O ndlu ka-Israyeli, ziyophendukelana zodwa, futhi ziyowela kuwo lowo mgodi ezawumbela ukucupha abantu beNkosi. Futhi bonke labo abalwa neSiyoni bayobhujiswa, futhi naleso sifebe esikhulu, esiphendukezele izindlela eziqondile zeNkosi, yebo, lelo bandla elikhulu nelinengekile, liyowela othulini futhi kuyokuba kukhulu ukuwa kwalo.\n\n15 Ngokuba bheka, kusho umphrofethi, isikhathi siyeza masinyane lapho uSathane engaseyikuba namandla phezu kwezinhliziyo zabantwana babantu; ngokuba usuku luyeza masinyane lapho bonke abaziqhenyayo kanye nalabo abenza ububi bayokuba njengamabibi; futhi usuku luyeza lokuthi bashiswe.\n\n16 Ngokuba isikhathi siyeza masinyane lapho intukuthelo egcwele kaNkulunkulu iyothululwa phezu kwabo bonke abantwana babantu; ngokuba akayikuvumela ukuthi ababi babhubhise abalungileyo.\n\n17 Ngalokho-ke, uyobalondoloza abalungileyo ngamandla akhe, ngisho noma ngabe kungukuthi intukuthelo yakhe egcwele kufanele ifike, futhi abalungileyo balondolozwe, ngisho kangangoba kubhujiswa izitha zabo ngomlilo. Ngalokho-ke, abalungileyo akumele besabe; ngokuba usho kanje umphrofethi, bayosindiswa, ngisho noma kungaba ngomlilo.\n\n18 Bhekani, bafowethu, ngithi kini, lezi zinto kufanele zenzeke masinyane; yebo, ngisho igazi, kanye nomlilo, kanye nesisi sentuthu kufanele kufike; futhi kufanele kube sebusweni balomhlaba; futhi kuza kubantu ngokwasenyameni uma kungukuthi bayozenza lukhuni izinhliziyo zabo kuye oNgcwele ka-Israyeli.\n\n19 Ngokuba bhekani, abalungileyo abayikubhubha; ngokuba isikhathi ngempela kufanele sifike sokuthi bonke labo abalwa neSiyoni bahlukaniswe noNkulunkulu.\n\n20 Futhi ngempela iNkosi iyoyilungisa indlela yabantu bayo, ekugcwaliseni amazwi kaMose, awakhuluma, ethi: Umphrofethi iNkosi uNkulunkulu wenu iyomvusa kini, onjengami; niyomlalela kuzo zonke izinto ayozisho kini. Futhi kuyokwenzeka ukuthi bonke labo abangayikumuzwa lowo mphrofethi bayohlukaniswa nabantu.\n\n21 Manje mina, Nefi, ngiyaqinisa kini, ukuthi lomphrofethi uMose akhuluma ngaye kwakunguye oNgcwele ka-Israyeli; ngalokho-ke, uyokwahlulela ngokulunga.\n\n22 Futhi abalungileyo akumele besabe, ngokuba bayibo labo abangayikubhujiswa. Kodwa ngumbuso kadeveli, oyokwakhiwa phakathi kwabantwana babantu, lowo mbuso oyomiswa phakathi kwabo labo abasenyameni—\n\n23 Ngokuba isikhathi siyoshesha sifike ukuthi wonke amabandla akhelwe ukuthola inzuzo, kanye nawo wonke lawo akhelwe ukuthola amandla phezu kwenyama, kanye nalawo akhelwe ukuthola udumo emehlweni omhlaba, kanye nalabo abafuna inkanuko yenyama kanye nezinto zomhlaba, kanye nokwenza zonke izinhlobo zokungalungi; yebo, ukuphetha, bonke labo abangabombuso kadeveli yibo okumele besabe, futhi baqhaqhazele, futhi bathuthumele; yibo labo okufanele behliselwe phansi othulini; yibo labo okufanele baqedwe njengamabibi; futhi lokhu kunjengokwamazwi omphrofethi.\n\n24 Futhi isikhathi siyofika masinyane lapho abalungileyo kufanele baholwe njengamathole eya esitebeleni, futhi oNgcwele ka-Israyeli kufanele abuse ngokuphatha, ngobukhulu, nangamandla, kanye nangenkazimulo enkulu.\n\n25 Futhi uqoqa abantwana bakhe kumagumbi amane omhlaba; futhi uyazibala izimvu zakhe, futhi ziyamazi; futhi kuyoba nomhlambi owodwa nomalusi oyedwa; futhi uyozondla izimvu zakhe, futhi kuye ziyothola idlelo.\n\n26 Futhi ngenxa yokulunga kwabantu bakhe, uSathane akanamandla; ngalokho-ke, akanakukhululwa isikhathi esiyiminyaka eminingi; ngokuba akanamandla ezinhliziyweni zabantu, ngokuba bahlezi ngokulunga, futhi oNgcwele ka-Israyeli uyabusa.\n\n27 Manje bhekani, mina, Nefi, ngithi kini zonke lezi zinto kufanele zenzeke ngokwasenyameni.\n\n28 Kodwa, bhekani, zonke izizwe, imindeni, izilimi, kanye nabantu bayohlala ngokuphepha kuye oNgcwele ka-Israyeli uma kungukuthi bayaphenduka.\n\n29 Manje mina, Nefi, ngiyaphela lapha; ngokuba anginakulokotha ngiqhubeke ngikhulume mayelana nalezi zinto.\n\n30 Ngalokho-ke, bafowethu, ngifisa ukuthi nizindle ngokuthi lezi izinto ezibhalwe ezingcwepheni zethusi ziliqiniso; futhi zifakaza ngokuthi umuntu kufanele ahloniphe imiyalelo kaNkulunkulu.\n\n31 Ngalokho-ke, akumele nicabange ukuthi mina nobaba yithi kuphela esifakazile, futhi phezu kwalokho esifundise ngazo. Ngalokho-ke, uma niyoyihlonipha imiyalelo, futhi nibekezele kuze kube sekupheleni, niyosindiswa ngosuku lokugcina. Futhi kunjalo nje Amen.\n\n", "2-ne 1": "[center][font_size=26]INcwadi yesiBili kaNefi[/font_size][/center]\n\nIndaba ngokufa kukaLehi. Abafowabo baNefi bayamvukela. INkosi ixwayisa uNefi ukuthi emuke aye ehlane. Uhambo lwakhe ehlane, njalo njalo.\n\n[center][font_size=26]Isahluko 1[/font_size][/center]\n\n[i]ULehi uphrofetha ngezwe lenkululeko—Inzalo yakhe iyohlakazwa futhi ishaywe uma imphika oNgcwele ka-Israyeli—Unxusa amadodana akhe ukuthi agqoke izikhali zokulunga. Cishe ngonyaka wama 588 kuya kowama 570 ngaphambi kokuzalwa kukaKristu.[/i]\n\n1 Manje kwenzeka ukuthi emva kokuthi mina, Nefi, sengiqedile ukufundisa abafowethu, ubaba, uLehi, naye wakhuluma eziningi izinto kubo, futhi wabalandisa, ukuthi zinkulu kangakanani izinto iNkosi eyabenzela zona ngokubakhipha ezweni laseJerusalema.\n\n2 Futhi wakhuluma kubo mayelana nokumvukela kwabo emanzini, kanye nangesihawu sikaNkulunkulu ekuhlengeni izimpilo zabo, ukuthi bangagwinywa wulwandle.\n\n3 Futhi phezu kwalokho wakhuluma kubo mayelana nezwe lesethembiso, ababelitholile—nokuthi sasingakanani isihawu seNkosi ekusixwayiseni ukuthi sibaleke siphume ezweni laseJerusalema.\n\n4 Ngokuba, wathi, bhekani, ngibone umbono, ngawo ngiyazi ukuthi iJerusalema ibhujisiwe; futhi ukuba sahlala eJerusalema ngabe nathi ngokunjalo sibhubhile.\n\n5 Kodwa, kwasho yena, naphezu kwezinkathazo zethu, silitholile izwe lesethembiso, izwe elikhethekileyo ngaphezu kwawo wonke amanye amazwe; izwe iNkosi uNkulunkulu evumelane ngalo nami ukuthi kuyoba yizwe eliyifa lenzalo yami. Yebo, iNkosi yenze isivumelwano ngalelizwe kimi, kanye nakubantwana bami ingunaphakade, futhi ngokunjalo nakubo bonke labo abayoholwa baphume kwamanye amazwe ngesandla seNkosi.\n\n6 Ngalokho-ke, mina, Lehi ngiphrofetha njengokwemisebenzi kaMoya okimi, ukuthi akukho namunye oyoza kulelizwe ngaphandle kokuthi eyolethwa ngesandla seNkosi.\n\n7 Ngalokho-ke, lelizwe lingcweliselwe lowo eyomletha. Futhi uma kungukuthi bayoyisebenzela njengokwemiyalelo eyinikezile, kuyoba yizwe lenkululeko kubo; ngalokho-ke, abasoze nanini babuyiselwa phansi ebugqilini; uma kunjalo, kuyoba ngenxa yobubi; ngokuba uma ububi banda liyoqalekiswa izwe ngenxa yabo, kodwa kwabalungileyo liyobusiswa ingunaphakade.\n\n8 Futhi bhekani, kungukuhlakanipha ukuthi lelizwe kumele lifihlwe okwamanje ukuthi laziwe ngezinye izizwe; ngokuba bhekani, eziningi izizwe ziyoligcwalisa lelizwe, kangangoba ngeke kusaba khona indawo ezoba yifa.\n\n9 Ngalokho-ke, mina, Lehi, ngithole isethembiso, sokuthi kangangoba labo iNkosi uNkulunkulu eyobakhipha ezweni laseJerusalema beyoyigcina imiyalelo yayo; bayophumelela ebusweni balelizwe, futhi bayogcinwa kuzo zonke izizwe, ukuze bathole lelizwe libe ngelabo. Futhi uma kungukuthi bayoyigcina imiyalelo yayo bayobusiswa ebusweni balelizwe, futhi akuyikuba bikho namunye oyobahlupha, noma athathe lelizwe labo eliyifa; futhi bayohlala ngokuphepha ingunaphakade.\n\n10 Kodwa bhekani, uma isikhathi sifika sokuthi bancishelwe wukholo, emva kokuthi sebemukele izibusiso ezinkulu kangaka esandleni seNkosi—sebenolwazi lokudalwa komhlaba, kanye nabo bonke abantu, bazi emikhulu nemangalisayo imisebenzi yeNkosi kusukela ekudalweni komhlaba; benamandla abanikezwe wona okwenza zonke izinto ngokukholwa; benayo yonke imiyalelo kusukela ekuqaleni, futhi bebe belethwe ngobuhle bakhe obungapheliyo kulelizwe eliyigugu lesethembiso—bhekani, ngithi, uma usuku luyofika lokuthi bamphike oNgcwele ka-Israyeli, uMesiya weqiniso, uMkhululi wabo kanye noNkulunkulu wabo, bhekani, izahlulelo zakhe lowo olungileyo ziyokuba phezu kwabo.\n\n11 Yebo, uyoletha ezinye izizwe kubo, futhi uyozinika amandla, futhi uyozithatha kubo izindawo zabo abanazo, futhi uyokwenza ukuthi bahlakazwe futhi bashaywe.\n\n12 Yebo, ngesikhathi isizukulwane esisodwa sidlulela kwesinye kuyokuba nokuchitheka kwegazi, kanye nokuhanjelwa okukhulu phakathi kwabo; ngalokho-ke, madodana ami, ngifuna ukuthi nikhumbule; yebo, ngifuna ukuthi niwalalele amazwi ami.\n\n13 O sengathi beningavuka; nivuke ebuthongweni obukhulu, yebo, ngisho nasebuthongweni besihogo, futhi nivuthuze amaketanga amabi eniboshwe ngawo, okungamaketanga abopha abantwana babantu, kangangoba bayiswa kude ekuthunjweni ezansi emhosheni waphakade wezinhlupheko nosizi.\n\n14 Vukani! nisukume othulini, nizwe amazwi omzali oqhaqhazelayo, omalunga akhe nifanele masinyane ukuwabeka phansi kwelibandayo kanye nelithule ithuna, lapho isihambi singenakukwazi ukubuya; sekuyizinsuku nje ezimbalwa bese ngihamba indlela yomhlaba wonke.\n\n15 Kodwa bhekani, iNkosi iwukhululile umphefumulo wami esihogweni; ngiyibonile inkazimulo yayo, futhi ngizungezwe naphakade yizingalo zothando lwayo.\n\n16 Futhi ngifisa ukuthi nikhumbule ukugcina imithetho kanye nezahlulelo zeNkosi; bhekani, lokhu selokhu kwaba yintshisekelo yomphefumulo wami kusukela ekuqaleni.\n\n17 Inhliziyo yami ishone phansi ngenxa yokudabuka izikhathi ngesikhathi, ngokuba bengesaba, hleze ngenxa yobulukhuni bezinhliziyo zenu iNkosi uNkulunkulu wenu ize ngolaka olukhulu phezu kwenu, ukuthi nisuswe futhi nibhujiswe ingunaphakade;\n\n18 Noma, ukuthi isiqalekiso size phezu kwenu esikhathini sezizukulwane eziningi; futhi nivakashelwe ngenkemba, kanye nangendlala, futhi nizondwe, futhi niholwe njengokwesifiso kanye nokuthunjwa ngudeveli.\n\n19 O madodana ami, kwangathi lezi zinto bezingeze phezu kwenu, kodwa nibe ngabakhethiweyo kanye nabantu abathandiweyo beNkosi. Kodwa bhekani, intando yayo mayenziwe; ngokuba izindlela zayo zilungile ingunaphakade.\n\n20 Futhi ithe: Kangangoba niyoyigcina imiyalelo yami niyophumelela ezweni; kodwa kangangoba ningezukuyigcina imiyalelo yami niyohlukaniswa nami.\n\n21 Manje ukuze umphefumulo wami ube nokuthokoza kini, futhi nokuthi inhliziyo yami iwushiye lomhlaba ngenjabulo ngenxa yenu, nokuthi ningangibeki phansi ngosizi kanye nokudabuka ethuneni, sukumani othulini, madodana ami, futhi nibe ngamadoda, niphokophelele ukuba mqondomunye kanye nokuba nhliziyonye, nihlangane kuzo zonke izinto, ukuze ningehleli phansi ekuthunjweni.\n\n22 Ukuze ningaqalekiswa ngesiqalekiso esibuhlungu; futhi phezu kwalokho, nokuthi ningazehliseli ukungathokozi kukaNkulunkulu olungileyo phezu kwenu, kangangoba nizobhujiswa, yebo, ngokubhujiswa kwaphakade komphefumulo kanye nokomzimba.\n\n23 Vukani, madodana ami; gqokani isikhali sokulunga. Vuthuzani amaketanga eniboshwe ngawo, niphume ekusithekeni, futhi nisukume othulini.\n\n24 Ningabe nisamvukela umfowenu nanini, imibono yakhe ebimihle kakhulu, futhi oyigcinile imiyalelo kusukela ngesikhathi sasuka eJerusalema; futhi obe yisu ezandleni zikaNkulunkulu, ekusiletheni ezweni lesethembiso; ngokuba ukuba kwakungave kungenxa yakhe, kwakufanele sibhujiswe yindlala ehlane; nokho, nazama ukuthatha impilo yakhe; yebo, futhi wezwa ubuhlungu obukhulu ngenxa yenu.\n\n25 Futhi ngiyesaba kakhulu futhi ngiyaqhaqhazela ngenxa yenu, hleze ezwe ubuhlungu futhi; ngokuba bhekani, nimbeke icala lokuthi ufuna amandla kanye negunya phezu kwenu; kodwa ngiyazi ukuthi akazange afune mandla nagunya phezu kwenu, kodwa ufune inkazimulo kaNkulunkulu, kanye nenhlalakahle yenu uqobo yaphakade.\n\n26 Futhi nivungamile ngenxa yokuthi ukhulume ngokucacile kini. Nithi usebenzise amazwi aqinile; nithi unithukuthelele; kodwa bhekani, ukuqina kwamazwi akhe kwaku ngukuqina kwamandla ezwi likaNkulunkulu, elalikuye; futhi lokho nina enikubiza ngokuthukuthela kwakuyiqiniso, njengalelo elikuNkulunkulu, ayengenakulivimba, ebonakalisa ngesibindi mayelana nokungalungi kwenu.\n\n27 Futhi kufanelekile ukuthi amandla kaNkulunkulu abe naye, ngisho nasekunitsheleni ukuthi nilalele. Kepha bhekani, kwakungeyena, kepha kwakunguMoya weNkosi owawukuye, owavula umlomo wakhe ukuba akhulume kangangoba akakwazanga nokuwuvala.\n\n28 Manje ndodana yami, Lamani, futhi ngokunjalo nawe Lemuweli kanye noSamu, futhi ngokunjalo nani madodana ami eningamadodana ka-Ishmayeli, bhekani, uma ningalalela izwi likaNefi aniyikubhubha. Futhi uma niyomlalela ngishiya kini isibusiso, yebo, ngisho nesibusiso sami sokuqala.\n\n29 Kepha uma ningenakumlalela ngiyasithatha isibusiso sami sokuqala, yebo, ngisho nesibusiso sami, futhi siyoba phezu kwakhe.\n\n30 Manje, Zoramu, sengikhuluma kuwe: Bheka, uyinceku kaLabani; nokho, ukhishwe ezweni laseJerusalema, futhi ngiyazi ukuthi ungumngani weqiniso wendodana yami, uNefi, ingunaphakade.\n\n31 Ngalokho-ke, ngenxa yokuthi ubuthembekile inzalo yakho iyobusiswa kanye nenzalo yakhe, ukuthi bahlale empumelelweni isikhathi eside phezu kobuso balelizwe; futhi kungabi bikho lutho, ngaphandle kokuthi kube ngububi phakathi kwabo, obuyolimaza noma buphazamise ukuphumelela kwabo phezu kobuso balelizwe ingunaphakade.\n\n32 Ngalokho-ke, uma niyogcina imiyalelo yeNkosi, iNkosi ilingcwelisile lelizwe ukuze kuvikeleke inzalo yenu kanye nenzalo yendodana yami.\n\n", "2-ne 2": "[center][font_size=26]Isahluko 2[/font_size][/center]\n\n[i]Ukukhululwa kuza ngoMesiya oNgcwele—Inkululeko yokukhetha (ilungelo lokukhetha) iyadingeka ekuphileni kanye nakuyo inqubekela phambili—U-Adamu wawa ukuze abantu babekhona—Abantu bakhululekile ukuthi bakhethe inkululeko kanye nokuphila okuphakade. Cishe ngonyaka wama 588 kuya kowama 570 ngaphambi kokuzalwa kukaKristu.[/i]\n\n1 Manje, Jakobe, sengikhuluma kuwe: Wena uyizibulo lami ezinsukwini zosizi lwami ehlane. Futhi bheka, ebuntwaneni bakho uzizwile izinkathazo kanye nosizi olukhulu, ngenxa yokwedelela kwabafowenu.\n\n2 Nokho, Jakobe, zibulo lami lasehlane, wena uyabazi ubukhulu bukaNkulunkulu; futhi uyozingcwelisa izinkathazo zakho ukuze kube yinzuzo kuwe.\n\n3 Ngalokho-ke, umphefumulo wakho uyobusiswa, futhi uyohlala ngokuphepha nomfowenu, uNefi; futhi izinsuku zakho uyozichitha ngokwenza umsebenzi kaNkulunkulu wakho. Ngalokho-ke, ngiyazi ukuthi ukhululiwe, ngenxa yokulunga koMkhululi wakho; ngokuba ubonile ukuthi ngokuphelela kwesikhathi uyofika alethe insindiso kubantu.\n\n4 Futhi uyibonile ebusheni bakho inkazimulo yakhe; ngalokho-ke, ubusisiwe ngisho nanjengabo labo ayobafundisa esesenyameni; ngokuba uMoya uyefana, izolo, namhlanje, futhi ingunaphakade. Futhi indlela ilungisiwe kusukela ekuweni komuntu, futhi insindiso imahhala.\n\n5 Futhi abantu bayafundiswa ngokwanele ukuze bazi okuhle kokubi. Futhi umthetho unikeziwe kubantu. Futhi ngomthetho ayikho inyama engenacala; noma, ngomthetho abantu bayasuswa. Yebo, ngomthetho wesikhashana basuswa; futhi phezu kwalokho, ngomthetho womoya bayalahleka kulokho okuhle, futhi bahlupheke ingunaphakade.\n\n6 Ngalokho-ke, ukukhululwa kuza ngoMesiya oNgcwele; ngokuba ugcwele umusa neqiniso.\n\n7 Bheka, uzinikela ukuze abe ngumhlatshelo wesono, ukwanelisa izimfuno zomthetho, kubo bonke labo abanenhliziyo edabukileyo kanye nomoya ophukileyo; futhi akukho namunye omunye okungathi ngaye izimfuno zomthetho zaneliseke.\n\n8 Ngalokho-ke, kubaluleke kangakanani ukwazisa ngalezi zinto kubantu basemhlabeni, ukuze bazi ukuthi akukho nyama engahlala phambi kukaNkulunkulu, ngaphandle kwezenzo ezinhle, nesihawu, kanye nomusa kaMesiya oNgcwele, obeka phansi impilo yakhe ngokwasenyameni, futhi aphinde ayithathe ngamandla kaMoya, ukuze afeze ukuvuka kwabafileyo, ebe engowokuqala oyovuka.\n\n9 Ngalokho-ke, uyizithelo zokuqala kuNkulunkulu, kangangoba eyoncengela bonke abantwana babantu; futhi labo abayokholwa kuye bayosindiswa.\n\n10 Futhi ngenxa yokubancengela bonke, bonke abantu beza kuNkulunkulu; ngalokho-ke, bami phambi kwakhe, ukuze bahlulelwe nguye ngokweqiniso kanye nangobungcwele obukuye. Ngalokho-ke, izimfuno zomthetho onikwe oNgcwele, zigcwalisa isijeziso esibekiwe, isijeziso esibekiwe esiphikisanayo nenjabulo ebekiwe, ukuze kugcwaliseke izimfuno zenhlawulo—\n\n11 Ngokuba kufanele, ukuthi kube khona ukuphikisana ezintweni zonke. Uma kungenjalo, zibulo lami ehlane, ukulunga akunakugcwaliseka, ngokunjalo nobubi, ngokunjalo nobungcwele noma usizi, ngokunjalo nokuhle noma okubi. Ngalokho-ke, zonke izinto kufanele zibe yinhlanganisela eyodwa; ngalokho-ke, uma zingaba ngumzimba owodwa kuyodingeka zihlale njengezifile, zingenampilo nakufa, noma ukubola noma ukungaboli, ukujabula noma usizi, ngokunjalo nemizwa noma ukungabi namizwa.\n\n12 Ngalokho-ke, kwakuzoba wukuthi zazidalelwe into eyize; ngalokho-ke kwakunge zukuba bikho nhloso kuyo injongo yokudalwa kwazo. Ngalokho-ke, lento ibiyoshabalalisa ukuhlakanipha kukaNkulunkulu kanye nezinhloso zakhe zaphakade, futhi ngokunjalo namandla, kanye nesihawu, kanye nokulunga kukaNkulunkulu.\n\n13 Futhi uma niyothi awukho umthetho, ngokunjalo futhi niyothi asikho isono. Uma niyothi asikho isono, ngokunjalo futhi niyothi akukho ukulunga. Futhi uma kungekho ukulunga ngeke ibe khona injabulo. Futhi uma kungekho ukulunga noma injabulo ngeke kubekhona ukujeziswa noma usizi. Futhi uma lezi zinto zingekho akekho noNkulunkulu. Futhi uma engekho uNkulunkulu nathi asikho, ngokunjalo nomhlaba; ngokuba bekungeke kube khona ukudalwa kwezinto, ngokunjalo nezinto okufanele zenze nezinto okufanele zenziwe; ngalokho-ke, zonke izinto beziyoshabalala ziphele.\n\n14 Manje, madodana ami, ngikhuluma kini lezi zinto ukuze kube yinzuzo kini kanye nesifundo; ngokuba ukhona uNkulunkulu, futhi wadala zonke izinto, amazulu kanye nomhlaba, kanye nazo zonke izinto ezikuwo, izinto okufanele zenze futhi nezinto okufanele zenziwe.\n\n15 Futhi ukuze kufezeke izinhloso zakhe zaphakade ngenjongo yomuntu, emva kokuthi esedale abazali bethu bokuqala, kanye nezilwane zasendle kanye nezinyoni zezulu, futhi ukuphetha, zonke izinto ezidaliwe, kwakufanelekile ukuthi kube khona ukuphikisana; ngisho nesithelo esasingavunyelwe sasiphikisana nomuthi wokuphila; owodwa umtoti omunye ubaba.\n\n16 Ngalokho-ke, iNkosi uNkulunkulu yanika umuntu ukuthi azenzele ngokwakhe. Ngalokho-ke, umuntu akanakukwazi ukuzenzela ngokwakhe ngaphandle kokuthi ayengwe ngokukodwa noma ngokunye.\n\n17 Futhi mina, Lehi, ngokwezinto engizifundile, zingenza ngicabange ukuthi ingelosi kaNkulunkulu, ngokwalokho okubhaliwe, yayiwile ezulwini; ngalokho-ke, yaba ngudeveli, ngokuba yafuna lokho okwakukubi phambi kukaNkulunkulu.\n\n18 Futhi ngenxa yokuthi yayiwile ezulwini, futhi yaba lusizi ingunaphakade, ifuna futhi wonke umuntu abe lusizi. Ngalokho-ke, yathi ku-Eva, yebo, ngisho leyo nyoka endala, engudeveli, enguyise wawo wonke amanga, ngalokho-ke yathi: Dlana lesi sithelo esingavunyelwe, futhi awuyikufa, kepha uyokuba njengoNkulunkulu, wazi okuhle nokubi.\n\n19 Futhi emva kokuthi u-Adamu kanye no-Eva sebesidlile isithelo esingavunyelwe baxoshwa baphuma ensimini yase-Edene, ukuze bayolima umhlabathi.\n\n20 Futhi bazala abantwana; yebo, ngisho umndeni womhlaba wonke.\n\n21 Futhi izinsuku zabantwana babantu zelulwa, ngokwentando kukaNkulunkulu, ukuze baphenduke ngesikhathi besese nyameni; ngalokho-ke, isimo sabo saba yisimo sokuvivinywa, futhi isikhathi sabo selulwa, njengo kwemiyalelo iNkosi uNkulunkulu ayinika abantwana babantu. Ngokuba wanika umyalelo yokuthi bonke abantu kufanele baphenduke; ngokuba wabakhombisa bonke abantu ukuthi babelahlekile, ngenxa yeziphambeko zabazali babo.\n\n22 Manje, bheka, ukuba u-Adamu akazange aphambuke ngabe akazange awe, kepha wayeyohlala ensimini yase-Edene. Futhi zonke izinto ezazidaliwe kwakuyofanele zihlale kuleso simo esifanayo ezazikuso emva kokuthi zidaliwe; futhi kwakuyofanele zihlale ingunaphakade, futhi zingabi nasiphelo.\n\n23 Futhi babengeke babe nabantwana; ngalokho-ke babeyohlala besesimweni sokuba msulwa, bengenanjabulo, ngokuba babengazi lusizi; bengenzi buhle, ngokuba babengazi sono.\n\n24 Kodwa bheka, zonke izinto zenziwa ngokuhlakanipha kwakhe lowo owazi zonke izinto.\n\n25 U-Adamu wawa ukuze abantu babekhona; futhi abantu bakhona, ukuze babe nokujabula.\n\n26 Futhi uMesiya uyofika esikhathini esipheleleyo, ukuze akhulule abantwana babantu ekuweni. Futhi ngenxa yokuthi bakhululiwe ekuweni sebenenkululeko yaphakade, sebazi okuhle kokubi; sebezenzela bona ngokwabo futhi hhayi ukuthi kwenziwe kubo, ngaphandle kokuthi kube ngokujeziswa wumthetho ngosuku olukhulu kanye nolokugcina, njengokwemiyalelo uNkulunkulu ayinikezile.\n\n27 Ngalokho-ke, abantu bakhululekile ngokwasenyameni; futhi zonke izinto zinikeziwe kubo eziyizimfanelo zomuntu. Futhi bakhululekile ukukhetha inkululeko kanye nokuphila okuphakade, ngoMlamuli omkhulu wabo bonke abantu, noma ukukhetha ukuthunjwa kanye nokufa, ngokokuthunjwa kanye namandla kadeveli; ngokuba yena ufuna ukuthi bonke abantu babe lusizi njengaye.\n\n28 Manje, madodana ami, ngifuna ukuthi nibheke kuMlamuli omkhulu, futhi nilalele imiyalelo yakhe emikhulu; futhi nithembele emazwini akhe, futhi nikhethe ukuphila okuphakade, ngokwentando kaMoya wakhe oyiNgcwele.\n\n29 Futhi ningakhethi ukufa okuphakade, ngokwentando yenyama kanye nobubi obukuyo, obunika umoya kadeveli amandla okuthumba, ukuze anidonsele phansi esihogweni, ukuze abuse phezu kwenu embusweni wakhe uqobo.\n\n30 Ngikhulume lamazwi ambalwa kini nonke, madodana ami, ezinsukwini zokugcina zokuvivinywa kwami; futhi ngikhethe indlela elungileyo, ngokwamazwi omphrofethi. Futhi anginayo enye inhloso ngaphandle kokuba kuzuze imiphefumulo yenu ingunaphakade. Amen.\n\n", "2-ne 3": "[center][font_size=26]Isahluko 3[/font_size][/center]\n\n[i]UJosefa eseGibithe wawabona amaNefi ngombono—Waphrofetha ngoJoseph Smith, umboni wezinsuku zokugcina; ngoMose, lowo owayezokhulula u-Israyeli, kanye nangokuvela kweNcwadi kaMormoni. Cishe ngonyaka wama 588 kuya kowama 570 ngaphambi kokuzalwa kukaKristu.[/i]\n\n1 Manje sengikhuluma kuwe, Josefa, thumbu wami. Wena wazalelwa ehlane lezinkathazo zami; yebo, ezinsukwini zosizi lwami olukhulu kakhulu nempela umama wakho wakuzala.\n\n2 Futhi sengathi iNkosi ingakungcwelisela lona nawe lelizwe, okuyizwe eliyigugu kakhulu, libe yifa lakho kanye nefa lenzalo yakho kanye nabafowenu, ukuze nivikeleke ingunaphakade, uma kungukuthi niyoyigcina imiyalelo yoNgcwele ka-Israyeli.\n\n3 Manje, Josefa, thumbu wami, engamkhipha ehlane lezinkathazo zami, sengathi iNkosi ingakubusisa ingunaphakade, ngokuba inzalo yakho ngeke ibhujiswe iphele nya.\n\n4 Ngokuba bheka, uyinzalo yokhalo lwami; futhi mina ngiyisizukulwane sikaJosefa owathwalwa wathunjelwa eGibithe. Futhi zazi zinkulu izivumelwano zeNkosi eyazenza noJosefa.\n\n5 Ngalokho-ke, uJosefa ngempela walubona usuku lwethu. Futhi wathola isethembiso eNkosini, sokuthi kuyo inzalo yokhalo lwakhe iNkosi uNkulunkulu iyovusa igatsha elilungileyo kuyo indlu ka-Israyeli; hhayi uMesiya, kodwa igatsha elalizohleshulwa, nokho, ukuthi likhunjulwe ezivumelwaneni zeNkosi kangangoba uMesiya uyobonakaliswa kubo ezinsukwini zokugcina, ngamandla, ukuze baphume ebumnyameni babe sekukhanyeni—yebo, baphume ebumnyameni abakubo bengazi futhi baphume ekuthunjweni baye enkululekweni.\n\n6 Ngokuba uJosefa ngempela wafakaza, ethi: Umboni iNkosi uNkulunkulu wami iyomvusa, oyokuba ngumboni okhethiweyo kuyo inzalo yokhalo lwami.\n\n7 Yebo, uJosefa ngempela wathi: Isho kanje iNkosi kimi: Umboni okhethiweyo ngizomvusa uyophuma kuyo inzalo yokhalo lwakho; futhi uyokwaziswa kakhulu phakathi kwenzalo yokhalo lwakho. Futhi ngiyomnika umyalelo wokuthi uyokwenza umsebenzi wenzalo yokhalo lwakho, abafowabo, oyokuba ngobalulekile kakhulu kubo, ngisho nasekubaziseni ngezivumelwano engazenza koyihlo.\n\n8 Futhi ngiyomnika umyalelo wokuthi akayikwenza namuphi omunye umsebenzi, ngaphandle komsebenzi lowo engiyomyala ngawo. Futhi ngiyomenza abe mkhulu emehlweni ami; ngokuba uyokwenza umsebenzi wami.\n\n9 Futhi uyokuba mkhulu njengoMose, engathi ngiyonivusela yena, ukuze akhulule abantu bami, O ndlu ka-Israyeli.\n\n10 Futhi uMose ngizomvusa, ukuze akhulule abantu bakho baphume ezweni laseGibithe.\n\n11 Kodwa umboni ngizokumvusa kuyo inzalo yokhalo lwakho; futhi ngizomnikeza amandla okuthi alethe izwi lami kuyo inzalo yokhalo lwakho—futhi hhayi ukuletha izwi lami kuphela, kusho iNkosi, kepha ukubakholwisa ngezwi lami, eliyobe selivele selazisiwe phakathi kwabo.\n\n12 Ngalokho-ke, inzalo yokhalo lwakho iyobhala; ngokunjalo nenzalo yokhalo lukaJuda iyobhala; futhi lokho okuyobhalwa yinzalo yokhalo lwakho, ngokunjalo nalokho okuyobhalwa yinzalo yokhalo lukaJuda, kuyokhula ndawonye, ukuze kuphikise izimfundiso zamanga futhi kuqede imibango, futhi kulethe ukuthula phakathi kwenzalo yokhalo lwakho, kanye nokuyiletha olwazini lokhokho babo ezinsukwini zokugcina, futhi ngokunjalo nasolwazini lwezivumelwano zami, kusho iNkosi.\n\n13 Futhi ebuthakathakeni uyokwenziwa abe namandla, ngalolo suku ngesikhathi umsebenzi wami usuqala phakathi kwabo bonke abantu bami, ukuze nibuyiselwe, O ndlu ka-Israyeli, kusho iNkosi.\n\n14 Futhi waphrofetha kanje uJosefa, ethi: Bheka, lowo mboni iNkosi iyombusisa; futhi labo abayofuna ukumbulala bayobhujiswa; ngokuba lesi sethembiso, engisithole eNkosini, ngenzalo yokhalo lwami, siyogcwaliseka. Bheka, nginesiqiniseko ngokugcwaliseka kwalesi sethembiso;\n\n15 Futhi igama lakhe liyobizwa ngami; futhi liyokuba yigama likayise. Futhi uyokuba njengami; ngokuba leyonto, iNkosi eyoyiletha ngesandla sakhe, ngamandla eNkosi iyoletha abantu bami ensindisweni.\n\n16 Yebo, waphrofetha kanjalo-ke uJosefa ethi: Nginesiqiniseko ngalento, ngisho nanjengoba nginesiqiniseko ngesethembiso sikaMose; ngokuba iNkosi ithe kimi, ngiyoyigcina inzalo yakho ingunaphakade.\n\n17 Futhi iNkosi ithe: Ngiyovusa uMose; futhi ngizomnikeza amandla endukwini; futhi ngiyomnikeza ukwahlulela ngombhalo. Kepha ngeke ngilukhulule ulimi lwakhe, ukuthi akhulume kakhulu, ngokuba angiyiku menza abe yiciko ekukhulumeni. Kepha ngiyombhalela umthetho wami, ngomunwe wesandla sami uqobo; futhi ngiyomenzela umkhulumeli wakhe.\n\n18 Futhi iNkosi yaphinda yathi kimi: Ngizovusa kuyo inzalo yokhalo lwakho; futhi ngizomenzela umkhulumeli. Futhi, bheka, ngizomnikeza ukuthi abhale umbhalo wenzalo yokhalo lwakho, abhalele inzalo yokhalo lwakho, futhi umkhulumeli wenzalo yokhalo lwakho uyokumemezela lokho.\n\n19 Futhi amazwi ayowabhala ayokuba ngamazwi afanelekile ngokuhlakanipha kwami ukuthi adluliselwe kuyo inzalo yokhalo lwakho. Futhi kuyokuba sengathi inzalo yokhalo lwakho ikhale kubo isothulini; ngokuba ngiyalwazi ukholo lwabo.\n\n20 Futhi iyokhala isothulini; yebo, ngisho ngokuphenduka kubafowabo, ngisho nasemuva kweziningi izizukulwane esezadlula ngabo. Futhi kuyokwenzeka ukuthi ukukhala kwabo kuyoya enzalweni yokhalo lwakho, ngisho njengokuba sobala kwamazwi abo.\n\n21 Ngenxa yokholo lwabo amazwi abo ayoqhubekela phambili ephuma emlonyeni wami aye kubafowabo abayinzalo yokhalo lwakho; futhi ubuthakathaka bamazwi abo ngizobenza buqine okholweni lwabo, ukuze ngikhumbule isivumelwano engasenza koyihlo.\n\n22 Manje, bheka, Josefa ndodana yami, nempela ubaba wakudala waphrofetha ngalendlela.\n\n23 Ngalokho-ke, ngenxa yalesi sivumelwano wena ubusisiwe; ngokuba inzalo yakho ngeke ibhujiswe, ngokuba iyolalela amazwi alencwadi.\n\n24 Futhi kuyovuka omunye onamandla phakathi kwabo, oyokwenza okuningi okuhle, ekukhulumeni nasekwenzeni, uyokuba yisu ezandleni zikaNkulunkulu, abe nokukholwa okukhulu, kokwenza izimangaliso ezinkulu, futhi enze leyonto enkulu emehlweni kaNkulunkulu, ekugcwalisekeni kokubuyiselwa okuningi kuyo indlu ka-Israyeli, futhi nakuyo inzalo yabafowenu.\n\n25 Manje, ubusisiwe, Josefa. Bheka, umncane; ngalokho-ke lalela amazwi omfowenu, uNefi, futhi kuyokwenziwa kuwe ngisho njengokwamazwi esengiwakhulumile. Khumbula amazwi kayihlo ofayo. Amen.\n\n", "2-ne 4": "[center][font_size=26]Isahluko 4[/font_size][/center]\n\n[i]ULehi weluleka futhi ubusisa isizukulwane sakhe esizayo—Uyafa futhi uyangcwatshwa—UNefi uyajabula ngobuhle bukaNkulunkulu—UNefi ubeka ithemba lakhe eNkosini ingunaphakade. Cishe ngonyaka wama 588 kuya kowama 570 ngaphambi kokuzalwa kukaKristu.[/i]\n\n1 Manje, mina, Nefi, sengikhuluma ngokuphathelene neziphrofetho ubaba akhuluma ngazo, ngokuphathelene noJosefa, owathwalwa wayiswa eGibithe.\n\n2 Ngokuba bheka, ngempela waphrofetha ngokuphathelene nayo yonke inzalo yakhe. Futhi iziphrofetho azibhala, azikho ezinkulu ngaphezu kwazo. Futhi waphrofetha ngokuphathelene nathi, kanye nangezizukulwane zethu ezizayo; futhi zibhalwe ezingcwepheni zethusi.\n\n3 Ngalokho-ke, emva kokuthi ubaba esenze isiphetho sokukhuluma ngokuphathelene neziphrofetho zikaJosefa, wabiza abantwana bakaLamani, amadodana akhe, kanye namadodakazi akhe, futhi wathi kubo: Bhekani, madodana ami, kanye namadodakazi ami, eningamadodana kanye namadodakazi ezibulo lami, nginesifiso sokuthi sengathi beningawalalela amazwi ami.\n\n4 Ngokuba iNkosi uNkulunkulu ishilo ukuthi: Kangangoba niyoyigcina imiyalelo yami niyophumelela ezweni; futhi kangangoba ningezukuyigcina imiyalelo yami niyokwehlukaniswa nami.\n\n5 Kodwa bhekani, madodana ami kanye namadodakazi ami, anginakukwazi ukuthi ngihambe ngehlele ethuneni lami ngaphandle kokuthi nginishiye nesibusiso; ngokuba bhekani, ngiyazi ukuthi uma nikhuliswa ngendlela okufanele nihambe ngayo aninakuphambuka kuyo.\n\n6 Ngalokho-ke, uma niqalekiswa, bhekani, ngishiya isibusiso sami phezu kwenu, ukuthi isiqalekiso sisuswe kini bese abazali benu bephendula ngaso.\n\n7 Ngalokho-ke, ngenxa yesibusiso sami iNkosi uNkulunkulu ngeke ivume ukuthi nibhubhe; ngalokho-ke, iyokuba nesihawu kini futhi nakuyo inzalo yenu ingunaphakade.\n\n8 Futhi kwenzeka ukuthi emva kokuthi ubaba eseqedile ukukhuluma namadodana kanye namadodakazi kaLamani, wenza ukuthi amadodana kanye namadodakazi kaLemuweli alethwe phambi kwakhe.\n\n9 Futhi wakhuluma kubo, ethi: Bhekani, madodana ami kanye namadodakazi ami, eningamadodana kanye namadodakazi endodana yami yesibili; bhekani nginishiya nesibusiso esifanayo naleso engisishiye emadodaneni kanye nasemadodakazini kaLamani; ngalokho-ke, aniyikubhujiswa nya; kodwa ekugcineni inzalo yenu iyobusiswa.\n\n10 Futhi kwenzeka ukuthi ngesikhathi ubaba eseqedile ukukhuluma kubo, bheka, wakhuluma kuwo amadodana ka-Ishmayeli, yebo, futhi ngisho nakubo bonke abomuzi wakhe.\n\n11 Futhi emva kokuthi eseqedile ukukhuluma nabo, wakhuluma noSamu, ethi: Ubusisiwe wena, kanye nenzalo yakho; ngokuba uyokudla ifa lalelizwe njengomfowenu uNefi. Futhi inzalo yakho iyobalwa kanye nenzalo yakhe; futhi uyokuba ngisho njengomfowenu, futhi nenzalo yakho njengenzalo yakhe; futhi uyobusiswa kuzo zonke izinsuku zakho.\n\n12 Futhi kwenzeka ukuthi emva kokuthi ubaba, uLehi, esekhulumile kubo bonke abomuzi wakhe, njengokwemizwa yenhliziyo yakhe kanye noMoya weNkosi owawukuye, wakhula wabamdala. Futhi kwenzeka ukuthi wafa, wangcwatshwa.\n\n13 Futhi kwenzeka ukuthi kungakabi nazinsuku eziningi emva kokufa kwakhe, uLamani noLemuweli kanye namadodana ka-Ishmayeli bangithukuthelela ngenxa yeziyalo zeNkosi.\n\n14 Ngokuba mina, Nefi, ngaphoqeleka ukuthi ngikhulume nabo, njengokwamazwi ayo; ngokuba ngakhuluma izinto eziningi kubo, futhi ngokunjalo nobaba, ngaphambi kokufa kwakhe; okuningi kwalokho akushoyo kubhaliwe kwezinye zezingcwephe zami; ngokuba inxenye eningi yomlando ibhalwe kwezinye zezingcwephe zami.\n\n15 Futhi kulezi ngibhala izinto zomphefumulo wami, kanye nokuningi kwemibhalo engcwele eqoshwe ezingcwepheni zethusi. Ngokuba umphefumulo wami uyathokoza ngemibhalo engcwele, futhi inhliziyo yami iyazindla ngayo, futhi ngiyayibhala ukuze ifundwe futhi ibe yinzuzo kubantwana bami.\n\n16 Bheka, umphefumulo wami uyathokoza ngezinto zeNkosi; futhi inhliziyo yami iyazindla njalonjalo ngezinto engizibonile futhi ngazizwa.\n\n17 Nokho, naphezu, kobuhle obukhulu beNkosi, ekungitshengiseni imisebenzi yayo emikhulu nemangalisayo, inhliziyo yami yakhala yathi: O mina muntu wosizi! Yebo, inhliziyo yami idabukile ngenxa yenyama yami; umphefumulo wami ulusizi ngenxa yobubi bami.\n\n18 Ngizungezwe macala onke, ngenxa yezilingo kanye nezono ezingihaqa kalula.\n\n19 Futhi uma ngifisa ukujabula, inhliziyo yami iyabubula ngenxa yezono zami; nokho, ngiyazi ukuthi ithemba lami likubani.\n\n20 UNkulunkulu wami uwudondolo lwami; ungiholile ezinkathazweni zami ehlane; futhi wangigcina emanzini ajule kakhulu.\n\n21 Ungigcwalisile ngothando lwakhe, ngisho ngokwanele ukuba kushiswe inyama yami.\n\n22 Uzithobisile izitha zami, wazenza zaqhaqhazela phambi kwami.\n\n23 Bheka, ukuzwile ukukhala kwami emini, futhi wanginika ulwazi ngemibono ebusuku.\n\n24 Emini ngikhule ngaba nesibindi ekuthandazeni okukhulu phambi kwakhe; yebo, izwi lami ngilithumele phezulu; izingelosi zehlela phansi futhi zangifundisa.\n\n25 Ngamaphiko oMoya wakhe umzimba wami uthathiwe wayiswa ezintabeni eziphakeme kakhulu. Amehlo ami abone izinto ezinkulu, yebo, ngisho ezinkulu kakhulu kumuntu; ngakho-ke ngayalwa ukuthi ngingazibhali.\n\n26 O pho, uma ngibone izinto ezinkulu kangaka, uma iNkosi ekuzehliseni kwayo kubantwana babantu ibavakashele abantu ngesihawu esikhulu kangaka, kungani inhliziyo yami ilila futhi umphefumulo wami ulibala esigodini sosizi, futhi inyama yami idikibala, futhi amandla ami ehla, ngenxa yezinkathazo zami na?\n\n27 Futhi kungani ngivumela isono, ngenxa yenyama yami na? Yebo, kungani ngivumela izilingo, ukuze omubi athole indawo enhliziyweni yami ukuze aqede ukuthula kwami futhi ahluphe umphefumulo wami na? Kungani ngithukuthela ngenxa yesitha sami na?\n\n28 Vuka, mphefumulo wami! Ungabe usawela esonweni. Jabula, O nhliziyo yami, futhi ungabe usasinika indawo isitha somphefumulo wami.\n\n29 Ungabe usathukuthela futhi ngenxa yezitha zami. Ungabe usawehlisa amandla ami ngenxa yezinkathazo zami.\n\n30 Thokoza, O nhliziyo yami, futhi ukhale eNkosini, futhi uthi: O Nkosi, ngiyokudumisa ingunaphakade; yebo, umphefumulo wami uyothokoza ngawe, Nkulunkulu wami, kanye nedwala lensindiso yami.\n\n31 O Nkosi, ungawukhulula yini umphefumulo wami na? Ungangikhulula yini ezandleni zezitha zami na? Ungangenza yini ukuthi ngithuthumele ngenxa yokubona isono na?\n\n32 Kwangathi amasango esihogo abengavaleka njalonjalo phambi kwami, ngenxa yokuthi inhliziyo yami iphukile futhi nomoya wami udabukile! O Nkosi, ungaze wawavala amasango okulunga phambi kwami, ukuze ngihambe endleni yesigodi esiphansi, ukuze ngiqonde endleleni elula!\n\n33 O Nkosi, ungangizungeza macala onke ngesambatho sokulunga kwakho! O Nkosi, ungayenza indlela yami yokubaleka phambi kwezitha zami! Ungayenza indlela yami iqonde phambi kwami! Ngicela ungasibeki isikhubekiso endleleni yami—kepha ucacise indlela yami phambi kwami, futhi ungangenzeli uthango endleleni yami, kodwa izindlela zezitha zami.\n\n34 O Nkosi, ngethembele kuwe, futhi ngiyokwethembela kuwe ingunaphakade. Angiyikubeka ithemba lami engalweni yenyama; ngokuba ngiyazi ukuthi uqalekisiwe lowo obeka ithemba lakhe engalweni yenyama. Yebo, uqalekisiwe lowo obeka ithemba lakhe kumuntu noma owenza inyama ibe yingalo yakhe.\n\n35 Yebo, ngiyazi ukuthi uNkulunkulu uyomnika ngomusa lowo ocelayo. Yebo, uNkulunkulu wami uyonginika, uma ngingaceli ngokungalungile; ngakho-ke ngiyoliphakamisela kuwe izwi lami; yebo, ngiyokhala kuwe, Nkulunkulu wami, dwala lokulunga kwami. Bheka, izwi lami liyokhuphukela phezulu kuwe ingunaphakade, dwala lami kanye noNkulunkulu wami waphakade. Amen.\n\n", "2-ne 5": "[center][font_size=26]Isahluko 5[/font_size][/center]\n\n[i]AmaNefi azehlukanisa namaLamani, agcina umthetho kaMose, futhi akha ithempeli—Ngenxa yokungakholwa kwawo, amaLamani ayehlukaniswa neNkosi, ayaqalekiswa, futhi aba wuhlupho kumaNefi. Cishe ngonyaka wama 588 kuya kowama 570 ngaphambi kokuzalwa kukaKristu.[/i]\n\n1 Bheka, kwenzeka ukuthi mina, Nefi, nempela ngakhala kakhulu eNkosini uNkulunkulu wami, ngenxa yentukuthelo yabafowethu.\n\n2 Kepha bheka, intukuthelo yabo nempela yakhula ngokumelene nami, kangangokuthi nempela bafuna ukuyithatha impilo yami.\n\n3 Yebo, nempela bavungama ngokumelene nami, bethi: Umfowethu omncane ucabanga ukubusa phezu kwethu; futhi sesibenezinkathazo eziningi ngenxa yakhe; ngalokho-ke, manje masimbulale, ukuze singabe sisaphinda sihlushwe ngenxa yamazwi akhe. Ngokuba bhekani, ngeke simvumele ukuthi abe wumbusi wethu; ngokuba kungokwethu, thina esingabafowabo abadala, ukuthi sibuse phezu kwalaba bantu.\n\n4 Manje angizukuwabhala kulezi zingcwephe wonke amazwi abavungama ngawo ngokumelene nami. Kepha kuyanganelisa ukusho, ukuthi nempela bafuna ukuyithatha impilo yami.\n\n5 Futhi kwenzeka ukuthi iNkosi yangixwayisa, ukuthi mina, Nefi, ngemuke kubo ngibalekele ehlane, kanye nabo bonke labo ababefuna ukuhamba nami.\n\n6 Ngalokho-ke, kwenzeka ukuthi mina, Nefi, ngathatha umndeni wami, ngokunjalo noZoramu kanye nommndeni wakhe, noSamu, umfowethu omdala kanye nomndeni wakhe, kanye noJakobe benoJosefa, abafowethu abancane, ngokunjalo nodadewethu, kanye nabo bonke labo ababefuna ukuhamba nami. Futhi bonke labo ababefuna ukuhamba nami kwakuyilabo ababekholelwa ezexwayisweni kanye nasezambulweni zikaNkulunkulu; ngalokho-ke, nempela bawalalela amazwi ami.\n\n7 Nempela sathatha amatende ethu kanye nazo zonke izinto esasingakwazi ukuzithatha, sahamba ehlane isikhathi esiyizinsuku eziningi. Emva kokuthi sesihambe isikhathi esiyizinsuku eziningi nempela sawagxumeka amatende ethu.\n\n8 Abantu bami bafuna ukuthi siyibize indawo ngegama likaNefi; ngalokho-ke, nempela sayibiza ngoNefi.\n\n9 Futhi bonke labo ababenami banquma ukuthi bazibize ngabantu baNefi.\n\n10 Futhi nempela sazama ukuthi sigcine izahlulelo, nemithetho, kanye nemiyalelo yeNkosi kuzo zonke izinto, ngokomthetho kaMose.\n\n11 Futhi iNkosi yayinathi; futhi saphumelela kakhulu; ngokuba sahlwanyela imbewu, futhi saphinda savuna kwaba yinala. Futhi saqala ukukhulisa imihlambi yezimvu, nemihlambi yezinkomo, kanye nezilwane ezinhlobonhlobo.\n\n12 Futhi mina, Nefi, phezu kwalokho ngangiyilethile nemibhalo eyayiqoshwe ezingcwepheni zethusi; futhi ngokunjalo nebhola, noma ikhampasi, eyayilungiselwe ubaba ngesandla seNkosi, njengoba kubhaliwe.\n\n13 Futhi kwenzeka ukuthi saqala ukuphumelela kakhulu, futhi sanda ezweni.\n\n14 Futhi mina, Nefi, nempela ngayithatha inkemba kaLabani, futhi ngakha eziningi izinkemba ezinjengayo, ngokwesaba ukuthi hleze noma ngayiphi indlela abantu labo manje abase bebizwa ngamaLamani beze bazosihlasela futhi basibhubhise; ngokuba ngangiyazi inzondo yabo kithi kanye nakubantwana bami kanye nalabo ababebizwa ngabantu bami.\n\n15 Futhi ngabafundisa abantu bami ukwakha izakhiwo, kanye nokusebenza ngalo lonke uhlobo lokhuni, nolwensimbi, nolwekhopa, nolwethusi, nolwensimbi, nolwegolide, nolwesiliva, kanye nolwezinsimbi ezixubene namatshe eziyigugu, ezaziziningi kakhulu.\n\n16 Futhi mina, Nefi, nempela ngakha ithempeli; futhi ngalakha ngendlela yethempeli likaSolomoni ngaphandle nje kokuthi lalingakhiwanga ngezinto eziningi kakhulu eziyigugu; ngokuba lezo zazingenakutholakala kulelizwe, ngalokho-ke, lalingenakwakhiwa njenge thempeli likaSolomoni. Kepha indlela yokwakhiwa kwakunjengethempeli likaSolomoni; futhi ukwakhiwa kwalo kwakukuhle kakhulu.\n\n17 Futhi kwenzeka ukuthi mina, Nefi, ngenza abantu bami ukuthi bakhuthale, nokuthi basebenze ngezabo izandla.\n\n18 Futhi kwenzeka ukuthi bafuna ukuthi ngibe yinkosi yabo. Kepha mina, Nefi, ngangifisa ukuthi bangabi nayo inkosi; nokho, ngabenzela njengalokho okwakusemandleni ami.\n\n19 Futhi bheka, amazwi eNkosi ayesegcwalisekile kubafowethu, eyawakhuluma mayelana nabo, okuthi ngiyokuba wumbusi wabo kanye nomfundisi wabo. Ngalokho-ke, ngaba nguye umbusi wabo kanye nomfundisi wabo, ngokwemiyalelo yeNkosi, kwaze kwaba yisikhathi lapho befuna ukuthatha impilo yami.\n\n20 Ngalokho-ke, izwi leNkosi lagcwaliseka eyalikhuluma kimi; isho ukuthi: Kangangokuba bengenakuwalalela amazwi akho bayohlukaniswa neNkosi. Futhi bheka, bahlukaniswa nayo.\n\n21 Futhi yenza ukuba isiqalekiso sehlele phezu kwabo, yebo, ngisho isiqalekiso esibuhlungu, ngenxa yobubi babo. Ngokuba bheka, babezenze lukhuni izinhliziyo zabo ngokumelene nayo, kangangokuthi base befana netshe eliqine kakhulu; ngalokho-ke, njengoba babe mhlophe, futhi bebukeka kahle kakhulu futhi bethandeka, ukuze bangabe besakwazi ukuyenga abantu bami iNkosi uNkulunkulu yenza ukuthi isikhumba sobumnyama sibe kubo.\n\n22 Futhi yasho kanje iNkosi uNkulunkulu: Ngiyokwenza ukuthi banengeke kubantu bakho, ngaphandle kokuthi baphenduke ebubini babo.\n\n23 Futhi iyoqalekiswa inzalo yakhe lowo ohlangana nenzalo yabo; ngokuba iyoqalekiswa ngisho nangesiqalekiso esifanayo. Futhi iNkosi yakukhuluma lokhu, futhi kwenzeka.\n\n24 Futhi ngenxa yesiqalekiso sabo esasikubo nempela baba ngabantu abangamavila, abagcwele ukuganga kanye nobuqili, futhi nempela bafuna ehlane izilwane zasendle ezidliwayo.\n\n25 Futhi iNkosi uNkulunkulu yathi kimi: Bayokuba wuhlupho kuyo inzalo yakho, ukuyiphehlela ukuthi ingikhumbule; futhi kangangoba ingenakungikhumbula, futhi ilalele amazwi ami, bayoyihlupha ngisho kuze kube sekubhujisweni.\n\n26 Futhi kwenzeka ukuthi mina, Nefi, nempela ngangcwelisa uJakobe, kanye noJosefa, ukuze babe ngabaphristi kanye nabafundisi ezweni labantu bami.\n\n27 Futhi kwenzeka ukuthi saphila ngendlela yokujabula.\n\n28 Iminyaka engamashumi amathathu yabe isidlulile kusukela ngesikhathi sasuka eJerusalema.\n\n29 Futhi mina, Nefi, ngangiyigcinile imibhalo ezingcwepheni zami, lezo engangizenzile, ngabantu bami kuze kube manje.\n\n30 Futhi kwenzeka ukuthi iNkosi uNkulunkulu yathi kimi: Yenza ezinye izingcwephe; futhi uzoqopha eziningi izinto kuzo ezinhle emehlweni ami, ukuze bazuze abantu bakho.\n\n31 Ngalokho-ke, mina, Nefi, ukulalela imiyalelo yeNkosi, ngahamba futhi ngazenza lezi zingcwephe engiqophe kuzo lezi zinto.\n\n32 Futhi ngaqopha lokho okuthandekayo kuNkulunkulu. Futhi uma abantu bami bezithanda izinto zikaNkulunkulu bayoyithanda imibhalo eyenziwe ngokuqoshwa ekulezi zingcwephe.\n\n33 Futhi uma abantu bami benesifiso sokwazi kabanzi ngenxenye ethize yomlando wabantu bami kufanele bacwaninge izingcwephe zami ezinye.\n\n34 Futhi kuyanganelisa ukusho ukuthi iminyaka engamashumi amane yase idlulile, futhi sase sike saba nezimpi kanye nemibango nabafowethu.\n\n", "2-ne 6": "[center][font_size=26]Isahluko 6[/font_size][/center]\n\n[i]UJakobe ulanda umlando wamaJuda: Ukuthunjwa kwabaseBabiloni kanye nokubuya; ubufundisi kanye nokubethelwa koNgcwele ka-Israyeli; usizo olutholakala kwabeZizwe; kanye nokubuyiselwa kwamaJuda ngezinsuku zokugcina uma sebekholwa kuMesiya. Cishe ngonyaka wama 559 kuya kowama 545 ngaphambi kokuzalwa kukaKristu.[/i]\n\n1 Amazwi kaJakobe, umfowabo kaNefi, awakhuluma kubantu baNefi:\n\n2 Bhekani, bafowethu abathandekayo, mina, Jakobe, ngibizwe nguNkulunkulu, futhi ngigcotshwe ngendlela yohlelo lwakhe olungcwele, futhi ngingcweliswe ngumfowethu uNefi, enimbuka njengenkosi noma umvikeli, futhi enincike kuye ukuthi aniphephise, bhekani niyazi ukuthi ngikhulume kini izinto eziningi kakhulu.\n\n3 Nokho, ngikhuluma kini futhi; ngokuba nginesifiso sokuba kuzuze imiphefumulo yenu. Yebo, intshisekelo yami inkulu ngani; futhi nani uqobo lwenu niyakwazi ukuthi selokhu kwaba njalo. Ngokuba nginincengile ngayo yonke inkuthalo; futhi nginifundisile amazwi kababa; futhi ngikhulumile kini mayelana nazo zonke izinto ezibhaliwe, kusukela ekudalweni komhlaba.\n\n4 Manje, bhekani, ngizokhuluma kini mayelana nezinto ezikhona, kanye nalezo eziyokwenzeka; ngalokho-ke, ngizonifundela amazwi ka-Isaya. Futhi lawo ngamazwi umfowethu afisa ukuthi ngiwakhulume kini. Futhi ngiwakhuluma kini ngenxa yenu, ukuze nifunde futhi nidumise igama likaNkulunkulu wenu.\n\n5 Manje, amazwi engizowafunda yiwo lawo u-Isaya awakhuluma mayelana nayo yonke indlu ka-Israyeli; ngalokho-ke, ningawabhekisa kini, ngokuba ningabendlu ka-Israyeli. Futhi ziningi izinto ezakhulunywa ngu-Isaya ezingabhekiswa kini, ngenxa yokuthi ningabendlu ka-Israyeli.\n\n6 Manje, yilawa amazwi; Isho kanje iNkosi uNkulunkulu: Bheka, ngiyophakamisa isandla sami kubo abeZizwe, futhi ngimise isibonakaliso sami kubantu; futhi bayoletha amadodana akho ezingalweni zabo, kanye namadodakazi akho bayowatshatha emahlombe abo.\n\n7 Amakhosi ayoba ngoyihlo abakondlayo, nezindlovukazi zabo ngomama bakho abakondlayo; bayokukhothamela ubuso babo bubheke phansi, futhi bakhothe uthuli lwezinyawo zakho; futhi uyokwazi ukuthi ngiyiNkosi; ngokuba abayikujabha labo abangilindayo.\n\n8 Manje mina, Jakobe, ngizokhuluma mayelana nalokho okuphathelene nalamazwi. Ngokuba bheka, iNkosi ingikhombisile ukuthi labo ababeseJerusalema, lapho saphuma khona, babulewe futhi bathwalwa bathunjwa.\n\n9 Nokho, iNkosi ingikhombisile ukuthi bayophinda babuye. Futhi phezu kwalokho ingikhombisile ukuthi iNkosi uNkulunkulu, oNgcwele ka-Israyeli, uyozibonakalisa kubo esenyameni; futhi emva kokuthi isizibonakalisile bayoyishaya futhi bayibethele, njengokwamazwi engelosi eyawakhuluma kimi.\n\n10 Futhi emva kokuthi sebezenze lukhuni izinhliziyo zabo futhi baziqinisa izintamo zabo ngokumelene noNgcwele ka-Israyeli, bheka, izahlulelo zoNgcwele ka-Israyeli ziyokuza phezu kwabo. Futhi usuku luyeza lapho beyoshaywa futhi bahlushwe.\n\n11 Ngalokho-ke, emva kokuthi sebebalekisiwe bayiswa emuva naphambili, ngokuba isho kanje ingelosi, abaningi bayozwa ubuhlungu enyameni, futhi abayikuyekelwa ukuthi babhujiswe, ngenxa yemithandazo yabathembekile; bayohlakazwa, futhi bashaywe, futhi bazondwe, nokho, iNkosi iyokuba nesihawu kubo, kuthi uma bethola ulwazi ngoMkhululi wabo, bayophinda baqoqelwe ndawonye emazweni ayifa labo.\n\n12 Futhi babusisiwe abeZizwe, labo umphrofethi abhale ngabo; ngokuba bheka, uma kungukuthi bayophenduka futhi bangalwi neSiyoni, futhi bangazihlanganisi nalelo bandla elikhulu nelinengekile, bayosindiswa; ngokuba iNkosi uNkulunkulu iyozigcwalisa izivumelwano eyazenza kubantwana bayo; futhi ngalesi sizathu umphrofethi wazibhala lezi zinto.\n\n13 Ngalokho-ke, labo abalwa neSiyoni kanye nabantu besivumelwano beNkosi bayokhotha uthuli lwezinyawo zabo; futhi abantu beNkosi abayikuba namahloni. Ngokuba abantu beNkosi yibo labo abayilindayo; ngokuba basakulindile ukuza kukaMesiya.\n\n14 Futhi bheka, ngokwamazwi omphrofethi, uMesiya uyophinda aziveze okwesibili ukuze ababuyise; ngalokho-ke, uyoziveza kubo ngamandla kanye nangenkazimulo enkulu, kangangoba izitha zabo ziyobhujiswa, uma lolo suku lufika lapho beyokholwa kuye; futhi akukho namunye oyobhujiswa okholwa kuye.\n\n15 Futhi labo abangakholwa kuye bayobhujiswa, ngomlilo, kanye nangesivunguvungu, nangokuzamazama komhlaba, nangokuchitheka kwegazi, nangomashaya bhuqe, kanye nangendlala. Futhi bayokwazi ukuthi iNkosi inguNkulunkulu, oNgcwele ka-Israyeli.\n\n16 Ngokuba kungani impango ingasuswa kubo abanamandla, noma abathunjwe ngokomthetho bakhululwe na?\n\n17 Kepha isho kanje iNkosi: Ngisho nabathunjwa balabo abanamandla bayosuswa, futhi nempango yalabo abesabekayo iyokhululwa; ngokuba uNkulunkulu onaMandla uyobakhulula abantu bakhe besivumelwano. Ngokuba isho kanje iNkosi: Ngiyophikisana nabo labo abaphikisana nawe—\n\n18 Futhi ngiyodlisa labo abakucindezelayo, inyama yabo uqobo; futhi bayodakwa yigazi labo uqobo njenganewayini elimtoti; futhi yonke inyama iyokwazi ukuthi mina Nkosi ngingumSindisi wakho kanye noMkhululi wakho, onaMandla kaJakobe.\n\n", "2-ne 7": "[center][font_size=26]Isahluko 7[/font_size][/center]\n\n[i]UJakobe uyaqhubeka nokufunda ku-Isaya: U-Isaya ukhulumisa okukaMesiya—UMesiya uyoba nolimi lwabafundile—Uyonikeza umhlane Wakhe kubashayi—Akayikuthotshiswa—Qhathanisa no-Isaya 50. Cishe ngonyaka wama 559 kuya kowama 545 ngaphambi kokuzalwa kukaKristu.[/i]\n\n1 Yebo, ngokuba isho kanje iNkosi: Ngabe ngehlukene nawe, noma ngabe ngikulahlile ingunaphakade na? Ngokuba isho kanje iNkosi: Iphi incwadi kamama wakho yesahlukaniso na? Ngabe ngininike bani, noma yimuphi kwengibakweletayo enginithengise kubo na? Yebo, ngabe nginithengise kubani na? Bheka, ngenxa yobubi benu nizithengisile futhi ngenxa yeziphambeko zenu umama wenu ngehlukene naye.\n\n2 Ngalokho-ke, ngesikhathi ngifika, kwabe kungekho muntu; ngesikhathi ngimemeza, yebo, akubanga bikho namunye ophendulayo. O ndlu ka-Israyeli, ngabe isandla sami sifinyeziwe yini sampela nje ukuthi asinakukwazi ukukhulula, noma ngabe anginamandla okukhulula na? Bheka, ngokukhuza kwami ngomisa ulwandle, ngenza imifula yabo ibe yihlane kanye nezinhlanzi zabo zinuke ngenxa yamanzi ashileyo, futhi ziyafa ngenxa yokoma.\n\n3 Ngembathisa amazulu ngobumnyama, futhi ngenza indwangu yesaka ibe yisimbozo sawo.\n\n4 INkosi uNkulunkulu inginike ulimi lwabafundileyo, ukuze ngikwazi ukukhuluma izwi ngesikhathi kini, O ndlu ka-Israyeli. Uma senikhathele ivuka ukusa nokusa. Ivusa indlebe yami ukuthi ngizwe njengabafundileyo.\n\n5 INkosi uNkulunkulu iyivulile indlebe yami, futhi angizange ngihlubuke, noma ngibheke emuva.\n\n6 Nganika umhlane wami kumshayi, kanye nezihlathi zami kulabo ababehluthula izinwele. Angibusithelisanga ubuso bami ehlazweni kanye nasekufelweni ngamathe.\n\n7 Ngokuba iNkosi uNkulunkulu iyongisiza, ngakho-ke angiyikuthotshiswa. Ngakho-ke ngibumisile ubuso bami njengetshe eliqine kakhulu, futhi ngiyazi ukuthi angiyikujabha.\n\n8 Futhi iNkosi iseduze, futhi iyongithola ngingenacala. Ngubani oyomelana nami na? Masime ndawonye. Ngubani oyisitha sami na? Makasondele eduze kwami, futhi ngiyomshaya ngamandla omlomo wami.\n\n9 Ngokuba iNkosi uNkulunkulu iyongisiza. Kanye nabo bonke labo abayongisola, bheka, bonke bayoguga njengengubo, futhi inundu iyobadla.\n\n10 Ngubani phakathi kwenu oyesabayo iNkosi, olilalelayo izwi lenceku yayo ohamba ebumnyameni futhi engenakho ukukhanya na?\n\n11 Bhekani nina nonke eniphemba umlilo, enizihaqa ngezinhlansi, hambani ekukhanyeni komlilo wenu kanye nasezinhlansini lezo eniziphembile. Niyothola lokhu ngesandla sami—niyolala phansi ngosizi.\n\n", "2-ne 8": "[center][font_size=26]Isahluko 8[/font_size][/center]\n\n[i]UJakobe uyaqhubeka nokufunda ku-Isaya: Ngezinsuku zokugcina, iNkosi iyoyiduduza iSiyoni futhi iqoqe u-Israyeli—Labo abahlengiweyo bayokuza kuyo iSiyoni babe nokuthokoza okukhulu—Qhathanisa no-Isaya 51 kanye no 52:1–2. Cishe ngonyaka wama 559 kuya kowama 545 ngaphambi kokuzalwa kukaKristu.[/i]\n\n1 Ngilaleleni, nina enilandela ukulunga. Bhekani kulo idwala lapho eniqhezulwe khona, kanye nakuyo imbobo yomgodi enikhishwe kuwo.\n\n2 Bhekani ku-Abrahama, uyihlo, kanye nakuye uSara, onizalayo; ngokuba nguye yedwa engambizayo, futhi ngambusisa.\n\n3 Ngokuba iNkosi iyoyiduduza iSiyoni, iyoziduduza zonke izindawo ezichithiweyo zayo; futhi iyokwenza ihlane layo libe njenge-Edene, kanye nogwadule lwayo lube njengensimu yeNkosi. Injabulo kanye nentokozo kuyotholakala kuyo, ukubonga kanye nezwi lokuhlabelela.\n\n4 Ngilaleleni, bantu bami; futhi ningiphe indlebe, O sizwe sami; ngokuba umthetho uyovela kimi, futhi ngiyokwenza ukwahlulela kwami kube ngukukhanya kubantu.\n\n5 Ukulunga kwami kuseduze; insindiso yami isihambe phambili, futhi ingalo yami iyokwahlulela abantu. Iziqhingi ziyogilinda, futhi ziyothembela engalweni yami.\n\n6 Phakamiselani amehlo enu emazulwini, futhi nibuke emhlabeni ngaphansi, ngokuba amazulu ayoshabalala njengomusi, futhi umhlaba uyoguga njengengubo; futhi labo abahlala kuwo bayokufa ngendlela efanayo. Kepha insindiso yami iyoma ingunaphakade, nokulunga kwami akuyikuqedwa.\n\n7 Ngilaleleni, nina enazi ukulunga, abantu izinhliziyo zabo engibhale umthetho wami kuzo, ningakwesabi ukusolwa ngabantu, noma nesabe izethuko zabo.\n\n8 Ngokuba inundu iyobadla njengengubo, nempethu iyobadla njengoboya bezimvu. Kepha ukulunga kwami kuyoma ingunaphakade, futhi nensindiso yami isizukulwane ngesizukulwane.\n\n9 Vuka, vuka! Yembatha amandla, O ngalo yeNkosi; vuka njengasezinsukwini zasendulo. Ngabe awusiye yini lona owanquma uRahabi, futhi wagwaza udrako na?\n\n10 Awusiyena yini lona owomisa ulwandle, amanzi olwandle olukhulu; owenza izinzulu zolwandle zaba yindlela yabahlengiweyo ukuze bawele na?\n\n11 Ngakho-ke, abahlengiweyo beNkosi bayobuya, futhi beze ngokuhlabelela eSiyoni; intokozo engunaphakade nobungcwele kuyoba semakhanda abo; futhi bayothola ukujabula nentokozo; usizi nokukhala kuyobaleka.\n\n12 Nginguye; yebo, nginguye lowo oniduduzayo. Bheka, ungubani wena, ukuthi ungesaba umuntu, oyokufa, futhi oyindodana yomuntu, oyokwenziwa abe njengotshani na?\n\n13 Futhi ukhohliwe yini yiNkosi umenzi wakho, eyaneka amazulu, futhi yabeka isisekelo somhlaba, futhi wesabile njalonjalo mihla yonke, ngenxa yokufutheka komcindezeli, sengathi uselindele ukubhubhisa na? Futhi kuphi ukufutheka komcindezeli na?\n\n14 Othunjiweyo osekudingisweni uyashesha, ukuze akhululwe, futhi ukuze angafeli emgodini, noma ukuze isinkwa sakhe angasesweli.\n\n15 Kepha ngiyiNkosi uNkulunkulu wakho, omagagasi akhe ayahlokoma; iNkosi yamaBandla yigama lami.\n\n16 Futhi ngiwafakile amazwi ami emlonyeni wakho, ngakusibekela esithunzini sesandla sami, ukuze ngitshale amazulu futhi ngizibeke izisekelo zomhlaba, futhi ngithi kuyo iSiyoni: Bhekani, ningabantu bami.\n\n17 Vuka, vuka, usukume, O Jerusalema, wena ophuzile esandleni seNkosi inkomishi yokufutheka kwayo—wena ophuze amavovo enkomishini yokuthuthumela akhanyiwe—\n\n18 Akekho namunye ongamhola phakathi kwawo wonke amadodana awazele; nokuba kube khona ongamthatha ngesandla, kuwo wonke amadodana awakhulusile.\n\n19 Lamadodana amabili ezile kuwe, ngubani oyokukhalela—incithakalo kanye nokubhujiswa kwakho, kanye nendlala kanye nenkemba—futhi ngubani engingakududuza ngaye na?\n\n20 Amadodana akho aqulekile, ngaphandle kwalawa amabili; wona alala esihlokweni semigwaqo yonke; njengenkunzi yasendle isenethini, bagcwele ukufutheka kweNkosi, ukukhuza kukaNkulunkulu wakho.\n\n21 Ngakho-ke yizwa lokhu manje, wena ohluphekileyo, futhi odakiweyo, kodwa hhayi ngewayini:\n\n22 Isho kanje iNkosi yakho, iNkosi futhi enguNkulunkulu wakho icelela abantu bayo indlela; bheka, ngithathile esandleni sakho inkomishi yokuthuthumela, amavovo enkomishi yokufutheka kwami; awuseyikuwaphuza futhi nanini.\n\n23 Kepha ngiyoyibeka esandleni sabo labo abakuhluphayo; abathe emphefumulweni wakho: Khothama, ukuze sidlule—futhi uwendlalile umzimba wakho njengomhlabathi nanjengomgwaqo kubo abedlulayo.\n\n24 Vuka, vuka, wembathe amandla akho, O Siyoni; yembatha izingubo zakho ezinhle, O Jerusalema, muzi ongcwele; kusukela manje kuyaphambili akuseyikungena kuwe nanini ongasokile kanye nongahlanzekile.\n\n25 Zithintithe othulini; sukuma, hlala phansi, O Jerusalema; zikhulule kuzo izibopho zentamo yakho, O ndodakazi ethunjiweyo yaseSiyoni.\n\n", "2-ne 9": "[center][font_size=26]Isahluko 9[/font_size][/center]\n\n[i]UJakobe uyachaza ukuthi amaJuda ayoqoqwa kuwo wonke amazwe awo esethembiso—INhlawulo ihlenga umuntu ekuWeni—Imizimba yabafileyo iyophuma emathuneni, nemimoya yabo iphume esihogweni naseparadesi—Bayokwahlulelwa—INhlawulo isindisa ekufeni, esihogweni, kudeveli, nasenhluphekweni engapheliyo—Abalungile bayosindiswa embusweni kaNkulunkulu—Izijeziso zezono zibekwa obala—ONgcwele ka-Israyeli ungumgcini wesango. Cishe ngonyaka wama 559 kuya kowama 545 ngaphambi kokuzalwa kukaKristu.[/i]\n\n1 Manje, bafowethu abathandekayo, nginifundele lezi zinto ukuze nazi ngokuphathelene nezivumelwano zeNkosi eyavumelana ngazo nayo yonke indlu ka-Israyeli—\n\n2 Ezikhulumileyo kumaJuda, ngomlomo wabaphrofethi bayo abangcwele, ngisho kusukela ekuqaleni kuya ezansi, isizukulwane ngesizukulwane, kuze kufike isikhathi lapho beyobuyiselwa ebandleni leqiniso kanye nakuso isibaya sikaNkulunkulu; lapho beyoqoqelwa ekhaya emazweni ayifa abo, futhi bamiswe kuwo wonke amazwe abo esethembiso.\n\n3 Bhekani, bafowethu abathandekayo, ngikhuluma kini lezi zinto ukuze nithokoze, futhi niphakamise amakhanda enu ingunaphakade, ngenxa yezibusiso iNkosi uNkulunkulu eyozinika abantwana benu.\n\n4 Ngokuba ngiyazi ukuthi nifune kakhulu, iningi lenu, ukwazi ngezinto ezisazokwenzeka; ngalokho-ke ngiyazi ukuthi niyazi ukuthi inyama yethu kufanele iguge futhi ife; nokho, emizimbeni yethu siyombona uNkulunkulu.\n\n5 Yebo, ngiyazi ukuthi niyazi ukuthi uyoziveza kubo labo abaseJerusalema, lapho saphuma khona; ngokuba kudingekile ukuthi kube phakathi kwabo; ngokuba kudingekile ukuthi uMdali omkhulu avume ukuba ngaphansi komuntu esenyameni, futhi afele bonke abantu, ukuze bonke abantu babe ngaphansi kwakhe.\n\n6 Njengokuba ukufa kufikile kubo bonke abantu, ukuze kugcwaliseke isu lomusa loMdali omkhulu, kufanele kube khona amandla okuvuka, futhi ukuvuka kufanele ukuthi kufike kumuntu ngesizathu sokuwa; futhi ukuwa kwafika ngesizathu sesiphambeko; futhi ngenxa yokuthi umuntu wawa babe sebehlukaniswa neNkosi.\n\n7 Ngalokho-ke, kufanele kube khona inhlawulo engapheliyo—ngaphandle kokuthi kube khona inhlawulo engapheliyo lokhu okubolayo kungeke kwembathe ukungaboli. Ngalokho-ke, isahlulelo sokuqala esafika kumuntu kwakufanele ukuthi sihlale isikhathi esingapheliyo. Futhi uma kunjalo, lomzimba kufanele ulale phansi ukuze ubole futhi ubuthukele kunina womhlaba, ungabe usavuka nanini.\n\n8 O ukuhlakanipha kukaNkulunkulu, umusa kanye nesihawu sakhe! Ngokuba bheka, uma inyama ingasenakuvuka nanini imimoya yethu kufanele ibe ngaphansi kwaleyo ngelosi eyawa phambi kukaNkulunkulu ongunaPhakade, futhi yaba ngudeveli, ukuthi ingabe isavuka nanini.\n\n9 Futhi imimoya yethu bekufanele ifane naye, futhi sibe ngodeveli, izingelosi kudeveli, sivalelwe ngaphandle lapho kukhona khona uNkulunkulu wethu, futhi sihlale noyise wamanga, osizini, njengaye uqobo; yebo, kuye lowo muntu owakhohlisa abazali bethu bokuqala, oziguqula acishe afane nengelosi yokukhanya, futhi ophehlela abantwana babantu emaqenjini ayimfihlo okubulala kanye nazo zonke izindlela eziyimfihlo zemisebenzi yobumnyama.\n\n10 O bukhulu kangakanani ubuhle bukaNkulunkulu wethu, osilungiselela indlela yethu yokuphunyuka ekubanjweni yilesi silwane esikhulu esesabekayo; yebo, leso silwane esikhulu, ukufa nesihogo, engisibiza ngokufa komzimba, futhi ngokunjalo nokufa kukamoya.\n\n11 Futhi ngenxa yendlela yokukhululwa nguNkulunkulu wethu, oNgcwele ka-Israyeli, lokufa, lokhu esengikhulume ngakho, okungokwesikhashana, kuyokhulula abafileyo bakho, lokho kufa okuyithuna.\n\n12 Futhi lokufa esengikhulume ngakho, okungukufa kukamoya, kuyokhulula abafileyo bakho; lokho kufa komoya okuyisihogo; ngalokho-ke, ukufa kanye nesihogo kufanele kukhulule abafileyo bakho, isihogo kufanele sikhulule imimoya yaso esekuthunjweni, ithuna kufanele likhulule imizimba yalo esekuthunjweni, futhi imizimba kanye nemimoya yabantu iyobuyiselwa omunye komunye; futhi kungamandla okuvuka koNgcwele ka-Israyeli.\n\n13 O likhulu kangakanani isu likaNkulunkulu wethu! Ngokuba ngakolunye uhlangothi, iparadesi likaNkulunkulu kufanele likhulule imimoya yabalungileyo, ithuna likhulule umzimba wolungileyo; futhi umoya kanye nomzimba kubuyiselwe kukho uqobo lwakho futhi, futhi bonke abantu babe nokungaboli futhi bangafi, futhi babe ngabantu abaphilayo, babe nolwazi olupheleleyo njengathi esisenyameni, ngaphandle nje kokuthi ulwazi lwethu luyopheleliswa.\n\n14 Ngalokho-ke, siyoba nolwazi olupheleleyo ngakho konke ukuba necala kwethu, kanye nokungahlanzeki kwethu, kanye nobuze bethu; futhi abalungileyo bayoba nolwazi olupheleleyo lwentokozo yabo, kanye nokulunga kwabo, futhi bembeswe ngokucweba, yebo, ngisho nangengubo yokulunga.\n\n15 Futhi kuyokwenzeka ukuthi ngesikhathi bonke abantu sebedlulile kulokhu kufa kokuqala baya ekuphileni, kangangokuthi sebengasenakufa, kufanele bavele phambi kwesihlalo sokwahlulela soNgcwele ka-Israyeli; emva kwalokho kuza ukwahlulela, futhi emva kwalokho kufanele bahlulelwe ngokwahlulelwa okungcwele kukaNkulunkulu.\n\n16 Futhi ngeqiniso, njengoba iNkosi iphila, ngokuba iNkosi uNkulunkulu ikukhulumile lokhu, futhi kuyizwi layo laphakade, elingasoze ladlula, lokuthi labo abalungileyo bayolunga njalo, futhi labo abangcolileyo bayongcola njalo; ngalokho-ke, labo abangcolileyo bangudeveli kanye nezingelosi zakhe; futhi bayokuya emlilweni waphakade, olungiselwe bona; futhi ukuhlupheka kwabo kunjengechibi lomlilo kanye nesibabuli, ilangabi laso elikhuphukela phezulu phakade naphakade futhi lingenamkhawulo.\n\n17 O ubukhulu kanye nokulunga kukaNkulunkulu wethu! Ngokuba uyawenza wonke amazwi akhe, futhi aphume emlonyeni wakhe, futhi umthetho wakhe kufanele ugcwaliseke.\n\n18 Kepha, bheka, abalungileyo, abangcwele boNgcwele ka-Israyeli, labo abakholwayo kuye oNgcwele ka-Israyeli, labo abazibekezelele izinhlupheko zomhlaba, futhi bangazinaka izethuko zawo, bayodla ifa lombuso kaNkulunkulu, elalungiselwa bona kusukela ekusekelweni somhlaba, futhi ukuthokoza kwabo kuyogcwala ingunaphakade.\n\n19 O ubukhulu bomusa kaNkulunkulu wethu, oNgcwele ka-Israyeli! Ngokuba ukhulula abangcwele bakhe kuso leso silwane esesabekayo udeveli, kanye nokufa, kanye nesihogo, kanye nakulelo chibi lomlilo kanye nesibabuli, elingukuhlupheka okungapheliyo.\n\n20 O bukhulu kangakanani ubungcwele bukaNkulunkulu wethu! Ngokuba yena wazi zonke izinto, futhi akukho nto ngaphandle kokuba yena eyazi.\n\n21 Futhi uza emhlabeni ukuze asindise bonke abantu uma beyolilalela izwi lakhe; ngokuba bheka, uzwa ubuhlungu babantu bonke, yebo, ubuhlungu bazo zonke izidalwa eziphilayo, abesilisa, abesifazane, kanye nabantwana, abangabomndeni ka-Adamu.\n\n22 Futhi uzwa lokhu ukuze ukuvuka kuze kubo bonke abantu, ukuze bonke bame phambi kwakhe osukwini olukhulu nolokwahlulelwa.\n\n23 Futhi uyala bonke abantu ukuthi kufanele baphenduke, futhi babhabhadiswe egameni lakhe, babe nokukholwa okupheleleyo kuye oNgcwele ka-Israyeli, noma ngeke basindiswe embusweni kaNkulunkulu.\n\n24 Futhi uma bengezukuphenduka bakholwe egameni lakhe, futhi babhabhadiswe egameni lakhe, futhi babekezele kuze kube sekupheleni, kufanele bavinjelwe; ngokuba iNkosi uNkulunkulu, oNgcwele ka-Israyeli, ukukhulumile lokhu.\n\n25 Ngalokho-ke, unikeze umthetho; futhi lapho kungekho mthetho onikiwe asikho isijeziso; futhi lapho kungekho sijeziso akukho ukubekwa icala; futhi lapho kungekho ukubekwa icala umusa woNgcwele ka-Israyeli ubabizela kuye, ngenxa yenhlawulo; ngokuba bakhululwa ngamandla akhe.\n\n26 Ngokuba inhlawulo yanelisa izimfuno bokulunga kwakhe kubo bonke labo abangenawo umthetho onikeziwe kubo, ukuze bakhululwe kuleso silwane esesabekayo, ukufa kanye nesihogo, nodeveli, nechibi lomlilo nesibabuli, elingukuhlupheka okungapheliyo; futhi babuyiselwa kulowo Nkulunkulu owabanika umphefumulo, ongoNgcwele ka-Israyeli.\n\n27 Kepha maye kuye lowo onikiwe umthetho, yebo, lowo onayo yonke imiyalelo kaNkulunkulu, njengathi, futhi lowo oyephulayo, futhi lowo ochitha izinsuku zokuvivinywa kwakhe, ngokuba isimo sakhe siyesabeka!\n\n28 O lelosu lobuqili lomubi! O ubuze, kanye nobuntengentenge, nobuwula babantu! Uma sebefundile bacabanga ukuthi bahlakaniphile, futhi abasilaleli iseluleko sikaNkulunkulu, ngokuba basibeka eceleni, becabanga ukuthi bayazi, ngalokho-ke, ukuhlakanipha kwabo kuwubuwula futhi akunanzuzo kubo. Futhi bayobhubha.\n\n29 Kepha ukufunda kuhle uma belalela izeluleko zikaNkulunkulu.\n\n30 Kepha maye kuzo izicebi, ezicebile ngokwezinto zomhlaba. Ngokuba ngenxa yokuthi zicebile zidelela abampofu, futhi zihluphe abamnene, futhi izinhliziyo zazo zisengcebweni yazo; ngalokho-ke, ingcebo yazo ingunkulunkulu wazo. Futhi bheka, ingcebo yazo iyobhubha kanye nazo futhi.\n\n31 Futhi maye kuzo izithuli ezingenakuzwa; ngokuba ziyobhubha.\n\n32 Maye kuzo izimpumputhe ezingenakubona; ngokuba nazo ziyobhubha futhi.\n\n33 Maye kubo abangasokile enhliziyweni, ngokuba ulwazi lobubi babo luyobashaya ngosuku lokugcina.\n\n34 Maye kuye umqambimanga, ngokuba uyophonswa phansi esihogweni.\n\n35 Maye kuye umbulali obulala ngabomu, ngokuba uyokufa.\n\n36 Maye kubo labo abenza ubufebe, ngokuba bayophonswa phansi esihogweni.\n\n37 Yebo, maye kubo labo abakhonza izithixo, ngokuba udeveli wabo bonke odeveli uyathokoza ngabo.\n\n38 Futhi, ukuphetha, maye kubo bonke labo abafela ezonweni zabo; ngokuba bayobuyela kuNkulunkulu, futhi babone ubuso bakhe, futhi bahlale ezonweni zabo.\n\n39 O, bafowethu abathandekayo, khumbulani ukwesabeka kokona lowo Nkulunkulu oyiNgcwele, futhi ngokunjalo nokwesabeka kokuvumela iziyengo zalowo oyiqili. Khumbulani, ukunaka okwasemhlabeni wukufa, futhi ukunaka okukamoya ngukuphila okuphakade.\n\n40 O, bafowethu abathandekayo, nikani indlebe emazwini ami. Khumbulani ubukhulu boNgcwele ka-Israyeli. Ningasho ukuthi ngikhulume izinto ezilukhuni ngokumelene nani; ngokuba uma nisho kanjalo, niyolithuka iqiniso; ngokuba ngikhulume amazwi oMenzi wenu. Ngiyazi ukuthi amazwi ayiqiniso anzima kukho konke ukungcola; kepha abalungileyo abawesabi, ngokuba bayalithanda iqiniso futhi abanyakaziseki.\n\n41 O uma kunjalo, bafowethu abathandekayo, wozani eNkosini, koNgcwele. Khumbulani ukuthi izindlela zakhe zilungile. Bhekani, indlela yomuntu incane, kepha isemzileni oqondile phambi kwakhe, futhi umgcini sango nguye oNgcwele ka-Israyeli, futhi akaqashe sisebenzi lapho; futhi ayikho enye indlela ngaphandle kwaleyo esesangweni; ngokuba yena akanakukhohliswa, ngokuba iNkosi uNkulunkulu yigama lakhe.\n\n42 Futhi lowo ongqongqothayo, uyomvulela; futhi abahlakaniphile, kanye nabafundileyo, kanye nalabo abacebileyo, labo abakhukhumele ngenxa yokufunda kwabo, kanye nokuhlakanipha kwabo, kanye nengcebo yabo—yebo, yibo labo angabanaki; futhi ngaphandle kokuthi balahle lezi zinto kude, futhi bazibone njengeziwula phambi kukaNkulunkulu, futhi behlele phansi ezinzulwini zokuthobeka, akanakubavulela.\n\n43 Kepha izinto zabahlakaniphile kanye nabanokuqonda ziyofihlwa kubo ingunaphakade—yebo, lokho kuthokoza okulungiselwe abangcwele.\n\n44 O, bafowethu abathandekayo, khumbulani amazwi ami. Bhekani, ngikhumula izembatho zami, futhi ngiyazithintitha phambi kwenu; ngithandaza uNkulunkulu wensindiso yami ukuthi angibheke ngeso lakhe elifuna konke; ngalokho-ke, niyokwazi ngosuku lokugcina, lapho bonke abantu beyokwahlulelwa ngemisebenzi yabo, ukuthi uNkulunkulu ka-Israyeli nempela wabona ukuthi ngabuthintitha ububi benu emphefumulweni wami, futhi nokuthi ngimi ngimsulwa phambi kwakhe, futhi ngilisusile igazi lenu.\n\n45 O, bafowethu abathandekayo, shiyani izono zenu; thintithani amaketanga akhe lowo ofuna ukunibopha aniqinise; wozani kulowo Nkulunkulu oyidwala lensindiso yenu.\n\n46 Lungiselelani imiphefumulo yenu lolo suku lwenkazimulo lapho ukulunga kuyonikwa abalungileyo, ngisho usuku lokwahlulela, ukuze ningashwabaniswa wuvalo olwesabekayo; ukuze ningakhumbuli ukuba necala kwenu okwesabekayo ngokupheleleyo, futhi niphoqeleke ukuthi nimemeze nithi: Zingcwele, zingcwele izahlulelo zakho, O Nkosi Nkulunkulu Somandla—kodwa ngiyakwazi ukona kwami; ngiwuphulile umthetho wakho, futhi ukona kwami kungokwami; futhi udeveli ungitholile, ukuze ngibe yinyama osizini lwakhe olukhulu.\n\n47 Kepha bhekani, bafowethu, kudingekile yini ukuthi nginivuse ngalamaqiniso asabekayo alezi zinto na? Bengingayivukuza yini imiphefumulo yenu ukuba imiqondo yenu beyimsulwa na? Bengingaba yini sobala kini njengokuba sobala kweqiniso ukuba benikhululiwe esonweni na?\n\n48 Bhekani, ukuba beningcwele bengiyokhuluma kini ngobungcwele; kodwa njengoba ningekho ngcwele, futhi ningibuka njengomfundisi, kudingekile ukuthi nginifundise imiphumela yesono.\n\n49 Bhekani, umphefumulo wami uyasenyanya isono, futhi inhliziyo yami iyathokoza ngokulunga; futhi ngiyolidumisa igama elingcwele likaNkulunkulu wami.\n\n50 Wozani, bafowethu, nonke nina enomileyo, wozani emanzini; futhi ongenamali, makeze azothenga futhi adle; yebo, woza uthenge iwayini kanye nobisi ngaphandle kwemali futhi nangaphandle kwentengo.\n\n51 Ngalokho-ke, musani ukuchitha imali ngalokho okungenamsebenzi, noma nisebenzele lokho okungenakunanelisa. Ngilaleleni ngokukhuthala, futhi niwakhumbule amazwi engiwakhulumile; futhi nize koNgcwele ka-Israyeli, futhi nizitike ngalokho okungayikubhubha, noma okungayikonakala, futhi nivumele imiphefumulo yenu ithokoze ngamanoni.\n\n52 Bhekani, bafowethu abathandekayo, khumbulani amazwi kaNkulunkulu wenu; thandazani kuye njalonjalo emini, futhi nibonge igama lakhe elingcwele ngobusuku. Izinhliziyo zenu mazithokoze.\n\n53 Futhi bhekani zinkulu kangakanani izivumelwano zeNkosi, futhi kukhulu kangakanani ukuzehlisa kwayo kubantwana babantu; futhi ngenxa yobukhulu bayo, kanye nesihawu kanye nomusa wayo, isethembisile ukuthi inzalo yethu ngeke ibhujiswe nya, ngokwasenyameni, kodwa ukuthi iyoyigcina, futhi ezizukulwaneni ezizayo iyokuba yigatsha elilungileyo endlini ka-Israyeli.\n\n54 Manje, bafowethu, ngifuna ukukhuluma nani kabanzi; kepha kusasa ngizonazisa insalela yamazwi ami. Amen.\n\n", "2-ne 10": "[center][font_size=26]Isahluko 10[/font_size][/center]\n\n[i]UJakobe uyachaza ukuthi amaJuda ayombethela uNkulunkulu wawo—Ayohlakazwa aze aqale ukukholwa Kuye—IMelika iyokuba yizwe lenkululeko lapho kungayikuba bikho nkosi eyobusa—Buyisanani noNkulunkulu futhi nizuze insindiso ngesihawu Sakhe. Cishe ngonyaka wama 559 kuya kowama 545 ngaphambi kokuzalwa kukaKristu.[/i]\n\n1 Manje mina, Jakobe, ngikhuluma kini futhi, bafowethu abathandekayo, mayelana naleligatsha elilungileyo engikhulume ngalo.\n\n2 Ngokuba bhekani, izethembiso esizitholile ziyizethembiso ngokwasenyameni; ngalokho-ke, njengokuba kukhonjisiwe kimi ukuthi abaningi babantwana bethu bayobhubha enyameni ngenxa yokungakholwa, nokho, uNkulunkulu uyokuba nomusa kwabaningi; futhi abantwana bethu bayobuyiswa, ukuze beze kukho lokho okuyobanika ulwazi lweqiniso ngoMkhululi wabo.\n\n3 Ngalokho-ke, njengokuba ngishilo kini, kufanele ukuthi uKristu—ngokuba ngobusuku bayizolo ingelosi ikhulumile kimi ukuthi leli kuyokuba yigama lakhe—uyofika phakathi kwamaJuda, phakathi kwalabo abayinxenye yomhlaba enobubi obukhulu; futhi bayombethela—ngokuba ngalendlela kudingekile kuNkulunkulu wethu, futhi akukho nasinye esinye isizwe emhlabeni esiyobethela uNkulunkulu waso.\n\n4 Ngokuba uma izibonakaliso ezinkulu zenzeka phakathi kwezinye izizwe ziyophenduka, futhi zazi ukuthi unguNkulunkulu wazo.\n\n5 Kepha ngenxa yobuphristi-mbumbulu kanye nobubi obukhulu, abaseJerusalema bayoqinisa izintamo zabo ngokumelene naye, kangangoba uyobethelwa.\n\n6 Ngalokho-ke, ngenxa yobubi babo, izimbubhiso, indlala, umashaya-bhuqe wezifo, kanye nokuchitheka kwegazi kuyoza kubo; futhi labo abangeyikubhujiswa bayohlakazwa phakathi kwazo zonke izizwe.\n\n7 Kepha bheka, isho kanje iNkosi uNkulunkulu: Uma usuku lufika lapho beyokholwa kimi, ukuthi nginguKristu, uma sekunjalo ngavumelana noyise ukuthi bayobuyiselwa enyameni, emhlabeni, kuwo amazwe angamafa abo.\n\n8 Futhi kuyokwenzeka ukuthi bayoqoqwa kukho ukuhlakazeka kwabo kwesikhathi eside, kuzo iziqhingi zolwandle, kanye nakuwo amagumbi amane omhlaba; futhi izizwe zabeZizwe ziyoba zinkulu emehlweni ami, kusho uNkulunkulu, ekubathwaleni baye emazweni abo angamafa abo.\n\n9 Yebo, amakhosi abeZizwe ayokuba ngoyise abondlayo, futhi nezindlovukazi zabo ziyokuba ngonina abancelisayo kubo; ngalokho-ke, izethembiso zeNkosi zinkulu kubo abeZizwe, ngokuba ikukhulumile lokhu, futhi ngubani ongakuphikisa na?\n\n10 Kepha bheka, lelizwe, kusho uNkulunkulu, liyokuba yizwe eliyifa lakho, futhi abeZizwe bayobusiswa kulelizwe.\n\n11 Futhi lelizwe liyokuba yizwe lenkululeko kubo abeZizwe, futhi akuyikuba-bikho makhosi kulelizwe, ayokhuliswa kubo abeZizwe.\n\n12 Futhi ngiyoliqinisa lelizwe ngokumelene nazo zonke ezinye izizwe.\n\n13 Futhi lowo olwa neSiyoni uyoshabalala, kusho uNkulunkulu.\n\n14 Ngokuba lowo oyokhulisa inkosi ngokuphikisana nami uyoshabalala, ngokuba mina, Nkosi, inkosi yezulu, ngiyokuba yinkosi yabo, futhi ngiyokuba ngukukhanya kubo ingunaphakade, labo abezwa amazwi ami.\n\n15 Ngalokho-ke, ngalesi sizathu, ukuze izivumelwano zami zigcwaliseke engazenza kubo abantwana babantu, ukuthi ngiyozenza kubo ngesikhathi besesenyameni, kufanele ngibhubhise imisebenzi efihlakeleyo yobumnyama, kanye neyababulali, kanye neyezinengiso.\n\n16 Ngalokho-ke, lowo olwa neSiyoni, iJuda kanye noweZizwe, oboshiwe kanye nokhululekile, owesilisa kanye nowesifazane, uyoshabalala; ngokuba yibo labo abayisifebe somhlaba wonke; ngokuba labo okungesibo abami bamelene nami kusho uNkulunkulu wethu.\n\n17 Ngokuba ngiyozigcwalisa izethembiso zami engazenza kubo abantwana babantu, zokuthi ngiyozenza kubo ngesikhathi besesenyameni—\n\n18 Ngalokho-ke, bafowethu abathandekayo, usho kanje uNkulunkulu wethu: ngiyoyihlupha inzalo yakho ngesandla sabeZizwe; nokho, ngiyozithambisa izinhliziyo zabeZizwe, ukuze babe njengoyise kuyo; ngalokho-ke, abeZizwe bayobusiswa futhi babalwe nendlu ka-Israyeli.\n\n19 Ngalokho-ke, ngiyolingcwelisa lelizwe kuyo inzalo yakho, kanye nalabo abayobalwa nenzalo yakho, ingunaphakade, kube yizwe eliyifa labo; ngokuba liyizwe elikhethiweyo, kusho uNkulunkulu kimi, ngaphezu kwawo wonke amanye amazwe, ngalokho-ke ngiyokwenza bonke abantu abahlala kulo ukuthi bangikhonze, kusho uNkulunkulu.\n\n20 Manje, bafowethu abathandekayo, ngokubona ukuthi uNkulunkulu wethu onomusa usinikile ulwazi olukhulu kakhulu mayelana nalezi zinto, masimkhumbule, futhi sibeke eceleni izono zethu, singawalengisi amakhanda ethu, ngokuba asilahlwanga; nokho, sibalekisiwe sakhishwa ezweni eliyifa lethu; kepha siholelwe ezweni elingcono, ngokuba iNkosi yenze ulwandle lwaba yindlela yethu, futhi siphezu kwesiqhingi solwandle.\n\n21 Kepha zinkulu izethembiso zeNkosi kulabo abaseziqhingini zolwandle; ngalokho-ke njengoba kuthiwa yiziqhingi, kufanele ukuthi kukhona ezingaphezulu kwalesi, futhi nazo ngokunjalo zigcwaliswe ngabafowethu.\n\n22 Ngokuba bhekani, iNkosi uNkulunkulu ibaholele kude izikhathi ngezikhathi indlu ka-Israyeli, ngokwentando nangokwesifiso sayo. Manje bhekani, iNkosi iyabakhumbula bonke labo abahleshuliwe, ngalokho-ke iyasikhumbula sonke nathi.\n\n23 Ngalokho-ke, thokozani ezinhliziyweni zenu, futhi nikhumbule ukuthi nikhululekile ukuzenzela ngokwenu—ukukhetha indlela yokufa okuphakade noma indlela yokuphila okuphakade.\n\n24 Ngalokho-ke, bafowethu abathandekayo, buyisanani nentando kaNkulunkulu, futhi hhayi nentando kadeveli kanye neyenyama; nikhumbule, emva kokuthi senibuyisene noNkulunkulu, ukuthi kukuso futhi kungaso isihawu sikaNkulunkulu kuphela ukuthi niyasindisiwa.\n\n25 Ngalokho-ke, sengathi uNkulunkulu anganivusa ekufeni ngamandla ovuko, futhi ngokunjalo nakukho ukufa okuphakade ngamandla enhlawulo, ukuze namukelwe embusweni ophakade kaNkulunkulu, ukuze nimdumise ngesihawu sikaNkulunkulu. Amen.\n\n", "2-ne 11": "[center][font_size=26]Isahluko 11[/font_size][/center]\n\n[i]UJakobe wambona uMkhululi wakhe—Umthetho kaMose ufaniswa noKristu futhi uqinisekisa ukuthi Yena uzofika. Cishe ngonyaka wama 559 kuya kowama 545 ngaphambi kokuzalwa kukaKristu.[/i]\n\n1 Manje, uJakobe wakhuluma eziningi kakhulu izinto kubantu bami ngaleso sikhathi; nokho yilezi zinto kuphela engenze ukuthi zibhalwe, ngokuba izinto engizibhalile ziyangenelisa.\n\n2 Manje mina, Nefi, ngibhala okuningi okungamazwi ka-Isaya, ngokuba umphefumulo wami uyathokoza emazwini akhe. Ngokuba ngizobhekisa amazwi akhe kubantu bami, futhi ngizowathumela kubo bonke abantwana bami, ngokuba ngempela wambona uMkhululi wami, ngisho njengoba nami ngimbonile.\n\n3 Futhi umfowethu, uJakobe, ngokunjalo naye umbonile njengoba nami ngimbonile; ngalokho-ke, ngizowathumela amazwi abo kubo abantwana bami ukubaqinisekisa ukuthi amazwi ami ayiqiniso. Ngalokho-ke, ngamazwi abathathu, uNkulunkulu uthe, ngiyowamisa amazwi ami. Nokho, uNkulunkulu uthumela ofakazi abaningi, futhi uyawaqinisekisa amazwi akhe onke.\n\n4 Bheka, umphefumulo wami uyathokoza ekuboniseni abantu bami iqiniso lokuza kukaKristu; ngokuba, ngalesi sizathu umthetho kaMose unikeziwe; futhi zonke izinto ezinikezwe nguNkulunkulu kusukela ekuqaleni komhlaba, ziya kumuntu, ziwuphawu lwakhe.\n\n5 Futhi phezu kwalokho umphefumulo wami uyathokoza ezivumelwaneni zeNkosi ezenze kobaba bethu; yebo, umphefumulo wami uyathokoza kuso isihawu sakhe, kanye nasekulungeni kwakhe, kanye nasemandleni, kanye nasemseni omkhulu nesu laphakade lokukhululwa ekufeni.\n\n6 Futhi umphefumulo wami uyathokoza ekuboniseni abantu bami ukuthi ngaphandle kokuthi uKristu afike bonke abantu kufanele babhubhe.\n\n7 Ngokuba uma engekho uKristu ngeke abe khona uNkulunkulu; futhi uma engekho uNkulunkulu thina asikho, ngokuba beyingeke ibe khona indalo. Kepha ukhona uNkulunkulu, futhi unguKristu, futhi uyofika ngokuphelela kwesikhathi sakhe.\n\n8 Manje ngibhala amanye amazwi ka-Isaya, ukuze noma ngubani kubantu bami abayowabona lamazwi baphakamise izinhliziyo zabo futhi bajabule ngabantu bonke. Manje lawa ngamazwi, futhi ningawabhekisa kini futhi nakubo bonke abantu.\n\n", "2-ne 12": "[center][font_size=26]Isahluko 12[/font_size][/center]\n\n[i]U-Isaya ubona ithempeli lezinsuku zokugcina, ukuqoqwa kuka-Israyeli, kanye nokwahlulelwa nokuthula kweminyaka eyinkulungwane—Abaziphakamisayo kanye nababi bazothotshiswa ngokuZa kwesiBili—Qhathanisa no-Isaya 2. Cishe ngonyaka wama 559 kuya kowama 545 ngaphambi kokuzalwa kukaKristu.[/i]\n\n1 Izwi u-Isaya, indodana ka-Amose, alibona mayelana noJuda kanye neJerusalema:\n\n2 Futhi kuyokwenzeka ngezinsuku zokugcina, ngesikhathi intaba yendlu yeNkosi iyokwakhiwa esicongweni sezintaba, futhi iyophakanyiswa ngaphezu kwamagquma, futhi zonke izizwe ziyogobhozela kuyo.\n\n3 Futhi abaningi abantu bayohamba futhi bathi: Wozani, sikhuphukeleni entabeni yeNkosi, kuyo indlu kaNkulunkulu kaJakobe; futhi iyosifundisa ngezindlela zayo, futhi siyohamba emikhondweni yayo; ngokuba eSiyoni kuyovela umthetho, futhi izwi leNkosi liyovela eJerusalema.\n\n4 Futhi iyokwahlulela phakathi kwezizwe, futhi iyokhuza abantu abaningi: futhi bayokhanda izinkemba zabo zibe ngamakhuba, nemikhonto yabo ibe ngocelemba—isizwe asiyikuphakamisela esinye isizwe inkemba, noma ngeke besaya ukuyofundela impi nanini.\n\n5 O ndlu kaJakobe, woza futhi masihambe ekukhanyeni kweNkosi; yebo, wozani, ngokuba nonke nidukile, ngamunye ezindleleni zakhe zobubi.\n\n6 Ngakho-ke, O Nkosi, ubashiyile abantu bakho, indlu kaJakobe, ngenxa yokuthi begcwaliswa ngabasempumalanga, futhi belalela ababhuli njengamaFilisti, futhi bezithokozisa ebantwaneni bezihambi.\n\n7 Izwe labo phezu kwalokho ligcwele isiliva kanye negolide, futhi akukho nakuphela kuyo ingcebo yabo; izwe labo phezu kwalokho ligcwele amahhashi, futhi akukho nakuphela kuzo izinqola zempi.\n\n8 Izwe labo futhi ligcwele izithixo; bakhonza umsebenzi wezandla zabo uqobo, lokho okwenziwe yiminwe yabo uqobo.\n\n9 Futhi umuntu odelelekile akakhothami, futhi umuntu omkhulu akazehlisi, ngakho-ke, makangaxolelwa.\n\n10 O nina enibabi, ngenani edwaleni, nizifihle othulini, ngokwesaba iNkosi kanye nenkazimulo yobukhosi bayo okuyonishaya.\n\n11 Futhi kuyokwenzeka ukuthi ukubuka komuntu ozigqajayo kuyothotshiswa, kanye nokuzikhukhumeza kwabantu kuyokhothanyiswa, futhi yiNkosi kuphela eyophakanyiswa ngalolo suku.\n\n12 Ngokuba usuku lweNkosi yamaBandla luyeza masinyane phezu kwazo zonke izizwe, yebo, kuwonke wonke; yebo, kwabaziqhenyayo kanye nabazigqajayo, naphezu kwabo bonke labo abaziphakamisayo, futhi bayokwehliswa.\n\n13 Yebo, usuku lweNkosi luyofika phezu kwayo yonke imisedari yaseLebanoni, ngokuba mide futhi iphakeme; kanye naphezu kwawo wonke ama-oki aseBashani.\n\n14 Naphezu kwazo zonke izintaba, naphezu kwawo wonke amagquma, naphezu kwazo zonke izizwe eziphakeme, naphezu kwabo bonke abantu;\n\n15 Futhi naphezu kwayo yonke imibhoshongo emide, kanye naphezu kwazo zonke izindonga ezibiyelweyo;\n\n16 Naphezu kwayo yonke imikhumbi yasolwandle, naphezu kwayo yonke imikhumbi yaseTharishishi, naphezu kwazo zonke izithombe ezinhle.\n\n17 Futhi ukuzigqaja komuntu kuyothotshiswa, kanye nokuzikhukhumeza kwabantu kuyokwehliswa; futhi yiNkosi kuphela eyophakanyiswa ngalolo suku.\n\n18 Izithixo iyoziqeda nya.\n\n19 Futhi bayongena emihhumeni yamadwala, kanye nasemigedeni yomhlaba, ngokuba ukwesaba iNkosi kuyofika phezu kwabo futhi inkazimulo yobukhosi bayo iyobashaya, ngesikhathi ivukela ukuzamazamisa kanzima umhlaba.\n\n20 Ngalolo suku umuntu uyolahla izithixo zakhe zesiliva, kanye nezithixo zakhe zegolide, azenzele zona ukuzikhonza, kuzo izimvukuzane kanye namalulwane.\n\n21 Ukuze bangene emifantwini yamadwala, kanye nasezicongweni zezixongo zamadwala, ngokuba ukwesaba iNkosi kuyofika phezu kwabo kanye nobukhosi benkazimulo yayo buyobashaya, ngesikhathi ivukela ukuzamazamisa kanzima umhlaba.\n\n22 Yekani ukwethemba umuntu, umphefumulo wakhe osemakhaleni akhe; ngokuba angaziswa na?\n\n", "2-ne 13": "[center][font_size=26]Isahluko 13[/font_size][/center]\n\n[i]UJuda kanye neJerusalema bazojeziswa ngenxa yokungalaleli kwabo—INkosi iyabacelela futhi iyabahlulela abantu Bayo—Amadodakazi aseSiyoni ayaqalekiswa futhi ayahlushwa ngenxa yokuthanda kwawo umhlaba—Qhathanisa no-Isaya 3. Cishe ngonyaka wama 559 kuya kowama 545 ngaphambi kokuzalwa kukaKristu.[/i]\n\n1 Ngokuba bheka, iNkosi, iNkosi yamaBandla, isusa eJerusalema, kanye nakuJuda, insika kanye nodondolo, udondolo lonke lwesinkwa, kanye nensika yonke yamanzi—\n\n2 Indoda enamandla, kanye nendoda yempi, umahluleli, kanye nomphrofethi, kanye nohlakaniphileyo, kanye nomdala;\n\n3 Induna yamashumi amahlanu, kanye nomuntu ohloniphekileyo, kanye nomeluleki, kanye nengcweti ehlakaniphileyo, kanye nesikhulumi esinekhono.\n\n4 Futhi ngiyobanika abantwana ukuthi babe ngamakhosi abo, futhi nezingane ziyobusa phezu kwabo.\n\n5 Futhi abantu bayocindezelwa, yilowo nalowo ngomunye, futhi yilowo nalowo ngumakhelwane wakhe; ingane iyohamba ngokubhensa phambi kwabadala, ngokunjalo namashinga kubo abahloniphekileyo.\n\n6 Lapho umuntu eyobamba umfowabo wendlu kayise, futhi bese ethi: Wena unengubo, yiba ngumbusi wethu, futhi ungayivumeli lencithakalo ize ngaphansi kwesandla sakho—\n\n7 Ngalo lolo suku uyofunga, ethi: Angizukuba ngumelaphi; ngokuba endlini yami akukho sinkwa nazingubo; ningangenzi umbusi wabantu.\n\n8 Ngokuba iJerusalema ichithiwe, futhi noJuda uwile, ngenxa yokuthi izilimi zabo kanye nezenzo zabo beziphambene neNkosi, ukucunula amehlo enkazimulo yayo.\n\n9 Isimo sobuso babo siyafakaza ngokumelene nabo, futhi simemezela isono sabo ukuthi sinjengaso ngisho esaseSodoma, futhi abanakusifihla. Maye emiphefumulweni yabo, ngokuba bazenzele ububi.\n\n10 Yisho kwabalungileyo ukuthi kuhle kubo; ngokuba bayodla isithelo sezenzo zabo.\n\n11 Maye kwababi, ngokuba bayobhujiswa; ngokuba umvuzo wezandla zabo uyoba phezu kwabo!\n\n12 Abantu bami, abantwana bangabacindezeli babo, futhi abesifazane bayabusa phezu kwabo. O bantu bami, labo abaniholayo benza ukuthi niphambuke futhi bashabalalise indlela yemikhondo yenu.\n\n13 INkosi imele ukunicelela, futhi imele ukwahlulela abantu.\n\n14 INkosi iyongena ekwahluleleni kanye nabadala babantu bayo kanye namakhosana abo; ngokuba nidle isivini nempango yabampofu ezindlini zenu.\n\n15 Nichaza ukuthini na? Nishaya abantu bami baba yizicucu, futhi nigaya ubuso babampofu, kusho iNkosi uNkulunkulu wamaBandla.\n\n16 Phezu kwalokho, iNkosi ithi: Ngenxa yokuthi amadodakazi aseSiyoni aphakeme, futhi ahamba nezintamo ezeluliwe kanye namehlo aqhikizayo, ehamba futhi ecokama ekuhambeni kwawo, futhi enza ubukhencekhence ngezinyawo zawo—\n\n17 Ngalokho-ke iNkosi iyolushaya ngoqweqwe ukhakhayi lwamakhanda amadodakazi aseSiyoni, futhi iNkosi iyozithola izinxenye zezimfihlo zabo.\n\n18 Ngalo lolo suku iNkosi iyobususa ubucwebecwebe bobukhencekhence bemihlobiso yawo, kanye nezigqoko ezinamanethi, kanye nezimbedu eziyindilinga njengenyanga;\n\n19 Izigqizo kanye namasongo, kanye nezimvakazi;\n\n20 Izigqoko, nemihlobiso yemilenze, nemiqhele, namakha, kanye namacici ezindlebe;\n\n21 Izindandatho, kanye nobucwebe bamakhala;\n\n22 Izembatho ezingagqokwa nezinye, kanye nezembatho zemikhosi, kanye nezembatho zokumboza ubuso nentamo, kanye nezipeletu zezinwele;\n\n23 Izibuko, kanye nelineni elicolekileyo, kanye nemishuqulo, kanye namaveyili.\n\n24 Futhi kuyokwenzeka ukuthi, esikhundleni samakha kuyoba khona iququ; esikhundleni sebhande, ukudabuka; esikhundleni sezinwele ezilungiswe kahle, impandla; esikhundleni sesidiya, ukwembatha ingubo yesaka; ukusha esikhundleni sobuhle.\n\n25 Amadoda akho ayokuwa ngenkemba ngokunjalo namaqhawe akho empini.\n\n26 Futhi amasango akhe ayolila futhi akhale; futhi uyophundleka, futhi uyohlala phansi.\n\n", "2-ne 14": "[center][font_size=26]Isahluko 14[/font_size][/center]\n\n[i]ISiyoni kanye namadodakazi ayo azokhululwa futhi ahlanzwe ngosuku lweminyaka eyinkulungwane—Qhathanisa no-Isaya 4. Cishe ngonyaka wama 559 kuya kowama 545 ngaphambi kokuzalwa kukaKristu.[/i]\n\n1 Futhi ngalolo suku, abesifazane abayisikhombisa bayobamba indoda eyodwa, bethi: Sizokudla isinkwa sethu, futhi sembathe izingubo zethu; kuphela sivumele sibizwe ngegama lakho ukuze ususe ihlazo kithi.\n\n2 Ngalolo suku igatsha leNkosi liyoba lihle futhi likhazimule; isithelo somhlaba siyoba sihle kakhulu futhi sibukeke kulabo abaphunyuka bakwa-Israyeli.\n\n3 Futhi kuyokwenzeka ukuthi, labo abashiyiwe eSiyoni futhi basala eJerusalema bayobizwa ngokuthi bangcwele, bonke labo ababhaliwe phakathi kwabaphilayo eJerusalema—\n\n4 Lapho iNkosi isikugezile ukungcola kwamadodakazi eSiyoni, futhi nalapho isilihlanzile igazi laseJerusalema phakathi kwayo ngomoya wokwahlulela kanye nangomoya wokushisa.\n\n5 Futhi iNkosi iyodala phezu kwayo yonke indawo yokuhlala yentaba yaseSiyoni, futhi naphezu kwemihlangano yayo; ifu kanye nomusi emini kanye nokukhanya kwelangabi lomlilo ebusuku; ngokuba ngaphezu kwayo yonke inkazimulo yaseSiyoni kuyoba khona ukuvikelwa.\n\n6 Futhi kuyoba khona idokodo lomthunzi emini ekushiseni, futhi libe yindawo yesiphephelo, kanye nenqaba kuzo izivunguvungu kanye nakuyo imvula.\n\n", "2-ne 15": "[center][font_size=26]Isahluko 15[/font_size][/center]\n\n[i]Isivini seNkosi (u-Israyeli) sizochithwa, futhi abantu Bakhe bazohlakazwa—Izinsizi zizoba phezu kwabo esimweni sabo sokuhlubuka kanye nokuhlakazwa—INkosi izophakamisa isibonakaliso iqoqe u-Israyeli—Qhathanisa no-Isaya 5. Cishe ngonyaka wama 559 kuya kowama 545 ngaphambi kokuzalwa kukaKristu.[/i]\n\n1 Futhi ngaleso sikhathi ngiyomhlabelelela othandiweyo kakhulu wami ingoma yothandiweyo wami, maqondana nesivini sakhe. Othandiweyo kakhulu wami unesivini egqumeni elivunde kakhulu.\n\n2 Futhi wasibiyela, futhi wakhipha amatshe kuso, futhi wasitshala ngomvini okhethekileyo kakhulu, futhi wakha umbhoshongo phakathi naso, futhi phezu kwalokho wakha isikhamo sewayini kuso; futhi ebheke ukuthi kufanele sithele imivini, kepha saveza imivini yasendle.\n\n3 Manje, O zakhamizi zaseJerusalema, kanye nani madoda akwaJuda, yahlulelani, ngiyanithandaza, phakathi kwami kanye nesivini sami.\n\n4 Ngabe yini obekufanele yenziwe futhi esivinini sami lokho engingakwenzanga kuso na? Ngalokho-ke, ngesikhathi ngisabhekile ukuthi kufanele sithele imivini sona sithele imivini yasendle.\n\n5 Manje hambani; ngizonitshela ukuthi ngiyokwenzani ngesivini sami—ngiyosusa uthango lwaso, futhi siyodliwa siphele; futhi ngiyoludiliza udonga lwaso, futhi siyonyathelwa;\n\n6 Futhi ngiyosiyeka sichithakale; asiyikuthenwa noma sivukuzwe; kepha kuyovela amakhakhasi kanye nameva; phezu kwalokho ngizoyala amafu ukuthi anganisi mvula phezu kwaso.\n\n7 Ngokuba isivini seNkosi yamaBandla yindlu ka-Israyeli, futhi abantu baJuda yisithombo sakhe esithandekayo; futhi ulindele ukwahlulela, futhi bheka, ukucindezelwa; ulindele ukulunga, kepha bheka, ukukhala.\n\n8 Maye kulabo abahlanganisa indlu nendlu, kuze kungabe kusaba bikho ndawo, ukuba bahlaliswe bodwa phakathi naphakathi komhlaba!\n\n9 Ezindlebeni zami, kusho iNkosi yamaBandla, ngempela eziningi izindlu ziyoba yincithakalo, futhi amakhulu kanye namahle amadolobha awayikuba nabantu.\n\n10 Yebo, ama-eka ayishumi esivini ayothela ibhavu elilodwa, kanye nembewu yehomere iyothela i-efa.\n\n11 Maye kulabo abavuka ekuseni ngovivi, ukuze balandele uphuzo olunamandla, labo abaqhubeka kuze kuhlwe, futhi bashiswe yiwayini!\n\n12 Ihabhu, nevayolini, nogubhu, nomtshingo, kanye newayini kusemadilini abo; kepha abawazisi umsebenzi weNkosi, noma bacabange ngezenzo zezandla zayo.\n\n13 Ngakho-ke, abantu bami bangene ekuthunjweni, ngenxa yokuthi bengenalwazi; futhi nabantu abahloniphekile babo bafile yindlala, futhi izixuku zabo zigangathekile wukoma.\n\n14 Ngakho-ke, isihogo sizandisile, futhi savula umlomo waso ngokungenakulinganiswa; inkazimulo yabo, nesixuku sabo, namakhosi abo, kanye nalowo ojabulayo, uyokwehlela kuso.\n\n15 Futhi umuntu odelelekile uyokwehliswa, futhi umuntu omkhulu uyothotshiswa, futhi amehlo abaziphakamisayo ayothotshiswa.\n\n16 Kepha iNkosi yamaBandla iyophakanyiswa ekwahluleleni, futhi uNkulunkulu ongcwele uyongcweliswa ekulungeni.\n\n17 Ngaleso sikhathi amawundlu ayoklaba ngendlela yawo, futhi ezindaweni ezichithiweyo zabacebileyo kuyodla izihambi.\n\n18 Maye kulabo abadonsa ububi ngezintambo eziyize, kanye nesono njengo kungathi yizindophi zezinqola;\n\n19 Labo abathi: Makaphuthume, asheshise umsebenzi wakhe, ukuze siwubone; futhi iseluleko soNgcwele ka-Israyeli masisondele futhi sifike, ukuze sisazi.\n\n20 Maye kulabo ababiza ububi ngobuhle, kanye nobuhle ngobubi, labo ababeka ubumnyama bube ngukukhanya, kanye nokukhanya kube ngubumnyama, labo ababeka okubabayo kube ngokumtoti, kanye nokumtoti kube ngokubabayo!\n\n21 Maye kubo abahlakaniphile emehlweni abo kanye nabanokuqonda ngokubona kwabo!\n\n22 Maye kubo abanamandla ekuphuzeni iwayini, kanye nabantu bezikhwepha ekuxubeni uphuzo olunamandla;\n\n23 Abangababeki cala ababi ukuze bathole umvuzo, abasusa ukulunga kolungile!\n\n24 Ngakho-ke, njengomlilo ushwabadela izinhlanga, kanye nelangabi lidla amabibi, impande yabo iyobola, futhi izimbali zabo ziyothunquka njengothuli; ngenxa yokuthi bawulahlile umthetho weNkosi yamaBandla, futhi balidelela izwi loNgcwele ka-Israyeli.\n\n25 Ngakho-ke, ngabe intukuthelo yeNkosi yokhelekile kubantu bayo, futhi ngabe iselulile isandla sayo kubo, yabashaya; futhi amagquma nempela adikiza, izidumbu zabo zidwengukile phakathi ezitaladini. Ngokuba kukho konke lokhu intukuthelo yakhe ayiphelile, kepha isandla sayo siseluliwe futhi.\n\n26 Futhi iyophakamisa isibonakaliso ezizweni ezikude, futhi iyozihlabela ikhwela kusukela emkhawulweni womhlaba; futhi bheka, ziyokuza masinyane ngejubane; akekho namunye oyokhathala noma akhubeke phakathi kwazo.\n\n27 Akekho namunye oyokozela noma alale; noma ibhande lezinkalo zabo lithukululwe, noma imichilo yezicathulo zabo inqanyulwe;\n\n28 Imicibisholo yabo eyokuba bukhali, kanye nayo yonke iminsalo yabo igotshwe, futhi izinselo zamahhashi abo ziyobalwa njengetshe eliqine kakhulu, kanye namasondo abo njengesishingishane, ukubhonga kwabo njengokwengonyama.\n\n29 Bayobhonga njengamabhubesi amancane; yebo, bayobhonga, futhi bayibambe inyamazane yabo, futhi bayokwemuka nayo ngokuphepha, futhi kungekho namunye ongayikhulula.\n\n30 Futhi ngalolo suku bayobhonga phezu kwabo njengokuhlokoma kolwandle; futhi uma bebuka ezweni, bheka, ubumnyama kanye nosizi, futhi ukukhanya kwenziwe kube mnyama emazulwini akho.\n\n", "2-ne 16": "[center][font_size=26]Isahluko 16[/font_size][/center]\n\n[i]U-Isaya ubona iNkosi—Izono zika-Isaya ziyathethelelwa—Ubizelwa ukuthi aphrofethe—Uphrofetha ngokuphikwa kwezimfundiso zikaKristu ngamaJuda—Insalela izobuya—Qhathanisa no-Isaya 6. Cishe ngonyaka wama 559 kuya kowama 545 ngaphambi kokuzalwa kukaKristu.[/i]\n\n1 Ngonyaka iNkosi u-Uziya eyafa ngawo, ngayibona iNkosi futhi ihlezi esihlalweni sayo sobukhosi, iphezulu iphakeme, umsila wengubo wayo wawugcwalise ithempeli.\n\n2 Ngaphezu kwaso kwakumi amaserafi; yilelo nalelo lalinamaphiko ayisithupha; ngamabili lamboza ubuso balo, ngamabili lamboza izinyawo zalo, kwathi ngamabili landiza.\n\n3 Elinye lamemeza kwelinye, lathi: Ingcwele, ingcwele, ingcwele, iNkosi yamaBandla; umhlaba wonke ugcwele inkazimulo yayo.\n\n4 Izinsika zomnyango zanyakaza ngenxa yezwi lakhe lowo owayememeza, futhi indlu yagcwala intuthu.\n\n5 Emva kwalokho ngathi: Maye kimi! Ngokuba ngiphelile; Ngenxa yokuthi ngingumuntu ozindebe zakhe zingcolile; futhi ngihlezi phakathi kwabantu abazindebe zabo zingcolile; ngokuba amehlo ami ayibonile iNkosi, iNkosi yamaBandla.\n\n6 Emva kwalokho elinye lamaserafi landizela kimi, liphethe elivuthayo ilahle esandleni salo, elalilithathe ngodlawu e-altare;\n\n7 Futhi lalibeka emlonyeni wami, lathi: Bheka, lokhu kuthinte izindebe zakho; ububi bakho bususiwe, nezono zakho zihlanziwe.\n\n8 Phezu kwalokho ngezwa izwi leNkosi, lithi: Ngubani engiyomthuma, futhi ngubani oyosiyela na? Emva kwalokho ngathi: Nangu mina; thuma mina.\n\n9 Futhi yathi: Hamba utshele laba bantu—Yizwani ngempela, kepha abazange baqonde; futhi bonani ngempela, kepha abazange babone.\n\n10 Yenza inhliziyo yalaba bantu ikhuluphale, futhi wenze izindlebe zabo zibe nzima, futhi uvale amehlo abo—funa babone ngamehlo abo, futhi bezwe ngezindlebe zabo, futhi baqonde ngenhliziyo yabo, futhi baphenduke bese bephiliswa.\n\n11 Emva kwalokho ngathi: Nkosi, kuze kube nini na? Futhi yathi: Kuze kuchithwe amadolobha kungabe kusaba bikho ohlalayo, futhi nezindlu zingabe zisaba namuntu, nezwe lichitheke nya.\n\n12 Futhi iNkosi ibadedisele kude abantu, ngokuba kuyoba khona enkulu incithakalo phakathi ezweni.\n\n13 Kepha ngisho namanje kuyoba khona ingxenye yeshumi, futhi bayobuya, futhi badliwe, njengesihlahla somtherebinte, nanjenge-oki esiqu sayo sikuwo lapho besusa amahlamvu ayo; ukuze inzalo engcwele ibe yisiqu saso.\n\n", "2-ne 17": "[center][font_size=26]Isahluko 17[/font_size][/center]\n\n[i]U-Efrayimi kanye neSiriya balwa noJuda—UKristu uzozalwa yintombi—Qhathanisa no-Isaya 7. Cishe ngonyaka wama 559 kuya kowama 545 ngaphambi kokuzalwa kukaKristu.[/i]\n\n1 Futhi kwenzeka ukuthi ezinsukwini zika-Ahazi indodana kaJothamu, indodana ka-Uziya, inkosi yakwaJuda, uResini, inkosi yaseSiriya, kanye noPheka indodana kaRemaliya, inkosi yakwa-Israyeli, bahamba bakhuphukela ngaseJerusalema ukuyolwa nayo, kepha abakwazanga ukuyinqoba.\n\n2 Futhi kwatshelwa indlu kaDavide, ukuthi: ISiriya ihlanganyela no-Efrayimi. Futhi inhliziyo yakhe yathuthumela, kanye nenhliziyo yabantu bakhe, njengemithi yasehlathini inyakazizwa wumoya.\n\n3 Emva kwalokho yathi iNkosi ku-Isaya: Hamba manje uhlangabeze u-Ahazi, wena kanye noSharayi-Jashubi indodana yakho, ekugcineni komsele wechibi elingenhla komgwaqo omkhulu ensimini yomhlanzi;\n\n4 Futhi uthi kuye: Qaphela, futhi uthule; ungesabi, noma inhliziyo yakho idangale ngenxa yemisila emibili yalezi zikhuni ezishunqayo, ngokuvutha ngolaka kukaResini neSiriya, kanye nokwendodana kaRemaliya.\n\n5 Ngenxa yokuthi iSiriya, u-Efrayimi, kanye nendodana kaRemaliya bacebisane ngobubi ngawe, bethi:\n\n6 Masikhuphuke siyobhekana noJuda futhi simkhathaze, masizinqobele yena, futhi sibeke inkosi phakathi kwakhe, yebo, indodana kaThabeyeli.\n\n7 Isho kanje iNkosi uNkulunkulu: Akuyikuma, noma kwenzeke.\n\n8 Ngokuba inhloko yeSiriya yiDamaseku, futhi inhloko yeDamaseku, nguResini; futhi phakathi kweminyaka engamashumi ayisithupha nanhlanu u-Efrayimi uyohlakazwa ukuze angabe esaba nabantu.\n\n9 Futhi inhloko ka-Efrayimi yiSamariya, futhi inhloko yeSamariya yindodana kaRemaliya. Uma ningenakukholwa ngempela aniyikumiswa.\n\n10 Phezu kwalokho, iNkosi yakhuluma futhi ku-Ahazi, ithi:\n\n11 Cela isibonakaliso eNkosini uNkulunkulu wakho; sicele noma ekujuleni, noma ekuphakameni kwaphezulu.\n\n12 Kepha u-Ahazi wathi: Angiyikusicela, futhi angiyikuyilinga iNkosi.\n\n13 Futhi wathi: Yizwa manje, O ndlu kaDavide; ngabe kuyinto encane yini kuwe ukukhathaza abantu, kepha ungamkhathaza yini naye uNkulunkulu futhi na?\n\n14 Ngakho-ke, iNkosi uqobo lwayo iyokunika isibonakaliso—Bheka, intombi iyokhulelwa, futhi iyozala indodana, futhi iyobiza igama layo ngokuthi ngu-Imanuweli.\n\n15 Iyokudla ibhotela kanye noju, ukuze ikwazi ukwala okubi futhi ikhethe okuhle.\n\n16 Ngokuba ngaphambi kokuthi umntwana akwazi ukwala okubi futhi akhethe okuhle, lelizwe elinengekayo liyobe selishiywe yiwo womabili amakhosi alo.\n\n17 INkosi iyoletha phezu kwakho, naphezu kwabantu bakho, naphezu kwendlu kayihlo, izinsuku ezingafikanga kusukela ngosuku u-Efrayimi emuka ngalo kwaJuda, inkosi yase-Asiriya.\n\n18 Futhi kuyokwenzeka ukuthi ngalolo suku iNkosi iyohlabela izimpukane ikhwela enxenyeni yokugcina yeGibithe, kanye nenyosi esezweni lase-Asiriya.\n\n19 Futhi ziyokuza, futhi ziyophumula zonke ezigodini ezichithiweyo, nasemifantwini yamadwala, naphezu kwawo wonke ameva, naphezu kwazo zonke izihlahla.\n\n20 Ngalo lolo suku iNkosi iyophuca ngensingo eqashiwe, ngabo abaphesheya komfula, yinkosi yase-Asiriya, ikhanda, kanye nonwele lwezinyawo; futhi phezu kwalokho iyoyiqeda nentshebe.\n\n21 Futhi kuyokwenzeka ukuthi ngalolo suku, umuntu uyokondla isithole kanye nezimvu ezimbili;\n\n22 Futhi kuyokwenzeka, ngenxa yobuningi bobisi eziyolukhipha uyokudla ibhotela; ngokuba ibhotela kanye noju wonke umuntu uyokudla osele ezweni.\n\n23 Futhi kuyokwenzeka ngalolo suku, zonke izindawo eziyokuba khona, lapho kwakukhona imivini eyinkulungwane elingana nezinhlamvu eziyizinkulungwane zesiliva, kuyokuba ngezamakhakhasi nameva.\n\n24 Ngemicibisholo kanye neminsalo abantu bayokuza lapho, ngokuba lonke izwe liyokuba ngamakhakhasi nameva.\n\n25 Futhi wonke amagquma ayolinywa ngegeja, lapho akuseyikuba khona ukwesaba amakhakhasi kanye nameva; kepha ayoba ngawokuqhuba izinkabi, kanye nokubhudulwa yizimvu kanye nezimbuzi.\n\n", "2-ne 18": "[center][font_size=26]Isahluko 18[/font_size][/center]\n\n[i]UKristu uzokuba njengetshe lesikhubekiso kanye nedwala lesinengiso—Funani iNkosi, hhayi abathakathi abalunguzayo—Phendukelani emthethweni kanye nasebufakazini ukuze nithole ukuqondiswa—Qhathanisa no-Isaya 8. Cishe ngonyaka wama 559 kuya kowama 545 ngaphambi kokuzalwa kukaKristu.[/i]\n\n1 Phezu kwalokho, izwi leNkosi lathi kimi: Thatha umqulu omkhulu, futhi ubhale kuwo ngosiba lomuntu, mayelana noMahere-shalali-hashi-bazi.\n\n2 Futhi ngathatha ofakazi abathembekile ukuthi babhale, u-Uriya umphristi, kanye noZakariya indodana kaJeberekiya.\n\n3 Futhi ngaya kumphrofethikazi; futhi wakhulelwa wazala indodana. Emva kwalokho yathi iNkosi kimi: Qamba igama layo ngokuthi, uMahere-shalali-hashi-bazi.\n\n4 Ngokuba bheka, umntwana akayikukwazi ukukhala athi, Baba, mama, ngaphambi kokuba ingcebo yaseDamaseku nempango yaseSamariya isuswe ngaphambi kweNkosi yase-Asiriya.\n\n5 INkosi yaphinde yakhuluma kimi futhi, ithi:\n\n6 Kangangokuba laba bantu benqabe amanzi aseShilowa ahamba kancane, futhi bethokoza ngoResini kanye nendodana kaRemaliya;\n\n7 Ngalokho-ke manje, bheka, iNkosi iletha kubo amanzi omfula, anamandla futhi amaningi, ngisho neNkosi yase-Asiriya kanye nenkazimulo yayo yonke; futhi iyokuza ikhuphukele kuyo yonke imigudu yayo, futhi yeqe kulo lonke usebe lwayo.\n\n8 Futhi iyodlula kwaJuda; iyogcwala ichichime futhi ikhukhule, iyofinyelela ngisho nasentanyeni; futhi ukuvuleka kwamaphiko ayo kuyogcwalisa ububanzi bezwe lakho, O Imanuweli.\n\n9 Zihlanganiseni, O nina bantu, futhi niyohleshulwa nibe yizicucu; futhi yiphani indlebe nonke nina mazwe akude; zibopheni, futhi niyohleshulwa nibe yizicucu; zibopheni, futhi niyohleshulwa nibe yizicucu.\n\n10 Yenzani isigungu ngokuhlanganyela, futhi kuyoba yize; khulumani izwi, futhi aliyikuma; ngokuba uNkulunkulu unathi.\n\n11 Ngokuba iNkosi yakhuluma kanje kimi ngesandla esinamandla, futhi yangiyala ukuthi ngingahambi ngendlela yalaba bantu, ithi:\n\n12 Ningasho ukuthi, Kuyisivumelwano, kubo bonke labo bantu abayokuthi, Kuyisivumelwano; futhi ningakwesabi abakwesabayo, noma nibe novalo.\n\n13 Yingcweliseni iNkosi yamaBandla uqobo lwayo, futhi yenzeni ibe wukwesaba kwenu, futhi yenzeni ibe wukwesaba kwenu okukhulu.\n\n14 Futhi iyokuba yisiphephelo; kepha iyokuba yitshe lesikhubekiso, futhi ibe yidwala lesinengiso kuzo zombili izindlu zakwa-Israyeli, ngokuba iyokuba wugibe kanye nesihibe kwabakhile eJerusalema.\n\n15 Futhi abaningi phakathi kwabo bayokhubeka bawe, futhi bephuke, bacushwe, futhi bathathwe.\n\n16 Qinisekisa ubufakazi, uwunamathisele umthetho phakathi kwabafundi bami.\n\n17 Futhi ngizoyilinda iNkosi, efihle ubuso bayo kuyo indlu kaJakobe, futhi ngizoyilindela.\n\n18 Bheka, mina kanye nabantwana iNkosi enginike bona singabezibonakaliso kanye nezimangaliso kwa-Israyeli ezivela eNkosini yamaBandla, ehlala eNtabeni yaseSiyoni.\n\n19 Futhi lapho beyothi kini: Funani kwabanamadlozi, kanye nakubathakathi abashaya imilozi futhi babubule—akufanele yini abantu bafune kuNkulunkulu wabo kunokuba abaphilayo bezwe ngabafileyo na?\n\n20 Kuwo umthetho kanye nakubo ubufakazi; futhi uma bengakhulumi ngokwalelizwi, kungenxa yokuthi akukho ukukhanya kubo.\n\n21 Futhi bayodlula ezinhluphekweni behaqwe kalukhuni futhi belambile; futhi kuyokwenzeka ukuthi uma sebelambile, bayozicanukela bona, futhi bayiqalekise inkosi yabo kanye noNkulunkulu wabo, futhi babheke phezulu.\n\n22 Futhi bayobheka emhlabeni futhi babone ukukhathazeka, kanye nobumnyama, nokufiphala ngenxa yosizi, futhi bayophushelwa ebumnyameni.\n\n", "2-ne 19": "[center][font_size=26]Isahluko 19[/font_size][/center]\n\n[i]U-Isaya ukhulumisa okukaMesiya—Abantu abasebumnyameni bazobona ukukhanya okukhulu—Sizalelwe umntwana—Uzokuba yiNkosi yokuThula futhi uzobusa esihlalweni sikaDavide—Qhathanisa no-Isaya 9. Cishe ngonyaka wama 559 kuya kowama 545 ngaphambi kokuzalwa kukaKristu.[/i]\n\n1 Nokho, ukufiphala akuyikuba njengoba kwakunjalo ngesikhathi sezinkathazo zakhe, lapho ekuqaleni yathi ukulihlupha kancane izwe lakwaZebuloni, kanye nezwe lakwaNafetali, futhi emva kwalokho nempela yahlupha kakhulu endleleni eya oLwandle oluBomvu ngaphesheya kweJordani eGalile lezizwe.\n\n2 Abantu ababehamba ebumnyameni bakubonile ukukhanya okukhulu; abahlezi ezweni lethunzi lokufa, phezu kwabo ukukhanya kubakhanyisele.\n\n3 Usandisile isizwe, futhi wandisa intokozo—bathokoza phambi kwakho njengentokozo yokuvuna, futhi nanjengentokozo yabantu uma babelana impango.\n\n4 Ngokuba uliphulile ijoka lomthwalo wakhe, kanye nodondolo lwamahlombe akhe, nenduku yabacindezeli bakhe.\n\n5 Ngokuba konke ukulwa kwebutho kunesiyaluyalu somsindo, futhi izingubo ziginqwe egazini; kepha lokhu kuyokuba nokuvutha kanye nokushisa komlilo.\n\n6 Ngokuba sizalelwe umntwana, siphiwe indodana; futhi umbuso uyokuba semahlombe ayo; igama layo liyothiwa, nguSimangaliso, nguMeluleki, nguNkulunkulu onaMandla, nguBaba ongunaPhakade, iNkosi yokuThula.\n\n7 Ekukhuleni kombuso kanye nokuthula akukho ukuphela, kubo ubukhosi bukaDavide, kanye nakuwo umbuso wakhe ukuba awuhlele, kanye nokuwuqinisa ngokwahlulela kanye nokulunga kusukela manje nasemva kwalokhu, ngisho ingunaphakade. Intshisekelo yeNkosi yamaBandla iyokwenza lokhu.\n\n8 INkosi ithumele izwi layo kuJakobe futhi likhanyisile phezu kuka-Israyeli.\n\n9 Futhi bonke abantu bayokwazi, ngisho nango-Efrayimi kanye nabantu baseSamariya, abathi ngokuziqhenya kanye nangokukhukhumala kwenhliziyo:\n\n10 Izitini ziwe phansi, kepha siyokwakha ngamatshe aqoshiwe; imikhiwane igawuliwe, kepha siyoyishintsha ibe yimisedari.\n\n11 Ngakho-ke iNkosi iyophakamisa izitha zikaResini ngokumelene naye, futhi ihlanganise izitha zakhe ndawonye;\n\n12 AmaSiriya ngaphambili kanye namaFilisti ngasemuva; futhi bayomshwabadela u-Israyeli ngomlomo ovulekile. Ngokuba kukho konke lokhu intukuthelo yakhe ayiphelile, kepha isandla sakhe siseluliwe namanje.\n\n13 Ngokuba abantu abaphendukeli kulowo obashayayo, noma bayifune iNkosi yamaBandla.\n\n14 Ngakho-ke ngabe iNkosi iyonquma ku-Israyeli ikhanda kanye nomsila, igatsha kanye nekhwane ngosuku olulodwa.\n\n15 Omdala, uyena oyinhloko; kuthi umphrofethi ofundisa amanga, ungumsila.\n\n16 Ngokuba abaholi balaba bantu babenza ukuthi baduke; futhi labo abaholwa yibo bayabhujiswa.\n\n17 Ngakho-ke iNkosi ayiyukuba nayo intokozo ngezinsizwa zabo, noma ibe nomusa kwabangenayise babo kanye nabafelokazi; ngokuba omunye nomunye wabo ungumzenzisi kanye nomenzi wobubi, futhi wonke umlomo ukhuluma ubuwula. Ngokuba kukho konke lokhu intukuthelo yakhe ayiphelile, kepha isandla sakhe siseluliwe namanje.\n\n18 Ngokuba ububi bushisa njengomlilo; buyoshwabadela amakhakhasi kanye nameva, futhi bokheleke emahlozini amahlathi, futhi bayokuba yintaba njengokukhuphuka kwentuthu.\n\n19 Ngentukuthelo yeNkosi yamaBandla izwe lihwaqabele, futhi abantu bayokuba njengalokho kokuvuthisa umlilo; akukho muntu oyosindisa umfowabo.\n\n20 Futhi uyohlwitha ngesandla sokunene futhi alambe, futhi uyokudla ngesandla sokhohlo futhi abayikwaneliseka; bayokudla wonke umuntu inyama yengalo yakhe uqobo.\n\n21 UManase, ku-Efrayimi, kanye no-Efrayimi kuManase; bayohlanganyela uJuda. Kukho konke lokhu intukuthelo yakhe ayiphelile, kodwa isandla sakhe siseluliwe namanje.\n\n", "2-ne 20": "[center][font_size=26]Isahluko 20[/font_size][/center]\n\n[i]Ukubhujiswa kwe-Asiriya kuwuhlobo lokubhujiswa kwababi ngokuZa kwesiBili—Bayidlanzana abantu abazobe besele emva kokuthi iNkosi isiphinde yabuya—Insalela kaJakobe izobuya ngalolo suku—Qhathanisa no-Isaya 10. Cishe ngonyaka wama 559 kuya kowama 545 ngaphambi kokuzalwa kukaKristu.[/i]\n\n1 Maye kubo labo abamemezela izimemezelo ezingalungile, kanye nalabo ababhala ububi ababumisile;\n\n2 Abasusa abantulayo ekwahlulelweni, kanye nabaphuca abampofu ilungelo abangabantu bami, ukuze abafelokazi babe yimpango yabo, nokuthi baqole abangenayise!\n\n3 Futhi niyokwenzenjani ngosuku lokuhanjelwa, kanye nasencithakalweni eyovela kude na? niyobalekela kubani ukuthi nisizwe na? futhi niyoyishiya kuphi inkazimulo yenu na?\n\n4 Ngaphandle kwami bayokhothama ngaphansi kweziboshwa, futhi bayokuwa ngaphansi kwababulewe. Ngokuba kukho konke lokhu intukuthelo yakhe ayiphelile, kepha isandla sakhe siseluliwe namanje.\n\n5 O m-Asiriya, induku yentukuthelo yami, kanye nodondolo esandleni sakho kuyintukuthelo yabo.\n\n6 Ngiyomthumela esizweni esingabazenzisi, futhi kubantu engibathukuthelele ngiyomnika igunya lokuthi athathe impango, futhi ahlomule, futhi abacindezele phansi njengodaka lwasemigwaqweni.\n\n7 Nokho ayiqondile lokho, futhi inhliziyo yayo ayicabangi kanjalo; kepha enhliziyweni yakhe kungukubhubhisa kanye nokuhlukanisa izizwe hhayi ingcosana.\n\n8 Ngokuba ithi: Amakhosana ami ehlangene awawona yini amakhosi na?\n\n9 IKalino alinjengayo yini Kharikemishi na? IHamati alinjenge-Aripadi na? ISamariya alinjengeyo yini iDamaseku na?\n\n10 Njengoba isandla sami simise imibuso yezithixo, futhi imifanekiso yayo eqoshiweyo yedlula leyo yaseJerusalema kanye neyaseSamariya;\n\n11 Anginakwenza yini, njengoba ngenzile kuyo iSamariya kanye nezithixo zalo, ngenze kanjalo nakuyo iJerusalema kanye nakuzo izithixo zayo na?\n\n12 Ngalokho-ke kuyokwenzeka ukuthi ngesikhathi iNkosi isiwenzile wonke umsebenzi wayo eNtabeni yaseSiyoni kanye naseJerusalema, ngiyosijezisa isithelo senhliziyo ekhukhumeleyo yeNkosi yase-Asiriya, kanye nenkazimulo yokuziphakamisa kwayo.\n\n13 Ngokuba ithi: Ngamandla esandla sami kanye nangokuhlakanipha kwami ngizenzile lezi zinto; ngokuba mina nginokuqonda; futhi ngiyisusile imingcele yabantu, futhi ngaphanga ingcebo yabo, futhi ngibanqobile abakhile njengomuntu oyiqhawe;\n\n14 Futhi isandla sami sithole njengesidleke ubucebi babantu; futhi njengomuntu eqoqa amaqanda aseleyo ngiwuqoqile wonke umhlaba; futhi akubanga bikho namunye oshaya iphiko, noma ovula umlomo, noma otshiyozayo.\n\n15 Ngabe izembe lingazikhukhumeza yini ngaphezu kwalowo ogawula ngalo na? Ngabe isaha lingazikhulisa yini ngaphezu kwalowo olinyakazisayo na? Njengokuthi induku ingazinyakazisa yini yona qobo ngaphezu kwalabo abayiphakamisayo, noma njengokuthi udondolo lungaziphakamisela yini sengathi belungelona ukhuni!\n\n16 Ngalokho-ke ngabe iNkosi, iNkosi yamaBandla, iyothumela yini phakathi kwezikhulupheleyo zayo, ukonda; futhi ngaphansi kwenkazimulo yayo iyokokhela ukushisa njengokushisa komlilo.\n\n17 Futhi ukukhanya kuka-Israyeli kuyokuba ngokomlilo, futhi noNgcwele wakhe abe ngowelangabi, futhi uyovutha futhi ashwabadele ameva akhe kanye namakhakhasi akhe ngosuku olulodwa;\n\n18 Futhi uyoluqeda udumo lwehlathi lakhe, kanye nolwensimu yakhe ethelayo, umphefumulo kanye nomzimba; futhi bayokuba njengesikhathi umphathi wesibonakaliso equleka.\n\n19 Futhi imithi yehlathi lakhe eyosala iyokuba yingcosana, kangangokuthi umntwana angayibhala.\n\n20 Futhi kuyokwenzeka ukuthi ngalolo suku, insalela ka-Israyeli, kanye nalabo abasinda bendlu kaJakobe, abaseyikuhlala nanini futhi kulowo owabashaya, kepha bayohlala kuyo iNkosi, koNgcwele ka-Israyeli, ngokweqiniso.\n\n21 Insalela iyobuya, yebo, ngisho nensalela kaJakobe, kuye uNkulunkulu onamandla.\n\n22 Ngokuba noma abantu bakho Israyeli benjengesihlabathi solwandle, kepha insalela yabo iyobuya; ukubhujiswa okumenyezelwe kuyochichima ukulunga.\n\n23 Ngokuba iNkosi uNkulunkulu wamaBandla iyokwenza imbubhiso, ngisho iyimise kulo lonke izwe.\n\n24 Ngalokho-ke, isho kanje iNkosi uNkulunkulu wamaBandla: O bantu bami enihlala eSiyoni, ningamesabi um-Asriya; uyonishaya ngenduku, futhi aphakamisele phezulu udondolo lwakhe kini, ngendlela yaseGibithe.\n\n25 Ngokuba ngesikhashana esincane kakhulu, futhi imbubhiso iyophela, kanye nentukuthelo yami ekubhujisweni kwabo.\n\n26 Futhi iNkosi yamaBandla iyophehla isijeziso sakhe njengokubulawa kwamaMidiyani edwaleni lase Orebi; futhi njengoba induku yakhe yayisolwandle kanjalo naye uyoyiphakamisa njengendlela yamaGibithe.\n\n27 Futhi kuyokwenzeka kulolo suku ukuthi umthwalo wakhe uyosuswa emahlombe akho, kanye nejoka lakhe entanyeni yakho, futhi ijoka liyobhujiswa ngenxa yomgcobo.\n\n28 Ufikile e-Ayati, usedlulele eMigroni; eMikimashi wethule impahla yakhe.\n\n29 Badlulile esikhaleni; bangenisa eGeba; iRama iyesaba; iGibeya kaSawuli ibalekile.\n\n30 Phakamisa izwi, O ndodakazi yaseGalimi; yenza ukuthi lizwakale kuyo iLayishi, O Anathoti empofu.\n\n31 IMadimena isusiwe; abakhileyo baseGebimi babuthene ukuthi babaleke.\n\n32 Okwamanje uyosala eNobi ngalolo suku; uyoxhawula isandla sakhe maqondana nentaba yendodakazi yaseSiyoni, igquma laseJerusalema.\n\n33 Bheka, iNkosi, iNkosi yamaBandla iyonquma igatsha ngokwesabekayo, kanye nalabo abaphakeme ngokwezinga bayocekelwa phansi; kanye nabaziphakamisayo bayothotshiswa.\n\n34 Futhi iyocaba amahlozi amahlathi ngensimbi, futhi iLebanoni iyowiswa ngonamandla.\n\n", "2-ne 21": "[center][font_size=26]Isahluko 21[/font_size][/center]\n\n[i]Isiqu sikaJese (uKristu) siyokwahlulela ngokulunga—Ulwazi ngoNkulunkulu luyosibekela umhlaba ngeminyaka eyinkulungwane—INkosi iyophakamisa isibonakaliso futhi iqoqe u-Israyeli—Qhathanisa no-Isaya 11. Cishe ngonyaka wama 559 kuya kowama 545 ngaphambi kokuzalwa kukaKristu.[/i]\n\n1 Futhi kuyovela induku kuso isiqu sikaJese, futhi igatsha liyokhula ezimpandeni zaso.\n\n2 UMoya weNkosi uyohlala phezu kwakhe, umoya wokuhlakanipha kanye nokuqonda, umoya wokwaluleka kanye namandla, umoya wolwazi kanye nowokuyesaba iNkosi.\n\n3 Uyomenza abe ngonokuqonda okusheshayo ekuyesabeni iNkosi; futhi akayikwahlulela ngokubona kwamehlo akhe, noma asole ngokuzwa kwezindlebe zakhe.\n\n4 Kepha uyokwahlulela abampofu ngokulunga, futhi abasole ngokulinganayo abathobileyo bomhlaba; futhi uyoshaya umhlaba ngenduku yomlomo wakhe, nangomphefumulo wezindebe zakhe abulale ababi.\n\n5 Futhi ukulunga kuyoba yibhande lezinkalo zakhe, nokuthembeka kuyoba yibhande lamanyonga akhe.\n\n6 Phezu kwalokho impisi iyohlala newundlu, nengwe iyolala phansi nezinyane lembuzi, ithole kanye nezinyane lengonyama kanye nokukhuluphalisiweyo ndawonye; umntwana omncane uyozihola.\n\n7 Inkomazi kanye nebhele kuyoklaba; amazinyane akho ayolala phansi ndawonye; ingonyama iyodla utshani njengenkabi.\n\n8 Umntwana oncelayo uyodlala emgodini wemfezi, futhi umntwana osanda kususwa ebeleni uyofaka isandla sakhe esiseleni sikamantshingeyana.\n\n9 Abayikulimaza noma babhubhise entabeni yami yonke engcwele, ngokuba umhlaba uyogcwala ulwazi lweNkosi, njengamanzi esibekela ulwandle.\n\n10 Futhi ngalolo suku kuyoba khona impande kaJese, eyokuma njengesibonakaliso kubantu; kuso abeZizwe bayobuthana; futhi ukuphumula kwakhe kuyoba kuhle kakhulu.\n\n11 Futhi kuyokwenzeka ngalolo suku ukuthi iNkosi iyokwelula isandla sayo futhi okwesibili ukubuyisa insalela yabantu bayo abayobe besele, e-Asiriya, naseGibithe, nasePhatirosi, naseKushe, nase-Elamu, naseShineyari, naseHamati, kanye naseziqhingini zolwandle.\n\n12 Futhi uyophakamisela izizwe isibonakaliso, futhi aqoqe abaxoshwa bakwa-Israyeli, aqoqele ndawonye abahlakazekileyo bakwaJuda emagumbini amane omhlaba.\n\n13 Umhawu ka-Efrayimi phezu kwalokho uyosuka, izitha zikaJuda ziyosuswa; u-Efrayimi akayikuba namhawu ngoJuda, futhi noJuda akayikumhlupha u-Efrayimi.\n\n14 Kepha bayondizela emahlombe amaFilisti ukuya ngasentshonalanga; baphange nabasempumalanga kanye-kanye; bayokwelula isandla sabo kuyo i-Edomi kanye neMowabi; futhi abantwana bama-Amoni bayobalalela.\n\n15 Futhi iNkosi iyolibhubhisa nya ulimi lwasolwandle lwaseGibithe; futhi ngomoya wayo onamandla iyonyakazisa isandla sayo phezu komfula, futhi iyowushaya ube yimifudlana eyisikhombisa, futhi yenze abantu bawele ngezicathulo ezomileyo.\n\n16 Futhi kuyoba khona umgwaqo omkhulu wensalela yabantu bakhe abayosala, e-Asiriya, njengoba kwakunjalo ku-Israyeli ngosuku lolo aphuma ngalo ezweni laseGibithe.\n\n", "2-ne 22": "[center][font_size=26]Isahluko 22[/font_size][/center]\n\n[i]Ngosuku lweminyaka eyinkulungwane bonke abantu bayoyidumisa iNkosi—Iyohlala phakathi kwabo—Qhathanisa no-Isaya 12. Cishe ngonyaka wama 559 kuya kowama 545 ngaphambi kokuzalwa kukaKristu.[/i]\n\n1 Futhi ngalolo suku uyothi: O Nkosi, ngiyokudumisa; noma wawungithukuthelele intukuthelo yakho isisusiwe, futhi uyangiduduza.\n\n2 Bheka, uNkulunkulu uyinsindiso yami; ngiyokwethemba, futhi ngingabi nakwesaba; ngokuba iNkosi uJehova ingamandla ami kanye nehubo lami; phezu kwalokho usebe yinsindiso yami.\n\n3 Ngakho-ke, ngenjabulo uyokukha amanzi emithonjeni yensindiso.\n\n4 Futhi ngalolo suku niyokuthi: Dumisani iNkosi, bizani igama layo, memezelani izenzo zayo phakathi kwabantu, nisho ukuthi igama layo liphakeme.\n\n5 Hlabelelelani iNkosi; ngokuba yenze izinto ezinhle kakhulu; lokhu kuyaziwa emhlabeni wonke.\n\n6 Khala futhi umemeze, wena ohlala eSiyoni; ngokuba mkhulu oNgcwele ka-Israyeli ophakathi kwakho.\n\n", "2-ne 23": "[center][font_size=26]Isahluko 23[/font_size][/center]\n\n[i]Ukubhujiswa kweBabiloni kuwuhlobo lokubhujiswa ngokuZa kwesiBili—Kuyokuba wusuku lwentukuthelo kanye nempindiselo—IBabiloni (umhlaba) iyokuwa ingunaphakade—Qhathanisa no-Isaya 13. Cishe ngonyaka wama 559 kuya kowama 545 ngaphambi kokuzalwa kukaKristu.[/i]\n\n1 Isibikezelo ngeBabiloni, u-Isaya indodana ka-Amose eyasibona.\n\n2 Phakamisani isibonakaliso entabeni ephakeme, phakamiselani izwi kubo, qhwebani ngesandla, ukuze bangene emasangweni abakhulu.\n\n3 Ngibayalile abangcwele bami, phezu kwalokho ngibabizile abakhulu bami, ngokuba intukuthelo yami ayikho kulabo abathokozayo ebukhulwini bami.\n\n4 Umsindo wesixuku ezintabeni njengowabantu abaningi, umsindo wokuxokozela kwemibuso yezizwe ihlangene ndawonye, iNkosi yamaBandla iqoqa amabutho empi.\n\n5 Aphuma ezweni elikude, avela emkhawulweni wezulu, yebo, iNkosi, kanye nezikhali zentukuthelo yayo, ukubhubhisa izwe lonke.\n\n6 Hewulani, ngokuba usuku lweNkosi selusondele; luyofika njengembubhiso evela kuSomandla.\n\n7 Ngakho-ke izandla zonke ziyophelelwa ngamandla, izinhliziyo zabantu bonke ziyoncibilika;\n\n8 Futhi bayokwesaba; iminjunju kanye nezinsizi kuyobabamba; bayoshaqeka omunye komunye; ubuso babo buyokuba njengamalangabi.\n\n9 Bheka, usuku lweNkosi luyeza, lunonya lwentukuthelo kanye nolaka olukhulu, ukuba lwenze izwe libe incithakalo; futhi iyobhubhisa izoni zalo ezikulo.\n\n10 Ngokuba izinkanyezi zezulu aziyikukunikeza ukukhanya kwazo; ilanga liyofiphala ekuphumeni kwalo, futhi nenyanga ayiyikukukhipha ukukhanya kwayo.\n\n11 Futhi ngiyowujezisa umhlaba ngobubi bawo, kanye nababi ngobubi babo; ngiyokwenza ukuzidla kwabaziqhenyayo kuphele, ngikubeke phansi ukuziphakamisa kwabesabekayo.\n\n12 Ngiyokwenza umuntu abe yigugu elikhulu kunegolide elihle; umuntu abe ngisho nangaphezulu kweqhuzwana legolide lase-Ofiri.\n\n13 Ngakho-ke, ngiyowazamazamisa amazulu, futhi umhlaba usuke uphele endaweni yawo, ngentukuthelo yeNkosi yamaBandla, nangosuku lolaka lwayo olukhulu.\n\n14 Futhi kuyokuba njengensephe exoshwayo, nanjengezimvu ezingena muntu ozalusayo; kuyokuthi wonke umuntu aphendukele kubantu bakubo, yilowo nalowo abalekele ezweni lakubo.\n\n15 Bonke labo abaziqhayisayo bayogwazwa; yebo, bonke labo abazihlanganisa nababi bayokuwa ngenkemba.\n\n16 Abantwana babo phezu kwalokho bayophuhluzwa babe yizicucu phambi kwamehlo abo; izindlu zabo ziyophangwa futhi abafazi babo badlwengulwe.\n\n17 Bheka, ngiyobaphehlela amaMede abhekane nabo, wona awayikunaka siliva nagolide, noma athokoze ngalo.\n\n18 Iminsalo yawo iyophuhluza amabhungu abe yizicucu; futhi bona abayikuba nakudabuka esithelweni sesizalo; amehlo abo awayikuba nasihe kubantwana.\n\n19 Futhi iBabiloni, inkazimulo yemibuso, engubuhle obukhulu bamaKaledi, iyoba njengesikhathi uNkulunkulu eketula iSodoma kanye neGomora.\n\n20 Kuyo akusayikuphinda kwakhiwe nanini, noma kuhlalwe kuyo izizukulwane ngesizukulwane: noma um-Arabiya amise itende lapho; noma abelusi balale nemihlambi yabo lapho.\n\n21 Kodwa izilwane zasendle zehlane ziyobuthisa lapho; futhi izindlu zabo ziyogcwala izilwane ezinosizi; futhi nezikhova ziyohlala lapho, nezimpongo ziyongqabashiya khona.\n\n22 Futhi izilwane zasendle zaseziqhingini ziyokhala ezindlini zabo ezichithiweyo, odrako ezindlini zabo ezinhle zobukhosi, futhi isikhathi sakhe siseduze ukufika, usuku lwakhe aluseyikuhlehliswa. Ngokuba ngiyombhubhisa ngokushesha; yebo, ngokuba ngiyokuba nesihawu kubantu bami, kepha ababi bayoshatshalaliswa.\n\n", "2-ne 24": "[center][font_size=26]Isahluko 24[/font_size][/center]\n\n[i]U-Israyeli uzoqoqwa futhi uzothokozela ukuphumula ngeminyaka eyinkulungwane—ULusifa walahlwa ngaphandle kwasezulwini ngenxa yokuhlubuka—U-Israyeli uzoyinqoba iBabiloni (umhlaba)—Qhathanisa no-Isaya 14. Cishe ngonyaka wama 559 kuya kowama 545 ngaphambi kokuzalwa kukaKristu.[/i]\n\n1 Ngokuba iNkosi izoba nesihawu kuJakobe, futhi isazomkhetha u-Israyeli, futhi ibabeke ezweni labo uqobo; abafokazi bayohlanganiswa nabo, futhi bayonamathela endlini kaJakobe.\n\n2 Futhi abantu bayobathatha bababuyisele endaweni yabo; yebo, kusuka kude le emikhawulweni yomhlaba; futhi bayobuyela emazweni abo esethembiso. Futhi bayoba ngabendlu ka-Israyeli, futhi izwe leNkosi liyoba ngelezinceku kanye nezincekukazi; futhi bayobathatha babathumbe labo ababe kade bebathumbile; futhi bayobusa phezu kwabacindezeli babo.\n\n3 Futhi kuyokwenzeka ngalolo suku ukuthi iNkosi iyokunika ukuphumula, ezinsizini zakho, nasekwesabeni kwakho, nasebugqilini obunzima owenziwa ukuthi usebenze kubo.\n\n4 Futhi kuyokwenzeka ngalolo suku, ukuthi uyosho lesisaga ngenkosi yaseBabiloni, uthi: Uphela kanjani umcindezeli, umuzi wegolide uphela kanjani!\n\n5 INkosi iluphulile udondolo lwababi, ubhoko lwababusi.\n\n6 Lowo oshaya abantu entukuthelweni ngokushaya okunganqamukiyo, lowo obusa izizwe ngolaka, uhlushiwe, futhi akekho namunye okunqandayo.\n\n7 Wonke umhlaba usekuphumuleni, futhi uthule; baqhumuka ngokuhlabelela.\n\n8 Yebo, imisayipuresi iyathokoza ngawe, futhi ngokunjalo nemisedari yaseLebanoni, ithi: Selokhu walaliswa phansi akukho mgawuli okhuphukela kithi.\n\n9 Isihogo ngaphansi sinyakaziselwe wena ukukuhlangabeza ekubuyeni kwakho; sikuphehlela abafileyo, ngisho nabo bonke abakhulu bomhlaba; siphakamisele phezulu ezihlalweni zabo zobukhosi wonke amakhosi ezizwe.\n\n10 Bonke bayokhuluma futhi bathi kuwe: Ngabe nawe futhi usubuthakathaka njengathi na? Ngabe nawe usufana nathi na?\n\n11 Ubukhosi bakho buhliselwe phansi ethuneni; umsindo wamavayolina akho awuzwakali; izimpethu zenekiwe phansi kwakho, futhi izimpethu ziyakumboza.\n\n12 Ngabe uwe kanjani ezulwini, O Lusifa, ndodana yokusa! Ngabe unqunyelwe phansi yini, wena owenza buthakathaka izizwe!\n\n13 Ngokuba uthe enhliziyweni yakho: Ngizonyukela ezulwini, ngizophakamisela isihlalo sami sobukhosi ngaphezulu kwezinkanyezi zikaNkulunkulu; phezu kwalokho ngizohlala entabeni yomhlangano, ngasekugcineni kwasenyakatho;\n\n14 Ngizokwenyukela ngaphezulu kwamafu; ngizokuba njengoPhakeme kaKhulu.\n\n15 Kodwa uyokwehliselwa phansi esihogweni, ekugcineni komgodi.\n\n16 Labo abakubonayo bayokubhekisisa, futhi bayokuthi: Ngabe nguye yini lomuntu owenza ukuthi umhlaba udikize, lowo owazamazamisa imibuso na?\n\n17 Futhi owenza umhlaba waba njengehlane, wabhubhisa amadolobha awo, futhi wangayivula indlu yeziboshwa zakhe na?\n\n18 Wonke amakhosi ezizwe, yebo, wonke, alele ngodumo, yileyo naleyo yawo endlini yayo.\n\n19 Kepha wena ulahlwe ngaphandle kwethuna lakho njengegatsha elinengekile, futhi insalela yalabo ababulewe, bagwazwa ngenkemba, labo abehlela ezansi ematsheni omgodi; njengesidumbu sinyathelwa ngaphansi kwezinyawo.\n\n20 Awuyikuhlanganiswa nabo ekungcwatshweni, ngenxa yokuthi ulibhubhisile izwe lakho futhi wabulala abantu bakho; inzalo yabenzi bobubi ayiyikuba nasithunzi nanini.\n\n21 Lungiselela ukubulala abantwana bakhe ngenxa yobubi boyise, ukuze bangavuki, noma bazuze izwe, noma bagcwalise ubuso bomhlaba ngamadolobha.\n\n22 Ngokuba ngiyobavukela, kusho iNkosi yamaBandla, futhi ngibulale eBabiloni igama, kanye nensalela, nendodana, kanye nomshana, kusho iNkosi.\n\n23 Phezu kwalokho ngiyoyenza ibe yifa likanondwebu, kanye namachibi amanzi; futhi ngiyoyishanela ngomshanelo wembubhiso, kusho iNkosi yamaBandla.\n\n24 INkosi yamaBandla ifungile, ithi: Ngempela njengoba ngikucabangile, kuyokwenzeka kanjalo; futhi njengokunquma kwami, kuyokuma kanjalo—\n\n25 Ukuthi ngiyoletha um-Asiriya ezweni lami, futhi ezintabeni zami ngimnyathele ngaphansi kwezinyawo; ngaleso sikhathi ijoka lakhe liyosuka kubo, futhi nomthwalo wakhe usuke emahlombe abo.\n\n26 Lena yinhloso ehloswe phezu komhlaba wonke; futhi lesi yisandla eselulelwe phezu kwezizwe zonke.\n\n27 Ngokuba iNkosi yamaBandla ikuhlosile, futhi ngubani oyokuchitha na? Futhi isandla sayo seluliwe, futhi ngubani oyosibuyisela emuva na?\n\n28 Ngonyaka wokufa kwenkosi u-Ahazi kwavela lesi sibikezelo.\n\n29 Ungathokozi wena, Filistiya yonke, ngenxa yokuthi induku yalowo okushayile yephukile; ngokuba empandeni yenyoka kuyophuma umantshingeyana, futhi isithelo sakhe siyokuba yinyoka endizayo enomlilo.\n\n30 Futhi izibulo lompofu liyokondliwa, futhi abasweleyo bayolala phansi bavikeleke; futhi ngiyoyibulala impande yakho ngendlala, futhi uyobulala insalela yakho.\n\n31 Hewula, O sango; khala O dolobha; wena, Filistiya yonke, uncibilikile; ngokuba kuyovela enyakatho intuthu, futhi akekho namunye oyoba yedwa ngezikhathi zakhe ezibekiwe.\n\n32 Uma kunjalo ziyonika yiphi impendulo izithunywa zesizwe na? Ukuthi iNkosi iyitholile iSiyoni, futhi abampofu babantu bayo bayophephela kuyo.\n\n", "2-ne 25": "[center][font_size=26]Isahluko 25[/font_size][/center]\n\n[i]UNefi uthokoza ngalokho okusobala—Iziphrofetho zika-Isaya ziyoqondwa ngezinsuku zokugcina—AmaJuda ayobuyela eBabiloni, ambethele uMesiya, futhi ahlakazwe futhi abhaxabulwe—Ayobuyiselwa uma esekholwa kuMesiya—Uyoza okokuqala eminyakeni engamakhulu ayisithupha emva kokuba uLehi ahamba eJerusalema—AmaNefi agcina umthetho kaMose futhi akholwa kuKristu, oNgcwele ka-Israyeli. Cishe ngonyaka wama 559 kuya kowama 545 ngaphambi kokuzalwa kukaKristu.[/i]\n\n1 Manje mina, Nefi, sengikhuluma ngalokho okumayelana namazwi engiwabhalile, akhulunywa ngomlomo ka-Isaya. Ngokuba bheka, u-Isaya wakhuluma eziningi izinto ezazinzima kwabaningi babantu bami ukuthi baziqonde; ngokuba babengazi mayelana nendlela yokuphrofetha phakathi kwamaJuda.\n\n2 Ngokuba mina, Nefi, angibafundisanga izinto eziningi mayelana nenkambiso yamaJuda; ngokuba imisebenzi yawo kwakuyimisebenzi yobumnyama, futhi izenzo zawo kwakuyizenzo zezinengiso.\n\n3 Ngalokho-ke, ngibhalela abantu bami, nabo bonke labo abayozamukela emva kwalokhu lezi zinto engizibhalayo, ukuze bazazi izahlulelo zikaNkulunkulu, ukuthi ziza kuzo zonke izizwe, ngokwezwi alikhulumile.\n\n4 Ngalokho-ke, lalelani, O bantu bami, eningabendlu ka-Israyeli, futhi nikezani indlebe emazwini ami; ngokuba ngenxa yokuthi amazwi ka-Isaya awekho sobala kini, nokho asobala kubo bonke labo abagcwaliswe ngomoya wokuphrofetha. Kepha ngininika isiphrofetho, ngokukamoya okimi; ngalokho-ke ngizophrofetha ngokusobala obekulokhu kunami kusukela ngesikhathi ngiphuma eJerusalema nobaba; ngokuba bheka, umphefumulo wami uthokoza ngalokho okusobala kubantu bami, ukuze bafunde.\n\n5 Yebo, futhi umphefumulo wami uyathokoza ngamazwi ka-Isaya, ngokuba ngaphuma eJerusalema, futhi amehlo ami azibonile izinto zamaJuda, futhi ngiyazi ukuthi amaJuda ayaziqonda izinto zabaphrofethi, futhi abekho abanye abantu abaqonda izinto ezakhulunywa kuwo amaJuda njengawo, ngaphandle kokuthi bafundiswa ngendlela yezinto zawo amaJuda.\n\n6 Kepha bheka, mina, Nefi, angibafundisanga abantwana bami ngenkambiso yamaJuda; kepha bheka, mina, ngokwami, ngihlalile eJerusalema, ngalokho-ke ngiyazi mayelana nezifunda ezizungezile; futhi ngikhulumile kubo abantwana bami mayelana nezahlulelo zikaNkulunkulu, esezenzekile phakathi kwamaJuda, kubo abantwana bami, njengakho konke lokho u-Isaya akukhulumile, futhi angikubhali lokho.\n\n7 Kepha bheka, ngiqhubeka nesami isiphrofetho, njengalokho okusobala kimi; kuso engaziyo ukuthi akukho muntu ongaduka; nokho, ngezinsuku iziphrofetho zika-Isaya eziyogcwaliseka ngazo abantu bayokwazi ngokwesiqiniseko, ngezikhathi lezo eziyokwenzeka ngazo.\n\n8 Ngalokho-ke, ziyigugu kubantwana babantu, futhi lowo ocabanga ukuthi azisilo, ngizokhuluma kubo kabanzi, futhi amazwi ngiwaqondise kubantu bami uqobo; ngokuba ngiyazi ukuthi ziyokuba ngeziyigugu elikhulu kubo ngezinsuku zokugcina; ngokuba ngalolo suku bayoziqonda; ngalokho-ke, ngenxa yobuhle bazo ngizibhalile.\n\n9 Futhi njengoba esisodwa isizukulwane sibhujisiwe phakathi kwamaJuda ngenxa yobubi, ngisho ngokunjalo nabo babhujisiwe izizukulwane ngesizukulwane njengobubi babo; futhi akekho namunye wabo owabhujiswa ngaphandle kokuthi babetsheliwe phambilini ngabaphrofethi beNkosi.\n\n10 Ngalokho-ke, kwakushiwo kubo mayelana nalokho kubhujiswa okwakumele kwenzeke phakathi kwabo, masinyane nje emva kokuthi ubaba esehambile eJerusalema; nokho, bazenza lukhuni izinhliziyo zabo; futhi ngokwesiphrofetho sami babhujiswa, ngaphandle kwalabo abathathiwe bathunjelwa eBabiloni.\n\n11 Manje lokhu ngikukhuluma ngenxa yomoya okimi. Futhi naphezu kokuthi bethathiwe bayophinda babuye futhi, futhi bazuze izwe laseJerusalema; ngalokho-ke, bayobuyiselwa futhi ezweni eliyifa labo.\n\n12 Kepha, bheka, bayokuba nezimpi, kanye namahemuhemu ezimpi; futhi uma usuku lufika lokuthi oZelwe Yedwa kaBaba, yebo, ngisho uBaba wezulu kanye nomhlaba, eyoziveza kubo esenyameni, bheka, bayomenqaba, ngenxa yobubi babo, kanye nobulukhuni bezinhliziyo zabo, kanye nokuqina kwezintamo zabo.\n\n13 Bheka, bayombethela; futhi emva kokuthi esebekwe ethuneni isikhathi esiyizinsuku ezintathu uyovuka kwabafileyo, enokuphilisa emaphikweni akhe; futhi bonke labo abayokholwa egameni lakhe bayosindiswa embusweni kaNkulunkulu. Ngalokho-ke, umphefumulo wami uyathokoza ekuphrofetheni mayelana naye, ngokuba ngilubonile usuku lwakhe, futhi inhliziyo yami iyalibabaza igama lakhe elingcwele.\n\n14 Futhi bheka kuyokwenzeka ukuthi emva kokuthi uMesiya esevukile kwabafileyo, futhi esezivezile ebantwini bakhe, ngobuningi balabo abayokholwa egameni lakhe, bheka, iJerusalema iyobhujiswa futhi; ngokuba maye kulabo abalwa noNkulunkulu kanye nabantu bebandla lakhe.\n\n15 Ngalokho-ke, amaJuda ayohlakazwa phakathi kwazo zonke izizwe; yebo, futhi ngokunjalo neBabiloni iyobhujiswa; ngalokho-ke, amaJuda ayohlakazwa ngezinye izizwe.\n\n16 Futhi emva kokuthi sebehlakaziwe, futhi iNkosi uNkulunkulu isibashayile ngezinye izizwe ngesikhathi esingangese zizukulwane eziningi, yebo, ngisho kwehle izizukulwane ngezizukulwane kuze kube ngukuthi bayavunyiswa ukuthi bakholwe kuKristu, iNdodana kaNkulunkulu, kanye nenhlawulo, leyo engapheliyo yabantu bonke—futhi uma lolo suku luyofika lokuthi bakholwe kuKristu, futhi bakhonze uBaba egameni lakhe, ngezinhliziyo ezimsulwa kanye nezandla ezihlanzekile, futhi bangabe besalindela futhi omunye uMesiya, ngaleso sikhathi, usuku luyofika ukuthi kufanelekile ukuthi bazikholwe lezi zinto.\n\n17 Futhi iNkosi iyosibeka isandla sayo futhi okwesibili ukubuyisa abantu bayo ekulahlekeni kwabo kanye nasesimweni sokuwa. Ngalokho-ke, iyoqhubeka nokwenza umsebenzi omuhle nomangalisayo phakathi kwabantwana babantu.\n\n18 Ngalokho-ke, iyokwambula amazwi ayo kubo, ayobahlulela ngosuku lokugcina, ngokuba bayonikwa wona ngenhloso yokubakholwisa ngoMesiya weqiniso, owayenqatshwe yibo; kanye nasekubakholwiseni ukuthi abasafanele ukuthi balindele omunye uMesiya osazofika, ngokuba akuseyikuba bikho omunye osayofika, ngaphandle kokuthi lowo kube nguMesiya wamanga oyokhohlisa abantu; ngokuba munye kuphela uMesiya abakhuluma ngaye abaphrofethi, futhi lowo Mesiya nguye oyokwenqatshwa ngamaJuda.\n\n19 Ngokuba ngokwamazwi abaphrofethi, uMesiya uza eminyakeni engamakhulu ayisithupha kusukela ngesikhathi ubaba ahamba eJerusalema; futhi ngokwamazwi abaphrofethi, futhi ngokunjalo nangezwi lengelosi kaNkulunkulu, igama lakhe liyokuba nguJesu Kristu, iNdodana kaNkulunkulu.\n\n20 Manje, bafowethu, ngikhulume ngokusobala ukuze ningaphambuki. Futhi njengoba iNkosi uNkulunkulu iphila eyakhipha u-Israyeli ezweni laseGibithe, futhi yanikeza uMose amandla okuthi aphilise izizwe emva kokuthi sezilunywe yizinyoka ezinobuthi, uma bengabhekisa amehlo abo kuleyo nyoka ayiphakamisayo phambi kwabo, futhi phezu kwalokho wamnika amandla okuthi ashaye idwala futhi amanzi ampompoze; yebo, bheka ngithi kini, njengoba lezi zinto ziyiqiniso, futhi njengoba iNkosi uNkulunkulu iphila, alikho elinye igama elinikiwe ngaphansi kwezulu ngaphandle kwalo leli likaJesu Kristu, engikhulume ngaye, umuntu angasindiswa ngalo.\n\n21 Ngalokho-ke, ngalesi sizathu iNkosi uNkulunkulu yethembisile kimi ukuthi lezi zinto engizibhalayo ziyogcinwa futhi zilondolozwe, futhi zehliselwe ezansi kuyo inzalo yami, izizukulwane ngezizukulwane, ukuze isethembiso sigcwaliseke kuJosefa, sokuthi inzalo yakhe ayiyikushabalala nanini inqobo nje uma umhlaba usamile.\n\n22 Ngalokho-ke, lezi zinto ziyohamba izizukulwane ngezizukulwane inqobo nje uma umhlaba usamile; futhi ziyohamba njengokwentando nangokwesifiso sikaNkulunkulu; futhi izizwe eziyokuba nazo ziyokwahlulelwa ngazo njengokwalawo mazwi abhaliwe.\n\n23 Ngokuba sisebenza ngokukhuthala ukubhala, ukuthi sikholwise abantwana bethu, futhi ngokunjalo nabafowethu, ukuthi bakholwe kuKristu, futhi ukuthi babuyisane noNkulunkulu; ngokuba siyazi ukuthi kungomusa ukuthi sisindiswe, emva kwakho konke esingakwenza.\n\n24 Futhi, naphezu kokuthi sikholwa kuKristu, siyawugcina umthetho kaMose, futhi sibheke phambili ngokwethembeka kuKristu, kuze kube umthetho uyagcwaliseka.\n\n25 Ngokuba, ngalesi sizathu umthetho wanikwa; ngalokho-ke umthetho usufile kithi, futhi senziwe saphila kuKristu ngenxa yokholo lwethu; nokho sigcina umthetho ngenxa yemiyalo.\n\n26 Futhi sikhuluma ngoKristu, sithokoza kuKristu, sishumayela ngoKristu, siphrofetha ngoKristu, futhi sibhala ngokweziphrofetho zethu, ukuze abantwana bethu bazi ukuthi yikuphi lapho bengabheka khona ukuze bathole ukuthethelelwa kwezono zabo.\n\n27 Ngalokho-ke, sikhuluma mayelana nomthetho ukuze abantwana bethu bazi ngokufa komthetho; futhi, ngokwazi ngokufa komthetho, bangalindela lokho kuphila okukuKristu, futhi bazi ukuthi umthetho wawunikezwe ngasizathu sini. Futhi emva kokuthi umthetho usugcwalisekile kuKristu, ukuthi akusafanele bazenze lukhuni izinhliziyo zabo ngokumelene naye uma umthetho sekufanele uphele.\n\n28 Manje bhekani, bantu bami, ningabantu abangontamo lukhuni; ngalokho-ke, ngikhulume ngokusobala kini, ukuze ningabi nokungaqondi. Futhi amazwi engiwakhulumile ayokuma njengobufakazi ngokumelene nani; ngokuba enele ukufundisa namuphi umuntu indlela eqondile; ngokuba indlela eqondile ngukukholwa kuKristu kanye nokungamphiki; ngokuba ngokumphika niphika futhi abaphrofethi kanye nomthetho.\n\n29 Manje bhekani, ngithi kini indlela eqondile ngukukholwa kuKristu, futhi ningamphiki; futhi uKristu ungoNgcwele ka-Israyeli; ngalokho-ke kufanele nikhothame phambi kwakhe, futhi nimkhonze ngawo wonke amandla enu, ngengqondo, nangokuqina, kanye nangomphefumulo wenu wonke; futhi uma nikwenza lokhu aniyikulahlwa nakancane.\n\n30 Futhi, kangangoba kuyodingeka, kufanele nigcine izenzo kanye nezimiso zikaNkulunkulu kuze kube umthetho uyagcwaliseka owawunikwe uMose.\n\n", "2-ne 26": "[center][font_size=26]Isahluko 26[/font_size][/center]\n\n[i]UKristu uyowafundisa amaNefi—UNefi ubona ukubhujiswa kwabantu bakhe—Bayokhuluma kusuka othulini—AbeZizwe bayokwakha amabandla amanga kanye namaqembu ayimfihlo—INkosi inqabela abantu ukuthi benze ubuphristi-mbumbulu. Cishe ngonyaka wama 559 kuya kowama 545 ngaphambi kokuzalwa kukaKristu.[/i]\n\n1 Futhi emva kokuthi uKristu esevukile ekufeni uyoziveza kini, bantwana bami, kanye nabafowethu abathandekayo; futhi amazwi ayowakhuluma kini ayokuba ngumthetho eniyowenza.\n\n2 Ngokuba bhekani, ngithi kini ngibonile ukuthi eziningi izizukulwane ziyodlula, futhi kuyoba khona ezinkulu izimpi kanye nemibango phakathi kwabantu bami.\n\n3 Futhi emva kokuthi uMesiya esefikile kuyoba khona izibonakaliso eziyonikwa abantu bami ngokuzalwa kwakhe, futhi ngokunjalo nezokufa kwakhe kanye nokuvuka; futhi luyoba lukhulu futhi lube lubi lolo suku kwababi, ngokuba bayobhubha; futhi bayobhubha ngokuba babaxosha abaphrofethi, kanye nabangcwele, futhi babakhanda ngamatshe, futhi bababulala; ngalokho-ke ukukhala kwegazi labangcwele kuyokhuphukela phezulu kuNkulunkulu kuvela emhlabathini ngokumelene nabo.\n\n4 Ngalokho-ke, bonke labo abaziqhenyayo, nalabo abenza okubi, usuku oluzayo luyobashisa, kusho iNkosi yamaBandla, ngokuba bayokuba njengamabibi.\n\n5 Futhi labo ababulala abaphrofethi, nabangcwele, ukujula kwaphansi kuyobagwinya, kusho iNkosi yamaBandla; futhi izintaba ziyobasibekela, kanye nezishingishane ziyobathwala zibayise kude, futhi izakhiwo ziyowela phezu kwabo zibahlikize babe yizicucu futhi zibagaye babeyimpuphu.\n\n6 Futhi bayovakashelwa ngokuduma, kanye nemibani, kanye nangokuzamazama komhlaba, kanye nangalo lonke uhlobo lokubhujiswa, ngokuba umlilo wentukuthelo yeNkosi uyokokheleka ngokumelene nabo, futhi bayokuba njengamabibi, futhi usuku oluzayo luyobashisa, kusho iNkosi yamaBandla.\n\n7 O ubuhlungu, kanye nokudabuka komphefumulo wami ngokulahleka kwalabo ababulawa babantu bami! Ngokuba mina, Nefi, ngikubonile, futhi kucishe kwangishisa phambi kweNkosi; kepha kufanele ngikhale ngithi kuNkulunkulu wami: Izindlela zakho zilungile.\n\n8 Kepha bheka, abalungileyo abalalela amazwi abaphrofethi, futhi abangababhubhisanga, kepha ababheka phambili kuKristu ngokwethembeka kulezo zibonakaliso ezinikiwe, naphezu kwakho konke ukuhlushwa—bheka, yibo labo abangayikubhubha.\n\n9 Kepha iNdodana yokuLunga iyovela kubo; futhi iyobaphilisa, futhi bayoba nokuthula kanye nayo, kuze kudlule izizukulwane ezintathu, futhi nabaningi besizukulwane sesine bayobe sebedlulile ngokulunga.\n\n10 Futhi uma lezi zinto sezidlulile, ukubhujiswa okusheshayo kuza kubantu bami; ngokuba, naphezu kobuhlungu bomphefumulo wami, ngikubonile lokhu; ngalokho-ke, ngiyazi ukuthi kuyokwenzeka; futhi bazithengisela ize; ngamanye amazwi, ngenxa yokuziqhenya kwabo kanye nobuwula babo bayovuna ukubhujiswa; ngokuba ngenxa yokuvumela udeveli futhi nokukhetha imisebenzi yobumnyama kunokukhanya, ngalokho-ke kufanele baye phansi esihogweni.\n\n11 Ngokuba uMoya weNkosi awuyikusebenza njalo kumuntu. Futhi uma uMoya usuyeka ukusebenza kumuntu uma sekunjalo kuza ukubhujiswa ngokushesha, futhi lokhu kuyawukhathaza umphefumulo wami.\n\n12 Futhi njengoba ngikhulumile mayelana nokukholwiswa kwamaJuda, ukuthi uJesu unguye kanye uKristu, kufanele ukuthi abeZizwe bakholwiswe nabo ukuthi uJesu unguKristu, uNkulunkulu waPhakade;\n\n13 Futhi nokuthi uzibonakalisa kubo bonke labo abakholwa kuye, ngamandla kaMoya oNgcwele; yebo, kuzo zonke izizwe, imindeni, izilimi, kanye nabantu, wenza izibonakaliso ezinkulu, izimpawu, kanye nezimangaliso, phakathi kwabantwana babantu ngokokholo lwabo.\n\n14 Kepha bheka, ngiyaphrofetha kini mayelana nezinsuku zokugcina; mayelana nezinsuku lapho iNkosi uNkulunkulu iyoziletha lezi zinto kubantwana babantu.\n\n15 Emva kokuthi inzalo yami kanye nenzalo yabafowethu seyilahlekelwe wukholo, futhi seyishaywe ngabeZizwe; yebo, emva kokuthi iNkosi uNkulunkulu isibahaqe nxazonke, futhi sebevinjezelwe ngentaba, futhi baphakanyiselwa izinqaba ngokumelene nabo; futhi emva kokuthi sebehliselwe phansi othulini, ngisho kungukuthi bengasekho, nokho amazwi abalungileyo ayobhalwa, futhi imithandazo yabathembekileyo iyozwakala, futhi bonke labo abayobe sebelahlekelwe wukholo abayikukhohlakala.\n\n16 Ngokuba labo abayobhujiswa bayokhuluma kubo besemhlabathini, futhi ukukhuluma kwabo kuyokuba ngokuthotshiselwe phansi othulini, futhi izwi labo liyokuba njengelalowo onomoya owejwayelekile; ngokuba iNkosi uNkulunkulu iyomnika amandla, ukuze anyenyeze mayelana nabo, kube sengathi liphuma emhlabathini; futhi ukukhuluma kwabo kuyonyenyeza kuphuma othulini.\n\n17 Ngokuba isho kanje iNkosi uNkulunkulu: Bayozibhala izinto eziyokwenziwa phakathi kwabo, futhi ziyobhalwa futhi zivalelwe zibe yincwadi, futhi labo abayobe sebelahlekelwe wukholo abayikuba nazo, ngokuba bafuna ukuzibhubhisa izinto zikaNkulunkulu.\n\n18 Ngalokho-ke, njengoba labo ababhujiswa bebhujiswe ngokushesha; futhi isixuku salabo abesabekayo babo siyoba njengamakhoba adlulayo—yebo, isho kanje iNkosi uNkulunkulu: Lokhu kuyokwenzeka ngokuzuma, ngokushesha—\n\n19 Futhi kuyokwenzeka, ukuthi labo asebelahlekelwe wukholo bayoshaywa ngesandla sabeZizwe.\n\n20 Futhi abeZizwe baphakeme ngenxa yokuzibona kwabo, futhi bakhubekile, ngenxa yobukhulu besikhubekiso sabo, kangangoba bakhe amabandla amaningi; nokho, badelela amandla kanye nezimangaliso zikaNkulunkulu, futhi bazituse ngokuhlakanipha kwabo kanye nemfundo yabo, ukuze bathole inzuzo futhi bagaye ubuso babampofu.\n\n21 Futhi maningi amabandla akhiwe abanga umona, nempikiswano, kanye nenzondo.\n\n22 Futhi phezu kwalokho kukhona amaqembu ayimfihlo, ngisho nanjengasezikhathini zakudala, njengokwamaqembu kadeveli, ngokuba yena ungumqambi wazo zonke lezi zinto; yebo, umqambi wokubulala, kanye nemisebenzi yobumnyama; yebo, futhi ubahola ngentamo ngentambo encane, kuze kube ubabopha ngezintambo zakhe eziqinile ingunaphakade.\n\n23 Ngokuba bhekani, bafowethu abathandekayo, ngithi kini iNkosi uNkulunkulu ayisebenzi ebumnyameni.\n\n24 Ayenzi lutho olunye ngaphandle kokuthi kuyinzuzo emhlabeni; ngokuba iyawuthanda umhlaba, ngisho kangangoba ibeka phansi impilo yayo uqobo ukuze idonsele wonke umuntu kuyo. Ngalokho-ke, ayiyali namunye ukuthi angahlanganyeli ensindisweni yayo.\n\n25 Bheka, ngabe iyamemeza yini kunoma ngubani ithi: Sukani kimi? Bheka, ngithi kini, Cha; kepha ithi: Wozani kimi nonke nina mikhawulo yomhlaba, thengani ubisi noju, ngaphandle kwemali nangaphandle kwentengo.\n\n26 Bheka, ngabe kukhona yini ebayalile ukuthi basuke baphume emasinagogeni, noma baphume ezindlini zokukhonzela na? Bheka, ngithi kini, Cha.\n\n27 Ngabe kukhona yini ebayalile yathi mabangahlanganyeli ensindisweni yayo na? Bheka ngithi kini, Cha; kepha iyinikeze mahhala kuwo wonke umuntu; futhi ibayalile abantu bayo ukuthi bavumise bonke abantu ukuthi baphenduke.\n\n28 Bheka, ngabe kukhona yini iNkosi ebayalile ukuthi mabangahlanganyeli ebuhleni bayo na? Bheka ngithi kini, Cha; kepha bonke abantu banelungelo omunye ngokufanayo nomunye, futhi akukho namunye onqatshelwe.\n\n29 Iyala ukuthi bungabi bikho ubuphristi-mbumbulu; ngokuba, bheka, ubuphristi-mbumbulu bungukuthi abantu bafundisa futhi bazibeke bona uqobo lwabo njengokukhanya emhlabeni, ukuze bathole inzuzo kanye nokudunyiswa ngumhlaba; kepha abayifuni inhlalakahle yeSiyoni.\n\n30 Bheka, iNkosi iyenqabele lento; ngalokho-ke, iNkosi uNkulunkulu inike umyalelo wokuthi bonke abantu babe nesihe, isihe okuwuthando. Futhi ngaphandle kokuthi babe nesihe abalutho. Ngalokho-ke, uma bengaba nesihe abayikuvumela osebenza eSiyoni abhubhe.\n\n31 Kepha osebenza eSiyoni uyosebenzela iSiyoni; ngokuba uma esebenzela imali uyolahleka ngokomoya.\n\n32 Futhi phezu kwalokho, iNkosi uNkulunkulu iyale ukuthi abantu bangabulali; bangaqambi amanga; bangebi; bangaliphathi igama leNkosi uNkulunkulu wabo ngeze; bangabi namona; bangabi nanzondo; bangabangi omunye nomunye; bangabenzi ubufebe; nokuthi bangenzi nakunye kwalezi zinto; ngokuba lowo owenza lokhu uyobhujiswa.\n\n33 Ngokuba akukho nakunye kwalobu bubi obuvela eNkosini; ngokuba yona yenza lokho okuhle phakathi kwabantwana babantu; futhi ayenzi lutho ngaphandle kokuthi kube sobala kubo abantwana babantu; futhi imema bonke ukuthi beze kuyo futhi bahlanganyele ebuhleni bayo; futhi ayenqabeli namunye oza kuyo, omnyama nomhlophe, oboshiwe nokhululekile, owesilisa nowesifazane; futhi iyabakhumbula abahedeni; futhi bonke bayefana kuNkulunkulu, iJuda kanye noweZizwe.\n\n", "2-ne 27": "[center][font_size=26]Isahluko 27[/font_size][/center]\n\n[i]Ubumnyama kanye nokuhlubuka kuyosibekela umhlaba ngezinsuku zokugcina—INcwadi kaMormoni iyokwambulwa—Ofakazi abathathu bayofakaza ngalencwadi—Indoda efundile iyokuthi ayikwazi ukufunda incwadi evaliwe—INkosi iyokwenza umsebenzi omuhle kanye nomangalisayo—Qhathanisa no-Isaya 29. Cishe ngonyaka wama 559 kuya kowama 545 ngaphambi kokuzalwa kukaKristu.[/i]\n\n1 Kepha, bheka, ngezinsuku zokugcina, noma ngezinsuku zabeZizwe—yebo, bheka zonke izizwe zabeZizwe futhi ngokunjalo namaJuda, labo abayofika kulelizwe kanye nalabo abayobe bekwamanye amazwe, yebo, ngisho nakuwo wonke amazwe omhlaba, bheka, bayobe bedakwe wububi kanye nazo zonke izinhlobo zezinengiso—\n\n2 Futhi uma lolo suku lufika bayovakashelwa yiNkosi yamaBandla, ngokuduma kanye nangokuzamazama komhlaba, kanye nangomsindo omkhulu, kanye nangesiphepho, kanye nangesivunguvungu, kanye nangelangabi lomlilo oqedayo.\n\n3 Futhi zonke izizwe ezilwa neSiyoni, nalezo eziyicindezelayo, ziyoba njengephupho lombono wasebusuku; yebo, kuyoba kubo, ngisho nanjengokomuntu olambile ophuphayo, futhi bheka uyadla kepha uma evuka futhi umphefumulo wakhe awunalutho; noma njengomuntu owomile ophuphayo, futhi bheka uyaphuza kepha uma evuka futhi bheka uqulekile, futhi umphefumulo wakhe ulambile; yebo, siyokuba njalo-ke nesixuku sazo zonke izizwe ezilwa neNtaba iSiyoni.\n\n4 Ngokuba bheka, nonke nina enenza ububi, yekani futhi nimangale, ngokuba niyoklabalasa, futhi nikhale; yebo, niyodakwa kepha hhayi ngewayini, niyontengezela kepha hhayi ngophuzo olunamandla.\n\n5 Ngokuba bheka, iNkosi ithele phezu kwenu umoya wokuzumeka. Ngokuba bheka, nivale amehlo enu, futhi nenqabe abaphrofethi; futhi ababusi benu, kanye nababoni ibasibekele ngenxa yobubi benu obukhulu.\n\n6 Futhi kuyokwenzeka ukuthi iNkosi uNkulunkulu iyoletha kini amazwi encwadi, futhi kuyokuba ngamazwi abo labo asebalala.\n\n7 Futhi bheka incwadi iyovalwa; futhi encwadini kuyobe kukhona isambulo esivela kuNkulunkulu, kusukela ekuqaleni komhlaba kuya ekupheleni kwawo.\n\n8 Ngalokho-ke, ngenxa yezinto ezivaliwe, lezo zinto ezivaliwe aziyikulethwa ngosuku lobubi nezinengiso zabantu. Ngalokho-ke incwadi iyogodlwa kubo.\n\n9 Kepha incwadi iyonikwa indoda, futhi yona iyowahambisa amazwi alencwadi, okungamazwi alabo asebalala othulini, futhi iyowayisa komunye;\n\n10 Kepha lawo mazwi avalelwe akayikuwahambisa, futhi akayikuyihambisa naleyoncwadi. Ngokuba leyoncwadi iyobe ivalwe ngamandla kaNkulunkulu, futhi isambulo esavalelwa siyogcinwa encwadini kuze kufike isikhathi seNkosi uqobo esifanele, ukuze avezwe; ngokuba bheka, embula zonke izinto kusukela ekusekelweni komhlaba kuze kube sekupheleni kwawo.\n\n11 Futhi usuku luyeza lapho amazwi encwadi avalelwe eyofundwa phezu kwezicongo zendlu; futhi ayofundwa ngamandla kaKristu; futhi zonke izinto ziyokwambulelwa abantwana babantu ezake zaba khona phakathi kwabantwana babantu, futhi nalezo eziyokuba khona ngisho kuze kube sekupheleni komhlaba.\n\n12 Ngalokho-ke, ngalolo suku ngesikhathi lencwadi ihanjiswa kuye lomuntu engikhulume ngaye, lencwadi iyofihlwa emehlweni omhlaba, ukuze kungabi bikho mehlo anoma ngubani ayoyibona ngaphandle kwalabofakazi abathathu abayoyibona, ngamandla kaNkulunkulu, ngaphandle kwakhe lowo incwadi eyoyiswa kuye; futhi labo bayofakaza ngobuqiniso bencwadi kanye nezinto ezikuyo.\n\n13 Futhi akuyikuba bikho namunye oyoyibona, ngaphandle kwalabo abambalwa ngokwentando kaNkulunkulu, ukuze banikeze ubufakazi ngezwi lakhe kubantwana babantu; ngokuba iNkosi uNkulunkulu ishilo ukuthi amazwi abathembekileyo ayokhuluma kube sengathi aphuma kwabafileyo.\n\n14 Ngalokho-ke, iNkosi uNkulunkulu iyoqhubeka nokwambula amazwi encwadi; futhi ngomlomo wofakazi abaningi njengokubona kukuhle kuyo iyoliqinisekisa izwi layo; futhi maye kulowo owenqaba izwi likaNkulunkulu!\n\n15 Kepha bheka, kuyokwenzeka ukuthi iNkosi uNkulunkulu iyothi kulowo eyomlethela lencwadi: Thatha lamazwi angavaliwe uwayise komunye, ukuze awabonise ofundileyo, athi: Funda lapha, ngiyakuncenga. Futhi ofundileyo uyokuthi: Letha lapha incwadi, ngizowafunda.\n\n16 Manje, ngenxa yodumo lomhlaba kanye nokuthola inzuzo bayokusho lokhu, hhayi ngokufuna udumo lukaNkulunkulu.\n\n17 Futhi indoda iyothi: Angikwazi ukuyiletha incwadi, ngokuba ivaliwe.\n\n18 Emva kwalokho ofundile uyokuthi: Ngeke ngikwazi ukuyifunda.\n\n19 Ngalokho-ke kuyokwenzeka, ukuthi iNkosi uNkulunkulu iyoyiyisa futhi incwadi kanye namazwi ayo kulowo ongafundile; indoda engafundile iyokuthi: Angifundile.\n\n20 Emva kwalokho iNkosi uNkulunkulu iyokuthi kuye: Abafundile abayikuwafunda, ngokuba bawenqabile, futhi ngiyakwazi ukwenza umsebenzi wami; ngalokho-ke uyowafunda lawo mazwi engiyokunika wona.\n\n21 Ungazithinti lezo zinto ezivaliweyo, ngokuba ngiyoziveza ngesikhathi sami esifanele; ngokuba ngizobakhombisa abantwana babantu ukuthi ngiyakwazi ukwenza umsebenzi wami.\n\n22 Ngalokho-ke, uma usuwafundile amazwi engikuyale ngawo, futhi wabathola ofakazi engikuthembise bona, emva kwalokho uyoyivala incwadi futhi, bese uyifihla kimi, ukuze ngiwagcine lawo mazwi ongawafundanga, kuze kuthi ngibone kufanele ngokuhlakanipha kwami ukuthi ngizambule zonke izinto kubantwana babantu.\n\n23 Ngokuba bheka, nginguNkulunkulu; futhi nginguNkulunkulu wezimangaliso; futhi ngizowukhombisa umhlaba ukuthi ngiyefana izolo, namuhla, futhi naphakade; futhi angisebenzi phakathi kwabantwana babantu ngaphandle kokuthi kube ngokokholo lwabo.\n\n24 Futhi phezu kwalokho kuyokwenzeka ukuthi iNkosi iyokuthi kulowo oyofunda lawo mazwi ayoyiswa kuye:\n\n25 Ngokubona ukuthi lababantu basondela eduze nami ngemilomo yabo, futhi nangezindebe zabo bayangidumisa, kepha baziqhelisele kude izinhliziyo zabo kimi, futhi nokungesaba kwabo kufundiswa ngokomyalelo wabantu—\n\n26 Ngakho-ke, ngizoqhubeka nokwenza umsebenzi omangalisayo phakathi kwalaba bantu, yebo, umsebenzi omangalisayo nesimangaliso, ngokuba ukuhlakanipha kwabahlakaniphileyo nabafundileyo babo kuyoshabalala, nokwazi kwabanokuqonda babo kuyosithezwa.\n\n27 Futhi maye kulabo abafuna ngokujula ukufihla amasu abo eNkosini! Futhi imisebenzi yabo isebumnyameni; futhi bathi: Ngubani osibonayo, futhi ngubani osaziyo na? Futhi phezu kwalokho bathi: Ngempela, ukuphendula kwakho izinto zibheke phansi kuyofaniswa njengobumba lombumbi. Kepha bheka, ngiyobakhombisa, kusho iNkosi yamaBandla, ukuthi ngiyayazi yonke imisebenzi yabo. Ngokuba ngabe umsebenzi uyokusho yini kulowo owenzileyo ukuthi, akangenzanga na? Noma lokho okubunjiweyo kuyokusho yini kulowo okubumbileyo ukuthi wayengenakuqonda na?\n\n28 Kepha bheka, kusho iNkosi yamaBandla: ngizobakhombisa abantwana babantu ukuthi kuseyisikhashana nje esincane kakhulu futhi iLebanoni iphendulwe ibe yinsimu enothile; futhi insimu enothile iyothathwa njengehlathi.\n\n29 Futhi ngalo lolo suku izithuli ziyowezwa amazwi aleyo ncwadi, futhi amehlo ezimpumputhe ayobona ekufiphaleni nasebumnyameni.\n\n30 Futhi abathobekile nabo bayokwanda, intokozo yabo iyokuba seNkosini, abampofu phakathi kwabantu bayojabula ngoNgcwele ka-Israyeli.\n\n31 Ngokuba ngempela njengoba iNkosi iphila bayobona ukuthi lowo omubi wenziwe waba yize, futhi isedeleli sishisiwe, futhi bonke labo ababheke ububi basusiwe;\n\n32 Ngokunjalo nalabo abenza umuntu abe yisoni ngezwi, futhi bambekele ugibe lowo obakhuzayo esangweni, futhi babuyisele abalungile eceleni njengento engelutho.\n\n33 Ngakho-ke, isho kanje iNkosi, eyahlenga u-Abrahama, mayelana nendlu kaJakobe: UJakobe manje akaseyikuba namahloni, noma ubuso bakhe manje buphaphatheke.\n\n34 Kepha uma ebona abantwana bakhe, umsebenzi wezandla zami, phakathi kwakhe, bayolingcwelisa igama lami, futhi bamngcwelise oNgcwele kaJakobe, futhi bayomesaba uNkulunkulu ka-Israyeli.\n\n35 Ngokunjalo nalabo abaduka ngokomoya bayoba nokuqonda, futhi labo abavungama bayoyifunda imfundiso.\n\n", "2-ne 28": "[center][font_size=26]Isahluko 28[/font_size][/center]\n\n[i]Amaningi amabandla amanga ayokwakhiwa ngezinsuku zokugcina—Ayofundisa amanga, ize, kanye nezimfundiso eziwubuwula—Ukuhlubuka kuyovama ngenxa yabafundisi bamanga—Udeveli uyodlanga ezinhliziyweni zabantu—Uyofundisa yonke inhlobo yezimfundiso zamanga. Cishe ngonyaka wama 559 kuya kowama 545 ngaphambi kokuzalwa kukaKristu.[/i]\n\n1 Manje, bhekani, bafowethu, sengikhulumile kini, njengokuba uMoya ungiphoqile; ngalokho-ke, ngiyazi ukuthi lokhu kufanele ngempela kwenzeke.\n\n2 Futhi izinto eziyobhalwa kuleyo ncwadi ziyoba ngeziyigugu elikhulu kubantwana babantu, futhi ikakhulukazi kuyo inzalo yethu, eyinsalela yendlu ka-Israyeli.\n\n3 Ngokuba kuyokwenzeka ngalolo suku ukuthi amabandla akhiwe, kodwa hhayi eNkosini, lapho omunye eyothi komunye: Bheka, mina, yimi engingoweNkosi; futhi abanye bayothi: Mina, yimi engingoweNkosi; futhi wonke umuntu uyokusho kanjalo owakhe amabandla, kepha hhayi eNkosini—\n\n4 Futhi ayobanga elinye nelinye; futhi abaphristi bawo bayobanga omunye nomunye, futhi bayofundisa ngokwemfundo yabo, futhi bawuphike uMoya oyiNgcwele, okuyiwona onikeza ukukhuluma.\n\n5 Futhi baphika amandla kaNkulunkulu, oNgcwele ka-Israyeli; futhi bathi kubantu: Lalelani thina, nizwe umyalelo wethu; ngokuba bhekani akekho uNkulunkulu namuhla, ngokuba iNkosi noMkhululi isiwenzile umsebenzi wayo, futhi isinikeze amandla ayo kubantu;\n\n6 Bhekani, lalelani umyalelo wami; uma beyokuthi kukhona isimangaliso esenzekile ngesandla seNkosi, ningakukholwa lokho; ngokuba ngalolusuku akayena uNkulunkulu wezimangaliso; usewenzile umsebenzi wakhe.\n\n7 Yebo, futhi kuyoba khona abaningi abayothi: Dlana, phuza, futhi ujabule, ngokuba kusasa sizofa; futhi kuyo kuba kuhle kithi.\n\n8 Futhi phezu kwalokho kuyoba khona abaningi abayothi: Dlana, phuza, futhi ujabule; nokho, mesabe uNkulunkulu—akayikukubeka cala ekwenzeni isono esincane; yebo, qamba amanga kancane, sizakala ngomunye ngenxa yamazwi akhe, mbela umakhelwane wakho umgodi; akukho bungozi kulokhu; futhi yenza zonke lezi zinto, ngokuba kusasa sizofa; futhi uma kungukuthi sinecala, uNkulunkulu uyosishaya ngemivimbo embalwa, ekugcineni siyosindiswa embusweni kaNkulunkulu.\n\n9 Yebo, futhi kuyoba khona abaningi abayofundisa ngalendlela, amanga kanye nangeze kanye nezimfundiso eziwubuwula, bayokhukhumala ezinhliziyweni zabo, bafune ngokujula ukufihla amasu abo eNkosini; futhi imisebenzi yabo iyoba sebumnyameni.\n\n10 Futhi igazi labangcwele liyokhala emhlabathini ngokumelene nabo.\n\n11 Yebo, bonke baphambukile endleleni; bangenwe yinkohlakalo.\n\n12 Ngenxa yokuziqhenya, nangenxa yabafundisi bamanga, nemfundiso yamanga, amabandla abo angenwe yinkohlakalo, futhi amabandla abo aphakeme; ngenxa yokuziqhenya bakhukhumele.\n\n13 Baphanga abampofu ngenxa yezindlu zabo ezingcwele ezinhle; baphanga abampofu ngenxa yezingubo zabo ezinhle; futhi bahlupha abamnene nabampofu ngenhliziyo, ngoba ekuziqhenyeni kwabo bakhukhumele.\n\n14 Bagqoka izintamo ezilukhuni kanye namakhanda aphakeme; yebo, futhi ngenxa yokuziqhenya, nobubi, nezinengiso, nobufebe, bonke badukile ngaphandle kwabayingcosana, abangabalandeli baKristu abathobekile; nokho, bayaholwa, kuze kuthi ngezikhathi eziningi baphambuke ngenxa yokuthi bafundiswa ngemiyalo yabantu.\n\n15 O abahlakaniphileyo, nabafundile, kanye nabacebile, abakhukhumele ekuziqhenyeni kwezinhliziyo zabo, kanye nabo bonke labo abashumayela izimfundiso zamanga, nabo bonke labo abenza ubufebe, futhi baphendukezele indlela eqondile yeNkosi, maye, maye, maye kubo, kusho iNkosi uNkulunkulu uSomandla, ngokuba bayophonswa phansi esihogweni!\n\n16 Maye kubo labo ababuyisela eceleni abalungile njengento engelutho futhi bahlambalaze lokho okuhle, futhi nabathi kuyinto engenamsebenzi! Ngokuba usuku luyeza lapho iNkosi uNkulunkulu masinyane iyobahambela abantu basemhlabeni; futhi ngalolo suku lapho sebevuthwe ngokugcwele ebubini obukhulu bayofa.\n\n17 Kepha bheka, uma abantu basemhlabeni bengaphenduka ebubini babo nasezinengisweni abayikubhujiswa, kusho iNkosi yamaBandla.\n\n18 Kepha bheka, lelo bandla elikhulu nelinengekile, isifebe somhlaba wonke, kufanele liwele emhlabeni, futhi kuyoba kukhulu ukuwa kwalo.\n\n19 Ngokuba umbuso kadeveli kufanele uzanyazanyiswe, futhi labo abangabawo kufanele ukuthi baphehlelwe ekuphendukeni, noma udeveli uzobabamba ngamaketanga akhe aphakade, futhi baphehlelwe entukuthelweni futhi balahleke ngokomoya;\n\n20 Ngokuba bheka, ngalolo suku uyodlanga ezinhliziyweni zabantwana babantu, futhi abaphehle ukuze bathukuthelele lokho okuhle.\n\n21 Futhi abanye uyobathulisa, futhi elokhu ebakhohlisa ukuthi balondeke ngokwasenyameni, ukuze bathi: Konke kulungile eSiyoni; yebo, iSiyoni iyaphumelela, konke kuhle—futhi ngaleyo ndlela udeveli uyoyilutha imiphefumulo yabo, futhi abahole ngobuqili abayise phansi esihogweni.\n\n22 Futhi bheka, abanye uyabakhohlisa, futhi abatshele ukuthi asikho isihogo; futhi uthi kubo: Mina angisiye udeveli, ngokuba akekho—futhi ubanyenyezela kanje ezindlebeni zabo, aze ababambe ngamaketanga akhe asabekayo, abayise lapho kungasekho khona ukukhululwa.\n\n23 Yebo, babanjwa ngokufa, kanye nangesihogo; futhi ukufa, kanye nesihogo, kanye nodeveli, futhi bonke labo ababanjwe ngazo lezi zinto kumele bame phambi kwesihlalo sobukhosi sikaNkulunkulu, futhi bahlulelwe ngokwemisebenzi yabo, ukusuka lapho sekufanele baye endaweni elungiselelwe bona, ngisho ichibi lomlilo kanye nesibabuli, okuwukuhlupheka okungenakuphela.\n\n24 Ngakho-ke, maye kulowo okhululekile eSiyoni!\n\n25 Maye kulowo omemeza ethi: Konke kulungile!\n\n26 Yebo, maye kulowo olalela imiyalelo yabantu, futhi aphike amandla kaNkulunkulu, nesipho sikaMoya oyiNgcwele!\n\n27 Yebo, maye kulowo othi: Sesithole okwanele, futhi asisakudingi okunye!\n\n28 Futhi ukuphetha, maye kubo bonke labo abathuthumelayo, futhi abathukuthele ngenxa yeqiniso likaNkulunkulu! Ngokuba bheka, lowo owakhe phezu kwedwala ulemukela ngokuthokoza; futhi lowo owakhe phezu kwesisekelo esiyisihlabathi uyathuthumela funa awe.\n\n29 Maye kulowo oyokuthi: Sesilitholile izwi likaNkulunkulu, futhi asisalidingi elinye izwi likaNkulunkulu, ngokuba sanele!\n\n30 Ngokuba bheka, isho kanje iNkosi uNkulunkulu: Ngiyobanika abantwana babantu umugqa phezu komunye umugqa, umyalelo phezu komunye umyalelo, ingcosana lapha nengcosana laphaya; futhi babusisiwe labo abalalela imiyalelo yami, futhi baboleke indlebe ekuqondiseni kwami, ngokuba bayofunda ukuhlakanipha; ngokuba kulowo omukelayo ngiyomnika okunye; futhi kulabo abayothi, Sesanele, kubo kuyothathwa ngisho nalokho abanakho.\n\n31 Uqalekisiwe lowo obeka ithemba lakhe kumuntu, noma enze inyama ibe yingalo yakhe, noma olalela imiyalelo yabantu, ngaphandle uma imiyalelo yabo inikwa ngamandla kaMoya oyiNgcwele.\n\n32 Maye kubo abeZizwe, kusho iNkosi uNkulunkulu wamaBandla! Ngokuba naphezu kokuba ingalo yami ngiyoyelulela kubo usuku nosuku, bayongiphika; nokho, ngiyokuba nesihawu kubo, kusho iNkosi uNkulunkulu, uma beyophenduka futhi beze kimi; ngokuba ingalo yami yeluliwe lonke usuku, kusho iNkosi uNkulunkulu wamaBandla.\n\n", "2-ne 29": "[center][font_size=26]Isahluko 29[/font_size][/center]\n\n[i]Abaningi beZizwe bayoyenqaba iNcwadi kaMormoni—Bayothi, Asilifuni elinye iBhayibheli—INkosi ikhuluma ezizweni eziningi—Iyokwahlulela umhlaba ngezincwadi eziyobe zibhaliwe. Cishe ngonyaka wama 559 kuya kowama 545 ngaphambi kokuzalwa kukaKristu.[/i]\n\n1 Kepha bheka, kuyoba khona abaningi—ngalolo suku lapho sengiqhubeka nokwenza umsebenzi omangalisayo phakathi kwabo, ukuze ngikhumbule izivumelwano zami engizenzile kubantwana babantu, ukuze ngelule isandla sami futhi okwesibili ukubuyisela abantu bami, okungabendlu ka-Israyeli;\n\n2 Futhi phezu kwalokho, ukuze ngikhumbule izethembiso engazenza kuwe, Nefi, futhi ngokunjalo nakuyihlo, ukuthi ngiyoyikhumbula inzalo yenu; futhi nokuthi amazwi enzalo yenu ayovela ephuma emlonyeni wami eya kuyo inzalo yenu; futhi amazwi ami ayohamba ngamandla aye nasemikhawulweni yomhlaba, abe yisibonakaliso kubantu bami, okungabendlu ka-Israyeli;\n\n3 Futhi ngenxa yokuthi amazwi ami ayohamba ngamandla—abaningi beZizwe bayothi: IBhayibheli! IBhayibheli! Sinalo iBhayibheli, futhi angeke kube khona elinye iBhayibheli.\n\n4 Kepha isho kanje iNkosi uNkulunkulu: O ziwula, bayoba nalo iBhayibheli; futhi liyovela kuwo amaJuda, abantu bami bakudala besivumelwano. Futhi ngabe bawabonga ngani amaJuda ngalelo Bhayibheli abalithola kuwo na? Yebo, ngabe abeZizwe baqondeni na? Ngabe bayazikhumbula yini izinhlupheko, nemisebenzi, nemizamo emikhulu yamaJuda, kanye nenkuthalo yawo kimi, ekuletheni insindiso kwabeZizwe na?\n\n5 O nina beZizwe, nike nawakhumbula amaJuda, abantu bami bakudala besivumelwano na? Cha; kepha niwaqalekisile, futhi nawazonda, futhi anizange nifune ukuwabuyisa. Kepha bhekani, ngiyozibuyisa zonke lezi zinto phezu kwamakhanda enu uqobo; ngokuba mina Nkosi angibakhohliwe abantu bami.\n\n6 Wena siwula, oyokuthi: IBhayibheli, thina sinalo iBhayibheli, asilidingi elinye iBhayibheli. Ngabe nalithola yini iBhayibheli ngaphandle kokuthi kwaba ngenxa yamaJuda na?\n\n7 Anazi yini ukuthi kunezizwe eziningi kunesisodwa na? Anazi yini ukuthi Mina, Nkosi Nkulunkulu wenu, ngibadalile bonke abantu, futhi nokuthi ngiyabakhumbula labo abaseziqhingini zolwandle; futhi nokuthi ngibusa emazulwini phezulu nasemhlabeni phansi; futhi ngiletha izwi lami kubantwana babantu, yebo, ngisho naphezu kwazo zonke izizwe zomhlaba na?\n\n8 Ngalokho-ke nivungamelani, ngenxa yokuthi niyothola okuningi ngezwi lami na? Anazi yini ukuthi ubufakazi bezizwe ezimbili bungubufakazi kini bokuthi mina nginguNkulunkulu, nokuthi ngikhumbula isizwe esisodwa njengesinye na? Ngalokho-ke, ngikhuluma amazwi afanayo kwesinye isizwe njengakwesinye. Futhi uma izizwe ezimbili ziyoba khona ndawonye nobufakazi bezizwe ezimbili buyoba khona ndawonye futhi.\n\n9 Futhi ngikwenza lokhu ukuze ngikhombise kwabaningi ukuthi ngiyafana izolo, namuhla, naphakade; futhi nokuthi ngikhuluma amazwi ami njengokuthanda kwami. Futhi ngenxa yokuthi ngikhulume izwi elilodwa akufanele nicabange ukuthi ngeke ngisalikhuluma elinye; ngokuba umsebenzi wami awukakapheli; noma ngeke uphele kuze kube sekupheleni komuntu, noma kusukela kuleso sikhathi kuyaphambili ingunaphakade.\n\n10 Ngalokho-ke, ngenxa yokuthi ninalo iBhayibheli akufanele nicabange ukuthi liqukethe wonke amazwi ami; noma nicabange ukuthi angizange ngenze okunye okuningi ukuthi kubhalwe.\n\n11 Ngokuba ngiyala bonke abantu, empumalanga nasentshonalanga, enyakatho, naseningizimu, kanye naseziqhingini zolwandle, ukuthi bawabhale amazwi engiwakhuluma kubo; ngokuba ezincwadini eziyobhalwa ngiyowehlulela umhlaba, wonke umuntu ngokwemisebenzi yakhe, ngokwalokho okubhaliwe.\n\n12 Ngokuba bheka, ngiyokhuluma kumaJuda futhi ayokubhala lokho; futhi ngokunjalo ngiyokhuluma kumaNefi futhi nawo ayokubhala lokho; futhi ngokunjalo ngiyokhuluma kwezinye izizwana zendlu ka-Israyeli, engiziholele kude; futhi nazo ziyokubhala lokho; futhi ngokunjalo ngiyokhuluma kuzo zonke izizwe zomhlaba futhi nazo ziyokubhala lokho.\n\n13 Futhi kuyokwenzeka ukuthi amaJuda ayokuba namazwi amaNefi, futhi namaNefi ayokuba namazwi amaJuda; futhi amaNefi kanye namaJuda ayokuba namazwi ezizwana ezilahlekile zika-Israyeli; futhi izizwana ezilahlekile zika-Israyeli ziyokuba namazwi amaNefi kanye nawamaJuda.\n\n14 Futhi kuyokwenzeka ukuthi abantu bami, okungabendlu ka-Israyeli, bayoqoqelwa ekhaya emazweni okungawabo; futhi nezwi lami ngokunjalo liyohlanganiswa libe linye. Futhi ngiyobakhombisa labo abalwa nezwi lami kanye nabantu bami, okungabendlu ka-Israyeli, ukuthi nginguNkulunkulu, futhi nokuthi ngavumelana no-Abrahama ukuthi ngiyoyikhumbula inzalo yakhe ingunaphakade.\n\n", "2-ne 30": "[center][font_size=26]Isahluko 30[/font_size][/center]\n\n[i]AbeZizwe abaphendukile bayobalwa kanye nabantu besivumelwano—Amaningi amaLamani kanye namaJuda ayolikholwa izwi futhi athandeke—U-Israyeli uyobuyiselwa futhi ababi babhujiswe. Cishe ngonyaka wama 559 kuya kowama 545 ngaphambi kokuzalwa kukaKristu.[/i]\n\n1 Manje bhekani, bafowethu abathandekayo, ngizokhuluma kini; ngokuba mina, Nefi, anginakuvuma ukuthi nicabange ukuthi nilunge kakhulu kunalokho abeZizwe abayoba yikho. Ngokuba bhekani, ngaphandle kokuthi nigcine imiyalelo kaNkulunkulu nonke ngokufanayo niyolahleka; futhi ngenxa yamazwi akhulunyiwe akudingi nicabange ukuthi abeZizwe babhujisiwe baphela nya.\n\n2 Ngokuba bhekani, ngithi kini ngangobuningi babeZizwe abayophenduka bayokuba ngabantu besivumelwano beNkosi; futhi ngobuningi bamaJuda abangeyukuphenduka bayolahlwa; ngokuba iNkosi ayenzi sivumelwano namunye ngaphandle kwalabo abaphendukayo futhi bakholwe kuyo iNdodana yayo, engoNgcwele ka-Israyeli.\n\n3 Manje, sengizophrofetha ikakhulukazi mayelana namaJuda kanye nabeZizwe. Ngokuba emva kokuba incwadi engikhulume ngayo iyovela, futhi ibhalelwe abeZizwe, futhi iphinde ivalelwe eNkosini, kuyoba khona abaningi abayowakholwa lawo mazwi abhaliwe; futhi bayowathatha bawayise kuyo insalela yenzalo yethu.\n\n4 Futhi emva kwalokho insalela yenzalo yethu iyokwazi mayelana nathi, ukuthi saphuma kanjani eJerusalema, futhi nokuthi yona iwuzalo lwamaJuda.\n\n5 Futhi ivangeli likaJesu Kristu liyomenyezelwa phakathi kwabo; ngalokho-ke, bayobuyiselwa olwazini loyise, futhi ngokunjalo nasolwazini lukaJesu Kristu, owayekhona phakathi koyise.\n\n6 Futhi emva kwalokho bayothokoza; ngokuba bayokwazi ukuthi kuyisibusiso kubo esivele esandleni sikaNkulunkulu; futhi izingqweqwe zabo zobumnyama ziyoqala ukuwa emehlweni abo; futhi eziningi izizukulwane aziyikudlula phakathi kwabo, ngaphandle kokuthi bayoba ngabantu abamsulwa futhi nabathandekayo.\n\n7 Futhi kuyokwenzeka ukuthi amaJuda ahlakazekile nawo ayoqala ukukholwa kuKristu; futhi ayoqala ukubuthana phezu kobuso balelizwe; futhi ngangobuningi balabo abayokholwa kuKristu nabo bayokuba ngabantu abathandekayo.\n\n8 Futhi kuyokwenzeka ukuthi iNkosi uNkulunkulu iyowuqala umsebenzi wayo phakathi kwazo zonke izizwe, imindeni, izilimi, nakubantu, ukuletha ukubuyiselwa kwabantu bayo emhlabeni.\n\n9 Futhi ngokulunga iNkosi uNkulunkulu iyobahlulela abampofu, futhi isole ngokulingana abathobileyo bomhlaba. Futhi iyowushaya umhlaba ngenduku yomlomo wayo; nangomphefumulo wezindebe zayo iyobabulala ababi.\n\n10 Ngokuba isikhathi siyeza masinyane lapho iNkosi uNkulunkulu iyokwenza ukwahlukana okukhulu phakathi kwabantu, futhi ababi iyobabhubhisa; futhi iyobasindisa abantu bayo, yebo, ngisho noma ngabe kungukuthi kufanele ibhubhise ababi ngomlilo.\n\n11 Futhi ukulunga kuyoba yibhande lezinkalo zayo, nokuthembeka yibhande lamanyonga ayo.\n\n12 Futhi ngaleso sikhathi impisi iyohlala nemvu; futhi ingwe iyolala phansi nomntwana, kanye nenkonyane, kanye nomntwana webhubesi, kanye nokukhuluphalisiweyo, ndawonye; futhi ingane encane iyozihola.\n\n13 Inkomazi kanye nebhele kuyoklaba; abancane bazo bayolala phansi ndawonye; futhi ibhubesi liyodla utshani njengenkabi.\n\n14 Umntwana oncelayo uyodlala emgodini webululu, futhi umntwana olunyuliweyo uyofaka isandla sakhe emhhumeni kamantshingeyana.\n\n15 Abayikulimaza noma babhubhise kuyo yonke intaba yami engcwele; ngokuba umhlaba uyogcwala ulwazi lweNkosi njengamanzi emboze ulwandle.\n\n16 Ngalokho-ke, izinto zezizwe zonke ziyokwembulwa; yebo, zonke izinto ziyokwembulwa kubantwana babantu.\n\n17 Akukho lutho oluyimfihlo ngaphandle kokuthi luyovezwa; akukho msebenzi wobumnyama ngaphandle kokuthi uyokwenziwa ubonakale ekukhanyeni; futhi akukho lutho oluboshwe emhlabeni ngaphandle kokuthi luyokhululwa.\n\n18 Ngalokho-ke, zonke izinto ezavezelwa abantwana babantu kuyokuthi ngalolo suku zambulwe; futhi uSathane akaseyikuba namandla phezu kwezinhliziyo zabantwana babantu, isikhathi eside. Manje, bafowethu abathandekayo, sengenza isiphetho senkulumo yami.\n\n", "2-ne 31": "[center][font_size=26]Isahluko 31[/font_size][/center]\n\n[i]UNefi uchaza ukuthi kungani uKristu abhabhadiswa—Abantu kufanele balandele uKristu, babhabhadiswe, bemukele uMoya oyiNgcwele, futhi babekezele kuze kube sekugcineni ukuze basindiswe—Ukuphenduka kanye nombhabhadiso kuyisango eliya endleleni engumngcingo nencane—Ukuphila okuphakade kuza kulabo abagcina imiyalelo emva kombhabhadiso. Cishe ngonyaka wama 559 kuya kowama 545 ngaphambi kokuzalwa kukaKristu.[/i]\n\n1 Manje mina, Nefi, ngenza isiphetho sokuprofetha kwami kini, bafowethu abathandekayo. Futhi ngeke ngisabhala ngaphandle kwezinto ezimbalwa nje, engaziyo ukuthi kufanele nakanjani zenzeke; futhi ngeke ngisabhala ngaphandle kwamagama ambalwa omfowethu uJakobe.\n\n2 Ngalokho-ke, izinto engizibhalile ziyanganelisa, ngaphandle nje kwamazwi ambalwa okufanele ngiwakhulume mayelana nemfundiso kaKristu; ngalokho-ke, ngizokhuluma kini ngokusobala, ngokusobala kokuphrofetha kwami.\n\n3 Ngokuba umphefumulo wami uyathokoza ngokusobala; ngokuba iNkosi uNkulunkulu isebenza ngalendlela phakathi kwabantwana babantu. Ngokuba iNkosi uNkulunkulu inika ukukhanya kwabanokuqonda; ngokuba ikhuluma kubantu ngokolimi lwabo, ngokuqonda kwabo.\n\n4 Ngalokho-ke, ngifuna ukuthi nikhumbule ukuthi ngikhulumile kini ngokuphathelene nalowo mphrofethi lowo iNkosi eyangikhombisa yena, oyobhabhadisa iMvana kaNkulunkulu, eyosusa izono zomhlaba.\n\n5 Manje, uma iMvana kaNkulunkulu, yona ingcwele, inesidingo sokubhabhadiswa ngamanzi, ukugcwalisa konke ukulunga, O pho, sikhulu kangakanani isidingo sethu, sibe singekho ngcwele, sokuthi sibhabhadiswe, yebo, ngisho nangamanzi!\n\n6 Manje, ngizonibuza, bafowethu abathandekayo, ukuthi kwenzeka kanjani ukuthi iMvana kaNkulunkulu igcwalise konke ukulunga ngokubhabhadiswa ngamanzi na?\n\n7 Anazi yini ukuthi yayingcwele na? Kepha naphezu kokuthi ingcwele, yakhombisa kubantwana babantu ukuthi, ngokwasenyameni iyazithoba phambi kukaBaba, futhi iyafakaza kuBaba ukuthi iyomlalela ekugcineni imiyalelo yakhe.\n\n8 Ngalokho-ke, emva kokuba seyibhabhadiswe ngamanzi uMoya oyiNgcwele wehlela phezu kwayo unjengesimo sejuba.\n\n9 Futhi phezu kwalokho, kukhombisa kubantwana babantu ukuba ngumncingo kwendlela, kanye nobuncane besango, okufanele bangene ngalo, yona isisenzile isibonelo phambi kwabo.\n\n10 Futhi yathi kubantwana babantu: Ngilandeleni. Ngalokho-ke, bafowethu abathandekayo, singamlandela yini uJesu ngaphandle kokuthi sizimisele ukuthi sigcine imiyalelo kaBaba na?\n\n11 Futhi uBaba wathi: Phendukani, phendukani, futhi nibhabhadiswe egameni leNdodana yami eThandekayo.\n\n12 Futhi phezu kwalokho, izwi leNdodana lafika kimi, lithi: Lowo obhabhadiswe egameni lami, uBaba uyomnika uMoya oyiNgcwele, njengami; ngalokho-ke, ngilandeleni, futhi nenze izinto enibone ngizenza.\n\n13 Ngalokho-ke, bafowethu abathandekayo, ngiyazi ukuthi uma niyolandela iNdodana, ngenhloso egcwele enhliziyweni, ningabi nakuzenzisa kanye nankohliso phambi kukaNkulunkulu, kepha ngenhloso yangempela, niphenduka ezonweni zenu, nifakaza kuBaba ukuthi nizimisele ukubizwa ngegama likaKristu, ngombhabhadiso—yebo, ngokulandela iNkosi yenu kanye nomSindisi wenu nehlele phansi emanzini, njengokwezwi lakhe, bhekani, emva kwalokho niyophiwa uMoya oyiNgcwele; yebo, emva kwalokho kuza umbhabhadiso womlilo kanye nokaMoya oyiNgcwele; futhi ngaleso sikhathi ningakhuluma ngolimi lwezingelosi, futhi nimemeze indumiso koNgcwele ka-Israyeli.\n\n14 Kepha, bhekani, bafowethu abathandekayo, njengoba lamagama alandelayo ekhombisa kweza izwi leNdodana kimi, lithi: Emva kokuba seniphendukile ezonweni zenu, nafakaza kuBaba ukuthi nizimisele ukugcina imiyalelo yami, ngombhabhadiso wamanzi, futhi nezwa umbhabhadiso womlilo kanye nokaMoya oyiNgcwele, futhi senikwazi ukukhuluma ngolimi olusha, yebo, ngisho nangolimi lwezingelosi, futhi emva kwalokhu ningiphike, bekuyoba ngcono kini ukuthi beningangazanga.\n\n15 Futhi ngezwa izwi livela kuBaba, lithi: Yebo, amazwi oThandekayo wami ayiqiniso futhi athembekile. Lowo oyobekezela kuze kube sekugcineni, yilowo kanye oyosindiswa.\n\n16 Manje, bafowethu abathandekayo, ngiyazi ngalokhu ukuthi ngaphandle kokuthi umuntu abekezele kuze kube sekugcineni, ngokulandela isibonelo seNdodana kaNkulunkulu ophilayo, akanakusindiswa.\n\n17 Ngalokho-ke, yenzani lezo zinto enginitshele zona ukuthi ngizibonile ukuthi iNkosi yenu kanye noMkhululi wenu uyozenza; ngokuba, ngalesi sizathu zibonisiwe kimi, ukuze nilazi isango okufanele ningene ngalo. Ngokuba isango okufanele ningene ngalo ngukuphenduka kanye nokubhabhadiswa ngamanzi; bese kuza ukuthethelelwa kwezono zenu ngomlilo kanye nangoMoya oyiNgcwele.\n\n18 Futhi ngaleso sikhathi senikulendlela engumngcingo nencane eholela ekuphileni okuphakade; yebo, seningene ngesango; senenze njengokwemiyalo kaBaba kanye neNdodana; futhi senamukele uMoya oyiNgcwele, ofakaza ngoBaba kanye neNdodana, ekugcwaliseni isethembiso asenzile, sokuthi uma ningena ngendlela niyosithola.\n\n19 Manje, bafowethu abathandekayo, emva kokuthi seningene kulendlela engumngcingo futhi nencane, ngizonibuza ukuthi ngabe konke sekwenziwe na? Bhekani, ngithi kini, Cha; ngokuba beningenakufika kude kangaka ngaphandle kokuthi kungezwi likaKristu nokukholwa kuye okungenakunyakaziswa, nethembela ngokugcwele kuzo izenzo zakhe ezinhle lowo onamandla okusindisa.\n\n20 Ngalokho-ke, kufanele niphikelele ngokwethembeka kuKristu, ninethemba elimsulwa elipheleleyo, kanye nothando lukaNkulunkulu kanye nolwabantu bonke. Ngalokho-ke, uma niyophikelela, nizitike ngezwi likaKristu, futhi nibekezele kuze kube sekugcineni, bhekani, usho kanje uBaba: Niyoba nokuphila okuphakade.\n\n21 Manje, bhekani, bafowethu abathandekayo, yiyo lena yindlela; futhi akukho nayinye enye indlela noma igama elinikwe ngaphansi kwezulu umuntu angasindiswa ngalo embusweni kaNkulunkulu. Manje, bhekani, lokhu yimfundiso kaKristu, futhi yiyona mfundiso kuphela eyiqiniso kaBaba, kanye neyeNdodana, kanye nekaMoya oyiNgcwele, okunguNkulunkulu munye, ongenasiphelo. Amen.\n\n", "2-ne 32": "[center][font_size=26]Isahluko 32[/font_size][/center]\n\n[i]Izingelosi zikhuluma ngamandla kaMoya oyiNgcwele—Abantu kufanele bathandaze futhi bathole ulwazi ngokwabo kuMoya oyiNgcwele. Cishe ngonyaka wama 559 kuya kowama 545 ngaphambi kokuzalwa kukaKristu.[/i]\n\n1 Manje, bhekani, bafowethu abathandekayo, ngicabanga ukuthi niyazindla ngandlela thize ezinhliziyweni zenu mayelana nalokho okufanele nikwenze emva kokuthi seningenile ngalendlela. Kepha, bhekani, nizindlelani ngalezi zinto ezinhliziyweni zenu na?\n\n2 Anikhumbuli yini ukuthi ngishilo kini ukuthi emva kokuthi senamukele uMoya oyiNgcwele ningakhuluma ngolimi lwezingelosi na? Manje, ningakhuluma kanjani ngolimi lwezingelosi ngaphandle kokuthi kube ngoMoya oyiNgcwele na?\n\n3 Izingelosi zikhuluma ngamandla kaMoya oyiNgcwele; ngalokho-ke, zikhuluma amazwi kaKristu. Ngalokho-ke, ngithe kini, zitikeni ngamazwi kaKristu; ngokuba bhekani, amazwi kaKristu azonitshela zonke izinto okufanele nizenze.\n\n4 Ngalokho-ke, manje emva kokuthi sengikhulume lamazwi, uma ningawaqondi kuyoba ngenxa yokuthi anibuzi, noma aningqongqothi; ngalokho-ke, aninakulethwa ekukhanyeni, kepha kufanele nishabalale nisebumnyameni.\n\n5 Ngokuba bhekani, ngiyaphinda ngiyasho kini ukuthi uma niyongena ngalendlela, futhi namukele uMoya oyiNgcwele, uyonikhombisa zonke izinto okufanele nizenze.\n\n6 Bhekani, lokhu yimfundiso kaKristu, futhi akuyikubakhona enye imfundiso eyonikwa kuze kube semva kokuba esezibonakalisile kini esenyameni. Futhi uma esezibonakalisile kini esenyameni, lezozinto ayozisho kini anibozama ukuthi nizenze.\n\n7 Manje mina, Nefi, angisenakusho okuningi; uMoya uyakuvimba ukukhuluma kwami, futhi ngishiywa ukuthi ngilile ngenxa yokungakholwa, kanye nobubi, kanye nokungazi, kanye nokuba ngontamo lukhuni kwabantu; ngokuba abazukulufuna ulwazi, noma baluqonde ulwazi olukhulu, uma benikwa lona ngokusobala, ngisho noma lusobala njengezwi lingaba njalo.\n\n8 Manje, bafowethu abathandekayo, ngiyabona ukuthi nisazindla ezinhliziyweni zenu; futhi kuyangidabukisa ukuthi kufanele ngikhulume mayelana nalento. Ngokuba uma ningalalela uMoya ofundisa umuntu ukuthandaza, niyokwazi ukuthi kufanele nithandaze; ngokuba umoya omubi awumfundisi umuntu ukuthi athandaze, kepha umfundisa ukuthi kufanele angathandazi.\n\n9 Kepha bhekani, ngithi kini kufanele nithandaze njalo, ningakhathali; ningenzi nanoma yini enye into eNkosini ngaphandle kokuthi kuqala nithandaze kuBaba egameni likaKristu, ukuze angcwelise ukwenza kwenu kini, ukuze ukwenza kwenu kube yinzuzo emiphefumulweni yenu.\n\n", "2-ne 33": "[center][font_size=26]Isahluko 33[/font_size][/center]\n\n[i]Amazwi kaNefi ayiqiniso—Afakaza ngoKristu—Labo abakholwa kuKristu bayowakholwa amazwi kaNefi, ayokuma njengobufakazi phambi kwesihlalo sokwahlulela. Cishe ngonyaka wama 559 kuya kowama 545 ngaphambi kokuzalwa kukaKristu.[/i]\n\n1 Manje mina, Nefi, ngeke ngikwazi ukuzibhala zonke izinto ezafundiswa phakathi kwabantu bami; futhi angiyona ingcweti ekubhaleni, njengasekukhulumeni; ngokuba uma umuntu ekhuluma ngamandla kaMoya oyiNgcwele amandla kaMoya oyiNgcwele akuthwala lokho akuyise ezinhliziyweni zabantwana babantu.\n\n2 Kepha bhekani, kukhona abaningi abaqinisa izinhliziyo zabo ngokumelene noMoya oyiNgcwele, ukuze ungabi nandawo kubo; ngalokho-ke, balahla izinto eziningi ezibhaliwe futhi bazithathe njengezinto eziyize.\n\n3 Kepha mina, Nefi, ngikubhalile lokho engikubhalile, futhi ngikuthatha njengento ebaluleke kakhulu, futhi ikakhulukazi kubantu bami. Ngokuba ngibathandazela njalo emini, futhi amehlo ami amanzisa umcamelo wami ebusuku, ngenxa yabo; futhi ngiyakhala kuNkulunkulu wami ngokukholwa, futhi ngiyazi ukuthi uyokuzwa ukukhala kwami.\n\n4 Futhi ngiyazi ukuthi iNkosi uNkulunkulu iyoyingcwelisa imikhuleko yami ukuze kuzuze abantu bami. Futhi amazwi engiwabhalile ebuthakathakeni ayokwenziwa aqine kubo; ngokuba abavumisa ukuthi benze okuhle; abazisa ngoyise; futhi akhuluma ngoJesu, futhi abavumisa ukuthi bakholwe kuye, futhi babekezele kuze kube sekugcineni, okungukuphila okuphakade.\n\n5 Futhi akhuluma kakhulu ngokumelene nesono, njengokuba sobala kweqiniso; ngalokho-ke, akekho umuntu oyowathukuthelela amazwi engiwabhalile ngaphandle kokuthi enomoya kadeveli.\n\n6 Ngiyathokoza ngokusobala; ngiyathokoza ngeqiniso; ngiyathokoza ngoJesu wami, ngokuba uwukhululile umphefumulo wami esihogweni.\n\n7 Nginesihe ngabantu bami, kanye nokholo olukhulu kuKristu ukuthi ngiyohlangana neminingi imiphefumulo engenasici esihlalweni sakhe sokwahlulela.\n\n8 Nginesihe ngomJuda—ngithi umJuda, ngokuba ngiqonde wona lapho ngavela khona.\n\n9 Phezu kwalokho nginesihe ngabeZizwe. Kepha bheka, akukho engikufisayo ngalaba ngaphandle kokuthi babuyisane noKristu, futhi bangene esangweni elincane, futhi bahambe endleleni engumngcingo eholela ekuphileni, futhi baqhubeke kuleyo ndlela kuze kuphele usuku lokuvivinywa.\n\n10 Manje, bafowethu abathandekayo, futhi ngokunjalo nomJuda, kanye nani nonke mikhawulo yomhlaba, walaleleni lamazwi futhi nikholwe kuKristu; futhi uma ningakholwa kulamazwi kholwani kuKristu. Futhi uma niyokholwa kuKristu niyokholwa kulamazwi, ngokuba angamazwi kaKristu, futhi unginike wona; futhi afundisa bonke abantu ukuthi benze okuhle.\n\n11 Futhi uma engewona amazwi kaKristu, yahlulelani—ngokuba uKristu uyonikhombisa, ngamandla kanye nangenkazimulo enkulu, ukuthi angamazwi akhe, ngosuku lokugcina; futhi wena nami siyoma ubuso nobuso phambi kwesihlalo sakhe; futhi niyokwazi ukuthi ngiyalwe nguye ukuthi ngizibhale lezi zinto, naphezu kobuthakathaka bami.\n\n12 Futhi ngiyathandaza kuBaba egameni likaKristu ukuthi abaningi bethu, uma kungethina sonke, basindiswe embusweni wakhe ngalolo suku olukhulu nolokugcina.\n\n13 Manje, bafowethu abathandekayo, bonke labo okungabendlu ka-Israyeli, kanye nani nonke mikhawulo yomhlaba, ngikhuluma kini njengezwi lalowo okhala othulini: Salani kahle kuze kube lolo suku olukhulu luyafika.\n\n14 Futhi nina eningenakuhlanganyela ebuhleni bukaNkulunkulu, futhi nihloniphe amazwi amaJuda, futhi ngokunjalo namazwi ami, kanye namazwi ayophuma emlonyeni weMvana kaNkulunkulu, bhekani, ngivalelisa ukuvalelisa kwaphakade, ngokuba lamazwi ayonilahla ngecala ngosuku lokugcina.\n\n15 Ngokuba lokho engikubopha emhlabeni, kuyobekwa obala ngokumelene nani esihlalweni sokwahlulela; ngokuba iNkosi ingiyale kanjalo futhi kufanele ngilalele. Amen.\n\n", "jacob 1": "[center][font_size=26]INcwadi kaJakobe Umfowabo kaNefi[/font_size][/center]\n\nAmazwi entshumayelo yakhe kubafowabo. Uthobisa indoda efuna ukuchitha imfundiso kaKristu. Amazwi ambalwa mayelana nomlando wabantu baNefi.\n\n[center][font_size=26]Isahluko 1[/font_size][/center]\n\n[i]UJakobe kanye noJosefa bafuna ukuvumisa abantu ukuthi bakholwe kuKristu futhi bagcine imiyalelo Yakhe—UNefi uyafa—Ububi buyadlanga phakathi kwamaNefi. Cishe ngonyaka wama 544 kuya kowama 421 ngaphambi kokuzalwa kukaKristu.[/i]\n\n1 Ngokuba bheka, kwenzeka ukuthi kwase kudlule iminyaka engamashumi amahlanu nanhlanu kusukela ngesikhathi uLehi ahamba eJerusalema; ngalokho-ke, uNefi wanginika mina, Jakobe, umyalelo mayelana nezingcwephe ezincane, lapho lezi zinto eziqoshwe khona.\n\n2 Futhi wanginika mina, Jakobe, umyalelo wokuthi kufanele ngibhale kuzo lezi zingcwephe izinto ezimbalwa engicabanga ukuthi ziyigugu elikhulu; nokuthi kufanele ngingathinti, ngaphandle kokuthi kube kancane nje, mayelana nomlando walaba bantu ababizwa ngokuthi ngabantu baNefi.\n\n3 Ngokuba wathi umlando wabantu bakhe kufanele uqoshwe kwezinye izingcwephe zakhe, nokuthi kufanele ngizilondoloze lezi zingcwephe futhi ngizidlulise zehlele kuyo inzalo yami, izizukulwane ngezizukulwane.\n\n4 Futhi uma kukhona intshumayelo engcwele, noma isambulo esikhulu, noma isiphrofetho, kufanele ngiqophe izihloko zalokho kuzo lezi zingcwephe, futhi ngibhale ngakho kakhulu, ngenxa kaKristu, futhi nangenxa yabantu bethu.\n\n5 Ngokuba ngenxa yokholo kanye nangokukhulu ukukhathazeka, ngempela kwembulwa kithi mayelana nabantu bethu, ukuthi yiziphi izinto ezazizokwenzeka kubo.\n\n6 Futhi phezu kwalokho saba neziningi izambulo, kanye nomoya wokuphrofetha okukhulu; ngalokho-ke, sazi ngoKristu kanye nangombuso wakhe, owawuzofika.\n\n7 Ngalokho-ke sasebenza ngokukhuthala phakathi kwabantu bethu, ukuze sibavumise ukuthi beze kuKristu, futhi nokuthi bahlanganyele ebuhleni bukaNkulunkulu, ukuze bangene ekuphumuleni kwakhe, hleze ndlela thize aze afunge esentukuthelweni yakhe ukuthi bangangeni kukho, njengokuba acunulwa ngezinsuku zokulingwa ngesikhathi abantwana bakwa-Israyeli besehlane.\n\n8 Ngalokho-ke, siyacela kuNkulunkulu ukuthi sikwazi ukubavumisa bonke abantu ukuthi bangahlubuki kuNkulunkulu, bamcunule aze athukuthele, kodwa ukuthi bonke abantu mabakholwe kuKristu, futhi bakubone ukufa kwakhe, futhi basivume isiphambano sakhe futhi babekezelele ukuhlazwa ngumhlaba; ngalokho-ke, mina, Jakobe, ngikwenza kube wumthwalo wami ukuthi ngiwugcwalise umyalelo womfowethu uNefi.\n\n9 Manje uNefi waqala ukuba mdala, futhi wabona ukuthi masinyane wayesezokufa; ngalokho-ke, wagcoba indoda ukuthi ibe yinkosi kanye nombusi phezu kwabantu bakhe, njengokubusa kwamakhosi.\n\n10 Abantu bemthandile uNefi ngokwedlulele, yena kade engumvikeli wabo omkhulu, eyisebenzisile inkemba kaLabani ekubavikeleni, futhi eyisebenzele inhlalakahle yabo ngazo zonke izinsuku zakhe—\n\n11 Ngalokho-ke, abantu baba nesifiso sokuligcina igama lakhe njengesikhumbuzo. Futhi labo ababezobusa esikhundleni sakhe babizwa ngabantu, ngoNefi wesibili, uNefi wesithathu, njalonjalo, ngokwemibuso yamakhosi; futhi babizwa kanjalo ngabantu, noma ngabe amagama abo ayengobani.\n\n12 Futhi kwenzeka ukuthi uNefi wafa.\n\n13 Manje abantu ababengewona amaLamani babengamaNefi; nokho, babebizwa ngamaNefi, amaJakobe, amaJosefa, amaZoramu, amaLamani, amaLemuweli, kanye nama-Ishmayeli.\n\n14 Kodwa mina, Jakobe, emva kwalokhu angizukubehlukanisa ngalamagama, kodwa ngizobabiza ngamaLamani labo abafuna ukubhubhisa abantu baNefi, futhi labo abanobungane noNefi ngizobabiza ngamaNefi, noma abantu baNefi, ngokubusa kwamakhosi.\n\n15 Manje kwenzeka ukuthi abantu baNefi, ngaphansi kokubusa kwenkosi yesibili, baqala ukukhula balukhuni ezinhliziyweni zabo, futhi bazimbandakanya ngandlela thize ekwenzeni izenzo zobubi, ezinjengalezo zikaDavide wasendulo zokufisa abafazi abaningi kanye nezancinza, futhi ngokunjalo noSolomoni, indodana yakhe.\n\n16 Yebo, futhi phezu kwalokho baqala ukufuna igolide kanye nesiliva eliningi, futhi baqala ukuthi ngandlelathize baphakame ngenxa yokuziqhenya.\n\n17 Ngalokho-ke mina, Jakobe, ngabanika lamazwi ngesikhathi ngibafundisa ethempelini, sengithole kuqala ukuthunywa kwami eNkosini.\n\n18 Ngokuba mina, Jakobe, kanye nomfowethu uJosefa sasibekwe saba ngabaphristi futhi nabafundisi balaba bantu, ngesandla sikaNefi.\n\n19 Futhi nempela sazihlonipha izikhundla zethu eNkosini, sakubeka kithi ukuthi silithwale icala, siphendule izono zalaba bantu phezu kwamakhanda ethu uqobo uma singabafundisanga izwi likaNkulunkulu ngokukhuthala konke; ngalokho-ke, ngokusebenza ngamandla ethu igazi labo lingeze leza phezu kwezingubo zethu; ngaphandle kwalokho igazi labo liyoza phezu kwezingubo zethu, futhi asiyikutholakala singenacashazi ngosuku lokugcina.\n\n", "jacob 2": "[center][font_size=26]Isahluko 2[/font_size][/center]\n\n[i]UJakobe usola uthando lwengcebo, ukuzikhukhumeza, kanye nokungabi msulwa—Abantu bangayifuna ingcebo ukuze basize abanye abantu—INkosi ikhipha umyalelo wokuthi akukho ndoda phakathi kwamaNefi evunyelwe ukuba nesithembu—INkosi iyathokoza ngobumsulwa babesifazane. Cishe ngonyaka wama 544 kuya kowama 421 ngaphambi kokuzalwa kukaKristu.[/i]\n\n1 Amazwi uJakobe, umfowabo kaNefi, awakhuluma kubantu baNefi, emva kokufa kukaNefi:\n\n2 Manje, bafowethu abathandekayo, mina, Jakobe, ngokwesibopho engiphansi kwaso kuNkulunkulu, ukuthi ngihloniphe isikhundla sami ngobuqotho, futhi nokuthi ngisuse izono zenu ezingutsheni zami, ngikhuphukela ethempelini ngalolusuku ukuze ngimemezele kini izwi likaNkulunkulu.\n\n3 Futhi nina qobo lwenu niyazi ukuthi kuze kube manje bengikhuthele esikhundleni sobizo lwami; kodwa ngalolu suku ngidangaliswe wukuba nesifiso esikhulu kakhulu kanye nokukhathazwa wukuba kuzuze imiphefumulo yenu ngaphezu kwalokho ebenginakho kuze kube manje.\n\n4 Ngokuba bhekani, kuze kube manje, nililalelile izwi leNkosi, engininike lona.\n\n5 Kodwa bhekani, ngilaleleni, futhi nazi ukuthi ngosizo loMdali wezulu nomhlaba onamandla onke nginganitshela mayelana nemicabango yenu, ukuthi seniqala kanjani ukusebenza esonweni, esibonakala sinengekile kakhulu kimi, yebo, futhi sinengekile nakuNkulunkulu.\n\n6 Yebo, kuyawudabukisa umphefumulo wami futhi kungenza ngishwabane ngamahloni phambi kukaMenzi wami, ukuthi kufanele ngifakaze kini mayelana nobubi bezinhliziyo zenu.\n\n7 Futhi phezu kwalokho kuyangidabukisa ukuthi kufanele ngisebenzise isibindi esikhulu kangaka sokukhuluma mayelana nani, phambi kwabafazi benu kanye nabantwana benu, abaningi babo abanemizwa ethambile kakhulu kanye nabamsulwa futhi nabanozwelo phambi kukaNkulunkulu, okuyinto ethokozisayo kuNkulunkulu;\n\n8 Futhi ngicabanga ukuthi bakhuphukele lapha ukuzokuzwa izwi elithokozisayo likaNkulunkulu, yebo, izwi elelapha umphefumulo olimeleyo.\n\n9 Ngalokho-ke, kuyawugqilaza umphefumulo wami ukuthi ngiphoqeleke, ngenxa yomyalelo oqinile engiwuthole kuNkulunkulu, ukuthi nginiyale ngokwamacala enu, ukuthi ngandise izilonda zalabo abavele sebelimele, esikhundleni sokubaduduza nokubapholisa izilonda zabo; futhi labo abangalimalanga, esikhundleni sokuthi bazitike ngelithokozisayo izwi likaNkulunkulu nginezinkemba ezibekelwe ukuhlaba imiphefumulo yabo zilimaze imiqondo yabo entekenteke.\n\n10 Kodwa, naphezu kobukhulu balomsebenzi, kufanele ngenze njengokuqina kwemiyalelo kaNkulunkulu, nginitshele mayelana nobubi kanye nezinengiso zenu, phambi kwalabo abanezinhliziyo ezimsulwa, kanye nabanezinhliziyo ezidabukileyo, kanye nangaphansi kokubuka kweso elihlabayo likaSomandla uNkulunkulu.\n\n11 Ngalokho-ke, kufanele nginitshele iqiniso njengokuba sobala kwezwi likaNkulunkulu. Ngokuba bhekani, ngesikhathi ngibuza eNkosini, leza ngalamagama izwi kimi, lithi: Jakobe, vuka ukhuphukele ethempelini kusasa, umemezele izwi engizokunika lona kulaba bantu.\n\n12 Manje bhekani, bafowethu, leli yizwi engilimemezela kini, ukuthi abaningi benu sebeqale ukufuna igolide, nesiliva, kanye nalo lonke uhlobo lwensimbi eyigugu, okukulelizwe, okuyizwe lesethembiso kini kanye nenzalo yenu, okuvamile nokuyinala enkulu.\n\n13 Futhi isandla sokupha simamathekile phezu kwenu ngokuthokoza okukhulu, kangangoba nithole ingcebo eningi; futhi ngenxa yokuthi abanye benu bayithole ngobuningi obukhulu kunaleyo yabafowenu seniyaziqhenya, futhi senigqoka izintamo ezilukhuni kanye namakhanda aphakeme ngenxa yokubiza kwezembatho zenu, futhi nihlupha abafowenu ngoba nicabanga ukuthi ningcono kunabo.\n\n14 Manje, bafowethu, ngabe nicabanga ukuthi uNkulunkulu unithola ningenacala yini kulento na? Bhekani, ngithi kini, Cha. Kodwa uyanilahla, futhi uma niphikelela kulezi zinto ukwahlulela kwakhe kufanele kufike masinyane kini.\n\n15 O kwangathi anganikhombisa ukuthi anganihlaba, futhi ngokunithi klabe nje kanye ngeso lakhe anganishaya othulini!\n\n16 O kwangathi anganisusa kulobu bubi kanye nalezi zinengiso. Futhi, O kwangathi beningalilalela izwi lemiyalelo yakhe, futhi ningakuvumeli lokhu kuziqhenya kwezinhliziyo zenu kubhubhise imiphefumulo yenu!\n\n17 Cabangani ngabafowenu engazuthi bayini qobo lwenu, futhi nihlangane nabo bonke futhi nikhululeke ngempahla yenu, ukuze nabo banothe njengani.\n\n18 Kodwa ngaphambi kokuthi nifune ingcebo, funani umbuso kaNkulunkulu.\n\n19 Futhi emva kokuthi senithole ithemba kuKristu niyoyithola ingcebo, uma niyifuna; futhi niyoyifuna ngenhloso yokwenza okuhle—ukwembesa abanqunu, nokupha abalambile, nokukhulula abathunjwa, kanye nokunikeza usizo kwabagulayo nabakhathazekile.\n\n20 Manje, bafowethu, sengikhulumile kini mayelana nokuziqhenya; futhi labo benu abakhathaze umakhelwane wabo, futhi bamhlupha ngenxa yokuthi beninokuziqhenya ezinhliziyweni zenu, ngezinto uNkulunkulu aninikeze zona, nithini ngalokho na?\n\n21 Ngabe anicabangi yini ukuthi izinto ezinje zinengekile kulowo owadala yonke inyama na? Futhi omunye umuntu uyigugu emehlweni akhe njengomunye. Futhi yonke inyama ingeyothuli; futhi ngenhloso efanayo wabadala, ukuthi bagcine imiyalelo yakhe futhi bamdumise ingunaphakade.\n\n22 Manje sengenza isiphetho sokukhuluma kini mayelana nalokhu kuziqhenya. Futhi ukuba bekungekhona ukuthi kufanele ngikhulume kini mayelana necala elibi kakhulu, inhliziyo yami ibizothokoza kakhulu ngenxa yenu.\n\n23 Kodwa izwi likaNkulunkulu liyangigqilaza ngenxa yamacala enu amabi kakhulu. Ngokuba bhekani, isho kanje iNkosi: Laba bantu baqala ukukhula ebubini; abayiqondi imibhalo engcwele, ngokuba bafuna ukuzixolela ekwenzeni ubufebe, ngenxa yezinto ezazibhaliwe mayelana noDavide, kanye noSolomoni indodana yakhe.\n\n24 Bhekani, uDavide kanye noSolomoni ngempela babenabafazi abaningi kanye nezancinza, okuyinto eyayinengekile phambi kwami, kusho iNkosi.\n\n25 Ngalokho-ke, isho kanje iNkosi, ngibaholile laba bantu baphuma ezweni laseJerusalema, ngamandla engalo yami, ukuze ngizikhulisele igatsha elilungileyo kuso isithelo sokhalo lukaJosefa.\n\n26 Ngalokho-ke, mina Nkosi Nkulunkulu angiyikuvumela ukuthi laba bantu benze njengalabo basendulo.\n\n27 Ngalokho-ke, bafowethu, ngizweni, futhi nilalele izwi leNkosi: Ngokuba akuyikuba bikho ndoda phakathi kwenu eyoba khona ngaphandle kokuba nomfazi oyedwa; futhi izancinza ayiyikuba nazo nasinye;\n\n28 Ngokuba mina, Nkosi Nkulunkulu, ngiyathokoza ngobumsulwa babesifazane. Futhi ubufebe buyisinengiso phambi kwami; isho kanje iNkosi yamaBandla.\n\n29 Ngalokho-ke, laba bantu bayoyigcina imiyalelo yami, kusho iNkosi yamaBandla, noma-ke liqalekiswe izwe ngenxa yabo.\n\n30 Ngokuba uma ngithanda, kusho iNkosi yamaBandla, ukuzikhulisela inzalo, ngiyobayala abantu bami; ngaphandle kwalokho bayolalela lezi zinto.\n\n31 Ngokuba bheka, mina, Nkosi, ngikubonile ukuhlupheka, futhi ngakuzwa ukukhala kwamadodakazi abantu bami ezweni laseJerusalema, yebo, kanye nakuzo zonke izizwe zabantu bami, ngenxa yobubi nezinengiso zabayeni babo.\n\n32 Futhi angiyikuvuma, kusho iNkosi yamaBandla, ukuthi ukukhala kwamadodakazi amahle alaba bantu, engibahole ngabakhipha ezweni laseJerusalema, kukhuphukele kimi ngokumelene nalamadoda abantu bami, kusho iNkosi yamaBandla.\n\n33 Ngokuba abayikuwaholela ekuthunjweni amadodakazi abantu bami ngenxa yokuthamba kwawo, ngaphandle kokuthi ngibavakashele ngesiqalekiso esibuhlungu, ngisho nangokubhujiswa; ngokuba abayikubenza ubufebe, njengalabo basendulo, kusho iNkosi yamaBandla.\n\n34 Manje bhekani, bafowethu, niyazi ukuthi lemiyalelo yayinikwe ubaba, uLehi; ngalokho-ke, beniyazi phambilini; futhi nibekwe icala kakhulu; ngokuba nizenzile lezi zinto obekungafanele ukuthi nizenze.\n\n35 Bhekani, nenze ububi obukhulu kunamaLamani, abafowethu. Nephule izinhliziyo zabafazi benu abathambileyo, futhi nalahlekelwa wukwethenjwa ngabantwana benu, ngenxa yezibonelo zenu ezimbi phambi kwabo; futhi isilokozane sezinhliziyo zabo sikhuphukela phezulu kuNkulunkulu ngokumelene nani. Futhi ngenxa yokuqina kwezwi likaNkulunkulu, elehlela phansi ngokumelene nani, eziningi izinhliziyo zafa, zihlatshwe amanxeba ajulile.\n\n", "jacob 3": "[center][font_size=26]Isahluko 3[/font_size][/center]\n\n[i]Abamsulwa enhliziyweni bemukela izwi elithokozisayo likaNkulunkulu—Ukulunga kwamaLamani kwedlula lokho kwamaNefi—UJakobe uxwayisa ngokuhlobonga, inkanuko, kanye naso sonke isono. Cishe ngonyaka wama 544 kuya kowama 421 ngaphambi kokuzalwa kukaKristu.[/i]\n\n1 Kodwa bhekani, mina, Jakobe, ngizokhuluma kini enimsulwa enhliziyweni. Bhekani kuNkulunkulu ngokugxila komqondo, futhi nikhuleke kuye ngokholo olukhulu, futhi uyoniduduza ezinkathazweni zenu, futhi uyonikhulumela, futhi athumele ukulunga phezu kwalabo abafuna ukunibhubhisa.\n\n2 O nonke nina enimsulwa enhliziyweni, phakamisani amakhanda enu namukele izwi elithokozisayo likaNkulunkulu, futhi nizitike othandweni lwakhe; ngokuba ningakwazi, uma imiqondo yenu igxilile, njalo.\n\n3 Kodwa, maye, maye, kini eningekho msulwa enhliziyweni, nina eningcolile ngalolu suku phambi kukaNkulunkulu; ngokuba ngaphandle kokuthi niphenduke izwe liqalekisiwe ngenxa yenu; futhi amaLamani, angangcolile njengani, nokho aqalekiswe ngesiqalekiso esibuhlungu, ayonihlupha ngisho nize nibhubhe.\n\n4 Futhi isikhathi siyeza masinyane, sokuthi ngaphandle kokuthi niphenduke ayolithatha izwe lenu eliyifa, futhi iNkosi uNkulunkulu iyohola abalungileyo baphume phakathi kwenu.\n\n5 Bhekani, amaLamani abafowenu, enibazondayo ngenxa yokungcola kwabo kanye naleso siqalekiso eseza phezu kwezikhumba zabo, alunge kakhulu kunani; ngokuba awawukhohliwe umyalelo weNkosi, owanikwa ubaba—wokuthi kumele babe noyedwa kuphela umfazi, futhi izancinza bangabi nazo nasinye, futhi kungabi bikho bufebe obenzekayo phakathi kwabo.\n\n6 Manje, lomyalelo bayazama ukuwugcina; ngalokho-ke, ngenxa yalokhu kuwugcina, lomyalelo, iNkosi uNkulunkulu ayiyikubabhubhisa, kodwa iyokuba nomusa kubo; futhi ngolunye usuku bayokuba ngabantu ababusisiwe.\n\n7 Bhekani, abayeni babo bayabathanda abafazi babo, futhi abafazi babo bayabathanda abayeni babo; futhi abayeni babo kanye nabafazi babo bayabathanda abantwana babo, futhi ukungakholwa kwabo kanye nenzondo yabo kini kungenxa yobubi obukhulu boyise; ngalokho-ke, ngabe ningcono kangakanani nina kunabo, emehlweni oMdali wenu omkhulu na?\n\n8 O bafowethu, ngiyesaba ukuthi ngaphandle kokuthi niphenduke ezonweni zenu ukuthi izikhumba zabo ziyokuba mhlophe kakhulu kunezenu, uma senilethwa kanye nabo phambi kwesihlalo sikaNkulunkulu.\n\n9 Ngalokho-ke, ngininika umyalelo, oyizwi likaNkulunkulu, ukuthi ningabe nisabethuka nanini ngenxa yobumnyama bezikhumba zabo; noma nibethuke ngenxa yokungcola kwabo; kodwa nikhumbule ukungcola kwenu uqobo, futhi nikhumbule ukuthi ukungcola kwabo kweza ngenxa yoyise.\n\n10 Ngalokho-ke, niyokhumbula abantwana benu, ukuthi nizidabukise kanjani izinhliziyo zabo ngenxa yesibonelo enisenze phambi kwabo; futhi phezu kwalokho, khumbulani ukuthi, ngenxa yokungcola kwenu, ningaletha abantwana benu ekubhujisweni, futhi izono zabo ziyonqwabelana phezu kwamakhanda enu ngosuku lokugcina.\n\n11 O bafowethu, yizwani amazwi ami; vusani amandla emiphefumulo yenu; zithintitheni ukuze nivuke ebuthongweni bokufa; futhi nizikhulule ebuhlungwini besihogo ukuze ningabi yizingelosi kudeveli, ukuze niphoswe kulelochibi lomlilo kanye nesibabuli elingukufa kwesibili.\n\n12 Manje mina, Jakobe, ngakhuluma eziningi kakhulu izinto kubantu baNefi, ngibaxwayisa ngokumelene nokuhlobonga kanye nenkanuko, kanye nayo yonke inhlobo yesono, ngibatshela ngomphumela omubi waso.\n\n13 Futhi ingxenye yokwekhulu yezenzo zalaba bantu, manje abasebeqala ukuba baningi, ayizukubhalwa kulezi zingcwephe; kodwa eziningi zezenzo zabo zibhaliwe ezingcwepheni ezinkudlwana, nezimpi zabo, nemibango yabo, kanye nokubusa kwamakhosi abo.\n\n14 Lezi zingcwephe zibizwa ngezingcwephe zikaJakobe, futhi zenziwa ngesandla sikaNefi. Futhi ngenza isiphetho sokukhuluma lamazwi.\n\n", "jacob 4": "[center][font_size=26]Isahluko 4[/font_size][/center]\n\n[i]Bonke abaphrofethi babekhonza uBaba egameni likaKristu—Ukunikela kuka-Abrahama ngo-Isaka kwakungumfanekiso kaNkulunkulu kanye noZelwe Yedwa Wakhe—Abantu kumele babuyisane noNkulunkulu ngeNhlawulo—AmaJuda azolenqaba itshe lesisekelo. Cishe ngonyaka wama 544 kuya kowama 421 ngaphambi kokuzalwa kukaKristu.[/i]\n\n1 Manje bheka, kwenzeka ukuthi mina, Jakobe, sengibafundisile okuningi abantu bami ngezwi, (futhi ngeke ngikwazi ukubhala ngaphandle kokuncane nje kwamazwi ami, ngenxa yobulukhuni bokuqopha amazwi ethu phezu kwezingcwephe) futhi siyazi ukuthi izinto esizibhalayo phezu kwalezi zingcwephe kufanele zihlale;\n\n2 Kodwa noma ngabe yiziphi izinto esizibhalayo phezu kwanoma yini enye into ngaphandle kwasezingcwepheni kufanele zishabalale futhi zinyamalale; kodwa singawabhala amazwi ambalwa phezu kwezingcwephe, ayonikeza abantwana bethu, futhi ngokunjalo nabafowethu abathandekayo, ulwazi oluncane mayelana nathi, noma mayelana noyise—\n\n3 Manje kulento siyathokoza; futhi sisebenza ngokukhuthala ukuqopha lamazwi phezu kwezingcwephe, sethemba ukuthi abafowethu abathandekayo kanye nabantwana bethu bazowemukela ngezinhliziyo ezibongayo, futhi babheke kuwo ukuze bafunde ngokujabula futhi hhayi ngokudabuka, noma ngokwedelela, mayelana nabazali babo bokuqala.\n\n4 Ngokuba, ngalenhloso sizibhalile lezi zinto, ukuze bazi ukuthi sasazi ngoKristu, futhi sasinethemba lenkazimulo yakhe amakhulu amaningi eminyaka ngaphambi kokufika kwakhe; futhi hhayi ukuthi yithina kuphela nje esasinethemba lenkazimulo yakhe, kodwa ngokunjalo nabo bonke abaphrofethi abangcwele ababengaphambi kwethu.\n\n5 Bheka, babekholwa kuKristu futhi bemkhonza uBaba egameni lakhe, ngokunjalo nathi sikhonza uBaba egameni lakhe. Futhi ngalenhloso sigcina umthetho kaMose, okhombisa imiphefumulo yethu kuye; futhi ngalesi sizathu kuthathwa ngokuthi senza ukulunga, ngisho njengoba kwancomeka ku-Abrahama ehlane ukuthi alalele imiyalelo kaNkulunkulu ekunikeleni ngendodana yakhe u-Isaka, lokho okungumfanekiso kaNkulunkulu kanye neNdodana yakhe eZelwe Yodwa.\n\n6 Ngalokho-ke, siyabacwaninga abaphrofethi, futhi sinezambulo eziningi kanye nomoya wokuphrofetha; futhi ngokuba nabo bonke labofakazi sithola ithemba, futhi ukholo lwethu lungabe lusanyakaziseka, kangangokuthi ngempela singayala ngegama likaJesu futhi izihlahla zona kanye zisilalele, noma izintaba, noma amagagasi olwandle.\n\n7 Nokho, iNkosi uNkulunkulu isikhombisa ubuthakathaka bethu ukuze sazi ukuthi kungenxa yomusa wayo, kanye nokuzehlisa kwayo okukhulu kubantwana babantu, ukuthi sibe namandla okwenza lezi zinto.\n\n8 Bheka, mikhulu futhi iyamangalisa imisebenzi yeNkosi. Akucwaningeki kangakanani ukujula kwezimfihlakalo zayo; futhi akunakwenzeka ukuthi umuntu athole zonke izindlela zayo. Futhi akukho muntu owaziyo ngezindlela zayo ngaphandle kokuthi zembulwe kuye; ngalokho-ke, bafowethu, ningazideleli izambulo zikaNkulunkulu.\n\n9 Ngokuba bheka, ngamandla ezwi lakhe umuntu weza phezu kobuso bomhlaba, lowo mhlaba owawudalwe ngamandla ezwi lakhe. Ngalokho-ke, uma uNkulunkulu ekwazi ukukhuluma futhi umhlaba wabakhona, wakhuluma futhi umuntu wadalwa, O pho-ke, kungani engenakukwazi ukuyala umhlaba, noma umsebenzi wezandla zakhe phezu kobuso bawo, njengokuthanda kanye nokufisa kwakhe na?\n\n10 Ngalokho-ke, bafowethu, musani ukufuna ukweluleka iNkosi, kodwa ukuthatha ukwelulekwa esandleni sayo. Ngokuba bhekani, nina qobo lwenu niyazi ukuthi yeluleka ngokuhlakanipha, nangokulunga, kanye nangomusa omkhulu, phezu kwayo yonke imisebenzi yayo.\n\n11 Ngalokho-ke, bafowethu abathandekayo, buyisanani naye ngenhlawulo kaKristu, iNdodana yakhe eZelwe Yodwa, futhi ningathola uvuko, njengokwamandla ovuko akuKristu, futhi nilethwe njengezithelo zokuqala zikaKristu kuNkulunkulu, ninokholo, futhi nithole ithemba elihle lenkazimulo kuye ngaphambi kokuzibonakalisa kwakhe esenyameni.\n\n12 Manje, bathandekayo, ningamangali ukuthi nginitshela lezi zinto; ngokuba kungani kungakhulunywa ngenhlawulo kaKristu, futhi kuzuzwe ulwazi oluphelele lwakhe, njengokuzuza ulwazi lovuko kanye nomhlaba ozayo na?\n\n13 Bhekani, bafowethu, lowo ophrofethayo, makaphrofethe ngokuqonda kwabantu; ngokuba uMoya ukhuluma iqiniso futhi awuqambi manga. Ngalokho-ke, ukhuluma ngezinto njengoba ngempela zinjalo, futhi nangezinto njengoba ngempela zizokuba njalo; ngalokho-ke, lezi zinto zibonakaliswa kithi ngokusobala, ukuze kusindiswe imiphefumulo yethu. Kodwa bhekani, thina asibona ofakazi sodwa kulezi zinto; ngokuba phezu kwalokho uNkulunkulu wazikhuluma nakubo abaphrofethi basendulo.\n\n14 Kodwa bhekani, amaJuda ayengontamolukhuni babantu; futhi awadelela amazwi acacileyo, futhi abulala abaphrofethi, futhi afuna izinto ayengenakuziqonda. Ngalokho-ke, ngenxa yobumpumputhe bawo, lobo bumpumputhe obafika ngokubuka ngale komgomo, kufanele awe; ngokuba uNkulunkulu ukususile okusobala kwakhe kuwo, futhi wathumela kuwo eziningi izinto angenakuziqonda, ngenxa yokuthi ayezifisa. Futhi ngenxa yokuthi ayezifisa uNkulunkulu ukwenzile lokhu, ukuze akhubeke.\n\n15 Manje mina, Jakobe, ngiholelwa nguMoya ekuphrofetheni; ngokuba ngiyabona ngokusebenza kukaMoya okimi, ukuthi ngokukhubeka kwamaJuda azolenqaba lelo tshe abengakhela phezu kwalo futhi abe nesiphephile isisekelo.\n\n16 Kodwa bhekani, ngokwemibhalo engcwele, leli litshe liyokuba ngesikhulu, nesokugcina, futhi isisekelo esiyiso kuphela, amaJuda angakhela phezu kwaso.\n\n17 Manje, bathandekayo bami, kungenzeka kanjani ukuthi laba, emva kokuthi sebesenqabile isisekelo esiyiso, bangakhela phezu kwaso futhi, ukuze sibe yinhloko yengosi yabo na?\n\n18 Bhekani, bafowethu abathandekayo, ngizoyembula lemfihlakalo kini; uma kungenzeki, nangayiphi indlela, ngithole ukunyakaziswa ekuqineni kwami eMoyeni, futhi ngikhubeke ngenxa yokukhathazeka okukhulu kwami ngani.\n\n", "jacob 5": "[center][font_size=26]Isahluko 5[/font_size][/center]\n\n[i]UJakobe ucaphuna uZenoshe maqondana nomfanekiso ngezihlahla zomnqumo ezithanjisiwe kanye nezasendle—Zifaniswa nabakwa-Israyeli kanye nabeZizwe—Ukuhlakazeka kanye nokuqoqwa kuka-Israyeli kuyabikezelwa—AmaNefi kanye namaLamani kanye nayo yonke indlu ka-Israyeli bayaphathwa—AbeZizwe bazoxhunyelelwa ku-Israyeli—Ekugcineni isivini sizoshiswa. Cishe ngonyaka wama 544 kuya kowama 421 ngaphambi kokuzalwa kukaKristu.[/i]\n\n1 Bhekani, bafowethu, anikhumbuli yini nifunda amazwi omphrofethi uZenoshe, awakhuluma kuyo indlu ka-Israyeli, ethi:\n\n2 Lalelani, O nina ndlu ka-Israyeli, futhi zwanini amazwi ami, umphrofethi weNkosi.\n\n3 Ngokuba bhekani, isho kanje iNkosi, Ngizonifanisa, O ndlu ka-Israyeli, nesihlahla somnqumo esithanjisiwe, umuntu asithatha wasondla esivinini sakhe; futhi sakhula, futhi sakhula saba sidala, futhi saqala ukubola.\n\n4 Futhi kwenzeka ukuthi inkosi yesivini yahamba, futhi yabona ukuthi isihlahla somnqumo sayo sasesiqala ukubola; futhi yathi: Ngizosithena, futhi ngisivukuzele emaceleni aso, futhi ngisondle, ukuze mhlawumbe sihlume amancane kanye nathambileyo amagatsha, futhi singafi.\n\n5 Futhi kwenzeka ukuthi yasithena, futhi yasivukuzela emaceleni aso, futhi yasondla njengokwezwi layo.\n\n6 Futhi kwenzeka ukuthi emva kweziningi izinsuku saqala kancane ukukhipha ambalwa, amancane futhi athambile amagatsha; kodwa bheka, isiqu esiphezulu saso saqala ukufa.\n\n7 Futhi kwenzeka ukuthi inkosi yesivini yakubona lokhu, futhi yathi encekwini yayo: Kuyangidabukisa ukuthi ngizolahlekelwa yilesi sihlahla; ngalokho-ke, hamba uyokha amagatsha esihlahleni somnqumo sasendle, uwalethe lapha kimi; futhi sizokukha lawo magatsha amakhulu aseqala ukubuna, futhi sizowaphonsa emlilweni ukuze ashiswe.\n\n8 Futhi bheka, kusho iNkosi yesivini, ngiyawasusa amaningi alawa amancane nathambile amagatsha, futhi ngizowaxhumelela noma ngabe kuphi lapho ngithanda khona; futhi akunandaba noma ngabe kungukuthi impande yalesi sihlahla iyafa, ngingazigcinela isithelo saso kimi; ngalokho-ke, ngizothatha lawa amancane nathambile amagatsha, futhi ngizowaxhumelela noma ngabe kuphi lapho ngithanda khona.\n\n9 Thatha lamagatsha esihlahla somnqumo wasendle, uwaxhumelele kuso, esikhundleni sesiqu; lawa engiwakhile ngizowaphonsa emlilweni ngiwashise, ukuze angoni umhlabathi wesivini sami.\n\n10 Futhi kwenzeka ukuthi inceku yeNkosi yesivini yenza njengokwezwi leNkosi yesivini, yawaxhumelela amagatsha esihlahla somnqumo wasendle.\n\n11 Futhi iNkosi yesivini yenza ukuthi sivukuzelwe, sithenwe, futhi sondliwe, ithi encekwini yayo: Kuyangidabukisa ukuthi kufanele ngilahlekelwe yilesi sihlahla; ngalokho-ke, ukuze mhlawumbe ngigcine izimpande zaso ukuze zingafi, ukuze ngizigcinele zona, ngiyenzile lento.\n\n12 Ngalokho-ke, hamba ngeyakho indlela; usiqaphele lesi sihlahla, usondle, njengokwamazwi ami.\n\n13 Futhi lawa ngizowabeka enxenyeni ekude yesivini sami, noma ngabe kukuphi lapho ngithanda khona, akubalulekile kuwe; futhi ngiyokwenza lokhu ukuze ngizigcinele amagatsha emvelo esihlahla; futhi phezu kwalokho, ukuze ngizibekele isithelo sawo ukulungiselela isikhathi; ngokuba kuyangidabukisa ukuthi kufanele ngilahlekelwe yilesi sihlahla kanye nesithelo saso.\n\n14 Futhi kwenzeka ukuthi iNkosi yesivini yahamba, futhi yawafihla amagatsha emvelo esihlahla somnqumo esithanjisiwe ezinxenyeni ezikude zesivini, amanye kwenye inxenye futhi namanye kwenye, njengokuthanda kanye nokufisa kwayo.\n\n15 Futhi kwenzeka ukuthi isikhathi eside sedlula, futhi iNkosi yesivini yathi encekwini yayo: Woza, masihambe sehle siye kuso isivini, ukuze sisebenze esivinini.\n\n16 Futhi kwenzeka ukuthi iNkosi yesivini, ngokunjalo nenceku, bahamba behlela kuso isivini ukuyosebenza. Futhi kwenzeka ukuthi inceku yathi eNkosini yayo: Bheka, buka lapha; bheka isihlahla.\n\n17 Futhi kwenzeka ukuthi iNkosi yesivini yabuka futhi yabona isihlahla leso amagatsha omnqumo wasendle ayexhunyelelwe kuso; futhi ayesemilile futhi eseqale ukukhipha isithelo. Futhi yabona ukuthi sasisihle; futhi nesithelo saso sasinjengaso isithelo semvelo.\n\n18 Futhi yathi encekwini: Bheka, amagatsha esihlahla sasendle asebambe umswakama wempande yaso, kangangoba impande yaso ilethe amandla amakhulu; futhi ngenxa yamandla amakhulu empande yaso amagatsha asendle akhipha isithelo esithanjisiwe. Manje, ukuba besingawaxhumelelanga lamagatsha, lesi isihlahla besiyokufa. Manje, bheka, ngiyozibekela izithelo eziningi, isihlahla esizikhiphile; futhi nezithelo zaso ngiyozibekela esinye isikhathi.\n\n19 Futhi kwenzeka ukuthi iNkosi yesivini yathi encekwini: Woza, masihambe siye enxenyeni ekude yesivini, sibheke ukuthi amagatsha emvelo esihlahla awakakhiphi yini eziningi izithelo futhi, ukuze ngizibekele izithelo zaso ukulungiselela isikhathi.\n\n20 Futhi kwenzeka ukuthi bahamba baya lapho iNkosi yayifihle khona amagatsha emvelo esihlahla, futhi yathi encekwini: Bheka lawa; futhi yabona elokuqala ukuthi lase likhiphe izithelo eziningi; futhi phezu kwalokho yabona ukuthi zazizinhle. Futhi yathi encekwini: Thatha izithelo zaso, uzibekele ukulungiselela isikhathi, ukuze ngizigcinele zona; ngokuba bheka, kusho yona, kuso sonke lesi sikhathi eside kangaka ngisondlile, futhi sikhiphe izithelo eziningi.\n\n21 Futhi kwenzeka ukuthi inceku yathi enkosini yayo: Uzeleni lapha ukuzotshala lesi sihlahla, noma leligatsha lalesi sihlahla na? Ngokuba bheka, kwakuyibala elingavundile kakhulu kuyo yonke lendawo yesivini sakho.\n\n22 Futhi iNkosi yesivini yathi kuyo: Ungangeluleki; ngangazi ukuthi kwakuyibala elalingavundile lomhlabathi; ngalokho-ke, ngathi kuwe, ngilondlile ngaso sonke lesi sikhathi eside, futhi ubonile ukuthi likhiphe izithelo eziningi.\n\n23 Futhi kwenzeka ukuthi iNkosi yesivini yathi encekwini yayo: Buka lapha; bheka ngitshale elinye igatsha lesihlahla futhi; futhi uyazi ukuthi lelibala lomhlabathi lalingavundile kakhulu kunelokuqala. Kodwa, bheka isihlahla. Ngisondlile ngaso sonke lesi sikhathi eside, futhi sikhiphe izithelo eziningi; ngalokho-ke, ziqoqe, futhi uzibekele ukulungiselela isikhathi, ukuze ngizigcinele zona.\n\n24 Futhi kwenzeka ukuthi iNkosi yesivini yaphinda yathi encekwini yayo: Buka lapha, futhi ubone elinye igatsha futhi, engilitshalile; bheka ukuthi ngilondlile nalo futhi, futhi likhiphe izithelo.\n\n25 Futhi yathi encekwini: Buka lapha futhi ubone elokugcina. Bheka, leli ngalitshala ebaleni lomhlabathi omuhle; futhi ngilondlile ngalesi sikhathi eside, futhi yinxenye kuphela yesihlahla ekhiphe izithelo ezithambileyo, futhi enye inxenye yesihlahla ikhiphe izithelo zasendle; bheka, ngisondlile lesi sihlahla njengezinye.\n\n26 Futhi kwenzeka ukuthi iNkosi yesivini yathi encekwini: Yikha lawo magatsha angakhiphanga izithelo ezinhle, uwaphonse emlilweni.\n\n27 Kodwa bheka, inceku yathi kuyo: Masisithene, futhi sisivukuzele emaceleni, futhi sisondle isikhashana esidanyana nje, ukuze mhlawumbe sikukhiphele izithelo ezinhle, ukuze uzibekele sona ukulungiselela isikhathi.\n\n28 Futhi kwenzeka ukuthi iNkosi yesivini kanye nenceku yeNkosi yesivini nempela bazondla zonke izithelo zesivini.\n\n29 Futhi kwenzeka ukuthi isikhathi eside sase sidlulile, futhi iNkosi yesivini yathi encekwini yayo: Woza, masihambe sehlele kuso isivini, ukuze sisebenze futhi esivinini. Ngokuba bheka, isikhathi siyasondela, futhi isiphetho siyeza masinyane; ngalokho-ke, kufanele ngizibekele izithelo ukulungiselela isikhathi.\n\n30 Futhi kwenzeka ukuthi iNkosi yesivini kanye nenceku bahamba behlela kuso isivini; futhi bafika esihlahleni leso amagatsha aso emvelo ayehleshuliwe, futhi amagatsha asendle ayexhunyeleliswe kuso; futhi bheka izinhlobo ngezinhlobo zezithelo zazisithwalise kakhulu isihlahla.\n\n31 Futhi kwenzeka ukuthi iNkosi yesivini nempela yasinambitha isithelo, zonke izinhlobo njengokwesibalo sazo. Futhi iNkosi yesivini yathi: Bheka, ngalesi sikhathi eside sisondlile lesi sihlahla, futhi ngizibekele ukulungiselela isikhathi izithelo eziningi.\n\n32 Kodwa bheka, ngalesi sikhathi sesikhiphe izithelo eziningi, futhi akukho nasinye sazo esihle. Futhi bheka, kukhona zonke izinhlobo zezithelo ezimbi; futhi azingisizi ngalutho, naphezu kwakho konke ukusebenza kwethu; manje kuyangidabukisa ukuthi ngizolahlekelwa yilesi sihlahla.\n\n33 Futhi iNkosi yesivini yathi encekwini: Sizokwenzani kulesi sihlahla, ukuze ngizigcinele futhi izithelo ezinhle zaso na?\n\n34 Futhi inceku yathi eNkosini yayo: Bheka, ngokuba uxhumelelise amagatsha esihlahla somnqumo sasendle azondlile izimpande, kangangoba ziphilile futhi azifanga; ngalokho-ke uyabona ukuthi zisezinhle.\n\n35 Futhi kwenzeka ukuthi iNkosi yesivini yathi encekwini yayo: Isihlahla asingisizi ngalutho, kanye nezimpande zaso azingisizi ngalutho uma nje sisakhipha izithelo ezimbi.\n\n36 Noma kunjalo, ngiyazi ukuthi izimpande zinhle, futhi ngokwenhloso yami ngizigcinile; futhi ngenxa yamandla azo amakhulu kuze kube manje zikhiphile, emagatsheni asendle, izithelo ezinhle.\n\n37 Kodwa bheka, amagatsha asendle akhulile futhi adlula izimpande zaso; futhi ngenxa yokuthi amagatsha asendle adlule izimpande zaso akhiphe izithelo eziningi ezimbi; futhi ngenxa yokuthi akhiphe izithelo eziningi kakhulu ezimbi ubonile ukuthi aqala ukufa; futhi masinyane azobe esevuthiwe, ukuthi aphonswe emlilweni, ngaphandle kokuthi siwenzele okuthize ukuze siwagcine.\n\n38 Futhi kwenzeka ukuthi iNkosi yesivini yathi encekwini yayo: Masihambe sehlele ezinxenyeni ezikude zesivini, futhi sibheke ukuthi ngabe amagatsha emvelo nawo akhiphe izithelo ezimbi yini.\n\n39 Futhi kwenzeka ukuthi bahamba behlela ezinxenyeni ezingaphandle zesivini. Futhi kwenzeka ukuthi babona ukuthi izithelo zamagatsha emvelo nazo zabe sezonakele; yebo, ezokuqala kanye nezesibili futhi ngokunjalo nezokugcina; futhi zonke zabe sezonakele.\n\n40 Futhi izithelo zasendle zokugcina zase zidlule leyo nxenye yesihlahla eyayikhiphe izithelo ezinhle, ngisho kangangokuthi igatsha lase libunile futhi selifile.\n\n41 Futhi kwenzeka ukuthi iNkosi yesivini yakhala, futhi yathi encekwini: Ngabe bekufanele ukuthi ngenzeni okunye esivinini sami na?\n\n42 Bheka, ngangazi ukuthi zonke izithelo zesivini, ngaphandle kwalezi, zase zonakele. Manje nazo lezi ezake zakhipha izithelo ezinhle sezonakele; manje zonke izihlahla zesivini sami azisizi ngalutho ngaphandle nje kokuthi zicekelwe phansi futhi ziphonswe emlilweni.\n\n43 Futhi bheka lesi sokugcina, esimagatsha aso asebunile, nempela ngasitshala ebaleni elihle lomhlabathi; yebo, ngisho lelo elalikhethekile kimi ngaphezu kwazo zonke ezinye izingxenye zezwe lesivini sami.\n\n44 Futhi ubonile ukuthi phezu kwalokho ngisinqumile leso esone lelibala lomhlabathi, ukuze ngitshale lesi sihlahla esikhundleni saso.\n\n45 Futhi ubonile ukuthi inxenye yaso yakhipha izithelo ezinhle, kanye nenxenye yaso yakhipha izithelo zasendle; futhi ngenxa yokuthi angiwakhanga amagatsha aso futhi ngawaphonsa emlilweni, bheka, asedlule igatsha elihle kangangokuthi selize labuna.\n\n46 Manje, bheka, naphezu kwakho konke ukunakekela esikwenzile esivinini sami, izihlahla zaso zibe nokonakala, kangangokuthi azikhiphanga zithelo ezinhle; futhi lezi benginethemba lokuzigcina, nokuthi ngizibekele izithelo zaso ukulungiselela isikhathi. Kodwa, bheka, zibe njengesihlahla somnqumo sasendle, futhi azinanzuzo kodwa ukucekelwa phansi ziphonswe emlilweni; futhi kuyangidabukisa ukuthi ngizolahlekelwa yizo.\n\n47 Kodwa ngabe bengingenzani okunye esivinini sami na? Ngabe ngisidembeselisile yini isandla sami, ukuthi ngisondle na? Cha, ngisondlile, futhi ngasivukuzela emaceleni aso, futhi ngisithenile, futhi ngasifaka umquba; futhi ngiselulile isandla sami cishe bonke ubude belanga, futhi isiphetho siyasondela eduze. Futhi kuyangidabukisa ukuthi kufanele ngizicekele phansi zonke izihlahla zesivini sami, futhi ngiziphonse emlilweni ukuze zishiswe. Ngabe ngubani lona onakalise isivini sami na?\n\n48 Futhi kwenzeka ukuthi inceku yathi eNkosini yayo: Ngabe akukhona yini ukukhula kakhulu kwesivini sakho na?—ngabe amagatsha aso awazidlulanga yini izimpande ezinhle na? Futhi ngenxa yokuthi amagatsha adlule izimpande zaso, bheka akhula ngokushesha kunamandla ezimpande, azitholela amandla. Bheka, ngithi, ngabe lokhu akusona yini isizathu esenze izihlahla zesivini sakho zibe nokonakala na?\n\n49 Futhi kwenzeka ukuthi iNkosi yesivini yathi encekwini: Masihambe futhi siyozicekela phansi izihlahla zesivini siziphonse emlilweni, ukuze zingawoni umhlabathi wesivini sami, ngokuba sengikwenze konke. Ngabe yini enye ebengingayenzela isivini sami na?\n\n50 Kodwa, bheka, inceku yathi eNkosini yesivini: Zihawukele isikhashana esidanyana.\n\n51 Futhi iNkosi yathi: Yebo, ngizozihawukela isikhashana esidanyana, ngokuba kuyangidabukisa ukuthi ngilahlekelwe yizihlahla zesivini sami.\n\n52 Ngalokho-ke, masithathe amanye alamagatsha engiwatshale ezinxenyeni ezikude zesivini sami, futhi masiwaxhumelelise esihlahleni lapho ephume khona; futhi masikhe kuso isihlahla lawo magatsha azithelo zawo zibaba kakhulu, futhi sixhumelelise amagatsha emvelo esihlahla esikhundleni sawo.\n\n53 Futhi lokhu ngizokwenza ukuze isihlahla singafi, ukuze, mhlawumbe, ngizigcinele izimpande zaso ngenhloso yami.\n\n54 Futhi, bheka, izimpande zamagatsha emvelo esihlahla engisitshale lapho ngithanda khona zisaphila; ngalokho-ke, ukuze nazo ngizigcinele inhloso yami, ngizothatha amanye amagatsha alesi sihlahla, futhi ngizowaxhumelelisa kuzo. Yebo, ngizoxhumelelisa kuzo amagatsha kanina wesihlahla sawo, ukuze ngizigcinele izimpande futhi, ukuze kuthi uma seziqine ngokwanele mhlawumbe zingangikhiphela izithelo ezinhle, futhi kumbe ngisenganentokozo esivinini sami.\n\n55 Futhi kwenzeka ukuthi bathatha kuso isihlahla semvelo esabe sesifana nesasendle, futhi baxhumelelisa kuzo izihlahla zemvelo, nazo futhi ezabe sezifana nezasendle.\n\n56 Futhi phezu kwalokho bathatha amanye ezihlahla zemvelo ezabe sezifana nezasendle bawaxhumelelisa kunina wesihlahla sawo.\n\n57 Futhi iNkosi yesivini yathi encekwini; Ungawakhi amagatsha asendle ezihlahleni, ngaphandle kwalawo ababa kakhulu; futhi kuwo uyowaxhumelelisa ngokwalokho engikushilo.\n\n58 Futhi sizozondla futhi izihlahla zesivini, futhi sizowathena amagatsha azo; futhi sizokukha kuzo izihlahla amagatsha asevuthiwe, osekufanele afe, siwaphonse emlilweni.\n\n59 Futhi lokhu ngikwenza ukuze, mhlawumbe, izimpande zithole amandla ngenxa yokuqina kwazo; futhi nangenxa yokushintshwa kwamagatsha ukuze okuhle kunqobe okubi.\n\n60 Futhi ngenxa yokuthi ngiwagcinile amagatsha emvelo kanye nezimpande zawo, kanye nokuthi ngixhumelelise amagatsha emvelo futhi kunina wesihlahla, futhi nokuthi ngizigcinile izimpande zikanina wesihlahla, ukuze, mhlawumbe, izihlahla zesivini sami zikhiphe futhi izithelo ezinhle; futhi ukuze ngibe nokujabula futhi ezithelweni zesivini sami, futhi, mhlawumbe, ukuze ngithokoze kakhulu ukuthi ngizigcinile izimpande kanye namagatsha esithelo sokuqala—\n\n61 Ngalokho-ke, hamba, futhi ubize izinceku, ukuze sisebenze ngokukhuthala ngamandla ethu esivinini, ukuze silungise indlela, ukuze ngikhiphe futhi isithelo semvelo, leso sithelo semvelo esihle futhi esiyigugu elikhulu ngaphezu kwazo zonke ezinye izithelo.\n\n62 Ngalokho-ke, masihambe futhi siyosebenza ngamandla ethu ngalesi sikhathi sokugcina, ngokuba bheka isiphetho siyasondela eduzane, futhi lokhu kungokokugcina ukuthi ngithene isivini sami.\n\n63 Xhumelelisa amagatsha; qala ekugcineni ukuze abe ngawokuqala, futhi nokuthi awokuqala abe ngawokugcina, futhi uzivukuzele emaceleni izihlahla, ezindala kanye nezincane, ezokuqala kanye nezokugcina; ezokugcina kanye nezokuqala, ukuze zonke zondliwe futhi okokugcina.\n\n64 Ngalokho-ke, zivukuzele emaceleni, uzithene, uzifake umquba futhi, okokugcina, ngokuba isiphetho siyasondela maduzane. Futhi uma kungukuthi le mihlumela yokugcina iyakhula, futhi ikhipha isithelo semvelo, uma kunjalo uyoyilungiselela indlela, ukuze ikhule.\n\n65 Futhi ngesikhathi isiqala ukukhula uyosusa lawo magatsha akhipha isithelo esibabayo, njengokwamandla amagatsha amahle kanye nobukhulu bawo; futhi awuyikuzicenta izihlahla ezimbi zonke kanye kanye, hleze izimpande zazo zibe namandla amakhulu kunehlumela, bese kuthi ihlumela lazo life, bese ngilahlekelwa yizihlahla zesivini sami.\n\n66 Ngokuba kuyangidabukisa ukuthi ngilahlekelwe yizihlahla zesivini sami; ngalokho-ke uyozisusa ezimbi kangangoba ezinhle zikhula, ukuze impande kanye nesihloko kulingane ngokwamandla, kuze kuthi okuhle kunqobe okubi, bese kuthi okubi kucekelwe phansi kuphonswe emlilweni, ukuze kungawoni umhlabathi wesivini sami; futhi ngiyokushanela kanje okubi kuphume esivinini sami.\n\n67 Futhi amagatsha esihlahla semvelo ngiyowaxhumelela futhi esihlahleni semvelo;\n\n68 Futhi amagatsha esihlahla semvelo ngizowaxhumelela kuwo amagatsha emvelo esihlahla; futhi ngaleyo ndlela ngizowahlanganisa ndawonye futhi, ukuze akhiphe isithelo semvelo, futhi ayokuba manye.\n\n69 Futhi amagatsha amabi ayolahlwa, yebo, ngisho ngaphandle kude kwalo lonke izwe lesivini sami; ngokuba bheka, sekungokokugcina nje kuphela ngisithena isivini sami.\n\n70 Futhi kwenzeka ukuthi iNkosi yesivini yathumela inceku yayo; futhi inceku yahamba yenza njengokuba iNkosi yayiyiyalile futhi yaletha ezinye izinceku; futhi zazimbalwa.\n\n71 Futhi iNkosi yesivini yathi kubo: Hambani, futhi nisebenze esivinini, ngamandla enu. Ngokuba bhekani, lokhu sekuyisikhathi sokugcina sokuthi ngondle isivini sami; ngokuba isiphetho sesiseduzane, futhi isikhathi siza ngokushesha; futhi uma nisebenza nami ngamandla enu niyojabula ngezithelo engiyozibekela zona ukulungiselela isikhathi esizofika maduze.\n\n72 Futhi kwenzeka ukuthi izinceku nempela zahamba futhi zasebenza ngamandla azo; futhi iNkosi yesivini nayo yasebenza nazo; futhi zayilalela imiyalelo yeNkosi yesivini kuzo zonke izinto.\n\n73 Futhi kwaqala ukuthi kube khona izithelo zemvelo futhi esivinini; amagatsha emvelo aqala ukukhula futhi akhula ngesivinini esikhulu; amagatsha asendle aqala ukukhishwa alahlwa; futhi nempela bagcina impande kanye nesihloko saso ngokulingana, njengokwamandla aso.\n\n74 Futhi ngaleyo ndlela zasebenza, ngakho konke ukukhuthala, njengokwemiyalelo yeNkosi yesivini, kwaze kwaba amabi alahlwa ngaphandle kwesivini, futhi iNkosi yesivini yayisizigcinele ukuthi izihlahla zabe futhi sezibe nezithelo zemvelo; futhi zaba njengomzimba owodwa; futhi izithelo zazilingana; futhi iNkosi yesivini yayisizigcinele isithelo semvelo, esasiyigugu elikhulu kuyo kusukela ekuqaleni.\n\n75 Futhi kwenzeka ukuthi ngesikhathi iNkosi yesivini ibona ukuthi isithelo sayo sasisihle, nokuthi isivini sayo sasingasenakho ukonakala, yabiza izinceku zayo, futhi yathi kuzo: Bhekani, ngokuba ngalesi sikhathi sokugcina sisondlile isivini sami; futhi niyabona ukuthi ngenze njengokuthanda kwami; futhi ngisigcinile isithelo semvelo, kangangoba sihle, ngisho njengoba sasinjalo ekuqaleni. Futhi nibusisiwe; ngenxa yokuthi nibe nokukhuthala ekusebenzeni nami esivinini sami, futhi nayigcina imiyalelo yami, nisilethile futhi kimi isithelo semvelo, ukuze isivini sami singabe sisonakala nanini, futhi okubi kulahliwe, bhekani niyokuba nokujabula nami ngenxa yesithelo sesivini sami.\n\n76 Ngokuba bhekani, isikhathi eside ngiyozibekela isithelo sesivini sami ukulungiselela isikhathi, esizayo ngokushesha; futhi okokugcina ngisondlile isivini sami, ngasithena, ngasivukuzela, ngasifaka umquba; ngalokho-ke ngizozibekela ezinye zezithelo, isikhathi eside, njengoba ngikhulumile.\n\n77 Futhi uma isikhathi sesiza sokuthi isithelo esibi siphinda size esivinini sami, ngaleso sikhathi ngiyokwenza ukuthi ezinhle kanye nezimbi ziqoqwe; bese kuthi ezinhle ngizigcinele zona, kuthi ezimbi ngizilahle endaweni yazo. Futhi emva kwalokho kuza isikhathi kanye nesiphetho; futhi isivini sami ngiyokwenza ukuthi sishiswe ngomlilo.\n\n", "jacob 6": "[center][font_size=26]Isahluko 6[/font_size][/center]\n\n[i]INkosi izombuyisa futhi u-Israyeli ngezinsuku zokugcina—Umhlaba uzoshiswa ngomlilo—Abantu kufanele balandele uKristu ukubalekela ichibi lomlilo nesibabuli. Cishe ngonyaka wama 544 kuya kowama 421 ngaphambi kokuzalwa kukaKristu.[/i]\n\n1 Manje, bhekani, bafowethu, njengoba ngishilo kini ukuthi ngiyophrofetha, bhekani, lokhu kuyisiphrofetho sami—ukuthi izinto lomphrofethi uZenoshe azikhuluma, mayelana nendlu ka-Israyeli, kuzo ayeyifanisa nesihlahla somnqumo esithanjisiwe, kufanele ngempela zenzeke.\n\n2 Futhi usuku lapho eyokwelula khona isandla sakhe futhi okwesibili ukubuyisa abantu bakhe, yilo usuku, yebo, ngisho isikhathi sokugcina, lapho izinceku zeNkosi ziyohamba ngamandla ayo, ukondla kanye nokuthena isivini sayo; futhi emva kwalokho isiphetho siyoza masinyane.\n\n3 Futhi babusiseke kangakanani labo abasebenze ngenkuthalo esivinini sayo; futhi baqalekiswe kangakanani labo abayolahlwa ngaphandle endaweni yabo! Futhi umhlaba uyoshiswa ngomlilo.\n\n4 Futhi unomusa kangakanani uNkulunkulu wethu kithi, ngokuba yena uyayikhumbula indlu ka-Israyeli, kokubili izimpande kanye namagatsha; futhi welulela izandla zakhe kubo bonke ubude bosuku; futhi bangontamolukhuni futhi bangabantu abaphikisayo; kodwa ngobuningi balabo abangayikuqinisa izinhliziyo zabo bayosindiswa embusweni kaNkulunkulu.\n\n5 Ngalokho-ke, bafowethu abathandekayo, ngiyanincenga ngamazwi azothile ukuthi niphenduke, futhi nize ngenhloso ephelele yenhliziyo, ninamathele kuNkulunkulu njengoba naye enamathele kini. Futhi nangesikhathi ingalo yakhe yomusa yelulelwe kini ekukhanyeni kosuku, ningazenzi lukhuni izinhliziyo zenu.\n\n6 Yebo, namuhla, uma ningalalela izwi lakhe, ningazenzi lukhuni izinhliziyo zenu; ngokuba kungani nizokufa na?\n\n7 Ngokuba bhekani, emva kokuba senondliwe ngezwi elihle likaNkulunkulu bonke ubude bosuku, ngabe nizoveza isithelo esibi, kangangoba nizocekelwa phansi futhi nilahlwe emlilweni na?\n\n8 Bhekani, ngabe nizowenqaba yini lamazwi na? Nizowenqaba yini amazwi abaphrofethi; futhi nizowenqaba wonke yini amazwi akhulunywa mayelana noKristu, emva kokuthi abaningi kangaka sebekhulumile mayelana naye; futhi nilenqabe izwi elihle likaKristu, namandla kaNkulunkulu, kanye nesipho sikaMoya oNgcwele, futhi niwuvimbele uMoya oyiNgcwele, nenze inhlekisa ngesu elikhulu lokukhululwa, elibekelwe nina na?\n\n9 Anazi yini ukuthi uma nenza lezi zinto, ukuthi amandla okukhululwa kanye nawovuko, akuKristu, azonenza nime ninamahloni nokuba necala elibi phambi kwesihlalo sikaNkulunkulu na?\n\n10 Futhi ngokwamandla okulunga, ngokuba ukulunga akunakwenqatshelwa, kufanele nihambe niye kulelo chibi lomlilo nesibabuli, elinamalangabi angacimeki, futhi elinentuthu ekhuphukela phezulu phakade naphakade, lelo chibi lomlilo nesibabuli okungubuhlungu obungayikuphela.\n\n11 O uma kunjalo-ke, bafowethu abathandekayo, phendukani, futhi ningene esangweni elingumngcingo, futhi niqhubeke endleleni encane, nize nithole ukuphila okuphakade.\n\n12 O hlakaniphani; yikuphi okunye engingakusho na?\n\n13 Okokugcina, ngiyavalelisa, ngize ngihlangane nani phambi kwesihlalo esithokozisayo sikaNkulunkulu, esishaya ababi ngovalo olubi kanye nokwesaba. Amen.\n\n", "jacob 7": "[center][font_size=26]Isahluko 7[/font_size][/center]\n\n[i]USheremi uphika uKristu, uphikisana noJakobe, ufuna isibonakaliso, futhi ushaywa nguNkulunkulu—Bonke abaphrofethi bakhuluma ngoKristu kanye nangenhlawulo Yakhe—AmaNefi aphila izinsuku zawo njengabazulazulayo, bazalelwa ekuhluphekeni, futhi bazondwa ngamaLamani. Cishe ngonyaka wama 544 kuya kowama 421 ngaphambi kokuzalwa kukaKristu.[/i]\n\n1 Manje kwenzeka emva kokuthi sekwedlule iminyaka embalwa, kwafika indoda phakathi kwabantu baNefi, egama layo kwakunguSheremi.\n\n2 Futhi kwenzeka ukuthi yaqala ukushumayela phakathi kwabantu, nokumemezela kubo ukuthi angeke abe khona uKristu. Futhi yashumayela eziningi izinto ezazibathopha abantu; futhi yakwenza lokhu ukuze ichithe imfundiso kaKristu.\n\n3 Futhi yasebenza ngokukhuthala ukuze iholele kude izinhliziyo zabantu, kangangokuthi nempela yaziholela kude eziningi izinhliziyo; futhi yazi ukuthi mina, Jakobe, nganginokholo kuKristu owayezofika, yalifuna kakhulu ithuba ukuze ize kimi.\n\n4 Futhi yayifunde, kangangokuthi yayinolwazi oluphelele lolimi lwabantu; ngalokho-ke, yayikwazi ukusebenzisa ukuthopha okuningi, kanye namandla amakhulu okukhuluma, ngokwamandla kadeveli.\n\n5 Futhi yayinethemba lokunginyakazisa okholweni, nakuba ngase ngibone izambulo kanye nezinto eziningi mayelana nalezi zinto; ngokuba ngempela ngase ngizibonile izingelosi, futhi zase zingisebenzele. Futhi phezu kwalokho, ngase ngilizwile izwi leNkosi uqobo likhuluma kimi, izikhathi ngezikhathi; ngalokho-ke, ngangingenakunyakaziseka.\n\n6 Futhi kwenzeka ukuthi yeza kimi, futhi nempela yakhuluma kimi ngalendlela, ithi: Mfowethu uJakobe, sengilifune kakhulu ithuba lokuthi ngikhulume kuwe; ngokuba ngizwile futhi phezu kwalokho ngiyazi ukuthi wena uhamba kakhulu, ushumayela lokho okubiza ngevangeli, noma imfundiso kaKristu.\n\n7 Futhi usuholele kude abaningi balaba bantu ukuze baphendukezele indlela eqondile kaNkulunkulu, futhi bangawugcini umthetho kaMose oyindlela eqondile; futhi nokuthi bawuguqule umthetho kaMose kukhonzwe umuntu wena othi uyofika eminyakeni engamakhulu amaningi ezayo. Manje bheka, mina, Sheremi, ngimemezela kuwe ukuthi lokhu ngukuhlambalaza; ngokuba akukho muntu owaziyo ngalezi zinto ezinje; ngokuba akanakukwazi ukwazisa ngezinto ezisazofika. Futhi nempela uSheremi waphikisana nami ngalendlela.\n\n8 Kodwa bheka, iNkosi uNkulunkulu yathela uMoya wayo emphefumulweni wami, kangangokuthi nempela ngamthobisa kuwo wonke amazwi akhe.\n\n9 Futhi ngathi kuye: Uyamphika yini uKristu ozofika na? Yena wathi: Uma kuzobakhona uKristu, anginakumphika; kodwa ngiyazi ukuthi akukho Kristu, nokuthi akakaze abe khona, futhi akasoze aba khona.\n\n10 Futhi ngathi kuye: Ngabe uyayikholwa yini imibhalo engcwele na? Yena wathi, Yebo.\n\n11 Futhi ngathi kuye: Uma kunjalo-ke awuyiqondi; ngokuba ngempela ifakaza ngoKristu. Bheka, ngithi kuwe akekho namunye umphrofethi obhalile, noma ophrofethile, ngaphandle kokuthi ekhulume mayelana naloKristu.\n\n12 Futhi akusikho lokhu kuphela—kubonakalisiwe futhi kimi, ngokuba ngizwile futhi ngabona; futhi phezu kwalokho kubonakalisiwe kimi ngamandla kaMoya oyiNgcwele; ngalokho-ke, ngiyazi ukuthi uma kungekho nhlawulo engenziwa bonke abantu kufanele balahleke.\n\n13 Futhi kwenzeka ukuthi wathi kimi: Ngikhombise isibonakaliso ngalamandla kaMoya oyiNgcwele, owazi kangaka ngawo.\n\n14 Futhi ngathi kuye: Ngingubani mina ukuthi ngingalinga uNkulunkulu ukuthi akhombise wena isibonakaliso ngento oyaziyo ukuthi iyiqiniso na? Noma kunjalo uyayiphika, ngenxa yokuthi ungokadeveli. Nokho, makungenziwa intando yami; kodwa uma uNkulunkulu ezokushaya, lokho makube yisibonakaliso kuwe ukuthi yena unamandla, ezulwini kanye nasemhlabeni; futhi, nokuthi uKristu uyofika. Futhi intando yakho, O Nkosi, mayenziwe, hhayi eyami.\n\n15 Futhi kwenzeka ukuthi emva kokuthi mina, Jakobe, sengiwakhulumile lamazwi, amandla eNkosi ehlela kuye, kangangokuthi wawela phansi. Futhi kwenzeka ukuthi wondliwa isikhathi esiyizinsuku eziningi.\n\n16 Futhi kwenzeka ukuthi wathi kubantu: Qoqanani ndawonye kusasa, ngokuba ngizofa; ngalokho-ke, ngifisa ukukhuluma kubantu ngaphambi kokuthi ngife.\n\n17 Futhi kwenzeka ukuthi ngakusasa isixuku saqoqana ndawonye; futhi wakhuluma ngokusobala kuso futhi waziphika izinto ayebafundise zona, futhi wamvuma uKristu, kanye namandla kaMoya oyiNgcwele, kanye nokusetshenzelwa yizingelosi.\n\n18 Futhi wakhuluma ngokusobala kubo, ukuthi wayekhohliswe ngamandla kadeveli. Futhi wakhuluma ngesihogo, kanye nangephakade, kanye nangesijeziso esingapheliyo.\n\n19 Futhi wathi: Ngiyesaba hleze sengenze isono esingaxoleleki, ngokuba ngiqambe amanga kuNkulunkulu; ngokuba ngiphike uKristu, futhi ngathi ngiyayikholwa imibhalo engcwele; futhi ngempela ifakaza ngaye. Futhi ngenxa yokuthi ngiqambe amanga kuNkulunkulu ngiyesaba kakhulu hleze icala lami libe libi kakhulu; kodwa ngiyahlambuluka kuNkulunkulu.\n\n20 Futhi kwenzeka ukuthi emva kokuthi esewashilo lamazwi akabange esakwazi ukusho amanye, futhi wabe esefa.\n\n21 Futhi emva kokuthi isixuku sesibonile ukuthi wakhuluma lezi zinto ngesikhathi esezofa, bamangala kakhulu; kangangokuthi amandla kaNkulunkulu ehlela phezu kwabo, futhi abanqoba kangangokuthi bawela phansi.\n\n22 Manje, lento yayithokozisa kimi, uJakobe, ngokuba ngangiyicelile kuBaba osezulwini; ngokuba wakuzwa ukukhala kwami futhi wawuphendula umthandazo wami.\n\n23 Futhi kwenzeka ukuthi ukuthula kanye nothando lukaNkulunkulu lwabuyiselwa futhi phakathi kwabantu; futhi bayicwaninga imibhalo engcwele, futhi bangaphinde balalela amazwi alendoda embi.\n\n24 Futhi kwenzeka ukuthi izindlela eziningi zazisungulelwe ukuguqula kanye nokubuyisela amaLamani ekwazini iqiniso; kodwa konke lokhu kwaba yize, ngokuba ayethokozela izimpi kanye nokuchitha igazi, futhi ayenenzondo engapheliyo ngokumelene nathi, abafowabo. Futhi afuna ngamandla ezingalo zawo ukusibhubhisa njalonjalo.\n\n25 Ngalokho-ke, abantu baNefi nempela baziqinisa ngokumelene nawo ngezikhali zabo, kanye nangawo wonke amandla abo, bethembele kuNkulunkulu oyidwala lensindiso yabo; ngalokho-ke, baqhubeka okwaleso sikhathi, baba ngabanqobi bezitha zabo.\n\n26 Futhi kwenzeka ukuthi mina, Jakobe, ngaqala ukuba mdala; futhi imibhalo yalaba bantu njengoba igcinwe kwezinye izingcwephe zikaNefi, ngalokho-ke, ngiyawuphetha lombhalo, ngiqinisa ukuthi ngibhale njengokolwazi lwami, ngokusho ukuthi isikhathi sedlula nathi, futhi phezu kwalokho nezimpilo zethu zedlula kwasengathi kwakunjengephupho kithi, thina singabantu abanesizungu futhi abanesizotha, singabazulazulayo, sixoshwe eJerusalema, sizalelwe ekuhluphekeni, ehlane, futhi sizondwa ngabafowethu, okwadala izimpi kanye nemibango; ngalokho-ke, nempela sakhala ngezinsuku zethu zonke.\n\n27 Futhi mina, Jakobe, ngabona ukuthi kwasekufanele masinyane ngehlele ezansi ethuneni lami; ngalokho-ke, ngathi endodaneni yami u-Enoshe: Thatha lezi zingcwephe. Futhi ngamtshela lezo zinto umfowethu uNefi ayengiyale ngazo, futhi wathembisa ukuyilalela lemiyalelo. Futhi ngenza isiphetho sokubhala kwami kulezi zingcwephe, obekuwumbhalo omncane; futhi kumfundi ngiyavalelisa, ngethemba ukuthi abaningi babafowethu bayowafunda amazwi ami. Bafowethu, salani kahle.\n\n", "enos 1": "[center][font_size=26]INcwadi ka-Enoshe[/font_size][/center]\n\n[center][font_size=26]Isahluko 1[/font_size][/center]\n\n[i]U-Enoshe uthandaza kakhulu futhi uthola ukuthethelelwa kwezono zakhe—Izwi leNkosi lifika emqondweni wakhe, lithembisa insindiso yamaLamani ngosuku oluzayo—AmaNefi afuna ukuwaguqula amaLamani—U-Enoshe uthokoza kumSindisi wakhe. Cishe ngonyaka wama 420 ngaphambi kokuzalwa kukaKristu.[/i]\n\n1 Bheka, kwenzeka ukuthi mina, Enoshe, ngazi ukuthi ubaba wayeyindoda elungile—ngokuba wangifundisa ngolimi lwakhe, futhi ngokunjalo nangokondliwa kanye nangeziyalo zeNkosi—futhi malibongwe igama likaNkulunkulu ngalokho—\n\n2 Futhi ngizonitshela ngomshikashika engaba nawo phambi kukaNkulunkulu, ngaphambi kokuthi ngithole ukuthethelelwa kwezono zami.\n\n3 Bheka, ngahamba ngayozingela izinyamazane emahlathini; futhi amazwi engangijwayele ukuwezwa ubaba ewakhuluma mayelana nokuphila okuphakade, kanye nokujabula kwabangcwele, angena ajula enhliziyweni yami.\n\n4 Futhi umphefumulo wami walamba; futhi ngaguqa phansi phambi koMenzi wami, ngakhala kuye ngokuthandaza okukhulu kanye nokunxusela umphefumulo wami; futhi bonke ubude bosuku nempela ngakhala kuye; yebo, nangesikhathi ubusuku bufika nempela ngaqhubeka nokuphakamisela izwi lami phezulu kangangokuthi lafinyelela emazulwini.\n\n5 Futhi kwafika izwi kimi, lithi: Enoshe, izono zakho zithethelelwe, futhi uzobusiswa.\n\n6 Futhi mina, Enoshe, ngangazi ukuthi uNkulunkulu akanakuwaqamba amanga; ngalokho-ke, ukuba necala kwami kwaphela nya.\n\n7 Futhi ngathi: Nkosi, kwenzeka kanjani na?\n\n8 Yathi kimi: Ngenxa yokholo lwakho kuKristu, ongakaze umuzwe nanini ngaphambili noma umbone. Futhi eminingi iminyaka iyodlula ngaphambi kokuthi aziveze enyameni; ngalokho-ke, hamba ukholo lwakho lukusindisile.\n\n9 Manje, kwenzeka ukuthi emva kokuthi sengiwazwile lamazwi ngaqala ngaba nesifiso sokuthi kuzuze abafowethu, amaNefi; ngalokho-ke, nempela ngabathandazela ngokushisekela okukhulu kuNkulunkulu.\n\n10 Futhi ngesikhathi ngisazabalaza emoyeni, bheka, izwi leNkosi lafika emqondweni wami futhi, lithi: Ngizobavakashela abafowenu njengokukhuthala kwabo ekugcineni imiyalelo yami. Ngibanikezile lelizwe, futhi liyizwe elingcwele; futhi angiliqalekisi ngaphandle kokuthi kube ngenxa yobubi; ngalokho-ke, ngizobavakashela abafowenu njengoba ngishilo; futhi iziphambeko zabo ngiyozehlisa kanye nosizi phezu kwamakhanda abo uqobo.\n\n11 Futhi emva kokuthi mina, Enoshe, sengiwazwile lamazwi, ukholo lwami lwaqala ukuthi lungabe lusanyakaziseka eNkosini; futhi ngabathandazela eNkosini ngokukhulu ukuzabalaza okude abafowethu, amaLamani.\n\n12 Futhi kwenzeka ukuthi emva kokuthi sengithandazile futhi ngasebenza ngakho konke ukukhuthala, iNkosi yathi kimi: Ngizokunika njengokwezifiso zakho, ngenxa yokholo lwakho.\n\n13 Manje bheka, lesi kwakuyisifiso engangisifisa kuye—ukuthi uma kwakungenzeka, ukuthi abantu bami, amaNefi, awele esiphambekweni, futhi ngandlela thize abhujiswe, futhi amaLamani wona angabhujiswa, ukuthi iNkosi uNkulunkulu iyowugcina umbhalo wabantu bami, amaNefi; ngisho noma kungaba ngamandla engalo yayo engcwele, ukuze wambulelwe amaLamani ngolunye usuku oluzayo, ukuze, mhlawumbe, alethwe ekusindisweni—\n\n14 Ngokuba njengamanje imizabalazo yethu yabe iyize ekuwabuyiseleni okholweni lweqiniso. Futhi afunga ngokuthukuthela ukuthi, uma kwakungenzeka, ayengayibhubhisa imibhalo yethu kanye nathi, futhi ngokunjalo nawo wonke amasiko obaba.\n\n15 Ngalokho-ke, mina ngazi ukuthi iNkosi uNkulunkulu yayikwazi ukulondoloza imibhalo yethu, ngakhala kuyo njalonjalo, ngokuba yayithe kimi: Noma ngabe yini oyoyicela ngokholo, ukholwa ukuthi uyoyithola egameni likaKristu, uyoyithola.\n\n16 Futhi nganginalo ukholo, futhi nempela ngakhala kuNkulunkulu ukuthi ayigcine lemibhalo; futhi wenza isivumelwano nami sokuthi uyoyambula kumaLamani ngesikhathi sakhe esifanele.\n\n17 Futhi mina, Enoshe, ngangazi ukuthi kwakuyoba njengesivumelwano leso asenza; ngalokho-ke umphefumulo wami nempela waphumula.\n\n18 Futhi iNkosi yathi kimi: Okhokho bakho nabo ngokunjalo bayifuna kimi lento; futhi kuyokwenziwa kubo njengokokholo lwabo; ngokuba ukholo lwabo lwalunjengolwakho.\n\n19 Manje kwenzeka ukuthi mina, Enoshe, ngahamba phakathi kwabantu baNefi, ngiphrofetha ngezinto ezazizokwenzeka, futhi ngifakaza ngezinto engangizizwile futhi ngizibonile.\n\n20 Futhi ngiyafakaza ukuthi abantu baNefi nempela bafuna ngokukhuthala ukuthi babuyisele amaLamani okholweni lweqiniso kuNkulunkulu. Kodwa ukusebenza kwethu kwaba yize; inzondo yawo yayigxilile, futhi ayeholwa yimvelo yawo embi kangangokuthi aye yizidlangudlangu, futhi enolaka, futhi engabantu abomele igazi, egcwele ukukhonza izithixo kanye nokungcola; edla izilwane ezidla ezinye; ehlala ematendeni, futhi ezulazula ehlane nesikhumba esifishane ezinkalweni zawo kanye namakhanda awo ephuciwe; futhi ubuciko bawo babusemcibisholweni, kanye nakocelemba, kanye nasembazweni. Futhi amaningi awo nempela ayengadli lutho ngaphandle kwenyama eluhlaza; futhi aye funa njalonjalo ukusibhubhisa.\n\n21 Futhi kwenzeka ukuthi abantu baNefi nempela bawulima umhlabathi, futhi bakhulisa zonke izinhlobo zokusanhlamvu, kanye nezithelo, kanye nemihlambi yemfuyo, kanye nemihlambi yazo zonke izinhlobo zezinkomo ezinhlobonhlobo, nezimbuzi, kanye nezimbuzi zasendle, futhi ngokunjalo namahhashi amaningi.\n\n22 Futhi kwakukhona abaningi kakhulu abaphrofethi phakathi kwethu. Futhi abantu babengabantu abangontamolukhuni, belukhuni ukuqonda.\n\n23 Futhi kwakungekho lutho ngaphandle kokukhuluma kakhulu, ukushumayela kanye nokuphrofetha ngezimpi, kanye nemibango, kanye nezimbubhiso, kanye nokubakhumbuza njalonjalo ngokufa, kanye nesikhathi sokuphila okuphakade, kanye nezahlulelo kanye namandla kaNkulunkulu, kanye nazo zonke lezi zinto—bebaphehla njalonjalo ukubagcina besekwesabeni iNkosi. Ngithi kwakungekho lutho ngaphandle kwalezi zinto, futhi nokukhuluma okuningi kakhulu okusobala, okwakungabavimba ekuyeni ngokushesha ekubhujisweni. Futhi ngibhala ngalendlela mayelana nabo.\n\n24 Futhi ngazibona izimpi phakathi kwamaNefi kanye namaLamani ezinsukwini zokuphila kwami.\n\n25 Futhi kwenzeka ukuthi ngaqala ukubamdala, futhi iminyaka eyikhulu kanye namashumi ayisikhombisa kanye neminyaka eyisishiyagalolunye yabe isidlulile kusukela ngesikhathi ubaba uLehi ahamba eJerusalema.\n\n26 Futhi ngabona ukuthi kwasekufanele masinyane ngehlele ethuneni lami, ngisetshenziwe ngamandla kaNkulunkulu ukuze ngishumayele futhi ngiphrofethe kulaba bantu, futhi ngimemezele izwi njengokweqiniso elikuKristu. Futhi ngilimemezelile kuzo zonke izinsuku zami, futhi ngithokozile ngalo ngaphezu kwalokho komhlaba.\n\n27 Futhi masinyane ngizohamba ngiye endaweni yokuphumula kwami, enoMkhululi wami; ngokuba ngiyazi ukuthi kuye ngiyophumula. Futhi ngiyoluthokozela usuku lapho okufayo kwami kuyokwembatha ukungafi, futhi ngime phambi kwakhe; ngaleso sikhathi ngiyokububona ubuso bakhe nginenjabulo, futhi uyokuthi kimi: Woza kimi, wena obusisiwe, kukhona indawo elungiselelwe wena ezindlini zikaBaba. Amen.\n\n", "jarom 1": "[center][font_size=26]INcwadi kaJaromu[/font_size][/center]\n\n[center][font_size=26]Isahluko 1[/font_size][/center]\n\n[i]AmaNefi agcina umthetho kaMose, abheka phambili ekuzeni kukaKristu, futhi ayanotha ezweni—Abaningi abaphrofethi basebenzela ukugcina abantu endleleni yeqiniso. Cishe ngonyaka wama 399 kuya kowama 361 ngaphambi kokuzalwa kukaKristu.[/i]\n\n1 Manje bheka, mina, Jaromu, ngibhala amazwi ambalwa njengokwemiyalelo kababa, u-Enoshe, ukuze umlando wesizukulwane sethu ugcinwe.\n\n2 Futhi njengoba lezi zingcwephe zincane, futhi nanjengoba lezi zinto zibhalwe ngenhloso yokuthi kuzuze abafowethu amaLamani, ngalokho-ke, kumele ukuthi ngibhale kafushane; kodwa angizukuzibhala izinto zokuphrofetha kwami, noma zokwambulelwa kwami. Ngokuba yini engingayibhala ngaphezu kwalokho obaba bami abakubhalile na? Ngokuba abavezanga yini isu lensindiso na? Ngithi kini, Yebo; futhi lokhu kuyangenelisa.\n\n3 Bheka, kufanele ukuthi kuningi okudingeka kwenziwe phakathi kwalaba bantu, ngenxa yobulukhuni bezinhliziyo zabo, kanye nokungezwa kwezindlebe zabo, kanye nobumnyama bezingqondo zabo, kanye nobulukhuni bezintamo zabo; nokho, uNkulunkulu unesihawu esikhulu kubo, futhi akakabashaneli ebusweni balelizwe.\n\n4 Futhi kukhona abaningi phakathi kwethu abanezambulo eziningi, ngokuba akubo bonke abangontamolukhuni. Futhi njengoba abaningi bengebona ontamolukhuni futhi benokholo, banobudlelwane noMoya oyiNgcwele, owembulela abantwana babantu, njengokokholo lwabo.\n\n5 Manje, bheka, iminyaka engamakhulu amabili yabe isidlulile, futhi abantu baNefi base bekhule baqina kulelizwe. Bazama ukugcina umthetho kaMose kanye nosuku lwesabatha lungcwele eNkosini. Futhi abalungcolisanga; noma bahlambalaze. Futhi imithetho yalelizwe yayiqine kakhulu.\n\n6 Futhi babehlakazeke kakhulu phezu kobuso balelizwe, futhi ngokunjalo namaLamani. Futhi wona ayemaningi kakhulu kunalabo bamaNefi; futhi wona ayekuthanda ukubulala futhi ayengaphuza igazi lezilwane.\n\n7 Futhi kwenzeka ukuthi eza izikhathi eziningi ukuzolwa nathi, amaNefi. Kodwa amakhosi ethu kanye nabaholi bethu babengamadoda aqinile okholweni lweNkosi; futhi babafundisa abantu izindlela zeNkosi; ngalokho-ke, samelana namaLamani futhi sawashanela aphuma emazweni ethu, futhi saqala ukuqinisa amadolobha ethu; noma ngabe iyiphi indawo eyayiyifa lethu.\n\n8 Futhi sanda kakhulu, sagcwala phezu kobuso balelizwe, futhi sanotha kakhulu ngegolide, nangesiliva, nangezinto eziyigugu, kanye nasekwenzeni umsebenzi ocolekile wokhuni, ngezakhiwo, kanye nangemishini, futhi ngokunjalo nangensimbi nangekhopha, nangethusi kanye nangesitili, senza zonke izinhlobo zamathuluzi azinhlobonhlobo okulima umhlabathi, kanye nezikhali zempi—yebo, imicibisholo ebukhali ecijile, nemigodla, nezinsusha, nemikhonto ephonswayo, kanye nakho konke okokulungiselela impi.\n\n9 Ngakho-ke njengoba sasizilungiselele ukuhlangana namaLamani, awaphumelelanga ukulwa nathi. Kodwa izwi leNkosi laqinisekiswa, eyalikhuluma kokhokho bethu, ithi: Kangangoba niyoyigcina imiyalelo yami niyophumelela kulelizwe.\n\n10 Futhi kwenzeka ukuthi abaphrofethi beNkosi nempela babasabisa abantu baNefi, njengokwezwi likaNkulunkulu, ukuthi uma bengayigcini imiyalelo, kepha bewela esiphambekweni, bayobhujiswa baphele ebusweni balelizwe.\n\n11 Ngalokho-ke, abaphrofethi, nabaphristi, kanye nabafundisi, nempela basebenza ngokukhuthala, benxusa abantu ngakho konke ukubekezela ukuba bakhuthale; befundisa umthetho kaMose, kanye nenhloso yokunikwa kwawo; bebakholwisa ukuthi babheke phambili kuMesiya, futhi bakholwe kuye ozayo kube sengathi wayesekhona. Futhi nempela babafundisa ngalendlela.\n\n12 Futhi kwenzeka ukuthi ngokwenze njalo babahlenga ekubhujisweni phezu kobuso balelizwe; ngokuba nempela bazihlaba izinhliziyo zabo ngezwi, njalonjalo bebaphehlela ekuphendukeni.\n\n13 Futhi kwenzeka ukuthi amakhulu amabili kanye namashumi amathathu kanye nesishiyagalombili eminyaka ayesedlulile—kulokhu kukhona izimpi, nemibango, kanye nokuphambana, isikhathi eside kakhulu.\n\n14 Futhi mina, Jaromu, angizukukubhala okuningi, ngokuba lezi zingcwephe zincane. Kodwa bhekani, bafowethu, ningaya kwezinye izingcwephe zikaNefi; ngokuba bhekani, imibhalo yezimpi zethu iqoshiwe kuzo, njengokwemibhalo yamakhosi, noma leyo enza ukuthi ibhalwe.\n\n15 Futhi nginikeza lezi zingcwephe ezandleni zendodana yami u-Omini, ukuze zigcinwe njengokwemiyalelo yobaba bami.\n\n", "omni 1": "[center][font_size=26]INcwadi ka-Omini[/font_size][/center]\n\n[center][font_size=26]Isahluko 1[/font_size][/center]\n\n[i]U-Omini, u-Amaroni, u-Kemishi, u-Abinadomu, kanye no-Amaleki, ngamunye ngokushintshana, bagcina imibhalo—UMosiya uthola abantu baZarahemla, abaphuma eJerusalema ezinsukwini zikaSedekiya—UMosiya wenziwa inkosi phezu kwabo—Abozalo lukaMuleki eZarahemla bathola uKoriyantuma, ongowokugcina wamaJarede—INkosi uBenjamini ilandela uMosiya—Abantu kumele banikele imiphefumulo yabo njengomnikelo kuKristu. Cishe ngonyaka wama 323 kuya kowe 130 ngaphambi kokuzalwa kukaKristu.[/i]\n\n1 Bheka, kwenzeka ukuthi mina, Omini, ngiyaliwe ngubaba, uJaromu, ukuthi kumele ngibhale okuthize kulezi zingcwephe, ukugcina umlando wesizukulwane sethu—\n\n2 Ngalokho-ke, ezinsukwini zami, ngifisa ukuthi nazi ukuthi ngalwa kakhulu ngenkemba ukuvikela abantu bami, amaNefi, ekuweleni ezandleni zezitha zabo, amaLamani. Kodwa bheka, mina ngokwami ngiyindoda embi, futhi angiyigcinanga imithetho kanye nemiyalelo yeNkosi njengoba bekufanele ngabe ngenzile.\n\n3 Futhi kwenzeka ukuthi amakhulu amabili kanye namashumi ayisikhombisa kanye neminyaka eyisithupha yabe isidlulile, futhi saba nezikhathi eziningi zokuthula; futhi saba nezikhathi eziningi zezimpi ezinzima kanye nokuchitheka kwegazi. Yebo, ukuphetha, amakhulu amabili namashumi ayisishiyagalombili neminyaka emibili yabe isidlulile, futhi ngabe ngizigcinile lezi zingcwephe njengokwemiyalelo yobaba bami; futhi ngazinikeza indodana yami u-Amaroni. Futhi ngenza isiphetho.\n\n4 Manje mina, Amaroni, ngibhala izinto engizibhalayo, ezimbalwa, encwadini kababa.\n\n5 Bheka, kwenzeka ukuthi amakhulu amathathu kanye namashumi amabili eminyaka abe esedlulile, futhi inxenye enkulu embi yamaNefi yabhujiswa.\n\n6 Ngokuba iNkosi yayingenakuvuma, emva kokuthi isibaholile baphuma ezweni laseJerusalema futhi yabagcina yabavikela ekuweleni ezandleni zezitha zabo, yebo, yayingenakuvuma ukuthi amazwi angaqinisekiswa, eyawakhuluma kobaba bethu, ithi: Kangangokuba ningezukuyigcina imiyalelo yami aniyikuphumelela ezweni.\n\n7 Ngalokho-ke, iNkosi nempela yabavakashela ngokwahlulela okukhulu; nokho, nempela yabasindisa abalungile ukuze bangashabalali, kodwa nempela yabakhulula ezandleni zezitha zabo.\n\n8 Futhi kwenzeka ukuthi nempela izingcwephe ngazinikeza umfowethu uKemishi.\n\n9 Manje mina, Kemishi, ngibhala izinto ezimbalwa engingazibhala, encwadini efanayo neyomfowethu; ngokuba bheka, ngakubona okokugcina akubhalayo, ukuthi wakubhala ngesakhe isandla uqobo; futhi wakubhala ngosuku aziletha ngalo kimi. Futhi ngalendlela sigcina imibhalo, ngokuba kungenxa yemiyalelo yobaba bethu. Futhi ngenza isiphetho.\n\n10 Bheka, mina, Abinadomu, ngiyindodana kaKemishi. Bheka, kwenzeka ukuthi ngabona izimpi eziningi kanye nokubanga phakathi kwabantu bami, amaNefi, kanye namaLamani; futhi mina, ngenkemba yami uqobo, ngizithathile izimpilo eziningi zamaLamani ekuvikeleni abafowethu.\n\n11 Futhi bheka, umbhalo walabantu uqoshwe ezingcwepheni eziphethwe ngamakhosi, ngokwezizukulwane; futhi mina angazi sambulo ngaphandle kwaleso esibhaliwe, noma isiphrofetho; ngalokho-ke, lokho okwanele kubhaliwe. Futhi ngenza isiphetho.\n\n12 Bheka, mina ngingu-Amaleki, indodana ka-Abinadomu. Bheka, ngizokhuluma kini ngokuthile mayelana noMosiya, owenziwa inkosi ezweni lakwaZarahemla; ngokuba bheka, yena exwayiswe yiNkosi ukuthi kumele abaleke aphume ezweni lakwaNefi, futhi nangobuningi balabo abayolilalela izwi leNkosi nabo kumele bemuke baphume ezweni kanye naye, baye ehlane—\n\n13 Futhi kwenzeka ukuthi wenza njengoba iNkosi yayimyalile. Futhi bemuka baphuma ezweni baya ehlane, ngobuningi balabo abalilalela izwi leNkosi; futhi baholwa ngezintshumayelo eziningi kanye neziphrofetho. Futhi babefundiswa njalonjalo ngezwi likaNkulunkulu; futhi baholwa ngamandla engalo yakhe, bedabula ehlane baze bafika ezansi ezweni elalibizwa ngezwe lakwaZarahemla.\n\n14 Futhi bathola abantu, ababebizwa ngokuthi ngabantu bakwaZarahemla. Manje, kwaba khona ukuthokoza okukhulu phakathi kwabantu bakwaZarahemla; futhi ngokunjalo noZarahemla nempela wathokoza kakhulu, ngenxa yokuthi iNkosi yabe ithumele abantu baMosiya nezingcwephe zethusi ezaziqukethe umbhalo wamaJuda.\n\n15 Bheka, kwenzeka ukuthi uMosiya wathola ukuthi abantu bakwaZarahemla baphuma eJerusalema ngesikhathi uSedekiya, inkosi yakwaJuda, yayithwaliwe yayothunjelwa eBabiloni.\n\n16 Futhi bahamba ehlane, futhi balethwa ngesandla seNkosi ngaphesheya kwamanzi amaningi; baya ezweni lapho uMosiya abathola khona; futhi babehleli lapho kusukela ngaleso sikhathi kuya phambili.\n\n17 Futhi ngesikhathi uMosiya ebathola, base bebaningi kakhulu. Nokho, base bebe nezimpi eziningi kanye nemibango enzima, futhi base bewile ngenkemba izikhathi ngezikhathi; futhi ulimi lwabo lwase lonakele; futhi babengezanga namibhalo; futhi babebuphika ubukhona boMenzi wabo; futhi uMosiya, noma abantu baMosiya, abakwazanga ukubaqonda.\n\n18 Kodwa kwenzeka ukuthi uMosiya wenza ukuthi bafundiswe ngolimi lwakhe. Futhi kwenzeka ukuthi emva kokuthi sebefundisiwe ngolimi lukaMosiya, uZarahemla wanika umlando wesizukulwane soyise, njengokukhumbula kwakhe; futhi ubhaliwe, kodwa hhayi kulezi zingcwephe.\n\n19 Futhi kwenzeka ukuthi abantu baZarahemla, kanye nabaMosiya, nempela bahlangana ndawonye, futhi uMosiya waqokwa ukuthi abe yinkosi yabo.\n\n20 Futhi kwenzeka ukuthi ezinsukwini zikaMosiya, kwaba khona itshe elikhulu elalethwa kuye linokuqoshiwe kulo; futhi nempela wakuhumusha okwakuqoshiwe ngesipho kanye nangamandla kaNkulunkulu.\n\n21 Futhi lokho kwakunika indaba ngoKoriyantuma othile, kanye nokubulawa kwabantu bakhe. Futhi uKoriyantuma watholwa ngabantu baZarahemla; yena wahlala nabo isikhathi esiyizinyanga eziyisishiyagalolunye.\n\n22 Futhi phezu kwalokho lokho kwakhuluma amazwi ambalwa mayelana nokhokho babo. Futhi abazali bakhe bokuqala baphuma embhoshongweni, ngesikhathi iNkosi iphambanisa ulimi lwabantu; futhi ulaka lweNkosi lwawela phezu kwabo njengokwezahlulelo zayo ezilungileyo; futhi amathambo abo alele esakazeke ezweni elingasenyakatho.\n\n23 Bheka, mina, Amaleki, ngazalwa ezinsukwini zikaMosiya; futhi ngihlalile ngaze ngabone ukufa kwakhe; futhi uBenjamini, indodana yakhe, yabusa esikhundleni sakhe.\n\n24 Futhi bheka, ngibonile, ezinsukwini zenkosi uBenjamini, impi enzima kanye nokuchitheka kwegazi okuningi phakathi kwamaNefi kanye namaLamani. Kodwa bheka, amaNefi nempela athola ukusizakala okukhulu ngaphezu kwawo; yebo, kangangokuthi inkosi uBenjamini nempela yabaxosha baphuma ezweni lakwaZarahemla.\n\n25 Futhi kwenzeka ukuthi ngaqala ukuba mdala; futhi, ngingenanzalo, ngiyazi inkosi uBenjamini ukuthi yayiyindoda elungile phambi kweNkosi, ngalokho-ke, ngizohambisa lezi zingcwephe kuye, nginxusa bonke abantu ukuthi beze kuNkulunkulu, oNgcwele ka-Israyeli, futhi bakholelwe eziphrofethweni, nasezambulweni, nasekusetshenzelweni yizingelosi, nakuso isipho sokukhuluma ngezilimi, nakuso isipho sokuhumusha izilimi, kanye nakuzo zonke izinto ezinhle; ngokuba akukho lutho oluhle ngaphandle kokuthi luvela eNkosini; futhi lokho okubi kuvela kudeveli.\n\n26 Manje, bafowethu abathandekayo, ngifuna ukuthi nize kuKristu, oNgcwele ka-Israyeli, futhi nihlanganyele ensindisweni yakhe, kanye nasemandleni okukhulula akhe. Yebo, wozani kuye, ninikele imiphefumulo yenu yonke njengomnikelo kuye, futhi niqhubeke ekuzileni nasekuthandazeni, nibekezele kuze kube sekugcineni; futhi njengoba iNkosi iphila niyosindiswa.\n\n27 Manje ngizokhuluma okuthize mayelana nesibalo esithize esahamba sakhuphukela ehlane ukuze sibuyele ezweni lakwaNefi; ngokuba kwakukhona isibalo esikhulu salabo ababenesifiso sokuthola izwe eliyifa labo.\n\n28 Ngalokho-ke, bahamba bakhuphukela ehlane. Futhi umholi wabo eyindoda eqinile futhi enamandla, futhi eyindoda enguntamolukhuni, ngalokho-ke yadala umbango phakathi kwabo; futhi bonke babulawa, ngaphandle kwabangamashumi amahlanu, ehlane, futhi babuyela futhi emuva ezweni lakwaZarahemla.\n\n29 Futhi kwenzeka ukuthi baphinde bathatha abanye baba yisibalo esikhudlwana, bathatha uhambo lwabo futhi baya ehlane.\n\n30 Futhi mina, Amaleki, nganginomfowethu, naye ngokunjalo owahamba nabo; futhi kusukela ngaleso sikhathi angikaze ngazi mayelana nabo. Futhi cishe sengizolala phansi ethuneni lami; futhi lezi zingcwephe sezigcwele. Futhi ngenza isiphetho senkulumo yami.\n\n", "w-of-m 1": "[center][font_size=26]AmaZwi kaMormoni[/font_size][/center]\n\n[center][font_size=26]Isahluko 1[/font_size][/center]\n\n[i]UMormoni ufinyeza izingcwephe ezinkulu zikaNefi—Ubeka izingcwephe ezincane kanye nezinye izingcwephe—INkosi uBenjamini wenza kubekhona ukuthula ezweni. Cishe ngonyaka wama 385 emva kokuzalwa kukaKristu.[/i]\n\n1 Manje mina, Mormoni, ngisazonikeza umbhalo ebekade ngiwenza ezandleni zendodana yami uMoroni, bheka ngikubonile cishe konke ukubhujiswa kwabantu bami, amaNefi.\n\n2 Futhi sekuyiminyaka engamakhulu amaningi emva kokufika kukaKristu lapho nginikeza lemibhalo ezandleni zendodana yami; futhi ngicabanga ukuthi yona izokubona konke ukubhujiswa kwabantu bami. Kodwa sengathi uNkulunkulu ubengayipha ukuthi isinde kukho, ukuze ibhale okuthize mayelana nabo, kanye nokuthize mayelana noKristu, ukuze mhlawumbe ngelinye ilanga kubasize.\n\n3 Manje, sengikhuluma okuthize mayelana nalokho engikubhalile; ngokuba emva kokuthi sengenze okufinyeziwe ezingcwepheni zikaNefi, kwehla kuye ekubuseni kwalenkosi uBenjamini, u-Amaleki akhulume ngayo, ngacwaninga phakathi kwalemibhalo eyayilethwe ezandleni zami, futhi ngathola lezi zingcwephe, ezaziqukethe lendaba encane yabaphrofethi, kusukela kuJakobe kwehla kuya ekubuseni kwalenkosi uBenjamini, futhi ngokunjalo namaningi amazwi kaNefi.\n\n4 Futhi izinto ezikulezi zingcwephe ziyangithokozisa, ngenxa yeziphrofetho zokuza kukaKristu; futhi okhokho bami bazi ukuthi eziningi zazo zase zigcwalisekile; yebo, futhi nami ngiyazi ukuthi eziningi izinto ezaziphrofethiwe mayelana nathi kwehle kuze kube yilolusuku sezigcwalisekile, futhi eziningi zazo kudlulela ngale kwalolusuku kufanele ngempela zenzeke—\n\n5 Ngalokho-ke, ngikhethe lezi zinto, ukuqedela umbhalo wami kuzo, umbhalo wami oseleyo engizowuthatha ezingcwepheni zikaNefi; futhi angeke ngakwazi ukubhala ingxenye yokwekhulu yezinto zabantu bami.\n\n6 Kodwa bheka, ngizozithatha lezi zingcwephe, eziqukethe lezi ziphrofetho kanye nezambulo, futhi ngizifake kanye nokuseleyo kombhalo wami, ngokuba zingezikhethekileyo kimi; futhi ngiyazi ziyokuba ngezikhethekileyo kubafowethu.\n\n7 Futhi ngenza lokhu ngenhloso yokuhlakanipha; ngokuba kunyenyeza kanje kimi, njengokusebenza kukaMoya weNkosi okimi. Manje, angizazi zonke izinto; kodwa iNkosi izazi zonke izinto ezizokwenzeka; ngalokho-ke, yona isebenza kimi ukuthi ngenze njengoba ithanda.\n\n8 Futhi umthandazo wami kuNkulunkulu umayelana nabafowethu, ukuthi baphinde futhi babe nolwazi lukaNkulunkulu, yebo, inkululeko kaKristu; ukuze baphinde futhi babe ngabantu abathandekayo.\n\n9 Manje mina, Mormoni, ngiyaqhubeka nokuqedela umbhalo wami, engiwuthatha ezingcwepheni zikaNefi; futhi ngiwenza njengokwazi kanye nokuqonda uNkulunkulu anginike khona.\n\n10 Ngalokho-ke, kwenzeka ukuthi emva kokuthi u-Amaleki esezinike lezi zingcwephe ezandleni zenkosi uBenjamini, wazithatha wazibeka kanye nezinye izingcwephe, ezaziqukethe imibhalo eyayidluliswe ngamakhosi kwehla, izizukulwane ngezizukulwane kuze kube yizinsuku zenkosi uBenjamini.\n\n11 Futhi yadluliswa yehla kusukela enkosini uBenjamini, izizukulwane ngezizukulwane kwaze kwaba iwela kwezami izandla. Futhi mina, Mormoni, ngiyathandaza kuNkulunkulu ukuthi ilondolozeke kusukela kulesi sikhathi kuya phambili. Futhi ngiyazi ukuthi izolondolozwa; ngokuba kukhona izinto ezinkulu ezibhalwe kuyo, okuyothi abantu bami kanye nabafowabo bahlulelwe ngazo ngosuku olukhulu nolokugcina, njengokwezwi likaNkulunkulu elibhaliwe.\n\n12 Manje, mayelana nalenkosi uBenjamini—yaba nemibango ethize phakathi kwabantu bayo uqobo.\n\n13 Futhi phezu kwalokho kwenzeka ukuthi amabutho amaLamani eza ehla ephuma ezweni lakwaNefi, ukuthi azolwa nabantu bakhe. Kodwa bheka, inkosi uBenjamini yabuthela ndawonye amabutho ayo, futhi nempela yamelana nawo; futhi yalwa ngamandla engalo yayo uqobo, ngenkemba kaLabani.\n\n14 Futhi ngamandla eNkosi nempela balwa nezitha zabo, kwaze kwaba babulala eziningi izinkulungwane zamaLamani. Futhi kwenzeka ukuthi balwa namaLamani kwaze kwaba bayawaxosha bayawakhipha emazweni onke angamafa abo.\n\n15 Futhi kwenzeka ukuthi emva kokubakhona koKristu bamanga, futhi imilomo yabo isivaliwe, futhi sebejezisiwe ngokwamacala abo;\n\n16 Futhi emva kokubakhona kwabaphrofethi bamanga, nabashumayeli kanye nabafundisi bamanga phakathi kwabantu, futhi bonke laba sebejezisiwe ngokwamacala abo, futhi emva kokubakhona kombango omkhulu kanye nokuningi ukuhlubukela kumaLamani, bheka, kwenzeka ukuthi inkosi uBenjamini, ngokusizwa ngabaphrofethi abangcwele ababephakathi kwabantu bakhe—\n\n17 Ngokuba bheka, inkosi uBenjamini yayiyindoda engcwele; futhi nempela wabusa phezu kwabantu bakhe ngokulunga; futhi kwakukhona abaningi abantu abangcwele ezweni, futhi nempela balikhuluma izwi likaNkulunkulu ngamandla kanye nangegunya; futhi nempela basebenzisa ukuqina kwezwi okukhulu ngenxa yokuba ngontamolukhuni kwabantu—\n\n18 Ngalokho-ke, ngosizo lwalaba, inkosi uBenjamini, ngokusebenza ngawo wonke amandla omzimba wakhe kanye namandla omphefumulo wakhe wonke, futhi ngokunjalo nabaphrofethi, nempela baphinda futhi benza kwabakhona ukuthula ezweni.\n\n", "mosiah 1": "[center][font_size=26]INcwadi kaMosiya[/font_size][/center]\n\n[center][font_size=26]Isahluko 1[/font_size][/center]\n\n[i]INkosi uBenjamini ufundisa amadodana akhe ulimi kanye neziphrofetho zoyise—Inkolo kanye nempucuko yabo ilondolozwe ngenxa yemibhalo eyayigcinwe ezingcwepheni ezinhlobonhlobo—UMosiya uyakhethwa njengenkosi futhi unikezwa ukuthi agcine imibhalo kanye nezinye izinto. Cishe ngonyaka we 130 kuya kowe 124 ngaphambi kokuzalwa kukaKristu.[/i]\n\n1 Manje kwakungasekho mbango ezweni lonke lakwaZarahemla, phakathi kwabo bonke abantu okwakungabenkosi uBenjamini, kangangokuthi inkosi uBenjamini yaba nokuthula njalo zonke izinsuku zayo ezazisasele.\n\n2 Futhi kwenzeka ukuthi yayinamadodana amathathu; futhi yawaqamba amagama abo ngokuthi uMosiya, kanye noHelorumu, kanye noHelamani. Futhi yenza ukuthi afundiswe lonke ulimi loyise, ukuze ngalokho abe ngamadoda anokuqonda; futhi ukuze azi mayelana neziphrofetho ezazikhulunywe ngemilomo yoyise, ezazilethwe kubo ngesandla seNkosi.\n\n3 Futhi phezu kwalokho yawafundisa mayelana nemibhalo eyayiqoshwe ezingcwepheni zethusi, ithi: Madodana ami, ngifuna ukuthi nize nikhumbule ukuthi ukuba kwakungave kungenxa yalezi zingcwephe, eziqukethe lemibhalo kanye nalemiyalelo, ngabe sahlala ekungazini, ngisho nangalesi sikhathi samanje, singazazi izimfihlakalo zikaNkulunkulu.\n\n4 Ngokuba kwakungenakwenzeka ukuthi ubaba, uLehi, akwazi ukuzikhumbula zonke lezi zinto, ukuthi azifundise kubantwana bakhe, ngaphandle kokuthi kube ngosizo lwalezi zingcwephe; ngokuba yena efundiswe ngolimi lwamaGibithe ngakho-ke wakwazi ukuyifunda le miqopho, futhi wayifundisa abantwana bakhe, ukuze ngalendlela bona bakwazi ukuyifundisa abantwana babo, futhi ngalokho kugcwaliseke imiyalelo kaNkulunkulu, ngisho kwehle kuze kube yilesi sikhathi samanje.\n\n5 Ngithi kini, madodana ami, ukuba kwakungave kungenxa yalezi zinto, ezigciniwe futhi zalondolozwa ngesandla sikaNkulunkulu, ukuze sizifunde futhi siqonde ngezimfihlakalo zakhe, futhi sibe nemiyalelo yakhe njalonjalo phambi kwamehlo ethu, ngisho nobaba bethu babeyolahlekelwa wukholo, futhi besiyokuba njengabafowethu, amaLamani, wona angazi lutho mayelana nalezi zinto, futhi angazikholwa ngisho noma efundiswa ngazo, ngenxa yamasiko oyise, angalungile.\n\n6 O madodana ami, ngifuna ukuthi nize nikhumbule ukuthi lezi zinkulumo ziyiqiniso, futhi ngokunjalo nokuthi lemibhalo iyiqiniso. Futhi bhekani, ngokunjalo nezingcwephe zikaNefi, eziqukethe imibhalo kanye nezinkulumo zobaba bethu kusukela ngesikhathi beshiya eJerusalema kuze kube manje, futhi ziyiqiniso; futhi singazi ngobuqiniso bazo ngenxa yokuthi sinazo phambi kwamehlo ethu.\n\n7 Manje, madodana ami, ngifuna ukuthi nize nikhumbule ukuthi nizicwaninge ngokukhuthala, ukuze nizuze ngalokho; futhi ngifuna ukuthi nize niyigcine imiyalelo kaNkulunkulu, ukuze niphumelele ezweni njengokwezithembiso iNkosi eyazenza kobaba bethu.\n\n8 Futhi ziningi kakhulu izinto inkosi uBenjamini eyazifundisa amadodana ayo, ezingabhaliwe kulencwadi.\n\n9 Futhi kwenzeka ukuthi emva kokuthi inkosi uBenjamini isiqedile ukufundisa amadodana ayo, yabe isiba mdala, futhi yabe isibona ukuthi kwasekufanele ukuthi masinyane nje ihambe indlela yawo wonke umhlaba; ngakho-ke, yakubona kufanelekile ukuthi inikeze umbuso kwenye yamadodana ayo.\n\n10 Ngalokho-ke, yenza ukuthi uMosiya alethwe phambi kwayo; futhi lawa ngamazwi eyawakhuluma kuye, ithi: Ndodana yami, ngifuna ukuthi wenze isimemezelo kulo lonke lelizwe phakathi kwabo bonke laba bantu, noma abantu baZarahemla, kanye nakubantu baMosiya abahlala kulelizwe, ukuze ngalokho baqoqelwe ndawonye; ngokuba kusasa ngizomemezela kubo laba bantu bami ngomlomo wami ukuthi wena usuyinkosi kanye nombusi phezu kwabo laba bantu iNkosi uNkulunkulu wethu esinike bona.\n\n11 Futhi ngaphezu kwalokho, ngizonika laba bantu igama, ukuze ngalo behlukaniswe kubo bonke abantu iNkosi uNkulunkulu eyabakhipha ezweni laseJerusalema; futhi lokhu ngikwenza ngoba bebengabantu abakhuthele ekugcineni imiyalelo yeNkosi.\n\n12 Futhi ngibanikeza igama elingayikusulwa nanini, ngaphandle kokuthi kuyokuba ngenxa yesiphambeko.\n\n13 Yebo, futhi phezu kwalokho ngithi kuwe, uma kungukuthi laba bantu abathandwayo kakhulu yiNkosi bengawela esiphambekweni, futhi babe ngabantu ababi futhi abaphingayo, iNkosi iyobadela, kuthi ngalokho babe buthakathaka njengabafowabo; futhi ayiseyukubalondoloza ngamandla ayo angenakulinganiswa namangalisayo, njengoba kuze kube manje ibalondolozile obaba bethu.\n\n14 Ngokuba ngithi kuwe, ukuba ayiyelulanga ingalo yayo ekulondolozeni obaba bethu babeyowela ezandleni zamaLamani, futhi babe ngabahlushwayo benzondo yawo.\n\n15 Futhi kwenzeka ukuthi emva kokuthi inkosi uBenjamini isiqedile ukukhuluma ngalezi zinto endodaneni yayo, yayinika imiyalelo mayelana nazo zonke izindaba zombuso.\n\n16 Futhi ngaphezu kwalokho, yaphinda yayinika imiyalelo mayelana nemibhalo eyayiqoshwe ezingcwepheni zethusi; futhi ngokunjalo nangezingcwephe zikaNefi; futhi ngokunjalo, nangenkemba kaLabani, kanye nebhola noma inkombandlela, eyahola obaba bethu phakathi ehlane, eyayilungiswe ngesandla seNkosi ukuze ngalokho ibahole, wonke umuntu njengokulalela kanye nokukhuthala ababekunikeza kuyo.\n\n17 Ngakho-ke, ngesikhathi bengenal’ ukholo babengabi nokuphumelela noma baqhubeke ohambweni lwabo, kodwa babebuyiselwa emuva, futhi bazehlisele ukungajabuli kukaNkulunkulu phezu kwabo; futhi babe shaywa ngendlala kanye nangezinkathazo ezibuhlungu, ukubaphehla ukuthi bakhumbule umsebenzi wabo.\n\n18 Manje, kwenzeka ukuthi uMosiya wahamba wenza njengoba uyise ayemyalile, futhi wamemezela kubo bonke abantu ababesezweni lakwaZarahemla ukuze ngalokho baqoqane ndawonye, ukuthi bahambe bakhuphukele ethempelini ukuyozwa amazwi uyise ayezowakhuluma kubo.\n\n", "mosiah 2": "[center][font_size=26]Isahluko 2[/font_size][/center]\n\n[i]INkosi uBenjamini yethula inkulumo kubantu bayo—Ulanda ngokulunga, ubuqotho kanye nokugxila okholweni kokubusa kwakhe—Ubeluleka ukuthi basebenzele iNkosi yabo yaseZulwini—Labo abavukela uNkulunkulu bayokuzwa ubuhlungu obufana nomlilo ongacimiyo. Cishe ngonyaka we 124 ngaphambi kokuzalwa kukaKristu.[/i]\n\n1 Futhi kwenzeka ukuthi emva kokuthi uMosiya esenze njengoba uyise emyalile, futhi esenze isimemezelo kulo lonke izwe, abantu bahlangana ndawonye kulo lonke izwe, ukuze bahambe bakhuphukele ethempelini ukuyozwa amazwi inkosi uBenjamini eyayizowakhuluma kubo.\n\n2 Futhi babeyisibalo esikhulu, ngisho babebaningi ngendlela yokuthi abazange bababale; ngokuba base bephindaphindwe kakhulu futhi sebande kakhulu ezweni.\n\n3 Futhi phezu kwalokho bathatha amazibulo ezimvu zabo, ukuze banikele ngomnikelo kanye nangomnikelo wokushiswa njengokomthetho kaMose;\n\n4 Futhi phezu kwalokho ukuze babonge eNkosini uNkulunkulu wabo, owabakhipha ezweni laseJerusalema, futhi owabakhipha ezandleni zezitha zabo, futhi wakhetha abantu abalungile ukuthi babe ngabafundisi babo, futhi ngokunjalo nendoda elungile ukuthi ibe yinkosi yabo, eyenza kubekhona ukuthula ezweni lakwaZarahemla, futhi eyabafundisa ukuthi bagcine imiyalelo kaNkulunkulu, ukuze bathokoze futhi bagcwale uthando lukaNkulunkulu kanye nolwabantu bonke.\n\n5 Futhi kwenzeka ukuthi ngesikhathi befika ethempelini, bagxumeka amatende abo azungeza lapho, yonke indoda njengokomndeni wayo, unkosikazi wayo, namadodana ayo, namadodakazi ayo, kanye namadodana awo, kanye namadodakazi awo, kusukela komdala kwehla kuya komncane, yonke imindeni yehlukene omunye komunye.\n\n6 Futhi bagxumeka amatende abo azungeza ithempeli, wonke umuntu enetende elinomnyango walo obheke ethempelini, ukuze ngaleyo ndlela bahlale ematendeni abo futhi bezwe amazwi inkosi uBenjamini eyayizowakhuluma kubo;\n\n7 Ngokuba isixuku sasisikhulu kakhulu kangangokuthi inkosi uBenjamini ayikwazanga ukubafundisa bonke ngaphakathi kwezindonga zethempeli, ngalokho-ke yenza ukuthi kumiswe umbhoshongo, ukuze ngaleyo ndlela abantu bakhe bawezwe amazwi ayezowakhuluma kubo.\n\n8 Futhi kwenzeka ukuthi waqala ukukhuluma nabantu bakhe esembhoshongweni; futhi abakwazanga bonke ukuzwa amazwi akhe ngenxa yobukhulu besixuku; ngakho-ke wenza ukuthi amazwi awakhulumayo abhalwe futhi athunyelwe phakathi kwalabo ababengekho ngaphansi komsindo wezwi lakhe, ukuze nabo ngokunjalo bawathole amazwi akhe.\n\n9 Futhi yilawa amazwi awakhulumayo futhi wenza ukuthi abhalwe, ethi: Bafowethu, nonke nina enihlangene ndawonye, nina eninokuwezwa amazwi ami engizowakhuluma kini ngalolusuku; ngokuba angizange nginiyale ukuthi nikhuphukele lapha nizodlala ngamazwi engizowakhuluma, kodwa ukuthi ningilalele, futhi nivule izindlebe zenu ukuze nizwe, nezinhliziyo zenu ukuze niqonde, futhi nezingqondo zenu ukuze izimfihlakalo zikaNkulunkulu zambulwe kini.\n\n10 Angizange nginiyale ukuthi nikhuphukele lapha ukuze ningesabe, noma ukuthi nicabange ukuthi mina ngingaphezu komuntu ofayo.\n\n11 Kodwa nami nginjengani uqobo lwenu, ngingaphansi kwazo zonke izimo zobuthakathaka emzimbeni kanye nasengqondweni; nokho ngikhethwe yilaba bantu, futhi ngangcweliswa ngubaba, futhi ngavunyelwa yisandla seNkosi ukuthi ngibe wumbusi nenkosi phezu kwalaba bantu; futhi ngigciniwe futhi ngalondolozwa ngamandla akhe angenakulinganiswa, ukuthi nginisebenzele ngakho konke ukuqina, ingqondo kanye namandla iNkosi enginike wona.\n\n12 Ngithi kini njengoba ngivunyelwe ukuthi ngichithe izinsuku zami ekunisebenzeleni, ngisho kuze kube yilesi sikhathi, futhi angizange ngifune golide nasiliva noma nanhloboni yengcebo yenu;\n\n13 Futhi angizange ngivume ukuthi nibanjwe nifakwe ematilongweni, noma nenzane izigqila omunye nomunye, noma ukuthi nibulale, noma niphange, noma nebe, noma niphinge; noma ngisho nokuthi ngivume ukuthi nenze noma hlobo luni lobubi, futhi nginifundisile ukuthi nigcine imiyalelo yeNkosi, kuzo zonke izinto eniyale ngazo—\n\n14 Futhi ngisho nami, uqobo lwami, ngisebenzile ngezandla zami ukuze nginisebenzele, futhi ukuthi ningathwaliswa ngezintela, nokuthi kungezi lutho phezu kwenu okunzima ukuthi nikuthwale—futhi kuzo zonke lezi zinto esezingizikhulumile, nani uqobo lwenu ningofakazi ngalolusuku.\n\n15 Nokho, bafowethu, angizange ngizenze lezi zinto ukuze ngizigabise, noma ukuthi nginitshela lezi zinto ukuze ngalokho nginibeke icala; kodwa nginitshela lezi zinto ukuze nazi ukuthi ngingakwazi ukuphendula ngonembeza ohlanzekile phambi kukaNkulunkulu ngalolusuku.\n\n16 Bhekani, ngithi kini ngenxa yokuthi ngithe ngangichithe izinsuku zami ekunisebenzeleni, angifuni ukuzigabisa, ngokuba empeleni bengisebenzela uNkulunkulu.\n\n17 Futhi bhekani, nginitshela lezi zinto ukuze nifunde ukuhlakanipha; ukuze nifunde ukuthi uma usebenzela abantu bakini empeleni usebenzela uNkulunkulu wakho.\n\n18 Bhekani, ningibiza ngenkosi yenu; futhi uma mina, enimbiza ngenkosi yenu, ngisebenza ukuthi nginisize, pho nina akufanele yini ukuthi nisebenze ukuze nisizane na?\n\n19 Futhi bhekani futhi, uma mina, enimbiza ngenkosi yenu, osechithe izinsuku zakhe enisebenzela, futhi nokho ngibe kade ngisebenzela uNkulunkulu, ngifanelwe wukubongwa yini, O kufanele kangakanani ukuthi nibonge iNkosi yenu yasezulwini!\n\n20 Ngithi kini, bafowethu, uma ninganika konke ukubonga kanye nodumo imiphefumulo yenu yonke enamandla okubanakho, kulowo Nkulunkulu owanidala, wanigcina wanilondoloza, futhi wenza ukuthi nithokoze, futhi waninika ukuthi nihlale ngokuthula omunye nomunye—\n\n21 Ngithi kini uma beningamsebenzela lowo owanidalayo kusukela ekuqaleni, futhi onilondolozayo usuku nosuku, ngokunitsheleka umphefumulo, ukuze niphile futhi ninyakaze futhi nenze njengokuthanda kwenu, futhi ngisho enisekela kusukela komunye umzuzu kuya komunye—ngithi, uma beningamsebenzela ngemiphefumulo yenu yonke nakuba kunjalo beniyokuba yizisebenzi ezingenamvuzo.\n\n22 Futhi bhekani, kuphela akudingayo kini wukugcina imiyalelo yakhe; futhi unithembisile ukuthi uma niyoyigcina imiyalelo yakhe niyophumelela ezweni; futhi akajiki nanini kulokho akushilo; ngalokho-ke, uma nigcina imiyalelo yakhe uyanibusisa futhi aniphumelelise.\n\n23 Manje, okokuqala, unidalile, futhi waninika izimpilo zenu, enimkweletayo ngazo.\n\n24 Futhi okwesibili, udinga ukuthi nenze njengoba eniyalile; okuthi uma nenza, uyanibusisa khona manjalo; futhi ngalokho-ke usenikhokhele. Futhi nisamkweleta, futhi niyamkweleta, futhi nisayokumkweleta, ingunaphakade naphakade; ngalokho-ke, yini eningazigabisa ngayo na?\n\n25 Manje ngiyabuza, kukhona yini eningakusho ngani na? Ngiyaniphendula ngithi, Cha. Aninakusho ngisho ukuthi ninjengothuli lomhlaba; nokho nadalwa ngothuli lomhlaba; kodwa bhekani, lungolwakhe lowo owanidalayo.\n\n26 Futhi nami, ngisho nami, enimbiza ngenkosi yenu, angingcono kunani; ngokuba nami ngokunjalo ngingowasothulini. Futhi niyabona ukuthi sengimdala, futhi sekuseduze ngidele loluhlaka olufayo luye kunina walo umhlaba.\n\n27 Ngakho-ke, njengoba ngishilo kini ukuthi nginisebenzele, ngihamba nonembeza ohlanzekile phambi kukaNkulunkulu, ngisho ngokunjalo nangalesi sikhathi ngenze ukuthi nibuthane ndawonye, ukuze ngitholwe ngingenacala, futhi nokuthi igazi lenu lingehleli phezu kwami, uma sengimi ukuthi ngahlulelwe nguNkulunkulu ngezinto angiyale ngazo mayelana nani.\n\n28 Ngithi kini ngenze ukuthi nibuthane ndawonye ukuze ngisuse ezingutsheni zami igazi lenu, ngalesi sikhathi lapho sengizoya phansi ethuneni lami, ukuze ngehlele phansi ngokuthula, futhi umoya wami ongafiyo uhlangane namakwaya aphezulu ekuhlabeleleni izindumiso zikaNkulunkulu olungileyo.\n\n29 Futhi ngaphezu kwalokho, ngithi kini ngenze ukuthi nibuthane ndawonye, ukuze ngimemezele kini ukuthi angeke ngisaba wumfundisi wenu, noma yinkosi yenu;\n\n30 Ngokuba ngisho nangalesi sikhathi, uhlaka lwami lonke luyaqhaqhazela kakhulu njengoba ngizama ukukhuluma kini; kodwa iNkosi uNkulunkulu iyangisekela, futhi ingivumele ukuthi ngikhulume kini, futhi ingiyale ukuthi ngimemezele kini ngalolusuku, ukuthi indodana yami uMosiya uyinkosi nombusi phezu kwenu.\n\n31 Manje, bafowethu, ngifuna ukuthi nize nenze njengoba kade nenzile kuze kube manje. Njengokuba niyigcinile imiyalelo yami, futhi ngokunjalo nemiyalelo kababa, futhi naphumelela, futhi nagcinwa ekuweleni ezandleni zezitha zenu, ngisho ngokunjalo uma niyoyigcina imiyalelo yendodana yami, noma imiyalelo kaNkulunkulu eyolethwa kini ngayo, niyophumelela kulelizwe, futhi izitha zenu aziyikuba namandla phezu kwenu.\n\n32 Kodwa, O bantu bami, qaphelani hleze kuvuke imibango phakathi kwenu, funa nikhethe ukulalela umoya omubi, akhuluma ngawo ubaba uMosiya.\n\n33 Ngokuba bhekani, kukhona inhlawulo emenyezelwe kulowo okhetha ukulalela lowomoya; ngokuba uma ekhetha ukulalela wona, futhi ahlale futhi aze afele ezonweni zakhe, yena futhi uziphuzela usizi; ngokuba uthola njengenkokhelo yakhe ukujeziswa okungapheliyo, eqe umthetho kaNkulunkulu ngokuphikisana nolwazi lwakhe uqobo.\n\n34 Ngithi kini, akukho namunye phakathi kwenu, ngaphandle kwabantwana benu abancane abangafundiswanga mayelana nalezi zinto, ongazi ukuthi ninesikweletu saphakade kuBaba wenu wasezulwini, ukuletha kuye konke eninakho kanye neniyikho; futhi phezu kwalokho nifundisiwe mayelana nemibhalo equkethe iziphrofetho abakhuluma ngazo abaphrofethi abangcwele, ngisho kwehla kuze kufike esikhathini ubaba, uLehi, eshiya eJerusalema;\n\n35 Futhi ngokunjalo, nakho konke okwakhulunywa ngobaba bethu kuze kube manje. Futhi bhekani, phezu kwalokho, bakhuluma lokho ababeyalwe ngakho yiNkosi; ngakho-ke, leyomibhalo ilungile futhi iyiqiniso.\n\n36 Manje, ngithi kini, bafowethu, emva kokuthi senazile futhi senifundisiwe zonke lezi zinto, uma ningaphambuka futhi niphikisane nalokho okukhulunyiwe, kangangoba nize nizikhiphe kuMoya weNkosi, ukuze angabi nandawo kini ukuthi aniqondise ezindleleni zokuhlakanipha ukuze nibusiswe, niphumelele, futhi nilondolozwe—\n\n37 Ngithi kini, umuntu owenza lokhu, nguye lowo futhi ophumela obala avukele uNkulunkulu; ngakho-ke ukhetha ukulalela umoya omubi, futhi uba yisitha kukho konke ukulunga; ngakho-ke, iNkosi ayinandawo kuye, ngokuba ayihlali emathempelini angcolile.\n\n38 Ngakho-ke uma lowo muntu engaphenduki, futhi ahlale futhi afe eyisitha kuNkulunkulu, izimfuno zokulunga zikaNkulunkulu zivusela umphefumulo wakhe ongafi ekwazini icala lakhe, elimenza ukuthi ashwabane phambi kweNkosi, futhi ligcwalise isifuba sakhe ngokuzisola, nobuhlungu, kanye nosizi, olufana nomlilo ongacisheki, omalangabi awo akhuphukela phezulu phakade naphakade.\n\n39 Manje ngithi kini, umusa awunakumthola lowo muntu; ngakho-ke isiphetho sakhe wukuba abekezelele ubuhlungu obungapheliyo.\n\n40 O, nonke nina madoda amadala, futhi ngokunjalo nani bafana, kanye nani bantwana abancane eninokuwaqonda amazwi ami, ngokuba ngikhulume ngokusobala kini ukuze niqonde, ngiyathandaza ukuthi nivukele ekukhumbuleni isimo esesabekayo salabo abawele esiphambekweni.\n\n41 Futhi ngaphezu kwalokho, ngifisa ukuthi nicabange ngesimo esibusisiwe futhi nesokujabula salabo abagcina imiyalelo kaNkulunkulu. Ngokuba bhekani, babusisiwe kuzo zonke izinto, ezesikhashana kanye nezikamoya; futhi uma bebambelele ekwethembekeni kuze kube sekugcineni bemukelwa ezulwini, ukuze ngalokho bahlale noNkulunkulu esimweni sokuthokoza okungenakuphela. O khumbulani, khumbulani ukuthi lezi zinto ziyiqiniso; ngokuba iNkosi uNkulunkulu izikhulumile.\n\n", "mosiah 3": "[center][font_size=26]Isahluko 3[/font_size][/center]\n\n[i]INkosi uBenjamini iyaqhubeka nenkulumo yayo—INkosi uMninimandla Onke izosebenza phakathi kwabantu isedokodweni lobumba—Igazi lizophuma kuzo zonke iziqu zoboya ngesikhathi Yona ihlawulela izono zomhlaba—Elayo yilona kuphela igama okuza ngalo insindiso—Abantu bangamkhumula umuntu wemvelo futhi babe ngabaNgcwele ngeNhlawulo—Ukuhlupheka kwababi kuzoba njengechibi lomlilo kanye nesibabuli. Cishe ngonyaka we 124 ngaphambi kokuzalwa kukaKristu.[/i]\n\n1 Futhi phezu kwalokho bafowethu, ngicela nilalele, ngokuba nginokuthile okuningi engizokukhuluma kini; ngokuba bhekani, nginezinto engizonitshela zona mayelana nalokho okuzofika.\n\n2 Futhi lezo zinto engizonitshela zona zambulwe kimi ngengelosi evela kuNkulunkulu. Futhi yathi kimi: Vuka; futhi ngavuka, futhi bheka yayimi phambi kwami.\n\n3 Futhi yathi kimi: Vuka, futhi uzwe amazwi engizokutshela wona; ngokuba bheka; ngize ukuzomemezela kuwe izindaba ezimnandi zokuthokoza okukhulu.\n\n4 Ngokuba iNkosi iyizwile imithandazo yakho, futhi yakwehlulela ngokulunga kwakho, futhi yangithuma ukuthi ngizomemezela kuwe ukuze uthokoze; nokuthi umemezele kubantu bakho, ukuze nabo ngokunjalo bagcwaliswe ngenjabulo.\n\n5 Ngokuba bheka, isikhathi siyeza, futhi asikho kude kakhulu, ukuthi ngamandla, iNkosi uMninimandla Onke ebusayo, eyayinguye, futhi enguye evela kulo lonke iphakade kuya kulo lonke iphakade, iyokwehla ivela ezulwini yehlele phakathi kwabantwana babantu, futhi iyohlala edokodweni lobumba, futhi iyohamba phakathi kwabantu, yenza izimangaliso ezinamandla, njengokuphilisa abagulayo, ukuvusa abafileyo, yenze izishosha zihambe, izimpumputhe zithole ukubona kwazo, kanye nezithuli ukuthi zizwe, futhi yelaphe zonke izinhlobo zezifo.\n\n6 Futhi iyokhipha odeveli, noma imimoya emibi ehlala ezinhliziyweni zabantwana babantu.\n\n7 Futhi bheka, iyohlushwa yizilingo, kanye nobuhlungu bomzimba, indlala, ukoma, kanye nokukhathala, ngisho nangaphezulu kwalokho umuntu angakuzwa, ngaphandle kokuthi kuze kube uyafa; ngokuba bheka, luyoba lukhulu kakhulu usizi kuyo ngenxa yobubi kanye nezinengiso zabantu bayo, kangangoba igazi liyophuma kuzo zonke iziqu zoboya.\n\n8 Futhi iyobizwa ngokuthi nguJesu Kristu, iNdodana kaNkulunkulu, uBaba wezulu nomhlaba, uMdali wazo zonke izinto kusukela ekuqaleni; futhi unina uyobizwa ngokuthi nguMariya.\n\n9 Futhi bheka, uza kwabakhe, ukuze insindiso ize kubantwana babantu ngisho nangokukholwa egameni lakhe; futhi ngisho nasemva kwakho konke lokhu bayomthatha njengomuntu, futhi bayothi unodeveli, futhi bayombhaxabula, futhi bambethele.\n\n10 Futhi uyovuka ngosuku lwesithathu kwabafileyo; futhi bheka, umi ukwahlulela umhlaba, futhi bheka, zonke lezi zinto zenziwa ukuze ukwahlulela okulungileyo kuze kubantwana babantu.\n\n11 Ngokuba bheka, futhi phezu kwalokho igazi lakhe lihlawulela izono zalabo abawa ngesiphambeko sika-Adamu, labo abafa bengayazi intando kaNkulunkulu mayelana nabo, noma abona ngokungazi.\n\n12 Kodwa maye, maye kulowo owaziyo ukuthi uyahlubuka kuNkulunkulu! Ngokuba insindiso ayizi konjalo ngaphandle kokuthi kube ngokuphenduka kanye nokholo eNkosini uJesu Kristu.\n\n13 Futhi iNkosi uNkulunkulu ithumele abaphrofethi bayo abangcwele phakathi kwabo bonke abantwana babantu, ukumemezela lezi zinto kuyo yonke imindeni, izizwe, kanye nezilimi, ukuze ngalokho noma ngubani oyokholwa ukuthi uKristu uyokuza, yibo futhi labo abangathola ukuthethelwa kwezono zabo, futhi bathokoze ngokuthokoza okukhulu, kube sengathi usefikile vele phakathi kwabo.\n\n14 Nokho iNkosi uNkulunkulu yabona ukuthi abantu bayo babengontamo lukhuni, futhi yabamisela umthetho, ngisho umthetho kaMose.\n\n15 Futhi ziningi izimpawu, nezimangaliso, nezifanekiso, kanye nokufana akuveza kubo, mayelana nokuza kwakhe; futhi phezu kwalokho nabaphrofethi abangcwele bakhuluma kubo mayelana nokuza kwakhe; kodwa nokho bazenza lukhuni izinhliziyo zabo, futhi bangaqonda ukuthi umthetho kaMose wawungasizi ngalutho ngaphandle kokuthi kwakungenxa yenhlawulo yegazi lakhe.\n\n16 Futhi ngisho noma ngabe kwakunokwenzeka ukuthi abantwana abancane babengona babengenakusindiswa; kodwa ngithi kini babusisiwe; ngokuba bheka, njengoba ngo-Adamu, noma ngokwemvelo, bewa, ngisho ngokunjalo igazi likaKristu lihlawulela izono zazo.\n\n17 Futhi phezu kwalokho, ngithi kini, aliyikuba bikho elinye igama eliyonikwa nanoma iyiphi enye indlela noma isu okungafika ngalo insindiso kubantwana babantu, kuphela kulo kanye nangalo igama likaKristu, iNkosi, uMninimandla Onke.\n\n18 Ngokuba bheka iyahlulela, futhi ukwahlulela kwayo kulungile; futhi umntwana omncane akabhubhi ofa ebuntwaneni bakhe; kodwa abantu baziphuzela bona uqobo usizi ngaphandle kokuthi bazithobe futhi babe njengabantwana abancane, futhi bakholwe ukuthi insindiso yeza, futhi iza, futhi isazoza, kulo futhi nangalo igazi elihlawulayo likaKristu, iNkosi uMninimandla Onke.\n\n19 Ngokuba umuntu wemvelo uyisitha kuNkulunkulu, futhi selokhu aba yiso kusukela ngokuwa kuka-Adamu, futhi uyokuba yiso, phakade naphakade, ngaphandle kokuthi avumele ukuholwa nguMoya oyiNgcwele, futhi amkhumule umuntu wemvelo futhi abe ngongcwele ngenhlawulo kaKristu iNkosi, futhi abe njengomntwana, avume, azehlise, azithobe, abekezele, agcwale uthando, athande ukuvumela zonke izinto iNkosi ebona kufanelekile ukuthi izibeke phezu kwakhe, ngisho njengomntwana evumela uyise.\n\n20 Futhi ngaphezu kwalokho, ngithi kini, isikhathi siyofika lapho ulwazi lomSindisi luyokwanda lugcwale kuzo zonke izizwe, imindeni, izilimi, kanye nakubantu.\n\n21 Futhi bhekani, uma leso sikhathi sifika, akekho namunye oyotholakala engenacala phambi kukaNkulunkulu, ngaphandle kwabantwana abancane, kuphela ngokuphenduka nangokukholwa egameni leNkosi uNkulunkulu uMninimandla Onke.\n\n22 Futhi ngisho nangaso lesi sikhathi, uma sewubafundisile abantu bakho izinto iNkosi uNkulunkulu wakho akuyale ngazo, ngisho nangaleso sikhathi abatholakali bengenacala phambi kukaNkulunkulu, kuphela kuyokuba ngokwamazwi engiwakhulume kuwe.\n\n23 Manje sengiwakhulumile amazwi iNkosi uNkulunkulu engiyale ngawo.\n\n24 Futhi isho kanje iNkosi: Ayokuma njengobufakazi obugqamile ngokumelene nalaba bantu, ngosuku lokwahlulela; ngalokho-ke bayokwahlulelwa, wonke umuntu njengokwemisebenzi yakhe, noma ngabe mihle, noma ngabe mibi.\n\n25 Futhi uma imibi bayoboniswa ububi bamacala abo uqobo kanye nezinengiso, okubenza bashwabane phambi beNkosi babe sesimweni sosizi kanye nokuhlupheka okungenakuphela, lapho bengasenakubuya nanini; ngakho-ke baziphuzele bona uqobo usizi.\n\n26 Ngakho-ke, baphuze enkomishini yolaka lukaNkulunkulu, ukulunga okungasenakuhoxiswa nanini kubo kunokuba kuhoxise ukuthi u-Adamu wawa ngenxa yokudla kwakhe isithelo esasingavunyelwe; ngalokho-ke, umusa awusenakukwazi ukubathola nanini ingunaphakade.\n\n27 Futhi ukuhlupheka kwabo kunjengechibi lomlilo nesibabuli, amalangabi alo angacisheki, futhi intuthu yalo ekhuphukela phezulu phakade naphakade. Ingiyale kanjena-ke iNkosi. Amen.\n\n", "mosiah 4": "[center][font_size=26]Isahluko 4[/font_size][/center]\n\n[i]INkosi uBenjamini iyaqhubeka nenkulumo yayo—Insindiso iza ngenxa yeNhlawulo—Kholwa kuNkulunkulu ukuze usindiswe—Gcina ukuthethelelwa kwezono zakho ngokukholwa—Yipha lokho onakho abampofu—Yenza zonke izinto ngokuhlakanipha kanye nangohlelo. Cishe ngonyaka we 124 ngaphambi kokuzalwa kukaKristu.[/i]\n\n1 Manje, kwenzeka ukuthi emva kokuthi inkosi uBenjamini isiqedile ukukhuluma amazwi ayekade elethwe kuyo yingelosi yeNkosi, yaphonsa amehlo ayo kuso sonke isixuku, futhi bheka sase siwele phansi, ngokuba base befikelwe wukuyesaba iNkosi.\n\n2 Futhi base bezibone besesimweni sabo sasemhlabeni, bengaphansi ngisho nothuli lomhlabathi. Futhi bonke bakhala kakhulu ngezwi elilodwa, bethi: O yiba nesihawu, futhi wenze igazi elihlawulayo likaKristu lisebenze ukuze sithole ukuthethelelwa kwezono zethu, futhi nezinhliziyo zethu zicwebiswe; ngokuba siyakholwa kuJesu Kristu, iNdodana kaNkulunkulu, owadala izulu nomhlaba, kanye nazo zonke izinto; oyokwehlela phansi phakathi kwabantwana babantu.\n\n3 Futhi kwenzeka ukuthi emva kokuthi sebekhulume lamazwi uMoya weNkosi wehlela phezu kwabo, futhi bagcwala injabulo, sebethole ukuthethelelwa kwezono zabo, futhi sebenokuthula kukanembeza, ngenxa yokholo olukhulu ababenalo kuJesu Kristu owayezofika, njengokwamazwi inkosi uBenjamini eyayiwakhulume kubo.\n\n4 Futhi inkosi uBenjamini yaphinda yavula umlomo wayo yaqala ukukhuluma kubo, ithi: Bangani bami kanye nabafowethu, zihlobo zami kanye nabantu bami, ngiyaphinda futhi ngiyanicela ukuthi nilalele, ukuze nizwe futhi niqonde insalela yamazwi ami engizowakhuluma kini.\n\n5 Ngokuba bhekani, uma ulwazi lobuhle bukaNkulunkulu ngalesi sikhathi selunivusele ekuboneni ukungabi lutho kwenu, kanye nobuze benu kanye nesimo sokuwa—\n\n6 Ngithi kini, uma senifike olwazini lobuhle bukaNkulunkulu, kanye namandla akhe angenakulinganiswa, kanye nokuhlakanipha kwakhe, kanye nesineke sakhe, kanye nokubabekezelela kwakhe abantwana babantu; futhi phezu kwalokho, nenhlawulo eyalungiswa kusukela ekusekelweni komhlaba, ukuze ngayo insindiso ize kulowo oyobeka ithemba lakhe eNkosini, futhi akhuthale ekugcineni imiyalelo yayo, futhi aqhubeke okholweni ngisho kuze kube sekugcineni kwempilo yakhe, ngisho impilo yomzimba ofayo—\n\n7 Ngithi, yilomuntu othola insindiso, ngenhlawulo eyalungiselwa bonke abantu kusukela ekusekelweni komhlaba, ababelokhu bekhona kusukela ekuweni kuka-Adamu, noma abakhona, noma abayoba khona nanini, ngisho kuze kube sekupheleni komhlaba.\n\n8 Futhi yiyona ndlela lena insindiso eyoza ngayo. Futhi ayikho enye insindiso ngaphandle kwalena osekukhulunywe ngayo; futhi ayikho eminye imibandela umuntu angase asindiswe ngayo ngaphandle kwalemibandela enginitshele ngayo.\n\n9 Kholwani kuNkulunkulu; kholwani ukuthi unguye, futhi nokuthi wadala izinto zonke, okusezulwini nokusemhlabeni, kholwani ukuthi unakho konke ukuhlakanipha, kanye nawo wonke amandla, ezulwini nasemhlabeni; kholwani ukuthi umuntu angeke akwazi ukuqonda zonke izinto iNkosi ekwazi ukuziqonda.\n\n10 Futhi phezu kwalokho, kholwani ukuthi kufanele niphenduke ezonweni zenu futhi nizishiye, futhi nizithobe phambi kukaNkulunkulu; futhi nicele ngobuqotho benhliziyo ukuze anithethelele; manje, uma nikholwa yizo zonke lezi zinto bonani ukuthi niyazenza.\n\n11 Futhi phezu kwalokho ngithi kini njengoba ngishilo ngaphambili, ukuthi njengoba senifike olwazini lwenkazimulo kaNkulunkulu, noma uma seninolwazi ngobuhle bakhe futhi seniluzwile uthando lwakhe, futhi senithole ukuthethelelwa kwezono zenu, okwenza injabulo enkulu kakhulu emiphefumulweni yenu, futhi ngokunjalo ngifuna ukuthi nize nikhumbule, futhi njalo nihlale nikhumbula, ubukhulu bukaNkulunkulu, kanye nobuze benu uqobo, nobuhle bakhe nokunibekezelela kwakhe, zidalwa ezingafanelekile, futhi nizithobe ngisho nasekujuleni kwentobeko, nibize igama leNkosi nsuku zonke, futhi nime ngokuqina ekukholweni kulokho okuzayo, okwakhulunywa ngomlomo wengelosi.\n\n12 Futhi bhekani, ngithi kini uma nikwenza lokhu niyohlala nithokoza, futhi nigcwaliswe ngothando lukaNkulunkulu, futhi niyohlala nigcine ukuthethelewa kwezono zenu; futhi niyokhula olwazini lwenkazimulo yalowo owanidalayo, noma olwazini lwalokho okulungile futhi okuyiqiniso.\n\n13 Futhi aniyikuba nawo umqondo wokulimazana, kodwa ukuthi nihlale ngokuthula, futhi ninike wonke umuntu lokho okumfanele.\n\n14 Futhi aniyikuvuma abantwana benu ukuthi bahambe belambile, noma bahambe benqunu; noma nivume ukuthi baphule imithetho kaNkulunkulu, futhi balwe futhi baxabane omunye nomunye, futhi basebenzele udeveli, oyinkosi yesono, noma ongumoya omubi abakhuluma ngawo obaba bethu, oyisitha sakho konke ukulunga.\n\n15 Kodwa niyobafundisa ukuthi bahambe ezindleleni zeqiniso kanye nezobuqotho; niyobafundisa ukuthi bathandane, futhi nokuthi basizane.\n\n16 Futhi phezu kwalokho, nani uqobolwenu niyobasiza labo abami bedinga usizo lwenu; niyokupha ngalokho eninakho kulowo omi edinga; futhi aniyikuvuma ukuthi isiceli siphakamise isicelo saso ngeze, futhi nisixoshe ukuthi sibhubhe.\n\n17 Mhlawumbe uyothi: Lomuntu uzilethele yena phezu kwakhe usizi lwakhe; ngalokho-ke ngizosigodla isandla sami, futhi angiyikumnika ukudla kwami, noma ngimnike enginakho ukuze angahlupheki, ngokuba izijeziso zakhe zilungile—\n\n18 Kodwa mina ngithi kini, O muntu, lowo owenza lokhu nguye kanye onesidingo esikhulu sokuphenduka; futhi ngaphandle kokuthi aphenduke ngalokho akwenzile uyobhubha ingunaphakade, futhi akanasabelo embusweni kaNkulunkulu.\n\n19 Ngokuba bhekani, asizona yini sonke iziceli na? Ngabe asincikile yini sonke kuye kanye lowo Muntu, ngisho uNkulunkulu, ngazo zonke izinto esinazo, ngokudla kanye nezingubo, kanye nangegolide, kanye nangesiliva, kanye nangayo yonke ingcebo esinayo enhlobonhlobo na?\n\n20 Futhi bhekani, ngisho nangalesi sikhathi, benimemeza igama lakhe, futhi nicela ukuthethelelwa kwezono zenu. Ngabe uvumile yini ukuthi nicele ngeze na? Cha; uwuthululile uMoya wakhe phezu kwenu, futhi wenza ukuthi izinhliziyo zenu zigcwaliswe ngenjabulo, futhi ibinkulu kakhulu injabulo yenu kangangoba wenza ukuthi imilomo yenu ivalwe ukuze ingakwazi ukukhuluma.\n\n21 Manje, uma uNkulunkulu, onidalile, enincike kuye ngezimpilo zenu kanye nangakho konke eninakho futhi eniyikho, eninika noma yini eniyicelayo elungile, ngokholo, nikholwa ukuthi niyoyithola, O pho-ke, kufaneleke kangakanani ukuthi niphane ngalokho eninakho.\n\n22 Futhi uma wehlulela umuntu owenza isicelo sakhe kuwe ngento yakho ukuze angabhubhi, futhi umsole, ngabe kuyolunga kangakanani okwakho ukusolwa ngokugodla into yakho, okungesiyo eyakho kodwa engekaNkulunkulu, nempilo yakho okungeyakhe; futhi nokho ube ungenzi sicelo, noma uphenduke entweni oyenzile.\n\n23 Ngithi kini, maye kulowo muntu, ngokuba impahla yakhe iyobhubha kanye naye; manje, ngisho lezi zinto kulabo abanothile ngokwezinto zalomhlaba.\n\n24 Futhi phezu kwalokho, ngithi kwabampofu, nina eningenalutho kodwa nibe ninakho okwanele, ukuze niphile usuku nosuku; ngisho nina nonke enenqabela isiceli, ngenxa yokuthi ningenakho; ngifuna ukuthi nithi ezinhliziyweni zenu: angiphi ngenxa yokuthi anginakho, kodwa ukube benginakho bengiyokupha.\n\n25 Manje, uma nikusho lokhu ezinhliziyweni zenu niyohlala ningenacala, ngaphandle kwalokho ninecala; futhi ukuba necala kwenu kulungile ngokuba nifisa lokho eningakunikwanga.\n\n26 Manje, ngenxa yalezi zinto engizikhulume kini—okungukuthi, ukuze kugcinwe ukuthethelelwa kwezono zenu usuku nosuku, ukuze nihambe ningenacala phambi kukaNkulunkulu—ngifuna ukuthi niphane ngeninakho kwabampofu, wonke umuntu ngokwalokho anakho, njengokondla abalambile, ukwembathisa abahambaze, ukuvakashela abagulayo kanye nokubasiza ukuthi bakhululeke, ngokukamoya kanye nangokwenyama, njengokwezimfuno zabo.\n\n27 Futhi bonani ukuthi zonke lezi zinto zenziwa ngokuhlakanipha kanye nangohlelo; ngokuba akufanele ukuthi umuntu agijime ngaphezu kwamandla anawo. Futhi phezu kwalokho, kudingekile ukuthi akhuthale, ukuze ngalokho athole umvuzo; ngalokho-ke, zonke izinto kufanele zenziwe ngohlelo.\n\n28 Futhi ngifuna ukuthi nize nikhumbule, ukuthi noma ngubani phakathi kwenu otshelekile kumakhelwane wakhe makabuyisele into leyo ayitshelekile, njengoba kade evumile, ngaphandle kwalokho uyokwenza isono; futhi mhlawumbe uyokwenza umakhelwane wakhe ukuthi enze isono naye.\n\n29 Futhi okokugcina, anginakunitshela zonke izinto eningenza ngazo isono; ngokuba kukhona izinhlobonhlobo zezindlela kanye namasu, ngisho eziningi kakhulu kangangokuthi anginakuzibala.\n\n30 Kodwa nakhu enginganitshela kona, ukuthi uma ningazibheki, kanye nemicabango yenu, kanye namazwi enu, kanye nezenzo zenu, futhi niqaphele imiyalelo kaNkulunkulu, futhi niqhubeke okholweni lwalokho enikuzwile mayelana nokuza kweNkosi yethu, ngisho kuze kube sekupheleni kwezimpilo zenu, kufanele nibhubhe. Manje, O muntu, khumbula, futhi ungabhubhi.\n\n", "mosiah 5": "[center][font_size=26]Isahluko 5[/font_size][/center]\n\n[i]AbaNgcwele baba ngamadodana kanye namadodakazi kaKristu ngokholo—Ngenxa yalokho babizwa ngegama likaKristu—INkosi uBenjamini ibanxusa ukuthi baqine futhi banganyakaziswa emisebenzini emihle. Cishe ngonyaka we 124 ngaphambi kokuzalwa kukaKristu.[/i]\n\n1 Manje, kwenzeka ukuthi ngesikhathi inkosi uBenjamini isikhulume kanjalo kubantu bayo, yathumela phakathi kwabo, ifisa ukwazi kubantu bayo ukuthi ngabe babewakholwa yini amazwi eyayiwakhulume kubo.\n\n2 Futhi bonke bakhala ngazwi linye, bethi: Yebo, siyawakholwa wonke amazwi owakhulumile kithi; futhi phezu kwalokho, sazi kahle ngawo kanye nangobuqiniso bawo, ngenxa yoMoya weNkosi uMninimandla Onke, owenze ushintsho olukhulu kithi, noma ezinhliziyweni zethu, kangangokuthi asisakuthandi ukwenza okubi, kodwa ukwenza okuhle njalo.\n\n3 Futhi thina, uqobo ulwethu, phezu kwalokho, ngobuhle obungapheliyo bukaNkulunkulu, kanye nezibonakaliso zikaMoya wakhe, sinokuqonda okukhulu ngalokho okuzayo; futhi ukube bekudingekile, besingaphrofetha ngazo zonke izinto.\n\n4 Futhi wukholo esibenalo ezintweni inkosi yethu ekhulume ngazo kithi olusilethele lolulwazi olukhulu, ngalokho-ke sijabula ngokuthokoza okukhulu kakhulu.\n\n5 Futhi sizimisele ukungena esivumelwaneni noNkulunkulu wethu ukuthi senze intando yakhe, futhi silalele imiyalelo yakhe ezintweni zonke ayosiyala ngazo, zonke izinsuku zethu ezisasisalele, ukuze singaziletheli phezu kwethu ukuhlupheka okungapheliyo, njengoba kukhulume ingelosi, ukuze singaphuzi enkomishini yolaka lukaNkulunkulu.\n\n6 Manje, lawa ngamazwi inkosi uBenjamini eyayiwafisa kubo; ngakho-ke yathi kubo: Nikhulume amazwi ebengiwafisa; futhi isivumelwano enisenzile yisivumelwano esilungile.\n\n7 Manje, ngenxa yesivumelwano enisenzile nizobizwa ngokuthi ningabantwana baKristu, amadodana akhe, kanye namadodakazi akhe; ngokuba bhekani, ngalolusuku unizele ngokomoya; ngokuba nithi izinhliziyo zenu zishintshile ngokukholwa egameni lakhe; ngakho-ke, nizelwe nguye futhi seningamadodana kanye namadodakazi akhe.\n\n8 Futhi ngaphansi kwaleligama nikhululiwe, futhi alikho elinye igama eningakhululwa ngalo. Alikho elinye igama elinikeziwe ukusindiswa okuyoza ngalo; ngakho-ke, ngifuna ukuthi namukele uKristu nibizwe ngegama lakhe, nonke nina eningene esivumelwaneni noNkulunkulu ukuthi nilalele kuze kube sekupheleni kwezimpilo zenu.\n\n9 Futhi kuyokwenzeka ukuthi lowo owenza lokhu uyotholakala esandleni sokunene sikaNkulunkulu, ngokuba uyolazi igama ayobizwa ngalo; ngokuba uyobizwa ngegama likaKristu.\n\n10 Manje kuyokwenzeka, ukuthi lowo ongamemukeli uKristu abizwe ngegama lakhe kufanele abizwe ngelinye igama; ngalokho-ke, uyozithola esesandleni sokhohlo sikaNkulunkulu.\n\n11 Futhi ngifuna ukuthi nikhumbule, ukuthi leli yigama engathi ngizoninika lona elingenakusulwa nanini, ngaphandle kokuthi kube ngenxa yesiphambeko; ngalokho-ke, qaphelani ukuthi ningaphambuki, ukuze leligama lingasulwa ezinhliziyweni zenu.\n\n12 Ngithi kini, ngifuna ukuthi nize nikhumbule ukuligcina libhaliwe njalo leligama ezinhliziyweni zenu, ukuze ningatholakali ngasesandleni sokhohlo sikaNkulunkulu, kodwa ukuthi nilizwe futhi nilazi izwi eniyobizwa ngalo, futhi ngokunjalo, negama ayonibiza ngalo.\n\n13 Ngokuba umuntu angayazi kanjani inkosi angazange ayisebenzele, futhi engumuntu ongaziwa kuyo, futhi ekude nemicabango kanye nezinjongo zenhliziyo yayo na?\n\n14 Futhi phezu kwalokho, ngabe umuntu angayithatha yini imbongolo engekamakhelwane wakhe, ayigcine na? Ngithi kini, Cha; akayikuvuma ngisho nokuthi idle phakathi komhlambi wakhe, kodwa uyayixosha ayikhiphele ngaphandle. Ngithi kini, kuyoba njalo ngisho naphakathi kwenu uma ningalazi igama enibizwa ngalo.\n\n15 Ngakho-ke, ngifuna ukuthi nigxile futhi ninganyakaziswa, nikhule njalo ekwenzeni imisebenzi emihle, ukuze uKristu, iNkosi uNkulunkulu uMninimandla Onke, anenze nibe ngabakhe, ukuze nilethwe ezulwini, ukuze nizuze insindiso yaphakade kanye nokuphila okuphakade, ngokuhlakanipha, nangamandla, nangokulunga, kanye nangesihawu salowo owadala izinto zonke, ezulwini nasemhlabeni, onguNkulunkulu ongaphezu kwakho konke. Amen.\n\n", "mosiah 6": "[center][font_size=26]Isahluko 6[/font_size][/center]\n\n[i]INkosi uBenjamini ibhala amagama abantu futhi ibeka abaphristi ukuthi babafundise—uMosiya ubusa njengenkosi elungile. Cishe ngonyaka we 124 kuya kowe 121 ngaphambi kokuzalwa kukaKristu.[/i]\n\n1 Manje, inkosi uBenjamini yacabanga ukuthi kwakukuhle, emva kokuthi isiqedile ukukhuluma kubantu, ukuthi ithathe amagama abo bonke labo ababengene esivumelwaneni noNkulunkulu ukuthi bagcine imiyalelo yakhe.\n\n2 Futhi kwenzeka ukuthi kwakungekho namunye umuntu, ngaphandle kwabantwana abancane, ongangenanga esivumelwaneni futhi wamukela uKristu wabizwa ngegama lakhe.\n\n3 Futhi phezu kwalokho, kwenzeka ukuthi ngesikhathi inkosi uBenjamini isisenzile isiphetho sazo zonke lezi zinto, futhi isiyingcwelisile indodana yayo uMosiya ukuthi ibe ngumbusi kanye nenkosi phezu kwabantu bayo, futhi isiyinikile imiyalelo mayelana nombuso, futhi phezu kwalokho isibabekile abaphristi ukuthi bafundise abantu, ukuze ngalokho bayizwe futhi bayazi imiyalelo kaNkulunkulu, futhi nokuba babaphehlele ekukhumbuleni isifungo abasenza, yasemukisa isixuku, futhi babuyela emuva, wonke umuntu, njengokwemindeni yabo, ezindlini zabo.\n\n4 Futhi uMosiya waqala ukubusa esikhundleni sikayise. Futhi waqala ukubusa ngonyaka wamashumi amathathu eminyaka yakhe yobudala, lokhu okwenza sekukonke, cishe iminyaka engamakhulu amane namashumi ayisikhombisa nesithupha kusukela ngesikhathi uLehi eshiya eJerusalema.\n\n5 Futhi inkosi uBenjamini waphila iminyaka emithathu wafa.\n\n6 Futhi kwenzeka ukuthi inkosi uMosiya nempela wahamba ezindleleni zeNkosi, futhi nempela waziqaphela izahlulelo zayo kanye nemithetho yayo, futhi wayigcina imiyalelo yayo kuzo zonke izinto noma ngabe yini eyayimyale ngayo.\n\n7 Futhi inkosi uMosiya nempela yenza abantu bayo ukuthi balime umhlabathi. Futhi naye ngokunjalo, uqobo lwakhe, wawulima umhlabathi, ukuze ngalokho angabi wumthwalo kubantu bakhe, ukuze enze njengoba uyise ayenzile kuzo zonke izinto. Futhi akuzange kube khona mbango phakathi kwabo bonke abantu bakhe isikhathi esingangeminyaka emithathu.\n\n", "mosiah 7": "[center][font_size=26]Isahluko 7[/font_size][/center]\n\n[i]U-Amoni uthola izwe lakwaLehi-Nefi, lapho uLimihi eyinkosi khona—Abantu baLimihi basekuthunjweni kumaLamani—ULimihi ulanda ngomlando wabo—Umphrofethi (u-Abinadi) wayefakazile ukuthi uKristu unguNkulunkulu noBaba wazo zonke izinto—Labo abahlwanyela ukungcola bavuna isivunguvungu, futhi labo ababeka ithemba labo eNkosini bazokhululwa. Cishe ngonyaka we 121 ngaphambi kokuzalwa kukaKristu.[/i]\n\n1 Manje, kwenzeka ukuthi emva kokuthi inkosi uMosiya isibe nokuthula njalo isikhathi esingangeminyaka emithathu, yaba nesifiso sokwazi mayelana nabantu abahamba bayohlala ezweni lakwaLehi-Nefi, noma edolobheni lakwaLehi-Nefi; ngokuba abantu bakhe babengakezwa lutho ngabo kusukela ngesikhathi behamba ezweni lakwaZarahemla; ngakho-ke, bamkhathaza bembelesela ngabo.\n\n2 Futhi kwenzeka ukuthi inkosi uMosiya yavuma ukuthi amadoda aqinile ayishumi nesithupha akhuphukele ezweni lakwaLehi-Nefi, ukuyobuza mayelana nabafowabo.\n\n3 Futhi kwenzeka ukuthi ngakusasa aqala akhuphuka, kuwo kwakukhona omunye ongu-Amoni, owayeyindoda eqinile futhi enamandla, futhi wayengowozalo lukaZarahemla; futhi phezu kwalokho wayengumholi wabo.\n\n4 Manje, babengayazi indlela okwakumele bahambe ngayo ehlane ukukhuphukela ezweni lakwaLehi-Nefi; ngakho-ke bazulazula izinsuku eziningi ehlane, ngisho izinsuku ezingamashumi amane bezulazula.\n\n5 Futhi ngesikhathi sebezulazule izinsuku ezingamashumi amane bafika egqumeni, elisenyakatho yezwe lakwa-Shilomu, futhi lapho bagxumeka amatende abo.\n\n6 Futhi u-Amoni wathatha abathathu babafowabo, amagama abo kwakungo-Amaleki, Helemi, kanye noHemi, behlela ezansi ezweni lakwaNefi.\n\n7 Futhi bheka, bahlangana nenkosi yabantu ababesezweni likaNefi, kanye nasezweni likaShilomu; babezungezwe ngabalindi benkosi, futhi bathathwa, baboshwa, bafakwa etilongweni.\n\n8 Futhi kwenzeka emva kokuthi kade besetilongweni izinsuku ezimbili baphinda balethwa phambi kwenkosi, izintambo zabo zaxegiswa; futhi bamiswa phambi kwenkosi, futhi bavunyelwa, noma-ke ngokuyikho bayalwa, ukuthi baphendule imibuzo eyayizoyibuza kubo.\n\n9 Futhi yathi kubo: Bhekani, mina nginguLimihi, indodana kaNowa, owayeyindodana kaZenifi, owakhuphuka waphuma ezweni lakwaZarahemla ukuze athole lelizwe njengefa, okwakuyizwe loyise, owenziwa inkosi ngezwi labantu.\n\n10 Manje, ngifisa ukwazi isizathu sokuthi nibe nesibindi esingaka sokusondela eduze nezindonga zalelidolobha, ngesikhathi mina, uqobolwami, benginabalindi bami ngaphandle kwesango?\n\n11 Manje, ngalesi sizathu ngenze ukuthi nilondolozwe, ukuze ngibuze ngani, kungenjalo ngabe ngenze ukuthi abalindi bami baniyise kwagoqanyawo. Nivumelekile ukuthi nikhulume.\n\n12 Manje, ngesikhathi u-Amoni ebona ukuthi wayevumelekile ukukhuluma, waya phambili wakhothama phambi kwenkosi; futhi waphinda waphakama wabe esethi: O nkosi, ngiyabonga kakhulu phambi kukaNkulunkulu ngalolu suku ukuthi ngisaphila, futhi ngisavunyelwe ukuthi ngikhulume; futhi ngizozama ukukhuluma ngesibindi;\n\n13 Ngokuba ngiqinisekile ukuthi ukuba bewungazi bewungenakuvuma ukuthi ngifakwe lezi zintambo. Ngokuba mina ngingu-Amoni, futhi ngingowozalo lukaZarahemla, futhi ngikhuphukile ngaphuma ezweni lakwaZarahemla ukuthi ngizobuza mayelana nabafowethu, uZenifi akhuphuka nabo waphuma kulelozwe.\n\n14 Manje, kwenzeka ukuthi emva kokuthi uLimihi esewazwile amazwi ka-Amoni, wajabula kakhulu, futhi wathi: Manje, sengiyazi ngeqiniso ukuthi abafowethu ababesezweni lakwaZarahemla basaphila. Manje, ngizothokoza; futhi kusasa ngizokwenza ukuthi abantu bami bathokoze nabo futhi.\n\n15 Ngokuba bheka, sithunjwe ngamaLamani, futhi sitheliswa ngentela okunzima ukuyimela. Manje, bheka, abafowethu bazosikhulula ekuthunjweni kwethu, noma basikhiphe ezandleni zamaLamani, futhi sizoba yizigqila zabo; ngokuba kungcono ukuthi sibe yizigqila kumaNefi kunokuthi sikhokhe intela enkosini yamaLamani.\n\n16 Manje, inkosi uLimihi yayala abalindi bayo ukuthi bangabe basambopha u-Amoni noma abafowabo, kodwa yenza ukuthi bahambe baye egqumeni elalingase nyakatho yeShilomu, balethe abafowabo edolobheni, ukuze ngalokho badle, baphuze, futhi baziphumuze emisebenzini yohambo lwabo; ngokuba babehlushwe yizinto eziningi; babehlushwe yindlala, wukoma, kanye nokucobeka.\n\n17 Manje, kwenzeka ngakusasa ukuthi inkosi uLimihi yathumela isimemezelo phakathi kwabo bonke abantu bayo, ukuthi babuthane ndawonye ethempelini, ukuzozwa amazwi ayezowakhuluma kubo.\n\n18 Futhi kwenzeka ukuthi emva kokuthi sebebuthene ndawonye yakhuluma kubo ngalendlela, ithi: O nina, bantu bami, phakamisani amakhanda enu futhi niduduzeke; ngokuba bhekani, isikhathi sesifikile, noma asisekho kude kakhulu, lapho singasezukuba ngaphansi kwezitha zethu, naphezu kokuba imishikashika yethu eminingi, ibe yize; nokho ngiyethemba usasele umshikashika onempumelelo osazokwenziwa.\n\n19 Ngakho-ke, phakamisani amakhanda enu, nithokoze, futhi nibeke ithemba lenu kuNkulunkulu, kulowo Nkulunkulu owayenguNkulunkulu ka-Abrahama, no-Isaka, kanye noJakobe; futhi phezu kwalokho, lowo Nkulunkulu owakhipha abantwana bakwa-Israyeli ezweni laseGibithe, futhi wenza ukuthi bahambe badabule uLwandle oluBomvu emhlabathini owomileyo, futhi wabondla ngemana ukuze bangabhubhi ehlane; futhi ziningi ezinye izinto abenzela zona.\n\n20 Futhi phezu kwalokho, yena kanye lowo Nkulunkulu wakhipha obaba bethu ezweni laseJerusalema, futhi wabagcina wabalondoloza abantu bakhe ngisho kuze kube manje; futhi bhekani, kungenxa yokungalungi kanye nezinengiso zethu ukuthi usilethe ekuthunjweni.\n\n21 Futhi nina nonke ningofakazi ngalolu suku, ukuthi uZenifi, owenziwa inkosi phezu kwalaba bantu, wayenentshisekelo enkulu ukuthi athole izwe loyise, ngakho-ke wakhohliswa ngobuqili kanye nangamacebo enkosi uLamani, isingene esivumelwaneni nenkosi uZenifi, futhi isiyekelele ezandleni zakhe ukuphathwa kwenxenye yalelizwe, noma ngisho idolobha lakwa Lehi-Nefi, nedolobha likaShilomu; kanye nezwe elizungezile—\n\n22 Futhi konke lokhu yakwenza, ngenhloso eyodwa yokuletha laba bantu ebugqilini noma ngaphansi kwayo. Futhi bhekani, thina ngalesi sikhathi sikhokha intela enkosini yamaLamani, eyinani eliyinxenye eyodwa yommbila wethu, kanye nobhali wethu, futhi ngisho nakho konke kwethu okusanhlamvu kwalo lonke uhlobo, kanye nenxenye eyodwa yokwenzalo yezimvu kanye nemihlambi yethu; futhi ngisho nenxenye eyodwa yakho konke esinakho noma esikuphethe inkosi yamaLamani iyakufuna kithi, noma izimpilo zethu.\n\n23 Manje, ngabe lokhu akunzima yini ukukuthwala na? Futhi ngabe lokhu, akuyiyo yini, inkathazo, enkulu kithi na? Manje bhekani, ngabe sikhulu kangakanani isizathu sokuthi sikhale na?\n\n24 Yebo, ngithi kini, zinkulu izizathu ezenza sikhale; ngokuba bhekani bangaki abafowethu ababulawayo, futhi igazi labo lachitheka ngeze, futhi konke ngenxa yobubi.\n\n25 Ngokuba ukuba laba bantu babengawelanga esiphambekweni iNkosi yayingenakuvuma ukuthi lobu bubi obukhulu kangaka behlele phezu kwabo. Kodwa bhekani, abawalalelanga amazwi ayo; kodwa kwavuka imibango phakathi kwabo, ngisho kangangokuthi bachitha igazi phakathi kwabo uqobo.\n\n26 Futhi umphrofethi weNkosi bambulele; yebo, indoda ekhethiweyo kaNkulunkulu, eyabatshela ngobubi babo kanye nezinengiso, futhi yaphrofetha ngeziningi izinto ezazizokwenzeka, yebo, ngisho nangokuza kukaKristu.\n\n27 Futhi ngenxa yokuthi wathi kubo uKristu wayenguNkulunkulu, uBaba wazo zonke izinto, futhi yasho nokuthi uyothatha umfanekiso womuntu, futhi kuyokuba ngumfanekiso umuntu ayedalwe ngawo ekuqaleni; noma ngamanye amazwi, wathi umuntu wayedalwe ngomfanekiso kaNkulunkulu, futhi nokuthi uNkulunkulu uyokwehlela phakathi kwabantwana babantu, athathe inyama kanye negazi, futhi ahambe phezu kobuso bomhlaba—\n\n28 Manje, ngenxa yokuthi washo lokhu, bambulala; futhi ziningi kakhulu izinto abazenzayo ezehlisela ulaka lukaNkulunkulu phezu kwabo. Ngakho-ke, ngubani omangalayo ukuthi basekuthunjweni, kanye nokuthi bashaywa ngezinkathazo ezibuhlungu na?\n\n29 Ngokuba bhekani, iNkosi ithe: Angizukubasiza abantu bami ngosuku lwesiphambeko sabo; kodwa ngizozibiyela izindlela zabo ukuze bangaphumeleli; futhi izenzo zabo ziyokuba yisikhubekiso phambi kwabo.\n\n30 Futhi phezu kwalokho, ithi: Uma abantu bami beyohlwanyela ukungcola bayovuna amakhoba akho kuso isivunguvungu; futhi umphumela walokho wubuthi.\n\n31 Futhi phezu kwalokho ithi: Uma abantu bami beyohlwanyela ukungcola bayovuna umoya wasempumalanga, oletha imbubhiso ngokushesha.\n\n32 Manje, bhekani, isethembiso seNkosi sigcwalisekile, futhi nishayiwe futhi nisenkathazweni.\n\n33 Kodwa uma nizophendukela eNkosini ngenhloso egcwele yenhliziyo, nibeke ithemba lenu kuyo, niyisebenzele ngakho konke ukukhuthala kwengqondo, uma nizokwenza lokhu, ngokwentando nangokwesifiso sayo, izonikhipha ekuthunjweni.\n\n", "mosiah 8": "[center][font_size=26]Isahluko 8[/font_size][/center]\n\n[i]U-Amoni ufundisa abantu baLimihi—Ufunda ngezingcwephe ezingamashumi amabili nane zamaJarede—Imibhalo yasendulo ingahunyushwa ngababoni—Asikho isipho esikhulu kunesokuba wumboni. Cishe ngonyaka we 121 ngaphambi kokuzalwa kukaKristu.[/i]\n\n1 Futhi kwenzeka ukuthi emva kokuthi inkosi uLimihi isiqedile ukukhuluma kubantu bayo, ngokuba yakhuluma eziningi izinto kubo kodwa zimbalwa kuphela ezazo engizibhalile kulencwadi, yatshela abantu bayo zonke izinto mayelana nabafowabo ababesezweni lakwaZarahemla.\n\n2 Futhi yenza ukuthi u-Amoni ame phambi kwesixuku, futhi asilandise konke okwakwenzekile kubafowabo kusukela ngesikhathi lapho uZenifi ehamba ephuma kulelozwe ngisho kuze kube yisikhathi lapho yena uqobo ehamba ephuma kulelozwe.\n\n3 Futhi phezu kwalokho waphinda wabalandisa amazwi okugcina inkosi uBenjamini eyayibafundisa wona, futhi wawachaza kubantu benkosi uLimihi, ukuze bawaqonde wonke amazwi eyawakhulumayo.\n\n4 Futhi kwenzeka ukuthi emva kokuthi esekwenzile konke lokhu, inkosi uLimihi yasimukisa isixuku, futhi yenza ukuthi wonke umuntu abuyele endlini yakhe.\n\n5 Futhi kwenzeka ukuthi yenza ukuthi izingcwephe ezaziqukethe umbhalo wabantu bayo kusukela ngesikhathi besuka ezweni lakwaZarahemla, zilethwe phambi kuka-Amoni, ukuze azifunde.\n\n6 Manje, masinyane nje emva kokuthi u-Amoni esewufundile lombhalo, inkosi yafuna ukwazi kuye ukuthi wayengakwazi yini ukuhumusha izilimi, futhi u-Amoni wayitshela ukuthi wayengeke akwazi.\n\n7 Futhi inkosi yathi kuye: Ngokudabuka ngenxa yezinkathazo zabantu bami, ngenza ukuthi abangamashuni amane nantathu babantu bami bathathe uhambo baye ehlane, ukuze ngalokho bathole izwe lakwaZarahemla, ukuze sicele kubafowethu ukuthi basikhiphe ekuthunjweni.\n\n8 Futhi balahleka ehlane isikhathi esiyizinsuku eziningi, nokho babekhuthele, futhi abalitholanga izwe lakwaZarahemla kodwa babuyela kulelizwe, sebehambe ezweni eliphakathi kwamanzi amaningi, sebethole izwe elaligcwele amathambo abantu, kanye nawezilwane, futhi phezu kwalokho ligcwele izakhiwo ezazibhidlikile zalo lonke uhlobo, sebethole izwe elalikade ligcwaliswe ngabantu ababebaningi njengezixuku zakwa-Israyeli.\n\n9 Futhi ukufakaza ukuthi izinto ababezishilo ziyiqiniso babuya nezingcwephe ezingamashumi amabili nane ezigcwele imiqopho, futhi zingezegolide elimsulwa.\n\n10 Futhi bheka, phezu kwalokho, balethe izivikelo zesifuba, ezinkulu, futhi zingezethusi kanye nekhopha, futhi zinhle kakhulu.\n\n11 Futhi phezu kwalokho, balethe izinkemba, izibambo zazo esezibolile, futhi ukudla kwazo kwasekudliwe wukuthomba; futhi akukho noyedwa kulelizwe okwaziyo ukuhumusha ulimi noma imiqopho esezingcwepheni. Kungakho-ke ngithe kuwe: Ungakwazi yini ukuhumusha na?\n\n12 Futhi ngiyaphinda ngithi kuwe: Kukhona yini omaziyo okwazi ukuhumusha na? Ngokuba ngifisa ukuthi lemibhalo ihunyushelwe olimini lwethu; ngokuba, mhlawumbe, izosinika ulwazi ngensalela yalaba bantu ababhujiswa, lapho lemibhalo yavela khona; noma, mhlawumbe, izosinika ulwazi ngabo kanye labantu ababhujiswa; futhi nginesifiso sokwazi isizathu sokubhujiswa kwabo.\n\n13 Manje u-Amoni wathi kuyo: Ngingakutshela ngesiqiniseko, O nkosi, ngomuntu ongakwazi ukuhumusha imibhalo; ngokuba yena unalokho akwazi ukubuka kukho, ahumushe yonke imibhalo engeyasendulo; kuyisipho esivela kuNkulunkulu. Futhi lezi zinto zibizwa ngokuthi yizihumushi, futhi akukho muntu okwazi ukubuka kuzo ngaphandle kokuthi eyaliwe, hleze abuke lokho okungafanele bese ebhubha. Futhi lowo oyalwa ukuthi abuke kuzo, lowo ubizwa ngomboni.\n\n14 Futhi bheka, inkosi yabantu abasezweni lakwaZarahemla nguyena muntu oyaliwe ukuthi enze lezi zinto, futhi onalesi sipho esikhulu esivela kuNkulunkulu.\n\n15 Futhi inkosi yathi umboni mkhulu kunomphrofethi.\n\n16 Futhi u-Amoni wathi umboni ungumembuli kanye nomphrofethi futhi; futhi leso sipho esikhulu akekho umuntu ongaba naso, ngaphandle kokuthi abe namandla kaNkulunkulu, okungekho muntu ongaba nawo; nokho umuntu angaba namandla amakhulu anikezwe wona avela kuNkulunkulu.\n\n17 Kodwa umboni angazi ngezinto ezedlule, futhi ngokunjalo nangezinto ezisazokwenzeka, futhi ngezihumushi zonke izinto ziyokwambulwa, noma, okungenani, izinto ezisithekile ziyokwenziwa zibonakale, futhi izinto ezifihlakele ziyokwambulwa, futhi izinto ezingaziwayo ziyokwambulwa ngazo, futhi phezu kwalokho kuyokwembulwa izinto ngazo ebezingenakwaziwa ngaphandle kwazo.\n\n18 Ngaleyo ndlela uNkulunkulu wenze izindlela zokuthi umuntu, ngokholo, enze izimangaliso ezinkulu; ngakho-ke uba wusizo olukhulu kubantu bakubo.\n\n19 Manje, ngesikhathi u-Amoni eseqedile ukukhuluma lamazwi inkosi yathokoza kakhulu, futhi yabonga kuNkulunkulu, ithi: Ngokungangabazeki imfihlakalo enkulu iqukethwe phakathi kwalezi zingcwephe, futhi nalezi zihumushi ngokungangabazeki zalungiswa ngenhloso yokusombulula zonke izimfihlakalo ezinje kubantwana babantu.\n\n20 O imangalisa kangakanani imisebenzi yeNkosi, futhi kuyoze kube nini ibekezelela abantu bayo; yebo, futhi bungakanani ubumpumputhe nobunzima bokuqonda kwabantwana babantu; ngokuba abakufuni ukuhlakanipha, noma bafise ukuthi kona kubabuse!\n\n21 Yebo, banjengomhlambi wasendle wona obalekela umalusi, usakazeke, futhi ubalekiswe, futhi udliwe yizilwane zasendle.\n\n", "mosiah 9": "Umbhalo kaZenifi—Indaba ngabantu bakhe, kusukela ngesikhathi beshiya ezweni lakwaZarahemla kuze kube yisikhathi lapho bekhululwa ezandleni zamaLamani.\n\nItholakala ezahlukweni 9 kuya ku 22.\n\n[center][font_size=26]Isahluko 9[/font_size][/center]\n\n[i]UZenifi uhola iqembu elisuka kwaZarahemla ukuyothatha izwe lakwa Lehi-Nefi—Inkosi yamaLamani ibavumela ukuthi balithathe izwe njengefa labo—Kukhona impi phakathi kwamaLamani kanye nabantu baZenifi. Cishe ngonyaka wama 200 kuya kowe 187 ngaphambi kokuzalwa kukaKristu.[/i]\n\n1 Mina, Zenifi, ngifundiswe ngalo lonke ulimi lwamaNefi, futhi nginolwazi lwezwe lakwaNefi, noma izwe lokhokho bethu eliyifa labo lokuqala, futhi ngithunywe njengenhloli phakathi kwamaLamani ukuze ngihlole amabutho awo, ukuze impi yethu itheleke phezu kwawo futhi iwabhubhise—kodwa ngesikhathi ngibona lokho okwakukuhle phakathi kwawo ngaba nesifiso sokuthi angabhujiswa.\n\n2 Ngakho-ke, ngaphikisana nabafowethu ehlane, ngokuba ngangifuna ukuthi umbusi wethu enze isivumelwano nawo; kodwa ngenxa yokuthi wayenonya futhi engumuntu owomele igazi wayala ukuthi ngibulawe; kodwa ngasindiswa ngokuchitheka kwegazi eliningi; ngokuba uyise walwa noyise, umfowabo nomfowabo, kwaze kwathi isibalo esikhulu sempi yethu yabhujiswa ehlane; futhi sabuyela, labo bethu ababesindile, ezweni lakwaZarahemla, ukuthi siyolanda leyondaba kubafazi babo kanye nakubantwana babo.\n\n3 Futhi nokho, mina nginentshisekelo enkulu yokuthola njengefa izwe lokhokho bethu, ngaqoqa abaningi ababefisa ukukhuphuka ukuyothatha lelozwe, futhi saphinda saqala uhambo lwethu ehlane ukukhuphukela ezweni; kodwa sabulawa yindlala kanye nezinkathazo ezibuhlungu; ngokuba sasephuza ukukhumbula iNkosi uNkulunkulu wethu.\n\n4 Nokho, emva kwezinsuku eziningi sizulazula ehlane sagxumeka amatende ethu endaweni lapho abafowethu babebulawelwe khona, eyayiseduzane nezwe lokhokho bethu.\n\n5 Futhi kwenzeka ukuthi ngaphinda ngahamba nabane babantu bami ukuya edolobheni, saya enkosini, ukuze ngazi ngombono wenkosi, nokuthi ngazi ukuthi ngangingangena yini nabantu bami futhi ngilithathe izwe ngokuthula.\n\n6 Futhi ngangena ngaya enkosini, futhi yavumelana nami ukuthi ngingalithatha izwe lakwaLehi-Nefi, kanye nezwe lakwaShilomu.\n\n7 Futhi phezu kwalokho yayala ukuthi abantu bayo baphume kulelozwe, kwathi mina kanye nabantu bami sahamba saya ezweni ukuze silithathe.\n\n8 Futhi saqala ukwakha izakhiwo, kanye nokuvuselela izindonga zedolobha, yebo, ngisho nezindonga zedolobha lakwaLehi-Nefi, kanye nedolobha lakwaShilomu.\n\n9 Futhi saqala ukulima umhlabathi, yebo, ngisho nangazo zonke izinhlobo zezimbewu, ngezimbewu zommbila, nezikakolweni, nezikabhali, nezenuzi, nezeshemu, kanye nezimbewu zayo yonke inhlobo yezithelo; futhi nempela saqala ukwanda futhi saphumelela ezweni.\n\n10 Manje kwakungamacebo kanye nobuqili benkosi uLamani, ukuthi ilethe abantu bami ekuthunjweni, ukuthi iyekele lelizwe ukuze silithathe.\n\n11 Ngakho-ke kwenzeka, ukuthi emva kokuthi sesihlale kulelizwe isikhathi esiyiminyaka eyishumi nambili inkosi uLamani yaqala ukuba novalo, hleze noma ngayiphi indlela abantu bami bakhule baqine kulelizwe, futhi nokuthi amaLamani angabe esakwazi ukubehlula futhi abalethe ekuthunjweni.\n\n12 Manje amaLamani aye ngabantu abangamavila futhi abakhonza izithixo; ngakho-ke ayenesifiso sokuthi asilethe ekuthunjweni, ukuze azitike ngemisebenzi yezandla zethu; yebo, ukuze azitike emihlambini yamasimu ethu.\n\n13 Ngakho-ke kwenzeka ukuthi inkosi uLamani yaqala ukuphehla abantu bayo ukuthi babange nabantu bami; ngakho-ke kwaqala ukuthi kube khona izimpi kanye nemibango kulelozwe.\n\n14 Ngokuba, ngonyaka weshumi nantathu wokubusa kwami ezweni lakwaNefi, kude eningizimu yezwe lakwaShilomu, ngesikhathi abantu bami bephuzisa futhi bedlisa imihlambi yabo, belima imihlaba yabo, ibutho elikhulu lamaLamani latheleka phezu kwabo futhi laqala ukubabulala, nokubathathela imihlambi yabo, kanye nommbila wamasimu abo.\n\n15 Yebo, futhi kwenzeka ukuthi, bonke labo ababengatholwanga, babalekela edolobheni lakwaNefi, futhi nempela bangibiza ukuthi ngizobavikela.\n\n16 Futhi kwenzeka ukuthi nempela ngabahlomisa ngeminsalo, nangemicibisholo, nangezinkemba, nangocelemba, nangezagila, nangezihlilingi, kanye nangazo zonke izinhlobo zezikhali esasingazakha, futhi mina nabantu bami nempela sahamba sayolwa namaLamani.\n\n17 Yebo, ngamandla eNkosi sahamba sayolwa namaLamani; ngokuba mina nabantu bami sakhala kakhulu eNkosini ukuthi isikhulule ezandleni zezitha zethu, ngokuba isimo sethu senza ukuthi sikhumbule ngokukhululwa kobaba bethu.\n\n18 Futhi uNkulunkulu wakuzwa ukukhala kwethu futhi wayiphendula imithandazo yethu; futhi nempela sahamba ngamandla akhe; yebo, sahamba sayolwa namaLamani, futhi ngosuku olulodwa kanye nobusuku sabulala izinkulungwane ezintathu namashumi amane nantathu; nempela sawabulala saze sawabalekisa sawakhipha ezweni lethu.\n\n19 Futhi mina, uqobo lwami, ngezami izandla, ngasiza ukungcwaba abafileyo bawo. Futhi bheka, ngokudabuka kanye nokulila kwethu okukhulu, amakhulu amabili namashumi ayisikhombisa nesishiyagalolunye abafowethu babulawa.\n\n", "mosiah 10": "[center][font_size=26]Isahluko 10[/font_size][/center]\n\n[i]Inkosi uLamani iyafa—Abantu bakhe bayizidlova futhi baba nolaka futhi bakholelwa emasikweni angalungile—UZenifi kanye nabantu bakhe bayabehlula. Cishe ngonyaka we 187 kuya kowe 160 ngaphambi kokuzalwa kukaKristu.[/i]\n\n1 Futhi kwenzeka ukuthi saphinda saqala ukwakha umbuso futhi saphinda sahlala ezweni ngokuthula. Futhi ngenza ukuthi kube khona izikhali zempi zalo lonke uhlobo ezenziwayo, ukuze ngalokho ngibe nezikhali zabantu bami ngesikhathi amaLamani eza futhi ukuzolwa nabantu bami.\n\n2 Futhi ngabeka abaqaphi bazungeza izwe, ukuze amaLamani angaphindi atheleke phezu kwethu singazelele bese esibhubhisa; futhi ngaleyondlela nempela ngabavikela abantu bami kanye nemihlambi yami, futhi ngabagcina ekuweleni ezandleni zezitha zethu.\n\n3 Futhi kwenzeka ukuthi nempela salithatha izwe lobaba bethu iminyaka eminingi, yebo, isikhathi esiyiminyaka engamashumi amabili neminyaka emibili.\n\n4 Futhi ngenza ukuthi amadoda alime umhlabathi, futhi akhulise zonke izinhlobo zokusanhlamvu kanye nazo zonke izithelo ezinhlobonhlobo.\n\n5 Futhi ngenza ukuthi abesifazane baphothe, futhi bazikhandle, basebenze, benze zonke izinhlobo zelineni elicolekile, yebo, kanye nendwangu enhlobonhlobo, ukuze sembathise ubunqunu bethu; futhi ngaleyomdlela nempela saphumelela kulelizwe—ngaleyondlela nempela saba nokuthula njalo kulelizwe isikhathi esiyiminyaka engamashumi amabili neminyaka emibili.\n\n6 Futhi kwenzeka ukuthi inkosi uLamani yafa, futhi indodana yayo yaqala ukubusa esikhundleni sayo. Futhi yaqala ukuphehla abantu bayo ukuba bavukele abantu bami; ngakho-ke baqala ukulungiselela impi, kanye nokuzohlasela abantu bami.\n\n7 Kodwa ngase ngizithumelile izinhloli zami zazungeza izwe lakwaShemiloni, ukuze ngithole ngokuzilungiselela kwabo, ukuze ngibaqaphele, ukuze bangatheleki phezu kwabantu bami bababhubhise.\n\n8 Futhi kwenzeka ukuthi bakhuphukela enyakatho yezwe lakwaShilomu, kanye namabutho abo amaningi, amadoda ehlome ngeminsalo, nangemicibisholo, nangezinkemba, nangocelemba, nangamatshe, kanye nangezihlilingi; futhi babephucile emakhanda abo; futhi babebhince amabhande ezikhumba ezungeze ezinkalweni zabo.\n\n9 Futhi kwenzeka ukuthi ngenza ukuthi abesifazane kanye nabantwana babantu bami bacashiswe ehlane; futhi phezu kwalokho ngenza ukuthi wonke amadoda amadala ami ayengakwazi ukuphatha izikhali, futhi ngokunjalo nazo zonke izinsizwa zami ezazikwazi ukuphatha izikhali, zibuthane ndawonye ukuze zihambe ziyolwa namaLamani; futhi nempela ngababeka ngokwezigaba zabo, wonke umuntu ngokweminyaka yakhe.\n\n10 Futhi kwenzeka ukuthi nempela sahamba sakhuphuka ukuthi siyolwa namaLamani; futhi, ngisho nami, eminyakeni yami yobudala, ngahamba ngakhuphuka ngayolwa namaLamani. Futhi kwenzeka ukuthi nempela sahamba sakhuphuka ngamandla eNkosi sayolwa.\n\n11 Manje, amaLamani ayengazi lutho mayelana neNkosi, noma amandla eNkosi, ngakho-ke ayencike emandleni awo uqobo. Nokho ayengabantu abanamandla, ngokwamandla abantu.\n\n12 Ayeyizidlova, futhi enolaka, futhi engabantu abomele igazi, ekholelwa emasikweni okhokho bawo, ayengukuthi—Ekholelwa ukuthi wona ayebalekisiwe akhishwa ezweni laseJerusalema ngenxa yobubi boyise, futhi nokuthi wona aphathwa kabi ehlane ngabafowabo, futhi phezu kwalokho aphathwa kabi ngesikhathi edabula olwandle;\n\n13 Futhi phezu kwalokho, nokuthi wona aphathwa kabi ngesikhathi esezweni lokuqala elaliyifa lawo, emva kokuthi sebedabule ulwandle, futhi konke lokhu ngenxa yokuthi uNefi wayenokuthembeka okukhulu ekugcineni imiyalelo yeNkosi—ngakho-ke wayethandwa yiNkosi, ngokuba iNkosi yayizwa imithandazo yakhe futhi yayiphendula, futhi wahamba phambili ohambweni lwabo ehlane.\n\n14 Futhi abafowabo bamthukuthelela ngenxa yokuthi babengaqondi ngezenzo zeNkosi; phezu kwalokho bamthukuthelela emanzini ngenxa yokuthi bazenza lukhuni izinhliziyo zabo ngokumelene neNkosi.\n\n15 Futhi phezu kwalokho, bamthukuthelela ngesikhathi sebefike ezweni lesethembiso, ngenxa yokuthi bathi yena uthathe ukuphathwa kwabantu ezandleni zabo; futhi babefuna ukumbulala.\n\n16 Futhi phezu kwalokho, bamthukuthelela ngenxa yokuthi wemuka waya ehlane njengoba iNkosi yayimyalile, futhi wathatha imibhalo eyayiqoshwe ezingcwepheni zethusi, ngokuba bathi wabaphanga.\n\n17 Futhi ngalokho afundisa abantwana bawo ukuthi babazonde, futhi nokuthi bababulale, nokuthi babaqhwage futhi babaphange, futhi benze konke ababengakwenza ukuthi bababhubhise; ngakho-ke banenzondo yaphakade kubantwana baNefi.\n\n18 Ngokuba ngaso lesi sizathu inkosi uLamani, ngamacebo akhe, kanye nobuqili bamanga akhe, kanye nezethembiso zakhe ezinhle, wangikhohlisa, ukuthi ngize ngilethe laba bantu bami kulelizwe, ukuze bababhubhise; yebo, futhi sihluphekile leminyaka eminingi sikulelizwe.\n\n19 Manje mina, Zenifi, emva kokuthi sengizishilo zonke lezi zinto kubantu bami mayelana namaLamani, nempela ngabavuselela ukuthi bahambe bayokulwa ngamandla abo, babeke ithemba labo eNkosini; ngakho-ke, nempela salwa nawo, ubuso nobuso.\n\n20 Futhi kwenzeka ukuthi nempela sawabalekisa futhi aphuma ezweni lethu; futhi sawabulala ngokubulala okukhulu, ngisho amaningi ngendlela yokuthi asiwabalanga.\n\n21 Futhi kwenzeka ukuthi sabuyela futhi ezweni lethu, futhi abantu bami baqala futhi ukwelusa imihlambi yabo, kanye nokulima umhlabathi wabo.\n\n22 Manje mina, sengimdala, nempela ngawunikeza umbuso komunye wamadodana ami; ngakho-ke, angisasho lutho. Futhi sengathi iNkosi ingababusisa abantu bami. Amen.\n\n", "mosiah 11": "[center][font_size=26]Isahluko 11[/font_size][/center]\n\n[i]INkosi uNowa ibusa ngobubi—Ithanda kakhulu ukuphila ngesiphithiphithi nabafazi bayo kanye nezancinza—U-Abinadi uphrofetha ukuthi abantu bazothathwa bathunjwe—Impilo yakhe ifunwa yinkosi uNowa. Cishe ngonyaka we 160 kuya kowe 150 ngaphambi kokuzalwa kukaKristu.[/i]\n\n1 Manje kwenzeka ukuthi uZenifi umbuso wawunika uNowa, omunye wamadodana akhe; ngakho-ke uNowa waqala ukubusa esikhundleni sakhe; futhi akahambanga ezindleleni zikayise.\n\n2 Ngokuba bheka, akazange ayigcine imiyalelo kaNkulunkulu, kodwa wahamba ngezifiso zenhliziyo yakhe. Futhi wayenabafazi abaningi kanye nezancinza. Futhi wenza abantu bakhe ukuthi bone, futhi benze lokho okwakunengekile emehlweni eNkosi. Yebo, futhi nempela benza ubufebe kanye nalo lonke uhlobo lobubi.\n\n3 Futhi wabeka intela yenxenye eyodwa kokuhlanu kukho konke ababenakho, inxenye eyodwa kokuhlanu yegolide labo nesiliva labo, nenxenye eyodwa kokuhlanu yensimbi yabo eyigugu, neyekhopha yabo, neyethusi labo kanye neyensimbi yabo; nenxenye eyodwa kokuhlanu yokukhuluphalisiweyo kwabo; futhi ngokunjalo nenxenye eyodwa kokuhlanu yakho konke okusanhlamvu kwabo.\n\n4 Futhi konke lokhu nempela wakuthatha ukuze azondle yena, kanye nabafazi bakhe kanye nezancinza zakhe; futhi ngokunjalo nabaphristi bakhe, kanye nabafazi babo kanye nezancinza zabo; ngakho-ke wayesezishintshile izindaba zombuso.\n\n5 Ngokuba wabehlisa bonke abaphristi ababegcotshwe nguyise, wagcoba abasha esikhundleni sabo, njengalabo ababephakeme ezinhliziyweni zabo.\n\n6 Yebo, futhi bondliwa ngalendlela ebuvileni babo, kanye nasekukhonzeni kwabo izithixo, kanye nasebufebeni babo, ngezintela inkosi uNowa eyayizibeke phezu kwabantu bayo; nempela abantu basebenza kakhulu ngalendlela ukondla ububi.\n\n7 Yebo, futhi nabo baba ngabakhonza izithixo, ngenxa yokuthi babekhohliswe ngamazwi ayize kanye nathophayo enkosi kanye nabaphristi; ngokuba nempela bakhuluma izinto ezithophayo kubo.\n\n8 Futhi kwenzeka ukuthi inkosi uNowa wakha izakhiwo eziningi ezinkulu nezinhle kakhulu; futhi wazihlobisa ngomsebenzi omuhle wokhuni, kanye nangazo zonke izinto eziyigugu, zegolide, nezesiliva, nezensimbi, nezethusi, nezensimbi eyigugu, kanye nezekhopha;\n\n9 Futhi phezu kwalokho wazakhela isigodlo esikhulu, kanye nesihlalo sobukhosi phakathi naso, konke okwakungokokhuni oluhle futhi sasihlotshiswe ngegolide nangesiliva kanye nangezinto eziyigugu.\n\n10 Futhi phezu kwalokho wenza ukuthi abasebenzi bakhe benze zonke izinhlobo zomsebenzi omuhle ngaphakathi kwezindonga zethempeli, ngokhuni oluhle, nangekhopha, kanye nangethusi.\n\n11 Futhi izihlalo ezazibekelwe zabaphristi abakhulu, ezazingaphezulu kwazo zonke ezinye izihlalo, wazihlobisa ngegolide elimsulwa; futhi wenza ukuthi kwakhiwe udonga olufushane ngaphambi kwazo, ukuze baphumuze imizimba yabo kanye nezingalo zabo kulo ngesikhathi bekhuluma amanga kanye namazwi ayize kubantu bakhe.\n\n12 Futhi kwenzeka ukuthi wakha umbhoshongo eduze nethempeli; yebo, umbhoshongo omude kakhulu, ngisho ophezulu ngendlela yokuthi wayekwazi ukuma phezu kwesicongo sawo abuke izwe lakwaShilomu, futhi ngokunjalo nezwe lakwaShemiloni, okwakungelamaLamani; futhi wayekwazi ngisho ukubuka kulo lonke izwe elizungezile.\n\n13 Futhi kwenzeka ukuthi wenza ukuthi kwakhiwe izakhiwo eziningi ezweni lakwaShilomu; futhi wenza ukuthi kwakhiwe omkhulu umbhoshongo egqumeni elisenyakatho yezwe lakwaShilomu, okwakungelokuphumula labantwana bakwaNefi ngesikhathi bebaleka bephuma ezweni; futhi yilokhu akwenza ngengcebo ayithola ngentela yabantu bakhe.\n\n14 Futhi kwenzeka ukuthi wabeka inhliziyo yakhe engcebweni yakhe, futhi wachitha isikhathi sakhe ngokuhlala ngesiphithiphithi nabafazi bakhe kanye nezancinza zakhe; futhi ngokunjalo nabaphristi bakhe bachitha isikhathi sabo nezifebe.\n\n15 Futhi kwenzeka ukuthi watshala izivini zazungeza izwe; futhi wakha izikhamo zewayini, wenza iwayini eliningi; ngakho-ke waba ngumphuzi wewayini, futhi ngokunjalo nabantu bakhe.\n\n16 Futhi kwenzeka ukuthi amaLamani aqala ukuhlasela abantu bakhe, kancane kancane, kanye nokubabulala emasimini abo, nangesikhathi beluse imihlambi yabo.\n\n17 Futhi inkosi uNowa yathumela abaqaphi bazungeza izwe ukuwagcina ekude; kodwa akathumelanga isibalo esanele, futhi amaLamani atheleka phezu kwabo ababulala, futhi aqhuba eminingi yemihlambi yabo ayikhipha ezweni; ngakho-ke amaLamani aqala ukubabhubhisa, kanye nokusebenzisa inzondo yawo kubo.\n\n18 Futhi kwenzeka ukuthi inkosi uNowa yathumela amabutho ayo ukuyolwa nawo, futhi bawabalekisa bawaphindisela emuva, noma bawabalekisa bawaphindisela emuva okwesikhashana; ngakho-ke, babuyela emuva bethokozile empangweni yabo.\n\n19 Manje, ngenxa yalokhu kunqoba okukhulu baphakama ezinhliziyweni zabo; bazigabisa ngamandla abo, besho ukuthi abangamashumi amahlanu abo angamelana nezinkulungwane zamaLamani; futhi nempela bazigabisa ngalendlela, futhi bajabula ngegazi, kanye nangokuchitheka kwegazi labafowabo, futhi bakwenza lokhu ngenxa yobubi benkosi yabo kanye nabaphristi.\n\n20 Futhi kwenzeka ukuthi kwakukhona indoda phakathi kwabo egama layo kwakungu-Abinadi; futhi wahamba phakathi kwabo, futhi waqala ukuphrofetha, ethi: Bhekani, isho kanje iNkosi, ingiyale ngalendlela, ithi, Hamba, uthi kulaba bantu, isho kanje iNkosi—Maye kulaba bantu, ngokuba ngizibonile izinengiso zabo, nobubi babo, kanye nobufebe babo; futhi ngaphandle kokuthi baphenduke ngizobahambela ngentukuthelo yami.\n\n21 Futhi ngaphandle kokuthi baphenduke futhi babuyele eNkosini uNkulunkulu wabo, bheka, ngizobanikela ezandleni zezitha zabo; yebo, futhi bayolethwa ekuthunjweni; futhi bahlushwe ngesandla sezitha zabo.\n\n22 Futhi kuyokwenzeka ukuthi bayokwazi ukuthi mina ngiyiNkosi uNkulunkulu wabo, futhi nginguNkulunkulu onomhawu, ngiyabuhambela ububi babantu bami.\n\n23 Futhi kuyokwenzeka ukuthi ngaphandle kokuthi laba bantu baphenduke futhi babuyele eNkosini uNkulunkulu wabo, bayolethwa ekuthunjweni; futhi akukho namunye oyobakhulula, ngaphandle kokuthi kuyoba yiNkosi uNkulunkulu uSomandla.\n\n24 Yebo, futhi kuyokwenzeka ukuthi ngesikhathi bekhala kimi ngizophuza ukukuzwa ukukukhala kwabo; yebo, futhi ngizovumela ukuthi bashaywe yizitha zabo.\n\n25 Futhi ngaphandle kokuthi baphenduke ngesambatho sesaka kanye nomlotha, futhi bakhale kakhulu eNkosini uNkulunkulu wabo, angizukuyizwa imikhuleko yabo, noma ngibakhulule ezinkathazweni zabo; futhi isho kanje iNkosi, futhi ingiyale kanje.\n\n26 Manje kwenzeka ukuthi ngesikhathi u-Abinadi esewakhulumile lamazwi kubo bamthukuthelela, futhi bafuna ukuthatha impilo yakhe; kodwa iNkosi yamkhulula ezandleni zabo.\n\n27 Manje ngesikhathi inkosi uNowa isizwile ngalawo mazwi ayekhulunywe ngu-Abinadi kubantu, nayo ngokunjalo yathukuthela; futhi yathi: Ngubani u-Abinadi, ukuthi mina nabantu bami singahlulelwa nguye, noma ngubani iNkosi, eyoletha phezu kwabantu bami inkathazo enkulu kangaka na?\n\n28 Nginiyala ukuthi nilethe u-Abinadi lapha, ukuze ngimbulale, ngokuba usho lezi zinto ukuze aphehle abantu bami ukuthi bathukuthelelane omunye nomunye, nokuthi avuse imibango phakathi kwabantu bami; ngakho-ke ngizombulala.\n\n29 Manje amehlo abantu ayephuphuthekisiwe; ngakho-ke baziqinisa izinhliziyo zabo ngokumelene namazwi ka-Abinadi, futhi bafuna kusukela ngaso leso sikhathi kuyaphambili ukuthi bambambe. Futhi inkosi uNowa yayiqinisa inhliziyo yayo ngokumelene namazwi eNkosi, futhi ayiphendukanga ezenzweni zayo zobubi.\n\n", "mosiah 12": "[center][font_size=26]Isahluko 12[/font_size][/center]\n\n[i]U-Abinadi uboshelwa ukuphrofetha ngokubhujiswa kwabantu kanye nokufa kweNkosi uNowa—Abaphristi bamanga bacaphuna imibhalo engcwele futhi benza sengathi bagcina imiyalelo kaMose—U-Abinadi uqala ukubafundisa imithetho eyishumi. Cishe ngonyaka we 148 ngaphambi kokuzalwa kukaKristu.[/i]\n\n1 Futhi kwenzeka ukuthi emva kwesikhathi esiyiminyaka emibili u-Abinadi wafika phakathi kwabo ezifihlile, kangangoba abazange bamazi, futhi waqala ukuphrofetha phakathi kwabo, ethi: INkosi ingiyale kanje, ithi—Abinadi, hamba uphrofethe kulaba bantu bami, ngokuba bazenze lukhuni izinhliziyo zabo ngokumelene namazwi ami; abaphendukanga ezenzweni zabo ezimbi; ngakho-ke, ngizobahambela ngentukuthelo yami, yebo, entukuthelweni yolaka lwami ngizobahambela ebubini kanye nasezinengisweni zabo.\n\n2 Yebo, maye kulesi sizukulwane! Futhi iNkosi yathi kimi: Yelula isandla sakho uphrofethe, uthi: Isho kanje iNkosi, kuyokwenzeka ukuthi lesi sizukulwane, ngenxa yobubi baso obukhulu, siyolethwa ekuthunjweni, futhi siyoshaywa esihlathini; yebo, futhi siyobalekiswa ngabantu, futhi siyobulawa; futhi amanqe ezulu, nezinja, yebo, kanye nezilwane zasendle, ziyoyishwabadela inyama yabo.\n\n3 Futhi kuyokwenzeka ukuthi impilo yenkosi uNowa iyoba yize ngisho njengengubo esithandweni somlilo esishisayo; ngokuba uyokwazi ukuthi mina ngiyiNkosi.\n\n4 Futhi kuyokwenzeka ukuthi ngizobashaya laba bantu bami ngezinkathazo ezibuhlungu, yebo, ngendlala kanye nomashayabhuqe wesifo; futhi ngizokwenza ukuthi bahhewule imini yonke.\n\n5 Yebo, futhi ngiyokwenza ukuthi babe nemithwalo eboshelwe emihlane yabo; futhi bayoqhutshelwa phambili njengembongolo eyisimungulu.\n\n6 Futhi kuyokwenzeka ukuthi ngizothumela isichotho phakathi kwabo, futhi siyobashaya; futhi phezu kwalokho bayoshaywa ngomoya wasempumalanga; izinambuzane ziyokhathaza izwe labo futhi, futhi zishwabadele okusanhlamvu kwabo.\n\n7 Futhi bayoshaywa ngomashayabhuqe wesifo esikhulu—futhi konke lokhu ngizokwenza ngenxa yobubi kanye nezinengiso zabo.\n\n8 Futhi kuyokwenzeka ukuthi ngaphandle kokuthi baphenduke ngizobabhubhisa nya ebusweni bomhlaba; nokho bayoshiya umbhalo ngemuva kwabo, futhi ngizowugcinela ezinye izizwe eziyothola lelizwe; yebo, ngisho nalokhu ngizokwenza ukuze ngiveze izinengiso zalaba bantu kwezinye izizwe. Futhi ziningi izinto u-Abinadi aziphrofetha ngokumelene nalaba bantu.\n\n9 Futhi kwenzeka ukuthi bamthukuthelela; futhi bamthatha bamthwala bembophile bamyisa phambi kwenkosi, bathi enkosini: Bheka, silethe indoda phambi kwakho ephrofethe ububi mayelana nabantu bakho, yathi uNkulunkulu uzobabhubhisa.\n\n10 Futhi phezu kwalokho iphrofethe ububi mayelana nempilo yakho, yathi impilo yakho iyoba njengengubo esithandweni somlilo.\n\n11 Futhi phezu kwalokho, ithe wena uyoba njengohlanga, ngisho nanjengohlanga olomileyo lwensimu, okugijima izilwane phezu kwalo futhi lunyathelwe phansi kwezinyawo.\n\n12 Futhi phezu kwalokho, ithi wena uyoba njengembali yekhakhasi, okuthi uma seyivuthwe ngokupheleleyo, uma umoya uvunguza, ipheshulelwe phezu kobuso bezwe. Futhi wenza sengathi yiNkosi ekukhulumile lokho. Futhi uthi konke lokhu kuyoza kuwe ngaphandle kokuthi uphenduke, futhi lokhu kungenxa yobubi bakho.\n\n13 Manje, O nkosi, bubi buni obukhulu obenzile, noma zono zini ezinkulu ezenziwe ngabantu bakho, ukuthi thina sijeziswe nguNkulunkulu noma sehlulelwe yilendoda na?\n\n14 Manje, O nkosi, bheka, thina asinacala, futhi nawe, O nkosi, awuzange wone; ngakho-ke, lendoda iqambe amanga mayelana nawe, futhi iphrofethe ngeze.\n\n15 Futhi bheka, thina siqinile, ngeke sithunjwe, noma sithathwe sigqilazwe yizitha zethu; yebo, futhi wena uphumelele kulelizwe, futhi phezu kwalokho usazophumelela.\n\n16 Bheka, nansi lendoda, siyiletha kwezakho izandla; ungenza noma yini kuyo lokho okubonakala kukuhle kuwe.\n\n17 Futhi kwenzeka ukuthi inkosi uNowa wenza ukuthi u-Abinadi aphonswe etilongweni; futhi wayala ukuthi abaphristi babuthane ndawonye ukuze abambe umhlangano nabo ukuthi enzeni ngaye.\n\n18 Futhi kwenzeka ukuthi bathi enkosini: Mlethe lapha ukuze simbuze; futhi inkosi yayala ukuthi makalethwe phambi kwabo.\n\n19 Futhi baqala ukumbuza, ukuze bamphice, ukuze ngalokho babe nalokho abangambeka icala ngakho; kodwa wabaphendula ngesibindi, futhi wayimela yonke imibuzo yabo, yebo, baze bamangala nabo; ngokuba nempela wamelana nabo kuyo yonke imibuzo yabo, futhi nempela wabanqoba ngenkulumo kuwo wonke amazwi abo.\n\n20 Futhi kwenzeka ukuthi omunye wabo wathi kuye: Asho ukuthini amazwi abhaliwe, afundiswa ngobaba bethu, bethi:\n\n21 Zinhle kangakanani phezu kwezintaba izinyawo zalowo oletha izindaba ezinhle; omemezela ukuthula; oletha izindaba ezinhle zobuhle; omemezela insindiso; othi kwiSiyoni, UNkulunkulu wakho uyabusa;\n\n22 Abalindi bakho bayophakamisa izwi; ngezwi elilodwa bayohlabelela; ngokuba bayobona iso neso lapho iNkosi iphinda iletha iSiyoni;\n\n23 Qhumuka ngokujabula; hlabelelani kanyekanye nina zindawo ezichithiweyo zaseJerusalema; ngokuba iNkosi ibaduduzile abantu bayo, iyihlengile iJerusalema;\n\n24 INkosi yembule ingalo yayo engcwele emehlweni azo zonke izizwe, futhi yonke imikhawulo yomhlaba iyoyibona insindiso kaNkulunkulu wethu na?\n\n25 Manje u-Abinadi wathi kubo: Ngabe ningabaphristi na, futhi nishaya sengathi nifundisa laba bantu, futhi nokuthi niyaqonda ngomoya wokuphrofetha, kodwa nifisa ukwazi kimi ukuthi lezi zinto zisho ukuthini na?\n\n26 Ngithi kini, maye kini ngokuba niphendukezela izindlela zeNkosi! Ngokuba uma niziqonda lezi zinto anizange nizifundise; ngakho-ke, niphendukezela izindlela zeNkosi.\n\n27 Anizange nifise ezinhliziyweni zenu ukuqonda; ngakho-ke, anibanga nakho ukuhlakanipha. Ngakho-ke, nibafundisani laba bantu na?\n\n28 Futhi bathi: Sifundisa umthetho kaMose.\n\n29 Futhi wathi kubo: Uma nifundisa umthetho kaMose pho kungani ningawugcini na? Kungani nibeka izinhliziyo zenu engcebweni na? Kungani nenza ubufebe futhi nichitha amandla enu nezifebe, yebo, futhi nenze labantu ukuthi benze isono, kangangokuthi iNkosi ibe nesizathu sokungithumela ukuthi ngiphrofethe ngokumelene nalaba bantu, yebo, ngisho nangobubi obukhulu ngokumelene nalaba bantu na?\n\n30 Anazi yini ukuthi ngikhuluma iqiniso na? Yebo, niyazi ukuthi ngikhuluma iqiniso; futhi nifanele ukuthuthumela phambi kukaNkulunkulu.\n\n31 Futhi kuyokwenzeka ukuthi niyoshaywa ngobubi benu, ngokuba nithe nifundisa umthetho kaMose. Futhi nazini mayelana nomthetho kaMose na? Ngabe insindiso iza ngomthetho kaMose na? Nithini na?\n\n32 Futhi baphendula futhi bathi insindiso nempela yayiza ngomthetho kaMose.\n\n33 Kodwa manje u-Abinadi wathi kubo: Ngiyazi uma nigcina imiyalelo kaNkulunkulu niyosindiswa; yebo, uma nigcina imiyalelo iNkosi eyayiletha kuMose entabeni yaseSinayi, ethi:\n\n34 NgiyiNkosi uNkulunkulu wakho, okukhiphe ezweni laseGibithe, wakukhipha emzini wobugqili.\n\n35 Awuyikuba nomunye uNkulunkulu ngaphandle kwami.\n\n36 Ungazenzeli nasithombe esibaziweyo, noma umfanekiso wanoma yini esezulwini phezulu, noma izinto ezisemhlabeni ngaphansi.\n\n37 Manje u-Abinadi wathi kubo, Ngabe nikwenzile konke lokhu na? Ngithi kini, Cha, anikwenzanga. Futhi ngabe nibafundisile yini laba bantu ukuthi kumele benze zonke lezi zinto na? Ngithi kini, Cha, anizange.\n\n", "mosiah 13": "[center][font_size=26]Isahluko 13[/font_size][/center]\n\n[i]U-Abinadi uvikelwa ngamandla kaNkulunkulu—Ufundisa imiYalelo eyiShumi—Insindiso ayizi ngomthetho kaMose kuphela—UNkulunkulu uqobo Lwakhe uzokwenza inhlawulo futhi akhulule abantu Bakhe. Cishe ngonyaka we 148 ngaphambi kokuzalwa kukaKristu.[/i]\n\n1 Manje ngesikhathi inkosi isiwazwile lamazwi, yathi kubaphristi bayo: Susani lomfokazi, nimbulale; ngokuba singenzani ngaye, ngokuba uyahlanya.\n\n2 Futhi baphumela obala bazama ukumbamba; kodwa wamelana nabo, futhi wathi kubo:\n\n3 Ningangithinti, ngokuba uNkulunkulu uzonishaya uma nibeka izandla zenu kimi, ngokuba angikaniniki umyalezo iNkosi engithume ukuthi ngiwulethe; futhi angikanitsheli ngalokho enicele ukuthi nginitshele khona; ngakho-ke, uNkulunkulu akanakuvuma ukuthi ngibhujiswe ngalesi sikhathi.\n\n4 Kodwa kufanele ngigcwalise imiyalelo uNkulunkulu angiyale ngayo; futhi ngenxa yokuthi nginitshele iqiniso ningithukuthelele. Futhi phezu kwalokho, ngenxa yokuthi ngikhulume izwi likaNkulunkulu ningahlulele ngokuthi ngiyahlanya.\n\n5 Manje kwenzeka emva kokuthi u-Abinadi esewakhulumile lamazwi abantu benkosi uNowa abalokothanga babeka izandla zabo kuye, ngokuba uMoya weNkosi wawuphezu kwakhe; futhi ubuso bakhe bakhanya ngenkazimulo enkulu, ngisho nanjengobukaMose ngesikhathi esentabeni yaseSinayi, ngesikhathi ekhuluma neNkosi.\n\n6 Futhi wakhuluma ngamandla nangegunya elivela kuNkulunkulu; futhi waqhubeka namazwi akhe, ethi:\n\n7 Niyabona ukuthi aninamandla okungibulala, ngakho-ke ngiyawuqedela umyalezo wami. Yebo, futhi ngiyabona ukuthi linidabula ezinhliziyweni zenu ngenxa yokuthi nginitshela iqiniso mayelana nobubi benu.\n\n8 Yebo, futhi amazwi ami anigcwalisa ngokumangala nokwethuka, kanye nokuthukuthela.\n\n9 Kodwa ngiyawuqedela umyalezo wami; futhi emva kwalokho akunandaba ukuthi ngiyakuphi, uma kungukuthi nje ngiyosindiswa.\n\n10 Kodwa yilokhu enginitshela khona, lokho enikwenza kimi, emva kwalokhu, kuyokuba njengesibonakaliso kanye nomfanekiso wezinto ezizokwenzeka.\n\n11 Manje nginifundela insalela yemiyalelo kaNkulunkulu, ngokuba ngiyabona ukuthi ayibhaliwe ezinhliziyweni zenu; ngiyabona ukuthi nifundile futhi nafundisa ububi isikhathi esiningi sezimpilo zenu.\n\n12 Manje, niyakhumbula ukuthi ngithe kini: Ungazenzeli isithombe esibaziweyo, noma ngabe yimuphi umfanekiso wezinto ezisezulwini phezulu, noma ezisemhlabeni ngaphansi, noma ezisemanzini ngaphansi komhlaba.\n\n13 Futhi phezu kwalokho: Ungazikhothameli, noma uzikhonze; ngokuba mina iNkosi uNkulunkulu wakho nginguNkulunkulu onomhawu, ngihambela ububi boyise kubantwana, kuso isizukulwane sesithathu kanye nesesine salabo abangizondayo;\n\n14 Futhi ngikhombisa umusa kwabayizinkulungwane zalabo abangithandayo futhi nabagcina imiyalelo yami.\n\n15 Ungaliphathi ngeze igama leNkosi uNkulunkulu wakho; ngokuba iNkosi ayizukumyeka ongenacala ophatha ngeze igama layo.\n\n16 Khumbula usuku lwesabatha, ukulugcina lungcwele.\n\n17 Izinsuku eziyisithupha uyosebenza, wenze ngazo wonke umsebenzi wakho;\n\n18 Kodwa usuku lwesikhombisa, luyisabatha lweNkosi uNkulunkulu wakho, ungenzi namuphi umsebenzi, wena, noma yindodana yakho, noma yindodakazi yakho, nenceku yakho, noma yincekukazi yakho, noma yizinkomo zakho, noma yisihambi esingaphakathi kwamasango akho.\n\n19 Ngokuba ngezinsuku eziyisithupha iNkosi yenza izulu nomhlaba, nolwandle, kanye nakho konke okukukho; ngalokho-ke iNkosi yalubusisa usuku lwesabatha, futhi yalungcwelisa.\n\n20 Hlonipha uyihlo nonyoko, ukuze izinsuku zakho zande ezweni iNkosi uNkulunkulu wakho ekunike lona.\n\n21 Ungabulali.\n\n22 Ungaphingi. Ungebi.\n\n23 Ungafakazi ngamanga ngomakhelwane wakho.\n\n24 Ungafisi indlu kamakhelwane wakho, ungamfisi umfazi kamakhelwane wakho, noma inceku yakhe, noma incekukazi yakhe, noma inkabi yakhe, noma imbongolo yakhe, noma yini engekamakhelwane wakho.\n\n25 Futhi kwenzeka ukuthi emva kokuthi u-Abinadi eseyiqedile lenkulumo wathi kubo: Ngabe nibafundisile yini laba bantu ukuthi baqaphele ukwenza zonke lezi zinto ukuze bayigcine lemiyalelo na?\n\n26 Ngithi kini, Cha; ngokuba ukuba nikwenzile lokho, iNkosi ibingenakungenza ukuthi ngize lapha futhi ngiphrofethe ngobubi mayelana nalaba bantu.\n\n27 Manje nithe insindiso iza ngomthetho kaMose. Ngithi kini kudingekile ukuthi niwugcine umthetho kaMose okwamanje; kodwa ngithi kini, isikhathi siyofika lapho kuyobe kungasadingekile nanini ukugcina umthetho kaMose.\n\n28 Futhi ngaphezu kwalokho, ngithi kini, insindiso ayizi ngomthetho kaMose kuphela; futhi ukuba kwakungave kungenxa yenhlawulo, uNkulunkulu uqobo lwakhe ayoyenza ngenxa yezono kanye nobubi babantu bakhe, kufanele babhubhe ngokungavimbeleki, nakuba kukhona umthetho kaMose.\n\n29 Manje ngithi kini kwakudingekile ukuthi kube khona umthetho onikezwa abantwana bakwa-Israyeli, yebo, ngisho umthetho oqine kakhulu; ngokuba babengabantu abangontamolukhuni, beshesha ukwenza ububi, futhi bephuza ukukhumbula iNkosi uNkulunkulu wabo;\n\n30 Ngakho-ke kwakukhona umthetho ababenikwe wona, yebo, umthetho wezenzo kanye nezimiso, umthetho ababezowuqaphela ngobuqotho usuku nosuku, ukuze bagcinwe ekumkhumbuleni uNkulunkulu kanye nomsebenzi wabo kuye.\n\n31 Kodwa bhekani, ngithi kini, zonke lezi zinto zaziyizibonakaliso sezinto ezazizokwenzeka.\n\n32 Manje, ngabe bawuqonda yini umthetho na? Ngithi kini, Cha, abawuqondanga bonke umthetho; futhi lokhu kungenxa yobulukhuni bezinhliziyo zabo; ngokuba abaqondanga ukuthi akunakuba khona namunye umuntu osindiswayo ngaphandle kokuthi kube ngokukhululwa nguNkulunkulu.\n\n33 Ngokuba bhekani, ngabe uMose akaphrofethanga yini kubo mayelana nokuza kukaMesiya, kanye nokuthi uNkulunkulu uyokhulula abantu bakhe na? Yebo, futhi ngisho bonke abaphrofethi abaphrofetha kusukela ekudabukeni komhlaba—abakhulumanga yini ngalokho okuthi akufane nalezi zinto na?\n\n34 Abashongo yini ukuthi uNkulunkulu uqobo lwakhe uyokuza phansi phakathi kwabantwana babantu, athathe isimo somuntu, futhi ahambe ngamandla amakhulu phezu kobuso bomhlaba na?\n\n35 Yebo, futhi abashongo yini ukuthi uyokwenza kube khona ukuvuka kwabafileyo, nokuthi yena, uqobo lwakhe, uyocindezelwa futhi ahlushwe na?\n\n", "mosiah 14": "[center][font_size=26]Isahluko 14[/font_size][/center]\n\n[i]U-Isaya ukhuluma njengomesiya—Ukwehliswa isithunzi kanye nokuhlupheka kukaMesiya kuyashiwo—Wenza umphefumulo Wakhe ube ngumnikelo wesono futhi uncengela izoni—Qhathanisa no-Isaya 53. Cishe ngonyaka we 148 ngaphambi kokuzalwa kukaKristu.[/i]\n\n1 Yebo, ngisho u-Isaya akashongo yini ukuthi: Ngubani okholwe wumbiko wethu, futhi ingalo yeNkosi yambulelwe bani na?\n\n2 Ngokuba uyokhula phambi kwakhe njengesitshalo esintekenteke, futhi nanjengempande ephuma emhlabathini owomileyo; akanasimo noma nakubukeka; futhi ngesikhathi sesimbona akukho buhle esiyobe sibufuna ukuze simthande.\n\n3 Udelelwe futhi wenqatshwa ngabantu; umuntu wokudabuka, futhi owaziyo ngosizi; futhi sibucashisile ubuso bethu kuye; wadelelwa, futhi asimazisanga.\n\n4 Ngempela uzithwalile izinsizi zethu, futhi wakutshatha nokudabuka kwethu; kodwa thina nempela sithe ujezisiwe, ushaywe nguNkulunkulu, futhi uhlushiwe.\n\n5 Kodwa walinyazwa ngenxa yeziphambeko zethu, futhi wahuzulwa ngenxa yobubi bethu; isijeziso esiletha ukuthula kithi sasiphezu kwakhe; futhi ngemivimbo yakhe siphilisiwe.\n\n6 Sonke, sinjengezimvu, sidukile; yilowo nalowo uphendukele endleleni yakhe; futhi iNkosi yehlisele kuye ububi bethu sonke.\n\n7 Wacindezelwa, futhi wahlushwa, kodwa akawuvulanga umlomo wakhe; ulethwa njengemvana ekuhlatshweni, nanjengemvu phambi kwabagundi bayo iyisimungulu kanjalo akawuvulanga umlomo wakhe.\n\n8 Wakhishwa etilongweni kanye nasekwahlulelweni; futhi ngubani oyomemezela isizukulwane sakhe na? Ngokuba wabulawa waphuma ezweni labaphilayo; ngenxa yeziphambeko zabantu bami washaywa.\n\n9 Futhi walibeka ithuna lakhe kanye nababi, futhi kanye nesicebi ekufeni kwakhe; nakuba yena engenzanga bubi, noma kungekho nankohliso emlonyeni wakhe.\n\n10 Nokho kwayijabulisa iNkosi ukumhuzula; yamfaka osizini; uma ungenza umphefumulo wakhe umnikelo wesono yena uyoyibona inzalo yakhe, uyozelula izinsuku zakhe, futhi intando yeNkosi iyophumelela esandleni sakhe.\n\n11 Uyokubona ubuhlungu bomphefumulo wakhe, futhi uyokwaneliseka; ngolwazi lwakhe inceku yami elungileyo iyobathola bengenacala abaningi; ngokuba uyobuthwala ububi babo.\n\n12 Ngakho-ke ngizomabela inxenye kanye nabakhulu, futhi uyohlukanisa impango nabanamandla; ngokuba uwuthululile umphefumulo wakhe ekufeni; futhi wabalwa kanye nezoni; futhi wazithwala izono zabaningi, futhi wazincengela izoni.\n\n", "mosiah 15": "[center][font_size=26]Isahluko 15[/font_size][/center]\n\n[i]UKristu uyikho kanjani kokubili uBaba kanye neNdodana—uyobancengela futhi athwale iziphambeko zabantu Bakhe—Bona kanye nabo bonke abaphrofethi abangcwele bayinzalo Yakhe—Ufeza uVuko—Abantwana abancane banokuphila okuphakade. Cishe ngonyaka we 148 ngaphambi kokuzalwa kukaKristu.[/i]\n\n1 Manje u-Abinadi wathi kubo: Ngifuna ukuthi niqonde ukuthi uNkulunkulu uqobo lwakhe uyokuza phansi phakathi kwabantwana babantu, futhi uyokhulula abantu bakhe.\n\n2 Futhi ngenxa yokuthi esenyameni uyobizwa ngokuthi uyiNdodana kaNkulunkulu, futhi esenze inyama yaba ngaphansi kwentando kaBaba, enguBaba futhi eyiNdodana—\n\n3 EnguBaba, ngenxa yokuthi wazalwa ngamandla kaNkulunkulu; futhi eyiNdodana ngenxa yenyama; ngaleyondlela eba nguBaba kanye neNdodana—\n\n4 Futhi banguNkulunkulu munye, yebo, yena kanye uBaba waPhakade wasezulwini kanye nasemhlabeni.\n\n5 Ngakho-ke inyama iba ngaphansi koMoya, noma iNdodana iba ngaphansi kukaBaba, benguNkulunkulu munye, owahlushwa wukulingwa, futhi wangayengeka ekulingweni, kodwa wavumela ukuthi ahlekwe usulu, abhaxabulwe, axoshwe, futhi enqatshwe ngabantu bakhe.\n\n6 Futhi emva kwakho konke lokhu, emva kokwenza eziningi nezinkulu izimangaliso phakathi kwabantwana babantu, uyoholwa, yebo, ngisho njengoba u-Isaya athi, njengemvu phambi kwabagundi iyisimunguli, njengoba kushiwo akawuvulanga umlomo wakhe.\n\n7 Yebo, ngisho njengoba kushiwo naye uyoholwa, abethelwe, futhi abulawe, inyama ibe ngaphansi ngisho kokufa, intando yeNdodana igwinywe yintando kaBaba.\n\n8 Futhi ngaleyo ndlela uNkulunkulu uzingqabulile izibopho zokufa, esethole ukunqoba phezu kokufa; enikeza iNdodana amandla ukuthi incengele abantwana babantu—\n\n9 Esenyukele ezulwini, enesihawu ezibilini; egcwele ububele kubantwana babantu; emi phakathi kwabo kanye nokulunga; esezigqabulile izibopho zokufa, esethwale ububi babo kanye neziphambeko zabo, esebakhululile, futhi wenelisa izimfuno zokulunga.\n\n10 Manje ngithi kini, ngubani oyomemezela isizukulwane sakhe na? Bheka, ngithi kini, uma umphefumulo wakhe sewenziwe umnikelo wesono uyoyibona inzalo yakhe. Manje nithini na? Futhi ngubani oyokuba yinzalo yakhe na?\n\n11 Bheka ngithi kini, lowo owazwile amazwi abaphrofethi, yebo, bonke abaphrofethi abangcwele abaphrofethayo mayelana nokuza kweNkosi—Ngithi kini, bonke labo abawalalela amazwi abo, futhi bakholwa ukuthi iNkosi iyobakhulula abantu bayo, futhi balindela lolo suku lokuthethelelwa kwezono zabo, ngithi kini, yilaba abayinzalo yakhe, noma abayizindlalifa zombuso kaNkulunkulu.\n\n12 Ngokuba yibo laba izono zabo azithwala; yibo laba abafelayo, ukubakhulula eziphambekweni zabo. Manje, ngabe abasiyo yini inzalo yakhe na?\n\n13 Yebo, futhi ngabe akubona yini abaphrofethi, wonke umuntu ovule umlomo wakhe ukuphrofetha, ongawelanga esiphambekweni, ngisho bonke abaphrofethi abangcwele kusukela ekuqaleni komhlaba na? Ngithi kini bayinzalo yakhe.\n\n14 Futhi yibo laba abamemezele ukuthula, abalethe izindaba ezinhle, abamemezele insindiso; futhi bathi kuyo iSiyoni: UNkulunkulu wakho uyabusa!\n\n15 Futhi O zazizinhle kangakanani phezu kwezintaba izinyawo zabo!\n\n16 Futhi phezu kwalokho, zinhle kangakanani phezu kwezintaba izinyawo zalabo namanje abasamemezela ukuthula!\n\n17 Futhi phezu kwalokho, zinhle kangakanani phezu kwezintaba izinyawo zalabo okuyothi emva kwalokhu bamemezele ukuthula, yebo, kusukela ngalesi sikhathi kuqhubeka futhi ingunaphakade!\n\n18 Futhi bhekani, ngithi kini, akukuphela kwakho lokhu. Ngokuba O zinhle kangakanani phezu kwezintaba izinyawo zalowo oletha izindaba ezinhle, lowo ongumsunguli wokuthula, yebo, ngisho iNkosi, ekhulule abantu bayo; yebo, elethe insindiso kubantu bayo;\n\n19 Ngokuba ukuba kwakungave kungenxa yokukhululwa eyakwenzela abantu bayo, okwalungiswa kusukela ekusekelweni komhlaba, ngithi kini, uma kwakungave kungenxa yalokhu, bonke abantu kwakufanele babhubhe.\n\n20 Kodwa bhekani, izibopho zokufa ziyogqashulwa, iNdodana iyabusa, futhi inamandla phezu kwabafileyo; ngakho-ke, ifeza ukuvuka kwabafileyo.\n\n21 Futhi kuza uvuko, ngisho uvuko lokuqala; yebo, ngisho uvuko lwalabo ababekhona, kanye nalabo abakhona, kanye nalabo abayoba khona, ngisho kuze kube wuvuko lukaKristu—ngokuba uyobizwa kanjalo.\n\n22 Manje, uvuko lwabo bonke abaphrofethi, kanye nabo bonke labo abakholelwa emazwini abo, noma bonke labo abagcine imiyalelo kaNkulunkulu, bayophuma ngovuko lokuqala; ngakho-ke, banguvuko lokuqala.\n\n23 Bavuselwa ukuthi bahlale noNkulunkulu obakhululile; ngalendlela banokuphila okuphakade ngoKristu, ogqabule izibopho zokufa.\n\n24 Futhi yibo laba abanesabelo ovukweni lokuqala; futhi yibo laba abafa ngaphambi kokufika kukaKristu, besekungazini, bengatholanga ukuthi insindiso imenyezelwe kubo. Futhi ngalendlela iNkosi ifeza ukubuyiselwa kwalaba; futhi banesabelo ovukweni lokuqala, noma banokuphila okuphakade, besindiswe yiNkosi.\n\n25 Futhi nabantwana abancane nabo banokuphila okuphakade.\n\n26 Kodwa bheka, yesaba, futhi uthuthumele phambi kukaNkulunkulu, ngokuba umele ukuthuthumela; ngokuba iNkosi ayisindisi namunye onjenga labo abamhlubukayo futhi nabafa besezonweni zabo; yebo, ngisho bonke labo ababhubha besezonweni zabo kusukela selokhu kwadabuka umhlaba, abahlubuka ngamabomu kuNkulunkulu, ababeyazi imiyalelo kaNkulunkulu, kepha bangayigcina; yibo laba abangenasabelo ovukweni lokuqala.\n\n27 Ngakho-ke akumele yini nithuthumele na? Ngokuba insindiso ayizi nakoyedwa onjalo; ngokuba iNkosi ayisindisanga namunye onjalo; yebo, futhi ngeke iNkosi imsindise onjalo; ngokuba ayinakuziphikisa; ngokuba ayinakukwenqabela ukulunga uma sekuthatha indawo yakho.\n\n28 Manje ngithi kini isikhathi siyofika lapho insindiso yeNkosi iyomenyezelwa kuzo zonke izizwe, imindeni, izilimi, kanye nakubantu.\n\n29 Yebo, Nkosi, abalindi bakho bayophakamisa amazwi abo; ngezwi kanye kanye bayohlabelela; ngokuba bayobona iso neso, ngesikhathi iNkosi isibuyisa iSiyoni futhi.\n\n30 Qhumukani ngenjabulo, hlabelelani kanyekanye, nina mazwe achithiweyo aseJerusalema; ngokuba iNkosi ibaduduzile abantu bayo, iyisindisile iJerusalema.\n\n31 INkosi iyembulile ingalo yayo engcwele emehlweni azo zonke izizwe; futhi yonke imikhawulo yomhlaba iyoyibona insindiso kaNkulunkulu wethu.\n\n", "mosiah 16": "[center][font_size=26]Isahluko 16[/font_size][/center]\n\n[i]UNkulunkulu ukhulula abantu esimweni sabo sokulahleka kanye nesokuwa—Labo abanaka inyama basala sengathi akuzange kube khona kukhululwa—UKristu ufeza ukuvukela ekuphileni okungenakuphela noma ubuhlungu obungenakuphela. Cishe ngonyaka we 148 ngaphambi kokuzalwa kukaKristu.[/i]\n\n1 Manje, kwenzeka ukuthi emva kokuthi u-Abinadi esekhulume lamazwi welula isandla sakhe futhi wathi: Isikhathi siyeza lapho bonke beyoyibona insindiso yeNkosi; lapho zonke izizwe, imindeni, izilimi, kanye nabantu beyobona iso neso futhi beyovuma phambi kukaNkulunkulu ukuthi izahlulelo zakhe zilungile.\n\n2 Futhi ngaleso sikhathi ababi bayolahlwa, futhi bayokuba nesizathu sokuhhewula, nesokukhala, nesokulila, kanye nesokugedla amazinyo abo; futhi lokhu kuyoba ngenxa yokuthi bengalilalelanga izwi leNkosi; ngakho-ke iNkosi ayibakhululi.\n\n3 Ngokuba banaka inyama futhi banobudeveli, futhi udeveli unamandla phezu kwabo; yebo, ngisho leyo nyoka endala eyakhohlisa abazali bethu bokuqala, eyaba yisizathu sokuwa kwabo; okwaba yisizathu sesintu sonke ukuthi sinake inyama, nemizwa, sibe nobudeveli, sazi okubi kokuhle, sizibeka ngaphansi kokulawulwa ngudeveli.\n\n4 Ngalendlela sonke isintu salahleka; futhi bheka, sasiyolahleka okokuphela ukuba kwakungekhona ukuthi uNkulunkulu wabakhulula abantu bakhe ekulahlekeni kwabo kanye nasesimweni sabo sokuwa.\n\n5 Kodwa khumbulani ukuthi lowo ophikelelayo esimweni sakhe semvelo yasemhlabeni, aqhubeke ezindleleni zesono futhi ahlubuke kuNkulunkulu, uhlala esesimweni sakhe sokuwa futhi udeveli uba namandla onke phezu kwakhe. Ngakho-ke kuye kuba sengathi akuzange kuze kube khona kukhululwa okwenziwayo, eyisitha kuNkulunkulu; futhi ngokunjalo nodeveli uyisitha kuNkulunkulu.\n\n6 Futhi ukuba uKristu ubengazange eze emhlabeni, ngikhuluma ngezinto ezisazokwenzeka sengathi sezenzekile, bekungeke kube khona ukukhululwa.\n\n7 Futhi ukuba uKristu akazange avuke kwabafileyo, noma agqabule izibopho zokufa ukuze ithuna lingabi nakunqoba, futhi nokuthi ukufa kungabi nadosi, belungenakuba khona uvuko.\n\n8 Kodwa lukhona uvuko, ngakho-ke ithuna alinakunqoba, futhi udosi lokufa lugwinywe kuKristu.\n\n9 Ungukukhanya kanye nokuphila komhlaba; yebo, ukukhanya okungapheliyo, okungenakufiphaliswa nanini; yebo, futhi ngokunjalo nempilo engapheliyo, ukuze kungabe kusaba khona ukufa nanini.\n\n10 Ngisho nalokhu okufayo kuyogqoka ukungafi; futhi nalokhu okubolayo kuyogqoka ukungaboli, futhi kuyolethwa ukuba kume phambi kwesihlalo sikaNkulunkulu, ukuze kwahlulelwe nguye njengokwemisebenzi yabo noma ngabe mihle noma ngabe mibi—\n\n11 Uma imihle, ovukweni lokuphila okungapheliyo kanye nenjabulo; futhi uma imibi, ovukweni lobuhlungu obungapheliyo, benikezwe udeveli, obabeke ngaphansi kwakhe, okungubuhlungu—\n\n12 Behambe ngokwentando yenyama kanye nezifiso zabo; bengazange bayibize nanini iNkosi ngesikhathi izingalo zomusa ziselulelwe kubo; ngokuba izingalo zomusa zazelulelwe kubo, futhi abazange bawemukele umusa; beyaliwe ngobubi babo kepha bengasukanga kubo; futhi bayalwa ukuthi baphenduke kepha abazange baphenduke.\n\n13 Manje, ngabe akumele yini nithuthumele futhi niphenduke ezonweni zenu, futhi nikhumbule ukuthi kuphela kuye kanye nangaye uKristu ningasindiswa na?\n\n14 Ngakho-ke, uma nifundisa umthetho kaMose, phezu kwalokho fundisani ukuthi kuwumfanekiso walezo zinto ezizayo—\n\n15 Bafundiseni ukuthi ukukhululwa kuza ngoKristu iNkosi, onguBaba waPhakade uqobo. Amen.\n\n", "mosiah 17": "[center][font_size=26]Isahluko 17[/font_size][/center]\n\n[i]U-Alima uyawakholwa futhi uyawabhala amazwi ka-Abinadi—U-Abinadi uzwa ubuhlungu bokufa ngomlilo—Uphrofetha isifo kanye nokufa ngomlilo kubabulali bakhe. Cishe ngonyaka we 148 ngaphambi kokuzalwa kukaKristu.[/i]\n\n1 Manje kwenzeka ukuthi ngesikhathi u-Abinadi eseqede lezi zinkulumo, inkosi yayala ukuthi abaphristi bamthathe futhi benze ukuthi abulawe.\n\n2 Kodwa kwakukhona oyedwa phakathi kwabo ogama lakhe kwakungu-Alima, naye futhi engowozalo lukaNefi. Futhi wayeyinsizwa, futhi wawakholwa amazwi u-Abinadi ayewakhulumile, ngokuba wayazi mayelana nobubi u-Abinadi ayefakaze ngabo ngokumelene nabo; ngakho-ke waqala ukuncenga enkosini ukuthi ingamthukutheleli u-Abinadi, kodwa imvumele ukuthi ahambe ngokuthula.\n\n3 Kodwa inkosi yathukuthela kakhulu, futhi yenza ukuthi u-Alima axoshwe phakathi kwabo, futhi yathumela izinceku zayo emva kwakhe ukuze zimbulale.\n\n4 Kodwa wabaleka phambi kwazo futhi wacasha kangangoba azimtholanga. Futhi ngesikhathi ezishwathekile izinsuku eziningi wawabhala wonke amazwi u-Abinadi ayewakhulumile.\n\n5 Futhi kwenzeka ukuthi inkosi yenza abalindi bayo ukuthi bamzungeze u-Abinadi bambambe; futhi bambopha bamphonsa etilongweni.\n\n6 Futhi emva kwezinsuku ezintathu, isibonisene nabaphristi bayo, yenza ukuthi aphinde alethwe phambi kwayo.\n\n7 Futhi yathi kuye: Abinadi, sikuthola unecala, futhi ufanelwe wukufa.\n\n8 Ngokuba uthe uNkulunkulu uqobo lwakhe kufanele ehlele phansi phakathi kwabantwana babantu; manje, ngenxa yalokhu uzobulawa ngaphandle kokuthi uwahoxise wonke amazwi owakhulumile obubi mayelana nami kanye nabantu bami.\n\n9 Manje u-Abinadi wathi kuyo: Ngithi kuwe, ngeke ngiwahoxise amazwi engiwakhulumile kuwe mayelana nalaba bantu, ngokuba ayiqiniso; futhi ukuze nazi ngobuqiniso bawo ngizivumele ukuthi ngiwele ezandleni zenu.\n\n10 Yebo, futhi ngizohlupheka ngisho kuze kube sekufeni, futhi angeke ngiwahoxise amazwi ami, futhi ayokuma njengobufakazi ngokumelene nani. Futhi uma ningibulala nizobe nichitha igazi elingenacala, futhi lokhu nakho ngokunjalo kuyokuma njengobufakazi ngokumelene nani ngosuku lokugcina.\n\n11 Manje inkosi uNowa yayisizomkhulula, ngokuba yalesaba izwi lakhe; ngokuba yayesaba ukuthi izahlulelo zikaNkulunkulu zazizokuza phezu kwayo.\n\n12 Kodwa abaphristi baphakamisa amazwi abo ngokumelene naye, futhi baqala ukumbeka icala, bethi: Uyithukile inkosi. Ngakho-ke inkosi bayiphehla ukuze ithukuthele ngokumelene naye, futhi yamnikela ukuthi abulawe.\n\n13 Futhi kwenzeka ukuthi bamthatha bambopha, futhi basishaya isikhumba sakhe ngenyanda yezinkuni, yebo, waze wafa.\n\n14 Manje ngesikhathi amalangabi eqala ukumhangula, wakhala kubo, ethi:\n\n15 Bhekani, ngisho njengoba nenzile kimi, ngokunjalo kuyokwenzeka ukuthi inzalo yenu iyokwenza ukuthi abaningi bezwe izinhlungu engizizwayo, ngisho nezinhlungu zokufa ngomlilo; futhi lokhu ngenxa yokuthi ikholelwa ensindisweni yeNkosi uNkulunkulu wabo.\n\n16 Futhi kuyokwenzeka ukuthi niyohlushwa ngazo zonke izinhlobo zezifo ngenxa yobubi benu.\n\n17 Yebo, futhi niyoshaywa zonke izindawo, futhi niyoxoshwa futhi nihlakazwe niye emuva naphambili, ngisho njengomhlambi wasendle uxoshwa yizilwane zasendle ezesabekayo.\n\n18 Futhi ngalolo suku niyozingelwa, futhi niyothathwa ngesandla sezitha zenu, futhi emva kwalokho niyokuzwa ubuhlungu, njengoba nami ngizwa, izinhlungu zokufa ngomlilo.\n\n19 Ngalendlela uNkulunkulu wenza impindiselo phezu kwalabo ababulala abantu bakhe. O Nkulunkulu, yemukela umphefumulo wami.\n\n20 Manje, ngesikhathi u-Abinadi esewashilo lamazwi, wawa, ezwe ubuhlungu bokufa ngomlilo; yebo, ebulewe ngenxa yokuthi engenakuyiphika imiyalelo kaNkulunkulu, elifungele iqiniso lamazwi akhe ngokufa kwakhe.\n\n", "mosiah 18": "[center][font_size=26]Isahluko 18[/font_size][/center]\n\n[i]U-Alima ushumayela ngasese—Uchaza ngesivumelwano sombhabhadiso futhi ubhabhadisa emanzini kaMormoni—Uhlela iBandla likaKristu futhi ugcoba abaphristi—Bazondla bona futhi bafundisa abantu—U-Alima kanye nabantu bakhe babalekela iNkosi uNowa baya ehlane. Cishe ngonyaka we 147 kuya kowe 145 ngaphambi kokuzalwa kukaKristu.[/i]\n\n1 Manje, kwenzeka ukuthi u-Alima, lowo owayebalekele izinceku zenkosi uNowa, waphenduka ezonweni kanye nasebubini bakhe, wahamba ngasese phakathi kwabantu, waqala ukubafundisa amazwi ka-Abinadi—\n\n2 Yebo, mayelana nalokho okwakuzokwenzeka, futhi ngokunjalo mayelana nokuvuka kwabafileyo, nokukhululwa kwabantu, okwakuzokwenzeka ngamandla, nezinhlupheko, nokufa kukaKristu, nokuvuka kanye nokwenyukela kwakhe ezulwini.\n\n3 Futhi ngobuningi balabo ababelizwa izwi lakhe nempela wabafundisa. Futhi wabafundisa ngasese, ukuze kungafiki olwazini lwenkosi. Futhi abaningi nempela bawakholwa amazwi akhe.\n\n4 Futhi kwenzeka ukuthi ngobuningi balabo abakholwa bahamba baya endaweni eyayibizwa ngokuthi yiMormoni, ithole igama layo enkosini, isemingceleni yezwe elaligcwala izilwane zasendle, ngezinye izikhathi noma ngezigaba zonyaka ezithile.\n\n5 Manje, kwakukhona eMormoni umthombo wamanzi acwebileyo, futhi u-Alima waphumula lapho, lapho eduze kwamanzi kukhona ihlozi lezihlahla ezincane, lapho azifihla khona emini ekuthungathweni yinkosi.\n\n6 Futhi kwenzeka ukuthi ngobuningi balabo ababemkholwa baya lapho ukuyozwa amazwi akhe.\n\n7 Futhi kwenzeka ukuthi emva kwezinsuku eziningi kwase kukhona isibalo esikhulu esase sibuthana ndawonye endaweni kaMormoni, ukuzozwa amazwi ka-Alima. Yebo, bonke babuthana ndawonye ababekholelwa emazwini akhe, ukuze bamuzwe. Futhi nempela wabafundisa, futhi washumayela kubo ukuphenduka, nokukhululwa, kanye nokholo eNkosini.\n\n8 Futhi kwenzeka ukuthi wathi kubo: Bhekani, nanka amanzi kaMormoni (ngokuba ayebizwa kanjalo) manje, njengokuba nifisa ukuza emhlambini kaNkulunkulu, futhi nibizwe ngabantu bakhe, futhi nifuna ukuthwalisana imithwalo omunye nomunye, ukuze ibe lula;\n\n9 Yebo, futhi nifuna ukukhala kanye nalabo abakhalayo; yebo, futhi niduduze labo abadinga ukududuzwa, futhi nime njengofakazi baNkulunkulu ngazo zonke izikhathi nakuzo zonke izinto, nakuzo zonke izindawo eningaba kuzo, ngisho kuze kube sekufeni, ukuze nikhululwe nguNkulunkulu, futhi nibalwe kanye nalabo bovuko lokuqala, ukuze nibe nokuphila okuphakade—\n\n10 Manje ngithi kini, uma lokhu kuyisifiso sezinhliziyo zenu, yini pho eyenza ukuthi ningabhabhadiswa egameni leNkosi, kube njengobufakazi phambi kwayo ukuthi seningene esivumelwaneni nayo ukuthi nizoyisebenzela futhi nigcine imiyalelo yayo, ukuze ithele uMoya wayo ubemningi kakhulu kini na?\n\n11 Manje ngesikhathi abantu sebewazwile lamazwi, bashaya izandla zabo ngenxa yentokozo, futhi bamemeza bathi: Lokhu kuyisifiso sezinhliziyo zethu.\n\n12 Manje kwenzeka ukuthi u-Alima wathatha uHelamu, engomunye wabokuqala, wahamba wema phambili emanzini, futhi wakhala, ethi: O Nkosi, thela uMoya wakho phezu kwenceku yakho, ukuze yenze lomsebenzi ngobungcwele benhliziyo.\n\n13 Futhi ngesikhathi esewashilo lamazwi, uMoya weNkosi waba phezu kwakhe, futhi wathi: Helamu, ngiyakubhabhadisa, nginegunya elivela kuNkulunkulu uSomandla, njengobufakazi bokuthi ungenile esivumelwaneni sokuthi umsebenzele uze ufe ngokomzimba ofayo; futhi sengathi uMoya weNkosi ungathelwa phezu kwakho; futhi sengathi angakunika ukuphila okuphakade, ngokukhululwa kukaKristu, amlungisa kusukela ekusekelweni komhlaba.\n\n14 Futhi emva kokuthi u-Alima esewashilo lamazwi, bobabili u-Alima noHelamu bacwila emanzini; futhi bavuka futhi baphuma emanzini bethokozile, begcwaliswe ngoMoya.\n\n15 Futhi, u-Alima wathatha omunye, waya phambili okwesibili emanzini, wambhabhadisa njengowokuqala, kuphela yena akacwilanga futhi emanzini.\n\n16 Futhi ngalendlela wababhabhadisa bonke labo abaya endaweni kaMormoni; futhi babeyisibalo cishe esingamakhulu amabili nabantu abane; yebo, futhi babhabhadiswa emanzini kaMormoni, futhi bagcwaliswa ngomusa kaNkulunkulu.\n\n17 Futhi babizwa ngebandla likaNkulunkulu, noma ibandla likaKristu, kusukela ngaleso sikhathi kuya phambili. Futhi kwenzeka ukuthi lowo owayebhabhadiswa ngamandla nangegunya likaNkulunkulu wayehlanganiswa nebandla lakhe.\n\n18 Futhi kwenzeka ukuthi u-Alima, enegunya elivela kuNkulunkulu, wagcoba abaphristi; ngisho umphristi oyedwa kubo bonke abangamashumi amahlanu esibalweni sabo nempela wabagcoba ukuthi bashumayele kubo, futhi babafundise mayelana nezinto eziphatheleni nombuso kaNkulunkulu.\n\n19 Futhi wabayala ukuthi bangafundisi lutho ngaphandle kokuthi kube yizinto lezo ayezifundisile, futhi ezazikhulunywe ngomlomo wabaphrofethi abangcwele.\n\n20 Yebo, wabayala ngisho ukuthi bangashumayeli lutho ngaphandle kokuphenduka kanye nokholo eNkosini, eyayibakhululile abantu bayo.\n\n21 Futhi wabayala ukuthi kungabibikho mbango omunye nomunye, kodwa ukuthi babheke phambili ngaso linye, benokholo lunye kanye nombhabhadiso munye, benezinhliziyo zabo ezihlanganiswe ndawonye ebunyeni kanye nasothandweni omunye komunye.\n\n22 Futhi wabayala ukuthi bashumayele kanjalo. Futhi ngalendlela baba ngabantwana baNkulunkulu.\n\n23 Futhi wabayala ukuthi bagcine usuku lwesabatha, balugcine lungcwele, futhi phezu kwalokho izinsuku zonke babonge eNkosini uNkulunkulu wabo.\n\n24 Futhi phezu kwalokho wabayala ukuthi abaphristi ayebagcobile basebenze ngezandla zabo uqobo ukuze bazondle bona.\n\n25 Futhi kwakukhona usuku olulodwa masonto onke olwalubekwe eceleni ukuthi bahlangane ndawonye ukuze bafundise abantu, futhi bakhonze iNkosi uNkulunkulu wabo, futhi phezu kwalokho, bahlangane kaningi kangangoba kwakusemandleni abo, ukuthi bahlangane ndawonye.\n\n26 Futhi abaphristi kwakungafanele bathembele kubantu ukuthi babondle; kodwa ngokusebenza kwabo babezothola umusa kaNkulunkulu, ukuze bakhule babe namandla eMoyeni, babe nolwazi lukaNkulunkulu, ukuze bafundise ngamandla kanye nangegunya elivela kuNkulunkulu.\n\n27 Futhi phezu kwalokho u-Alima wabayala ukuthi abantu bebandla kufanele baphane ngabanakho, wonke umuntu ngokwalokho anakho; uma ngabe enakho kukuningi kufanele aphe ngobuningi; futhi lowo onakho kepha kukuncane, kuncane okuyodingeka kuye; futhi lowo ongenakho kufanele anikwe.\n\n28 Futhi ngaleyondlela kufanele baphane ngezinto abanazo ngokuthanda kwabo okukhululekileyo kanye nezifiso ezinhle ngoNkulunkulu, futhi nakulabo baphristi ababedinga, yebo, futhi nakubo bonke abantu abadingayo nabangenakho okokwembatha okwanele.\n\n29 Futhi lokhu wakusho kubo, eyalwe nguNkulunkulu; futhi nempela bahamba ngobuqotho phambi kukaNkulunkulu, bephana omunye nomunye okwenyama nokukamoya njengokwezidingo zabo kanye nezimfuno zabo.\n\n30 Manje kwenzeka ukuthi konke lokhu kwenziwa eMormoni, yebo, ngasemanzini kaMormoni, ehlathini elaliseduzane namanzi kaMormoni; yebo, indawo kaMormoni, amanzi kaMormoni, ihlathi likaMormoni, kwakukuhle kangakanani emehlweni alabo abeza lapho olwazini loMkhululi wabo; yebo, futhi babusiswe kangakanani, ngokuba bayohlabelela ukumdumisa naphakade.\n\n31 Futhi lezi zinto zenziwa emingceleni yezwe, ukuze zingafinyeleli olwazini lwenkosi.\n\n32 Kodwa bhekani, kwenzeka ukuthi inkosi, isitholile ngomnyakazo phakathi kwabantu, yathumela izinceku zayo ukuthi zibabheke. Ngakho-ke osukwini lolo ababehlangene ngalo ndawonye ukuzozwa izwi leNkosi batholwa yinkosi.\n\n33 Manje inkosi yathi u-Alima wayephehla abantu ukuthi bayivukele; ngalokho-ke yathumela amabutho ayo ukuthi ayobabhubhisa.\n\n34 Futhi kwenzeka ukuthi u-Alima kanye nabantu beNkosi bavuswa ngokuza kwempi yenkosi; ngakho-ke bathatha amatende abo kanye nemindeni yabo futhi bemuka baya ehlane.\n\n35 Futhi babebalelwa cishe kubantu abangamakhulu amane namashumi amahlanu.\n\n", "mosiah 19": "[center][font_size=26]Isahluko 19[/font_size][/center]\n\n[i]UGidiyoni ufuna ukubulala iNkosi uNowa—AmaLamani ahlasela izwe—INkosi uNowa izwa ukufa ngomlilo—ULimihi ubusa njengenkosi yezwe engaphansi komunye umbusi. Cishe ngonyaka we 145 kuya kowe 121 ngaphambi kokuzalwa kukaKristu.[/i]\n\n1 Futhi kwenzeka ukuthi impi yenkosi yabuya, ingabatholanga abantu beNkosi.\n\n2 Manje bheka, amabutho enkosi ayesemancane, ngokuba aye senciphile, futhi kwaqala ukuthi kube khona ukuhlukana phakathi kwabantu ababesasele.\n\n3 Futhi idlanzana elincane laqala ukuthi likhulume izinsongo ngokumelene nenkosi, futhi kwaqala ukuthi kube khona umbango omkhulu phakathi kwabo.\n\n4 Manje kwakukhona indoda phakathi kwabo egama layo kwakunguGidiyoni, futhi eyindoda enamandla futhi eyisitha senkosi, ngakho-ke wahosha inkemba yakhe, futhi wafunga esentukuthelweni yakhe ukuthi uzoyibulala inkosi.\n\n5 Futhi kwenzeka ukuthi walwa nenkosi; futhi ngesikhathi inkosi ibona ukuthi wayesezoyehlula, yabaleka yagijima yayongena embhoshongweni owawuseduze nethempeli.\n\n6 Futhi uGidiyoni walandela emva kwayo ngesikhathi esezongena embhoshongweni ukuze ayibulale inkosi, inkosi yaphonsa amehlo ayo iqalaza ngasezweni lakwaShemiloni, futhi bheka, impi yamaLamani yayisingaphakathi emingceleni wezwe.\n\n7 Manje inkosi yakhala kakhulu isebuhlungwini bomphefumulo wayo ithi: Gidiyoni, ngisindise, ngokuba amaLamani asephezu kwethu, futhi azosibhubhisa; yebo, azobhubhisa abantu bami.\n\n8 Manje inkosi kwakungekhona ukuthi yayinendaba kakhulu nabantu bayo kangangoba yayinendaba nempilo yayo; nokho, uGidiyoni wayisindisa impilo yayo.\n\n9 Futhi inkosi yayala abantu ukuthi babalekele amaLamani, futhi nayo uqobo lwayo yahamba phambi kwabo, futhi babalekela ehlane, nabesifazane babo kanye nabantwana babo.\n\n10 Futhi kwenzeka ukuthi amaLamani abalandela, abafica, futhi aqala ukubabulala.\n\n11 Manje kwenzeka ukuthi inkosi yayala ukuthi wonke amadoda ashiye abafazi bawo kanye nabantwana bawo, abalekele amaLamani.\n\n12 Manje ayemaningi ayengenakubashiya, kodwa okungenani ukuthi ahlale abhubhe kanye nabo. Futhi amanye ashiya abafazi bawo kanye nabantwana bawo abaleka.\n\n13 Futhi kwenzeka ukuthi labo abasala kanye nabafazi babo kanye nabantwana babo benza ukuthi amadodakazi abo amahle ame phambili ancenge amaLamani ukuthi angababulali.\n\n14 Futhi kwenzeka ukuthi amaLamani aba nobubele kubo, ngokuba ahungwa ngubuhle babesifazane babo.\n\n15 Ngakho-ke amaLamani azisindisa izimpilo zabo, futhi abathatha abathumba abathwala abaphindisela emuva ezweni lakwaNefi, futhi abavumela ukuthi balithathe izwe, ngaphansi kombandela wokuthi babezoletha inkosi uNowa ezandleni zamaLamani, futhi balethe impahla yabo, ngisho inxenye eyodwa yakho konke abanakho, inxenye eyodwa yegolide labo, nesiliva labo, kanye nazo zonke izinto eziyigugu kubo, futhi ngalendlela babezokhokha intela enkosini yamaLamani unyaka nonyaka.\n\n16 Manje kwakukhona oyedwa wamadodana enkosi phakathi kwalabo ababethunjiwe, ogama lakhe kwakunguLimihi.\n\n17 Manje uLimihi wayenesifiso sokuthi uyise angabhujiswa; nokho, kwakungesikho ukuthi uLimihi wayengazi ngobubi bukayise, yena ngokwakhe wayeyindoda elungile.\n\n18 Futhi kwenzeka ukuthi uGidiyoni wathumela amadoda ehlane ngasese, ukuthi ayofuna inkosi kanye nalabo ababenayo. Futhi kwenzeka ukuthi bahlangana nabantu ehlane, bonke ngaphandle kwenkosi kanye nabaphristi bayo.\n\n19 Manje babefungile ezinhliziyweni zabo ukuthi babezobuyela ezweni likaNefi, futhi uma abafazi babo kanye nabantwana babo bebulewe, futhi ngokunjalo nalabo ababesale nabo, ukuthi bayoyifuna impindiselo, futhi phezu kwalokho babhubhe kanye nabo.\n\n20 Futhi inkosi yabayala ukuthi bangabuyeli; futhi bayithukuthelela inkosi, futhi benza ukuthi izwe ubuhlungu, ngisho nangokufa ngomlilo.\n\n21 Futhi base bezobabamba nabaphristi nabo futhi bababulale, kodwa baba balekela.\n\n22 Futhi kwenzeka ukuthi base bezobuyela ezweni likaNefi, kodwa bahlangana namadoda kaGidiyoni. Futhi amadoda kaGidiyoni abatshela ngakho konke okwakwenzekile kubafazi babo kanye nakubantwana babo; kanye nokuthi amaLamani abavumele ukuthi bangalithatha izwe ngokuthi bakhokhe intela kumaLamani yenxenye eyodwa yakho konke abanakho.\n\n23 Futhi abantu batshela amadoda kaGidiyoni ukuthi bayibulele inkosi, kodwa abaphristi bayo babaleke kakhulu baya ehlane.\n\n24 Futhi kwenzeka ukuthi emva kokuthi sebewuqedile umcimbi, babuyela ezweni likaNefi, bethokozile, ngokuba abafazi babo kanye nabantwana babo babengabulawanga; futhi bamtshela uGidiyoni ngalokho ababekwenzile enkosini.\n\n25 Futhi kwenzeka ukuthi inkosi yamaLamani yenza isifungo kubo, sokuthi abantu bayo bangababulali.\n\n26 Futhi phezu kwalokho noLimihi, eyindodana yenkosi, umbuso sewunikwe yena ngabantu, wenza isifungo enkosini yamaLamani sokuthi abantu bakhe bakhokhe intela kuyo, ngisho inxenye eyodwa yakho konke abanakho.\n\n27 Futhi kwenzeka ukuthi uLimihi waqala ukwakha umbuso kanye nokuqinisa ukuthula phakathi kwabantu bakhe.\n\n28 Futhi inkosi yamaLamani yabeka abalindi bazungeza izwe, ukuze ibagcine abantu baLimihi besezweni, ukuze bangemuki baye ehlane; futhi yabondla abalindi bayo ngentela eyayiyithola kumaNefi.\n\n29 Manje inkosi uLimihi nempela yaba nokuthula njalo embusweni wayo isikhathi esiyiminyaka emibili, kangangokuthi amaLamani awabahluphanga noma afune ukubabhubhisa.\n\n", "mosiah 20": "[center][font_size=26]Isahluko 20[/font_size][/center]\n\n[i]Amanye amadodakazi amaLamani athunjwa ngabaphristi baNowa—AmaLamani aphaka impi kuLimihi kanye nabantu bakhe—Amabutho amaLamani abuyiselwa emuva futhi ayaxoliswa. Cishe ngonyaka we 145 kuya kowe 123 ngaphambi kokuzalwa kukaKristu.[/i]\n\n1 Manje kwakukhona indawo eShemiloni lapho amadodakazi amaLamani ayehlanganela khona ndawonye ukuthi ahlabelele, adanse, futhi azijabulise.\n\n2 Futhi kwenzeka ukuthi ngelinye ilanga ayeyidlanzana nje ehlangene ndawonye ukuthi ahlabelele futhi adanse.\n\n3 Manje abaphristi benkosi uNowa, benamahloni okubuyela edolobheni lakwaNefi, yebo, futhi phezu kwalokho besaba ukuthi abantu babezobabulala, ngakho-ke abazange balokothe babuyele ebafazini babo kanye nasebantwaneni babo.\n\n4 Futhi sebehlalile ehlane, futhi sebewatholile amadodakazi amaLamani bacasha bawabuka.\n\n5 Futhi ngesikhathi sekusele ingconsana nje yawo eyayibuthene ndawonye ukuthi idanse, baphuma ezindaweni zabo ezicashileyo bawathatha bawathwala baya nawo ehlane; yebo, amashumi amabili nane amadodakazi amaLamani bawathwala baya nawo ehlane.\n\n6 Futhi kwenzeka ukuthi ngesikhathi amaLamani esetholile ukuthi amadodakazi awo ayelahlekile, athukuthelela abantu baLimihi, ngokuba acabanga ukuthi kwakungabantu baLimihi.\n\n7 Ngakho-ke athumela amabutho awo phambili; yebo, ngisho nenkosi uqobo lwayo yahamba phambi kwabantu bayo baya ezweni lakwaNefi ukuyobhubhisa abantu baLimihi.\n\n8 Manje uLimihi wawabona esembhoshongweni, ngisho nawo wonke amalungiselelo awo empi nempela wawabona; ngakho-ke waqoqela ndawonye abantu bakhe, futhi bahlala bawalinda ezinkundleni kanye nasemahlathini.\n\n9 Futhi kwenzeka ukuthi ngesikhathi amaLamani eseqhamukile, abantu baLimihi baqala ukuthi bawele phezu kwawo bevela ezindaweni zabo zokulinda, futhi baqala ukuwabulala.\n\n10 Futhi kwenzeka ukuthi impi yaba nzima kakhulu, ngokuba balwa njengezingonyama zibanga ukudla kwazo.\n\n11 Futhi kwenzeka ukuthi abantu baLimihi baqala ukuwabalekisa amaLamani; nakuba bona babengeyona nenxenye eningi njengamaLamani. Kodwa balwela izimpilo zabo, nezabafazi babo, kanye nezabantwana babo; ngakho-ke bazikhandla futhi nempela balwa njengezilo.\n\n12 Futhi kwenzeka ukuthi bayithola inkosi yamaLamani phakathi kwesibalo sabafileyo bawo; nakuba yona yayingafile, yayilimele futhi yashiywa phansi, kwakushesha kakhulu ukubaleka kwabantu bayo.\n\n13 Futhi bayithatha bayibopha amanxeba, bayiletha phambi kukaLimihi, futhi bathi: Bheka, nansi inkosi yamaLamani; ngokuba ithole inxeba iye yawa phakathi kwabafileyo bayo, futhi bayishiyile; futhi bheka, siyilethe phambi kwakho; manje masiyibulale.\n\n14 Kodwa uLimihi wathi kubo: Anizukuyibulala, kodwa yiletheni lapha ukuze ngiyibone. Futhi bayiletha. Futhi uLimihi wathi kuyo: Yisiphi isizathu esenze nina nize nizokulwa nabantu bami na? Bheka, abantu bami abazange basephule isifungo engasenza kini; ngakho-ke, kungani nina nisephulile isifungo enasenza ebantwini bami na?\n\n15 Manje inkosi yathi: Ngisephulile isifungo ngoba abantu bakho bathwale amadodakazi abantu bami; ngakho-ke, entukuthelweni yami ngenze ukuthi abantu bami beze bazolwa nabantu bakho.\n\n16 Manje uLimihi wayengezwanga lutho mayelana naloludaba; ngakho-ke wathi: Ngizophenya phakathi kwabantu bami futhi lowo owenze lento uyobhujiswa. Ngakho-ke wenza ukuthi kwenziwe uphenyo phakathi kwabantu bakhe.\n\n17 Manje ngesikhathi uGidiyoni esezizwile lezi zinto, yena eyinduna yamasosha enkosi, wahamba waya phambili futhi wathi enkosini: Ngiyakucela hoxa, futhi ungabaphenyi laba bantu, futhi ungalibeki icala kubo ngalento.\n\n18 Ngokuba awubakhumbuli yini abaphristi bayihlo, laba bantu ababefuna ukubabhubhisa na? Futhi abekho yini ehlane na? Futhi ngabe akubona yini abantshontshe amadodakazi amaLamani na?\n\n19 Manje, bheka, futhi utshele inkosi ngalezi zinto, ukuze yona itshele abantu bayo ukuze baxoliswe ngathi; ngokuba bheka vele sebelungiselela ukuthi beze bazolwa nathi; futhi bheka phezu kwalokho kukhona kuphela ingcosana yethu.\n\n20 Futhi bheka, beza namaningi amabutho abo; futhi ngaphandle kokuthi inkosi ibaxolise ngathi sizobhubha.\n\n21 Ngokuba akugcwaliseki yini amazwi ka-Abinadi, awaphrofetha maqondana nathi—futhi konke lokhu ngenxa yokuthi asizange siwalalele amazwi eNkosi, futhi siphenduke ebubini bethu na?\n\n22 Manje masiyixolise inkosi, futhi sigcwalise isifungo esasenza kuyo; ngokuba kungcono ukuthi sibe sekuthunjweni kunokuthi silahlekelwe yizimpilo zethu; ngakho-ke, masiyeke ukuchitha igazi elingaka.\n\n23 Manje uLimihi wayitshela inkosi zonke izinto mayelana noyise, kanye nabaphristi ababebalekele ehlane, futhi wabeka isenzo sokuthwalwa kwamadodakazi abo kubo.\n\n24 Futhi kwenzeka ukuthi inkosi yaxoliswa ngabantu bakhe; futhi yathi kubo: Masihambeni siyohlangana nabantu bami, ngaphandle kwezikhali; futhi ngiyafunga kini ngesifungo ukuthi abantu bami abayikubabulala abantu bakho.\n\n25 Futhi kwenzeka ukuthi bayilandela inkosi, futhi bahamba ngaphandle kwezikhali ukuyohlangana namaLamani. Futhi kwenzeka ukuthi nempela bahlangana namaLamani; futhi inkosi yamaLamani yakhothama phambi kwawo, futhi yabancengela abantu baLimihi.\n\n26 Futhi ngesikhathi amaLamani ebona abantu baLimihi, ukuthi babengenazikhali, aba nobubele kubo futhi axoliswa ngabo, futhi abuyela emuva nenkosi yawo ngokuthula aya ezweni lawo.\n\n", "mosiah 21": "[center][font_size=26]Isahluko 21[/font_size][/center]\n\n[i]Abantu baLimihi bayashaywa futhi bayehlulwa ngamaLamani—Abantu baLimihi bahlangana no-Amoni futhi bayaphenduka—Batshela u-Amoni ngezingcwephe ezingamashumi amabili nane zamaJarede. Cishe ngonyaka we 122 kuya kowe 121 ngaphambi kokuzalwa kukaKristu.[/i]\n\n1 Futhi kwenzeka ukuthi uLimihi kanye nabantu bakhe babuyela edolobheni lakwaNefi, futhi baqala ukuhlala ezweni ngokuthula futhi.\n\n2 Futhi kwenzeka ukuthi emva kwezinsuku eziningi amaLamani aqala futhi ukuthi aphehlelwe entukuthelweni ngokumelene namaNefi, futhi aqala ukuza emingceleni yezwe elizungezile.\n\n3 Manje ayengeke alokothe ababulale, ngenxa yesifungo inkosi yawo eyayisenze kuLimihi; kodwa ayebashaya ezihlathini zabo, futhi asebenzise igunya phezu kwabo; futhi aqala ukubeka imithwalo esindayo emihlane yabo, futhi bebaqhuba njengembongolo engezwa—\n\n4 Yebo, konke lokhu kwenziwa ukuze izwi leNkosi ligcwaliseke.\n\n5 Manje izinkathazo zamaNefi zazizinkulu, futhi kwakungekho ndlela yokuthi bangazikhulula ezandleni zawo, ngokuba amaLamani ayebazungeze macala onke.\n\n6 Futhi kwenzeka ukuthi abantu baqala ukuvungama enkosini ngenxa yezinkathazo zabo; futhi baqala ukuthi babe nesifiso sokuthi bahambe bayolwa nawo. Futhi nempela bayikhathaza kakhulu inkosi ngezikhalo zabo; ngakho-ke yabavumela ukuthi benze njengokwezifiso zabo.\n\n7 Futhi baphinda babuthana ndawonye, futhi bahloma izikhali zabo, futhi bahamba bayolwa namaLamani ukuze bawabalekise bawakhiphe ezweni labo.\n\n8 Futhi kwenzeka ukuthi amaLamani nempela abashaya, futhi ababalekisa abaphindisela emuva, futhi abulala abaningi babo.\n\n9 Manje kwaba khona ukukhala okukhulu kanye nesililo phakathi kwabantu baLimihi, umfelokazi ekhalela umyeni wakhe, indodana nendodakazi bekhalela uyise, nabafowabo bekhalela abanewabo.\n\n10 Manje kwasekukhona abafelokazi abaningi kakhulu ezweni, futhi nempela bakhala kakhulu usuku nosuku, ngokuba ukwesaba okukhulu amaLamani kwakuphezu kwabo.\n\n11 Futhi kwenzeka ukuthi ukukhala kwabo okungapheliyo nempela kwabaphehla ababesasele babantu baLimihi ukuthi bathukuthele ngokumelene namaLamani; futhi bahamba futhi bayolwa, kodwa babalekiswa baphindiselwa emuva futhi, belahlekelwe kakhulu.\n\n12 Yebo, bahamba futhi ngisho nangokwesithathu, futhi balahlekelwa njengasekuqaleni; futhi labo ababengabulawanga baphinda babuyela edolobheni lakwaNefi.\n\n13 Futhi nempela bazithoba ngisho nasothulini, baziletha kulo ijoka lobugqili, bazinikela ukuthi bashaywe, nokuthi babalekiswe baye emuva naphambili, futhi bahlushwe, njengokuthanda kwezitha zabo.\n\n14 Futhi nempela bazehlisa ngisho nasekujuleni kokuzithoba; futhi bakhala kakhulu kuNkulunkulu; yebo, ngisho nangobude bosuku lonke bakhala kuNkulunkulu wabo ukuthi abakhulule baphume ezinkathazweni zabo.\n\n15 Manje iNkosi yephuza ukuzwa ukukhala kwabo ngenxa yobubi babo; nokho iNkosi nempela yakuzwa ukukhala kwabo, futhi yaqala ukuthambisa izinhliziyo zamaLamani kangangokuthi aqala ukuyenza ibe lula imithwalo yabo; nokho iNkosi ayibonanga kufanele ukuthi ibakhulule ebugqilini.\n\n16 Futhi kwenzeka ukuthi baqala ukuphumelela kancane kancane ezweni, futhi baqala ukukhulisa okusanhlamvu kwaba kuningi, kanye nemihlambi yezimvu, kanye nemihlambi yezinkomo, kangangokuthi abahlushwanga yindlala.\n\n17 Manje kwakukhona isibalo esikhulu sabafazi, esingaphezulu kunaleso samadoda; ngakho-ke inkosi uLimihi yayala ukuthi wonke amadoda mawaphe ukuze kondliwe abafelokazi kanye nabantwana babo, ukuze nabo bangabhujiswa yindlala; futhi lokhu akwenza ngenxa yesibalo esikhulu sabo esasibulewe.\n\n18 Manje abantu baLimihi bazigcina bendawonye beyiqoqwana kanjengokuba kwakungahle kwenzeke, futhi bavikela okusanhlamvu kwabo kanye nemihlambi yabo;\n\n19 Futhi nenkosi uqobo lwayo ayizethembanga uma ingaphandle kwezindonga zedolobha, ngaphandle kokuthi ithathe abalindi bayo nayo, ngokwesaba ukuthi ngandlela thize ingawela ezandleni zamaLamani.\n\n20 Futhi yenza ukuthi abantu bayo baqaphe izwe lonke elizungezile, ukuze ngandlela thize babambe labo baphristi ababalekela ehlane, ababentshontshe amadodakazi amaLamani, futhi ababedale ukuthi kube khona imbubhiso enkulu kangaka phezu kwabo.\n\n21 Ngokuba babenesifiso sokuthi bababambe ukuze babajezise; ngokuba babeze ezweni likaNefi ngobusuku, futhi bathwala okusanhlamvu kwabo kanye nokuningi kwezinto zabo eziyigugu; ngakho-ke bahlala babalinda.\n\n22 Futhi kwenzeka ukuthi akubange kusaba khona ukuphazamisana phakathi kwamaLamani kanye nabantu baLimihi, kwaze kwaba ngisho nangesikhathi u-Amoni kanye nabafowabo befika ezweni.\n\n23 Futhi inkosi kade ingaphandle kwamasango edolobha kanye nabalindi bayo, yathola u-Amoni kanye nabafowabo; futhi icabanga ukuthi babengabaphristi baNowa ngakho-ke yenza ukuthi babanjwe, baboshwe, baphonswe etilongweni. Futhi ukuba babengabaphristi baNowa yayizokwenza ukuthi babulawe.\n\n24 Kodwa ngesikhathi ithola ukuthi babengebona, nokuthi babengabafowabo, futhi babephuma ezweni lakwaZarahemla, yagcwala injabulo enkulu kakhulu.\n\n25 Manje inkosi uLimihi yayithumele, ngaphambi kokufika kuka-Amoni, idlanzana lamadoda ukuyofuna izwe lakwaZarahemla; kodwa awakwazanga ukulithola, futhi alahleka ehlane.\n\n26 Nokho, athola izwe elalikade linabantu; yebo, izwe elalimbozwe ngamathambo omileyo; yebo, izwe elalikade linabantu futhi elalibhujisiwe; futhi bona, becabanga ukuthi kwakuyilo izwe lakwaZarahemla babuyela ezweni lakwaNefi, befike emingceleni yezwe kungezinsuku eziningi phambi kokuthi kufike u-Amoni.\n\n27 Futhi beza nombhalo, ngisho umbhalo walabo bantu amathambo abo ababewatholile; futhi wawuqoshwe ezingcwepheni zensimbi.\n\n28 Manje uLimihi waphinda wagcwala injabulo ekwazini ngomlomo ka-Amoni ukuthi inkosi uMosiya wayenesiphiwo esivela kuNkulunkulu, ngaso ayengakwazi ukuhumusha imiqopho enjena; yebo, futhi u-Amoni ngokunjalo naye nempela wathokoza.\n\n29 Nokho u-Amoni kanye nabafowabo bagcwala ukudabuka ngenxa yokuthi abaningi kakhulu babafowabo babebulewe.\n\n30 Futhi ngokunjalo nokuthi inkosi uNowa kanye nabaphristi bakhe babenze abantu ukuthi benze izono kanye nobubi obuningi kangaka ngokumelene noNkulunkulu; futhi phezu kwalokho bakhala ngokufa kuka-Abinadi; futhi ngokunjalo nangokuhamba kuka-Alima kanye nalabo bantu abahamba naye, ababesungule ibandla likaNkulunkulu ngokuqina kanye nangamandla kaNkulunkulu, kanye nokholo emazwini ayekhulunywe ngu-Abinadi.\n\n31 Yebo, nempela bakhala ngokuhamba kwabo, ngokuba babengazi lapho babebalekele khona. Manje ngabe bahlanganyela nabo ngokuthokoza, ngokuba nabo base bengene esivumelwaneni noNkulunkulu ukuthi bamsebenzele futhi bagcine imiyalelo yakhe.\n\n32 Manje kusukela ngokufika kuka-Amoni, inkosi uLimihi nayo ngokunjalo yangena esivumelwaneni noNkulunkulu, futhi ngokunjalo nabaningi babantu bayo; ukuthi bamsebenzele futhi bagcine imiyalelo yakhe.\n\n33 Futhi kwenzeka ukuthi inkosi uLimihi kanye nabaningi babantu bakhe babenesifiso sokubhabhadiswa; kodwa kwakungekho namunye kulelizwe owayenegunya elivela kuNkulunkulu. Futhi u-Amoni wenqaba ukukwenza lokhu, ngokuba wayezibona njengenceku engafanelekile.\n\n34 Ngakho-ke abazange ngaleso sikhathi bazihlanganise babe yibandla, belinde uMoya weNkosi. Manje babenesifiso sokuthi babe ngisho nanjengo-Alima kanye nabafowabo, ababebalekele ehlane.\n\n35 Babenesifiso sokuthi babhabhadiswe kube yisibonakaliso kanye nobufakazi bokuthi babezimisele ukusebenzela uNkulunkulu ngazo zonke izinhliziyo zabo; nokho baselula isikhathi; futhi indaba yokubhabhadiswa kwabo izonikwa emva kwalokhu.\n\n36 Manje yonke imizamo ka-Amoni nabantu bakhe, nenkosi uLimihi kanye nabantu bayo, kwakungukuthi bazikhulule baphume ezandleni zamaLamani kanye nasebugqilini.\n\n", "mosiah 22": "[center][font_size=26]Isahluko 22[/font_size][/center]\n\n[i]Abantu benza amasu okuthi babalekele ubugqili bamaLamani—AmaLamani enziwa ukuthi adakwe—Abantu bayeqa, babuyela eZarahemla, futhi baba ngaphansi kwenkosi uMosiya. Cishe ngonyaka we 121 kuya kowe 120 ngaphambi kokuzalwa kukaKristu.[/i]\n\n1 Manje kwenzeka ukuthi u-Amoni kanye nenkosi uLimihi baqala ukubonisana nabantu ukuthi babezozikhulula kanjani baphume ebugqilini; futhi benza ngisho nokuthi bonke abantu bahlangane ndawonye; futhi lokhu bakwenza ukuze bezwe izwi labantu mayelana naloludaba.\n\n2 Futhi kwenzeka ukuthi abakwazanga ukuyithola indlela yokuzikhulula ebugqilini, ngaphandle kokuthi bathathe abafazi nabantwana babo, nemihlambi yezimvu zabo, nemihlambi yezinkomo zabo, kanye namatende abo, bemuke baye ehlane; ngokuba amaLamani ayemaningi kakhulu, kwakungelula ukuthi abantu baLimihi babange nawo, becabanga ukuthi babengazikhulula ebugqilini ngenkemba.\n\n3 Manje kwenzeka ukuthi uGidiyoni wahamba futhi wema phambi kwenkosi, futhi wathi kuyo: Manje O nkosi, kuze kube manje uwalalelile amazwi ami izikhathi eziningi ngesikhathi sibanga nabafowethu, amaLamani.\n\n4 Manje O nkosi, uma ungangitholi nginjengenceku engenalusizo lwalutho; noma uma nje kuze kube manje ubungawalalela amazwi ami noma kancane kangakanani, futhi uma ebe wusizo kuwe, ngisho namanje ngifisa ukuthi sengathi ubungawalalela amazwi ami nangalesi sikhathi, futhi ngizokuba yinceku yakho ngibakhulule laba bantu ebugqilini.\n\n5 Futhi inkosi yamvumela ukuthi akhulume. UGidiyoni wathi kuyo:\n\n6 Bheka intuba engemuva, odongeni olungemuva, ecaleni elingemuva ledolobha. AmaLamani, noma abalindi bamaLamani, ngobusuku bayadakwa; ngakho-ke masithumele isimemezelo phakathi kwabo bonke laba bantu ukuthi baqoqele ndawonye imihlambi yezimvu zabo kanye nemihlambi yezinkomo, ukuthi bayiqhube bayise ehlane ngobusuku.\n\n7 Futhi ngizohamba njengokomyalo wakho futhi ngikhokhe intela yokugcina yewayini kumaLamani, futhi azodakwa; thina sizodlula ngentuba eyimfihlo ngakwesokunxele senkambi yawo ngesikhathi wona esedakiwe futhi eselele.\n\n8 Ngaleyo ndlela sizokwemuka nabafazi bethu kanye nabantwana bethu, imihlambi yezimvu zethu, kanye nemihlambi yezinkomo zethu siye ehlane; futhi sizohamba sizungeze izwe lakwaShilomu.\n\n9 Kwenzeka ukuthi inkosi yawalalela amazwi kaGidiyoni.\n\n10 Inkosi uLimihi yenza ukuthi abantu bayo baqoqele imihlambi yabo ndawonye; futhi yathumela intela yewayini kumaLamani; futhi phezu kwalokho yathumela elinye iwayini, njengesipho sawo; futhi nempela aphuza ngokukhululeka kulo iwayini inkosi uLimihi eyayilithumele kuwo.\n\n11 Futhi kwenzeka ukuthi abantu benkosi uLimihi nempela bemuka ngobusuku baya ehlane nemihlambi yezimvu zabo kanye nemihlambi yezinkomo zabo, bahamba bazungeza izwe lakwaShilomu ehlane, futhi bayishintsha indlela yabo baya ngasezweni lakwaZarahemla, beholwa ngu-Amoni kanye nabafowabo.\n\n12 Futhi babethathe lonke igolide labo, nesiliva, kanye nezinto eziyigugu zabo, ababengazithwala, futhi ngokunjalo nemiphako yabo, baya ehlane; futhi baqhubeka nohambo lwabo.\n\n13 Emva kwezinsuku eziningi besehlane bafika ezweni lakwaZarahemla, bahlangana nabantu baMosiya, futhi baba ngaphansi kwakhe.\n\n14 Futhi kwenzeka ukuthi uMosiya wabemukela ngenjabulo; futhi ngokunjalo wemukela nemibhalo yabo, futhi ngokunjalo nemibhalo eyayitholwe ngabantu baLimihi.\n\n15 Manje kwenzeka ukuthi ngesikhathi amaLamani esethole ukuthi abantu baLimihi base bemukile baphuma ezweni ngobusuku, bathumela impi ehlane ukuthi ibalandele;\n\n16 Futhi emva kokuthi esebalandele izinsuku ezimbili, awabange esakwazi ukulandela imikhondo yabo; ngakho-ke alahleka ehlane.\n\n", "mosiah 23": "Indaba ka-Alima kanye nabantu beNkosi, ababebalekisiwe baya ehlane ngabantu benkosi uNowa.\n\nItholakala esahlukweni 23 nesahluko 24.\n\n[center][font_size=26]Isahluko 23[/font_size][/center]\n\n[i]U-Alima wenqaba ukuba yinkosi—Usebenza njengomphristi omkhulu—INkosi iyabajezisa abantu Bayo, futhi amaLamani anqoba izwe lakwaHelamu—U-Amuloni, umholi wabaphristi ababi benkosi uNowa, uyabusa engaphansi kwenkosi yamaLamani. Cishe ngonyaka we 145 kuya kowe 121 ngaphambi kokuzalwa kukaKristu.[/i]\n\n1 Manje u-Alima, esexwayiswe yiNkosi ukuthi amabutho enkosi uNowa ayezotheleka phezu kwabo, futhi esazise abantu bakhe, ngakho-ke baqoqela ndawonye imihlambi yabo, futhi bathatha okunye okusanhlamvu kwabo, bemuka baya ehlane phambi kwamabutho enkosi uNowa.\n\n2 Futhi iNkosi nempela yabaqinisa, ukuze abantu benkosi uNowa bangakwazi ukubafica ukuthi bababulale.\n\n3 Futhi babaleka bathatha uhambo lwezinsuku eziyisishiyagalombili besehlane.\n\n4 Futhi bafika ezweni, yebo, ngisho ezweni elihle kakhulu futhi elipholile, izwe lamanzi acwebile.\n\n5 Futhi bagxumeka amatende abo, futhi baqala ukulima umhlabathi, futhi baqala ukwakha izakhiwo; yebo, babekhuthele, futhi nempela basebenza kakhulu.\n\n6 Futhi abantu babenesifiso sokuthi u-Alima abe yinkosi yabo, ngokuba wayethandwa ngabantu bakhe.\n\n7 Kodwa wathi kubo: Bhekani, akukuhle ukuthi sibe nenkosi; ngokuba isho kanje iNkosi: Ningacabangi ukuthi enye inyama ingaphezulu kwenye, noma umuntu oyedwa makangaziboni engaphezulu komunye; ngakho-ke ngithi kini akukuhle ukuthi nibe nenkosi.\n\n8 Nokho, ukuba kwakungenzeka ukuthi nikwazi njalo ukuba namadoda alungileyo ukuthi abe ngamakhosi enu bekuyoba kuhle kini ukuthi nibe nenkosi.\n\n9 Kodwa khumbulani ububi benkosi uNowa kanye nabaphristi bayo; futhi nami uqobo ngangena ogibeni, futhi ngenza eziningi izinto ezazinengekile emehlweni eNkosi, ezangenzela ukuphenduka okunzima;\n\n10 Nokho, emva kokuhlupheka okukhulu, iNkosi nempela yakuzwa ukukhala kwami, yayiphendula imithandazo yami, futhi isingenze isu ezandleni zayo ekuletheni abaningi kangaka benu ekulazini iqiniso layo.\n\n11 Nokho, kulokhu angiziqhayisi, ngokuba angifanele ukuziqhayisa.\n\n12 Manje ngithi kini, benicindezelwe yinkosi uNowa, futhi benisebugqilini bakhe kanye nabaphristi bakhe, futhi nangena ebubini ngenxa yabo; ngakho-ke naniboshwe ngezibopho zobubi.\n\n13 Manje njengoba senikhululiwe ngamandla kaNkulunkulu naphuma kulezi zibopho; yebo, ngisho nasezandleni zenkosi uNowa kanye nabantu bakhe, futhi ngokunjalo nakuzo izibopho zobubi, ngisho kanjalo ngifisa ukuthi nime niqine kulenkululeko enikhululwe ngayo, futhi nokuthi ningathembi muntu ukuthi abe yinkosi phezu kwenu.\n\n14 Futhi phezu kwalokho ningathembi namunye ukuthi abe ngumfundisi noma yisikhonzi senu, ngaphandle kokuthi engumuntu kaNkulunkulu, ehamba ezindleleni zakhe futhi eyigcina imiyalelo yakhe.\n\n15 U-Alima wabafundisa ngalendlela abantu bakhe, ukuthi wonke umuntu kufanele athande umakhelwane wakhe njengaye, ukuze kungabi khona mpikiswano phakathi kwabo.\n\n16 Manje, u-Alima wayengumphristi wabo omkhulu, yena engumsunguli webandla labo.\n\n17 Futhi kwenzeka ukuthi akukho namunye owanikezwa igunya lokushumayela noma lokufundisa ngaphandle kokuthi kube ngaye kuvela kuNkulunkulu. Ngakho-ke wagcoba bonke abaphristi kanye nabo bonke abafundisi babo; futhi abekho abagcwotshwayo ngaphandle kokuthi bengabantu abalungile.\n\n18 Ngakho-ke nempela bababheka abantu babo, futhi babondla ngezinto eziphathelene nokulunga.\n\n19 Futhi kwenzeka ukuthi baqala ukuphumelela kakhulu ezweni; futhi balibiza lelozwe ngokuthi yiHelamu.\n\n20 Futhi kwenzeka ukuthi nempela banda futhi baphumelela kakhulu ezweni lakwaHelamu; futhi bakha idolobha, abalibiza ngokuthi yidolobha lakwaHelamu.\n\n21 Nokho iNkosi ibona kufanele ukuthi ibajezise abantu bayo; yebo, iyakuvivinya ukubekezela kwabo kanye nokholo lwabo.\n\n22 Nokho—lowo obeka ithemba lakhe kuyo nguye kanye lowo oyophakanyiswa ngosuku lokugcina. Yebo, futhi kwaba njalo nakulaba bantu.\n\n23 Ngokuba bheka, ngizonikhombisa ukuthi babesekuthunjweni, futhi kwakungekho namunye owayengabakhulula kodwa iNkosi uNkulunkulu wabo, yebo, ngisho uNkulunkulu ka-Abrahama kanye no-Isaka kanye noJakobe.\n\n24 Futhi kwenzeka ukuthi nempela yabakhulula, futhi yawakhombisa amandla ayo amakhulu kubo, futhi yabankulu injabulo yabo.\n\n25 Ngokuba bheka, kwenzeka ukuthi ngesikhathi besezweni lakwaHelamu, yebo, edolobheni lakwaHelamu, ngesikhathi belima ezweni lonke, bheka impi yamaLamani yayisemingceleni yezwe.\n\n26 Manje kwenzeka ukuthi abafowabo ba-Alima babaleka emasimini abo, futhi baqoqana ndawonye edolobheni lakwaHelamu; futhi babenokwesaba okukhulu ngenxa yokuqhamuka kwamaLamani.\n\n27 Kepha u-Alima wahamba futhi wema phakathi kwabo, futhi wabanxusa ukuthi bangesabi, kodwa bakhumbule iNkosi uNkulunkulu wabo futhi iyobakhulula.\n\n28 Ngakho-ke bakwehlisa ukwesaba kwabo, futhi baqala ukukhala eNkosini ukuthi ithambise izinhliziyo zamaLamani, ukuze angababulali nabafazi babo, kanye nabantwana babo.\n\n29 Futhi kwenzeka ukuthi iNkosi nempela yazithambisa izinhliziyo zamaLamani. Futhi u-Alima kanye nabafowabo bahamba futhi bazinikela ezandleni zawo; futhi amaLamani alithatha izwe lakwaHelamu.\n\n30 Manje amabutho amaLamani, lawo ayelandele ngemuva abantu benkosi uLimihi, ayeselahlekile ehlane izinsuku eziningi.\n\n31 Futhi bheka, ayesethole labo baphristi benkosi uNowa, endaweni ababeyibiza ngokuthi i-Amuloni; futhi base beqale ukuthatha izwe lakwa-Amuloni futhi sebeqale ukulima umhlabathi.\n\n32 Manje igama lomholi walabo baphristi kwakungu-Amuloni.\n\n33 Futhi kwenzeka ukuthi u-Amuloni nempela wawancenga amaLamani; futhi phezu kwalokho wathumela abafazi babo, ababengamadodakazi amaLamani, ukuthi ancenge abafowabo, ukuthi angababulali abayeni babo.\n\n34 Futhi amaLamani aba nobubele ku-Amuloni kanye nabafowabo, futhi awazange ababulale ngenxa yabafazi babo.\n\n35 Futhi u-Amuloni kanye nabafowabo nempela bahlangana namaLamani, futhi babehamba ehlane befuna izwe lakwaNefi ngesikhathi bethola izwe lakwaHelamu, okwakungelika-Alima kanye nabafowabo.\n\n36 Futhi kwenzeka ukuthi amaLamani amthembisa u-Alima kanye nabafowabo, ukuthi uma bengabakhombisa indlela eyayizobaholela ezweni lakwaNefi babezobavumela baphile futhi bakhululeke.\n\n37 Kodwa emva kokuthi u-Alima esebakhombisile indlela eyayiya ezweni lakwaNefi amaLamani awasigcinanga isethembiso sawo; kodwa abeka abalindi bazungeza izwe lakwaHelamu, phezu kuka-Alima kanye nabafowabo.\n\n38 Futhi insalela yabo yahamba yaya ezweni lakwaNefi; kwathi inxenye yabo yabuyela ezweni lakwaHelamu, futhi phezu kwalokho baletha kanye nabo abafazi kanye nabantwana babalindi labo ababeshiywe ezweni.\n\n39 Futhi inkosi yamaLamani yayinikeze u-Amuloni ukuthi abe yinkosi kanye nombusi phezu kwabantu bakhe, ababe sezweni lakwaHelamu; nokho wayengezukuba namandla okwenza noma yini eyayingahambisani nentando yenkosi yamaLamani.\n\n", "mosiah 24": "[center][font_size=26]Isahluko 24[/font_size][/center]\n\n[i]U-Amuloni uhlupha u-Alima kanye nabantu bakhe—Bazobulawa uma bekhuleka—INkosi yenza imithwalo yabo ibukeke ilula—Iyabakhulula ebugqilini, futhi babuyela eZarahemla. Cishe ngonyaka we 145 kuya kowe 120 ngaphambi kokuzalwa kukaKristu.[/i]\n\n1 Futhi kwenzeka ukuthi u-Amuloni nempela wathola ukuthandeka emehlweni enkosi yamaLamani; ngakho-ke, inkosi yamaLamani yamnika yena kanye nabafowabo ukuthi babe ngabafundisi abakhethiweyo phezu kwabantu bayo, yebo, ngisho naphezu kwabantu ababesezweni lakwaShemiloni, nababesezweni lakwaShilomu, kanye nababesezweni lakwa-Amuloni.\n\n2 Ngokuba amaLamani ayesewathathile wonke lamazwe; ngakho-ke, inkosi yamaLamani yabeka amakhosi phezu kwawo wonke lamazwe.\n\n3 Manje igama lenkosi yamaLamani kwakunguLamani, iqanjwe ngegama likayise; ngakho-ke yabizwa ngokuthi yinkosi uLamani. Futhi yayiyinkosi phezu kwabantu abaningi.\n\n4 Futhi yakhetha abafundisi kubafowabo ba-Amuloni kulo lonke izwe okwakungelabantu bakhe; futhi ngaleyondlela ulimi lukaNefi lwaqala ukufundiswa phakathi kwabo bonke abantu bamaLamani.\n\n5 Futhi babengabantu abanobungani omunye komunye; nokho babengamazi uNkulunkulu; futhi abafowabo ba-Amuloni ababafundisanga lutho mayelana neNkosi uNkulunkulu wabo, noma ngomthetho kaMose; noma babafundise ngamazwi ka-Abinadi;\n\n6 Kodwa babafundisa ukuthi bagcine imibhalo yabo, futhi nokuthi babhalelane omunye nomunye.\n\n7 Futhi ngaleyondlela amaLamani aqala ukukhula engcebweni, futhi aqala ukuhwebelana omunye nomunye futhi anda kakhulu, futhi aqala ukuba nobuqili futhi aba ngabantu abahlakaniphile, ngokuhlakanipha kwezwe, yebo, aba ngabantu abanobuqili obukhulu, ethokoza ngayo yonke indlela yobubi kanye neyokugcweleza, ngaphandle kokuthi kube ngaphakathi kwabafowabo.\n\n8 Manje kwenzeka ukuthi u-Amuloni waqala ukuthi asebenzise igunya phezu kuka-Alima kanye nabafowabo, futhi waqala ukumhlupha, futhi wenza ukuthi abantwana bakhe bahluphe abantwana babo.\n\n9 Ngokuba u-Amuloni wayemazi u-Alima, ukuthi waye kade engomunye wabaphristi benkosi, futhi nokuthi kwakunguye owawakholwa amazwi ka-Abinadi futhi wabalekiswa wakhishwa phambi kwenkosi, ngakho-ke wayemthukuthelele; ngokuba wayengaphansi kwenkosi uLamani, nokho walisebenzisa igunya phezu kwabo, futhi wababekela imisebenzi, futhi wabeka izinduna zomsebenzi phezu kwabo.\n\n10 Futhi kwenzeka ukuthi zazinkulu kakhulu izinkathazo zabo kangangokuthi baqala bakhala kakhulu kuNkulunkulu.\n\n11 Futhi u-Amuloni wabayala ukuthi bakuyeke ukukhala kwabo; futhi wabeka abalindi phezu kwabo ukuthi bababheke, ukuze kuthi lowo otholakala ebiza uNkulunkulu abulawe.\n\n12 Futhi u-Alima kanye nabantu bakhe abawaphakamiselanga amazwi abo eNkosini uNkulunkulu wabo, kepha nempela bazithulula izinhliziyo zabo kuyo; futhi nempela yayiyazi imicabango yezinhliziyo zabo.\n\n13 Futhi kwenzeka ukuthi izwi leNkosi lafika kubo besezinkathazweni zabo, lithi: Phakamisani amakhanda enu futhi niduduzeke, ngokuba ngiyasazi isivumelwano enasenza kimi; futhi ngizovumelana nabantu bami futhi ngibakhulule baphume ebugqilini.\n\n14 Futhi phezu kwalokho ngizoyenza ibe lula imithwalo ebekwe phezu kwamahlombe enu, ngendlela yokuthi ngisho nani ngeke niyizwe emihlane yenu, ngisho nangesikhathi nisesekuthunjweni; futhi lokhu ngizokwenza ukuze nime njengofakazi bami emva kwalokhu, futhi nokuthi nazi ngeqiniso ukuthi mina, iNkosi uNkulunkulu, ngiyabahambela abantu bami ezinkathazweni zabo.\n\n15 Manje kwenzeka ukuthi imithwalo eyayibekwe phezu kuka-Alima nabafowabo yenziwa yabalula; yebo, iNkosi nempela yabaqinisa ukuze bakwazi ukuyithwala imithwalo yabo kalula, futhi nempela bazinikela ngokuthokoza kanye nangokubekezela kuyo yonke intando yeNkosi.\n\n16 Futhi kwenzeka ukuthi lwalulukhulu ukholo lwabo kanye nokubekezela kwabo kangangokuthi izwi leNkosi leza kubo futhi, lithi: Duduzekani, ngokuba kusasa ngizonikhulula niphume ebugqilini.\n\n17 Futhi yathi ku-Alima: Uzohamba phambi kwalaba bantu, futhi ngizohamba nawe futhi ngikhulule laba bantu baphume ebugqilini.\n\n18 Manje kwenzeka ukuthi u-Alima kanye nabantu bakhe ngesikhathi sasebusuku baqoqela imihlambi yabo ndawonye, futhi ngokunjalo nokusanhlamvu kwabo; yebo, ngisho isikhathi sonke sasebusuku babeqoqela ndawonye imihlambi yabo.\n\n19 Futhi ekuseni iNkosi yenza ukuthi kufike ubuthongo obunzulu kumaLamani, yebo, futhi nazo zonke izinduna zabo zomsebenzi zazisebuthongweni obukhulu.\n\n20 U-Alima kanye nabantu bakhe bemuka baya ehlane; ngesikhathi sebehambe ilanga lonke bagxumeka amatende abo esigodini, basibiza ngokuthi yisigodi sika-Alima, ngokuba wabahola endleleni yabo eya ehlane.\n\n21 Yebo, futhi kuso isigodi sika-Alima bathandaza ngokubonga kakhulu kuNkulunkulu ngokuba wayebe nesihawu kubo, futhi wenza lula imithwalo yabo, futhi wabakhulula baphuma ebugqilini; ngokuba babesebugqilini, futhi kwakungekho namunye owayengabakhulula ngaphandle kokuthi kube yiNkosi uNkulunkulu wabo.\n\n22 Futhi bambonga uNkulunkulu, yebo, bonke abesilisa babo nabo bonke abesifazane babo kanye nabo bonke abantwana babo ababekwazi ukukhuluma baphakamisa amazwi abo bedumisa uNkulunkulu wabo.\n\n23 Manje iNkosi yathi ku-Alima: Sheshisa uphume kanye nalaba bantu kulelizwe, ngokuba amaLamani asevukile futhi ayakulandela; ngakho-ke phuma kulelizwe futhi ngizowamisa amaLamani kuso lesi sigodi ukuze angasondeli ekuxosheni laba bantu.\n\n24 Futhi kwenzeka ukuthi bemuka baphuma esigodini, futhi bathatha uhambo lwabo baya ehlane.\n\n25 Futhi emva kokuthi kade besehlane izinsuku eziyishumi nambili bafika ezweni lakwaZarahemla; futhi inkosi uMosiya nempela nayo yabemukela ngenjabulo.\n\n", "mosiah 25": "[center][font_size=26]Isahluko 25[/font_size][/center]\n\n[i]Abozalo lukaMuleki abase Zarahemla baba ngamaNefi—Bafunda ngabantu ba-Alima kanye nabaZenifi—U-Alima ubhabhadisa uLimihi kanye nabo bonke abantu bakhe—UMosiya ugunyaza u-Alima ukuthi ahlele ibandla likaNkulunkulu. Cishe ngonyaka we 120 ngaphambi kokuzalwa kukaKristu.[/i]\n\n1 Manje inkosi uMosiya yenza ukuthi bonke abantu babuthane ndawonye.\n\n2 Manje babengebaningi kakhulu ababengabantwana baNefi, noma bengebaningi kakhulu labo ababengabozalo lukaNefi, njengoba kwakunjalo ngabantu baZarahemla, owayengowozalo lukaMuleki, kanye nalabo abeza naye ehlane.\n\n3 Futhi babengebaningi kakhulu ababengabantu baNefi kanye nababengabantu baZarahemla njengoba kwakunjalo ngabamaLamani; yebo, babengeyona ngisho inxenye enkulu kakhulu.\n\n4 Manje bonke abantu baNefi base bebuthene ndawonye, futhi ngokunjalo nabo bonke abantu baZarahemla, futhi babebuthene ndawonye bengamaqoqo amabili.\n\n5 Futhi kwenzeka ukuthi uMosiya nempela wayifunda, futhi wenza ukuthi ifundwe, imibhalo kaZenifi ifundelwe abantu bakhe; yebo, wayifunda imibhalo yabantu baZenifi, kusukela ngesikhathi beshiya ezweni lakwaZarahemla kuze kube bayabuya futhi.\n\n6 Futhi phezu kwalokho wafunda indaba ka-Alima kanye nabafowabo, kanye nazo zonke izinkathazo zabo, kusukela ngesikhathi beshiya ezweni lakwaZarahemla kuze kube yisikhathi bebuya futhi.\n\n7 Manje, ngesikhathi uMosiya esenze isiphetho sokufunda imibhalo, abantu bakhe ababehlala ezweni baba nokumangala kanye nokushaqeka.\n\n8 Ngokuba babengazi ukuthi bacabangeni; ngokuba ngesikhathi bebona labo ababekhululiwe baphuma ebugqilini bagcwala ukujabula okukhulu kakhulu.\n\n9 Futhi phezu kwalokho, ngesikhathi becabanga ngabafowabo ababebulewe ngamaLamani bagcwala usizi, futhi baze bakhipha ngisho izinyembezi eziningi zosizi.\n\n10 Futhi phezu kwalokho, ngesikhathi becabanga ngobuhle bukaNkulunkulu obuqonda ngqo kubantu, kanye namandla akhe ekukhululeni u-Alima kanye nabafowabo bephuma ezandleni zamaLamani kanye nasekuthunjweni, nempela baphakamisa amazwi abo futhi bambonga uNkulunkulu.\n\n11 Futhi phezu kwalokho, ngesikhathi becabanga ngamaLamani, ayengabafowabo, ngokona kwawo kanye nangesimo sawo esingcolile, bagcwala ubuhlungu nokudabuka ngokuphathelene nokuzuza kwemiphefumulo yawo.\n\n12 Futhi kwenzeka ukuthi labo ababengabantwana ba-Amuloni kanye nabafowabo, ababethathe amadodakazi amaLamani ukuwashada, abaphathekanga kahle ngendlela oyise ababeziphethe ngayo, futhi bona abazange besabizwa ngamagama oyise, ngakho-ke bazithathela igama likaNefi, ukuze babizwe ngabantwana baNefi futhi babalwe kanye nalabo ababebizwa ngokuthi bangamaNefi.\n\n13 Manje bonke abantu baZarahemla babalwa kanye namaNefi, futhi lokhu ngenxa yokuthi umbuso wawunganikezwanga muntu kodwa kulabo ababengabozalo lukaNefi.\n\n14 Manje kwenzeka ukuthi ngesikhathi uMosiya esenze isiphetho senkulumo kanye nokufundela abantu bakhe, waba nesifiso sokuthi u-Alima naye ngokunjalo akhulume kubantu.\n\n15 Futhi u-Alima nempela wakhuluma kubo, ngesikhathi bonke sebebuthene ndawonye amaqoqo amakhulu, futhi wahamba esuka kwelinye iqoqo eya kwelinye, eshumayela kubantu ukuphenduka nokholo eNkosini.\n\n16 Futhi nempela wabancenga abantu baLimihi kanye nabafowabo, bonke labo ababekhululiwe baphuma ebugqilini, ukuthi bakhumbule ukuthi kwakuyiNkosi eyabakhulula.\n\n17 Futhi kwenzeka ukuthi emva kokuthi u-Alima esebafundisile abantu izinto eziningi, futhi esenze isiphetho sokukhuluma nabo, inkosi uLimihi yaba nesifiso sokuthi ibhabhadiswe; futhi nabo bonke abantu bayo babanesifiso sokuthi nabo babhabhadiswe.\n\n18 Ngakho-ke, u-Alima nempela wahamba waya emanzini futhi nempela wababhabhadisa; yebo, wababhabhadisa ngendlela leyo enza ngayo kubafowabo emanzini kaMormoni; yebo, futhi ngobuningi balabo ababhabhadisayo nempela bangena ebandleni likaNkulunkulu; futhi lokhu kwakungenxa yokukholelwa kwabo emazwini ka-Alima.\n\n19 Futhi kwenzeka ukuthi inkosi uMosiya yanikeza u-Alima ukuthi akhe amabandla kulo lonke izwe lakwaZarahemla; futhi yamnika amandla okuthi abeke abaphristi kanye nabafundisi phezu kwawo wonke amabandla.\n\n20 Manje lokhu kwenziwa ngenxa yokuthi babebaningi kakhulu abantu kangangokuthi babengenakuphathwa ngumfundisi oyedwa; noma bonke bakwazi ukulizwa izwi likaNkulunkulu embuthanweni owodwa;\n\n21 Ngakho-ke nempela babuthana ndawonye amaqoqo ehlukene, bebizwa ngokuthi bangamabandla; ibandla nebandla linabaphristi balo kanye nabafundisi balo, futhi wonke umphristi eshumayela izwi njengoba lalinikeziwe kuye ngomlomo ka-Alima.\n\n22 Futhi ngalendlela, naphezu kokuthi kwakungamabandla amaningi bonke babeyibandla elilodwa, yebo, ngisho ibandla likaNkulunkulu; ngokuba kwakungekho lutho olwalushunyayelwa kuwo wonke amabandla ngaphandle kokuphenduka kanye nokholo kuNkulunkulu.\n\n23 Manje kwasekukhona amabandla ayisikhombisa ezweni lakwaZarahemla. Futhi kwenzeka ukuthi labo ababenesifiso sokubizwa ngegama likaKristu, noma likaNkulunkulu, bazihlanganisa namabandla kaNkulunkulu;\n\n24 Futhi babebizwa ngokuthi bangabantu baNkulunkulu. Futhi iNkosi nempela yawuthela uMoya wayo phezu kwabo, futhi babusiseka, futhi baphumelela ezweni.\n\n", "mosiah 26": "[center][font_size=26]Isahluko 26[/font_size][/center]\n\n[i]Amalungu amaningi eBandla aholelwa ekoneni ngabangakholwayo—U-Alima uthenjiswa ukuphila okuphakade—Labo abaphendukayo futhi babhabhadiswe bathola ukuthethelelwa—Amalungu eBandla asesonweni aphendukayo futhi avuma ku-Alima kanye naseNkosini ayothethelelwa; ngaphandle kwalokho, abayikubalwa kanye nabantu beBandla. Cishe ngonyaka we 120 kuya kowe 100 ngaphambi kokuzalwa kukaKristu.[/i]\n\n1 Manje kwenzeka ukuthi base bebaningi abesizukulwane esikhulayo ababengakwazi ukuwaqonda amazwi enkosi uBenjamini, besengabantwana abancane ngesikhathi ekhuluma kubantu bakhe; futhi babengakholwa ngamasiko oyise.\n\n2 Babengakholwa yilokho okwakushiwo mayelana nokuvuka kwabafileyo, noma bakholwe mayelana nokuza kukaKristu.\n\n3 Manje ngenxa yokungakholwa kwabo abakwazanga ukuliqonda izwi likaNkulunkulu; futhi izinhliziyo zabo zazilukhuni.\n\n4 Futhi abazange babhabhadiswe; noma bazihlanganise nebandla. Futhi babengabantu abehlukile ngokokholo lwabo, futhi bahlala benjalo njalo-njalo, ngisho besesimweni sabo sokunaka inyama kanye nesigcwele ukona; ngokuba abazange bayibize iNkosi uNkulunkulu wabo.\n\n5 Manje ekubuseni kukaMosiya babengeyona ngisho ingxenye enkulu njengabantu baNkulunkulu; kodwa ngenxa yemibango phakathi kwabazalwane bona banda kakhulu.\n\n6 Ngokuba kwenzeka ukuthi nempela babakhohlisa abaningi ngamazwi abo aluthayo, labo ababesebandleni, futhi nempela babenza ukuthi benze izono eziningi; ngakho-ke kwenzeka ukuthi kwadingeka ukuthi labo ababenze isono, ababesebandleni, baxwayiswe yibandla.\n\n7 Futhi kwenzeka ukuthi balethwa phambi kwabaphristi, futhi balethwa kubaphristi ngabafundisi; futhi abaphristi babaletha phambi kuka-Alima, owayengumphristi omkhulu.\n\n8 Manje inkosi uMosiya wayenikeze u-Alima igunya phezu kwebandla.\n\n9 Futhi kwenzeka ukuthi u-Alima akazanga mayelana nabo; kodwa kwakukhona ofakazi abaningi ngokumelene nabo; yebo, abantu bema bafakaza ngobubi babo obuningi.\n\n10 Manje kwakungakaze kube khona into enje eyenzeka ebandleni ngaphambili; ngakho-ke u-Alima wakhathazeka emoyeni wakhe, futhi wenza ukuthi balethwe phambi kwenkosi.\n\n11 Futhi wathi enkosini: Bheka, naba abaningi esibalethe phambi kwakho, ababekwe icala ngabazalwane babo; yebo, futhi babanjwe benza ububi obunhlobonhlobo. Futhi abaphenduki ebubini babo; ngakho-ke sibalethe phambi kwakho, ukuze ubehlulele njengokwamacala abo.\n\n12 Kodwa inkosi uMosiya yathi ku-Alima: Bheka, angizukubehlulela; ngakho-ke ngibanikela ezandleni zakho ukuze behlulelwe.\n\n13 Manje umoya ka-Alima waphinda wakhathazeka; wahamba futhi wayobuza eNkosini ukuthi kufanele enzeni mayelana naloludaba, ngokuba wayesaba ukuthi angase enze okungalungile emehlweni kaNkulunkulu.\n\n14 Futhi kwenzeka ukuthi emva kokuthi esethandaze ngokushisekela okukhulu kuNkulunkulu, izwi leNkosi lafika kuye, lithi:\n\n15 Ubusisiwe, Alima, futhi babusisiwe labo ababhabhadiswa emanzini kaMormoni. Ubusisiwe ngenxa yokholo lwakho olukhulu emazwini wodwa nje enceku yami u-Abinadi.\n\n16 Futhi babusisiwe labo ngenxa yokholo lwabo olukhulu emazwini wodwa nje owawakhuluma kubo.\n\n17 Futhi ubusisiwe ngokuba umise ibandla phakathi kwalaba bantu; futhi bayomiswa, futhi bayokuba ngabantu bami.\n\n18 Yebo, babusisiwe labantu abanesifiso sokuthi baziwe ngegama lami; ngokuba bayobizwa ngegama lami; futhi bangabami.\n\n19 Futhi ngenxa yokuthi ubuze kimi mayelana nomoni, ubusisiwe.\n\n20 Uyinceku yami; futhi ngenza isivumelwano nawe sokuthi uyoba nokuphila okuphakade; futhi uyongisebenzela futhi uhambe egameni lami, futhi uyoqoqela ndawonye izimvu zami.\n\n21 Futhi lowo oyokuzwa izwi lami uyoba yimvu yami; futhi uyomemukela ebandleni, futhi nami ngokunjalo ngiyomemukela.\n\n22 Ngokuba bheka, leli yibandla lami; lowo obhabhadiswayo uyobhabhadiselwa ekuphendukeni. Futhi lowo omamukelayo uyokholwa egameni lami; futhi ngiyomthethelela ngomusa.\n\n23 Ngokuba yimi othwala izono zomhlaba; ngokuba yimi obadalile; futhi yimi omnikezayo lowo okholwayo kuze kube sekugcineni indawo esandleni sami sokunene.\n\n24 Ngokuba bheka, babizwa ngegama lami; futhi uma bengazi bayovuswa, futhi bayokuba nendawo yaphakade esandleni sami sokunene.\n\n25 Futhi kuyokwenzeka ukuthi ngesikhathi icilongo lesibili likhala ngaleso sikhathi labo abangazange bangazi bayovuswa futhi bayokuma phambi kwami.\n\n26 Futhi ngaleso sikhathi bayokwazi ukuthi ngiyiNkosi uNkulunkulu wabo, nginguMkhululi wabo; kodwa bona bakhetha ukungakhululwa.\n\n27 Futhi ngaleso sikhathi ngiyovuma kubo ukuthi angikaze ngibazi; futhi bayohamba baye emlilweni ongapheliyo olungiselelwe udeveli kanye nezingelosi zakhe.\n\n28 Ngakho-ke ngithi kuwe, ongenakulizwa izwi lami, nguye kanye lowo ongayikumamukela ebandleni lami, ngokuba lowo angiyikumamukela ngosuku lokugcina.\n\n29 Ngakho-ke ngithi kuwe, Hamba; futhi lowo owonayo ngokumelene nami, uyomehlulela njengokwezono zakhe azenzileyo; futhi uma ezivuma izono zakhe phambi kwakho nami, futhi aphenduke ngeqiniso enhliziyweni yakhe, uyomthethelela, futhi nami ngokunjalo ngiyomthethelela.\n\n30 Yebo, futhi kangangoba abantu bami bephenduka ngiyobathethelela eziphambekweni zabo ngokumelene nami.\n\n31 Futhi phezu kwalokho niyothethelelana omunye nomunye iziphambeko zakhe; ngokuba ngiqinisile ngithi kuwe, lowo ongamxoleli umakhelwane wakhe ngeziphambeko zakhe ngesikhathi ethi uyaphenduka, lowo uzilethele ukubekwa icala.\n\n32 Manje ngithi kuwe, Hamba; lowo ongenakuphenduka ezonweni zakhe lowo akayikubalwa kanye nabantu bami; futhi lokhu kuyogcinwa kusukela kulesi sikhathi kuya phambili.\n\n33 Futhi kwenzeka ngesikhathi u-Alima esewazwile lamazwi wawabhala phansi ukuze abe nawo, ukuze ehlulele abantu bebandla njengokwemiyalo kaNkulunkulu.\n\n34 Futhi kwenzeka ukuthi u-Alima wahamba futhi wabehlulela labo ababebanjwe benza ububi, njengokwezwi leNkosi.\n\n35 Futhi labo abaphendukayo ezonweni zabo futhi bezivuma, nempela wababala kanye nabantu bebandla;\n\n36 Futhi labo abangazivumanga izono zabo futhi bangaphenduka ebubini babo, ababalwanga kanye nabantu bebandla, futhi amagama abo asulwa.\n\n37 Futhi kwenzeka ukuthi u-Alima nempela waziqondisa zonke izindaba zebandla; futhi baqala futhi ukuthi babe nokuthula futhi baphumelela kakhulu ngezindaba zebandla, behamba ngokuqaphela phambi kukaNkulunkulu, bemukela abaningi, futhi bebhabhadisa abaningi.\n\n38 Manje zonke lezi zinto nempela u-Alima kanye nalabo ayesebenza nabo ababengamele ibandla bazenza, behamba ngayo yonke inkuthalo, befundisa izwi likaNkulunkulu kuzo zonke izinto, behlupheka ngalo lonke uhlobo lwezinkathazo, behlushwa yibo bonke labo ababengesibona abebandla likaNkulunkulu.\n\n39 Futhi nempela babaxwayisa abazalwane babo; futhi nabo ngokunjalo baxwayiswa, wonke umuntu ngezwi likaNkulunkulu, ngokwezono zakhe, noma ngokwezono lezo ayezenzile, beyalwe nguNkulunkulu ukuthi bathandaze bangaphezi, futhi babonge kuzo zonke izinto.\n\n", "mosiah 27": "[center][font_size=26]Isahluko 27[/font_size][/center]\n\n[i]UMosiya uyakwenqabela ukuhlushwa futhi uyala ukuthi kubekhona ukulingana—U-Alima omncane kanye namadodana amane kaMosiya bafuna ukuchitha iBandla—Ingelosi iyaqhamuka futhi ibayala ukuthi bayiyeke indlela yabo yobubi—U-Alima ushaywa ngokuba yisimungulu—Bonke abantu kufanele bazalwe kabusha ukuze bazuze insindiso—U-Alima kanye namadodana kaMosiya bamemezela izindaba ezimnandi. Cishe ngonyaka we 100 kuya kowama 92 ngaphambi kokuzalwa kukaKristu.[/i]\n\n1 Manje kenzeka ukuthi ukuhlushwa okwathwaliswa ibandla ngabangakholwa kwaba kukhulu kakhulu kangangokuthi ibandla laqala lavungama, futhi lakhononda kubaholi balo mayelana naloludaba; futhi nempela bakhononda ku-Alima. Futhi u-Alima walubeka udaba phambi kwenkosi yabo, uMosiya. Futhi uMosiya wabonisana nabaphristi bakhe.\n\n2 Futhi kwenzeka ukuthi inkosi uMosiya yathumela isimemezelo kulo lonke izwe jikelele ukuthi kungabi bikho muntu ongakholwayo ozohlupha noma ngubani walabo abangabebandla likaNkulunkulu.\n\n3 Futhi kwaba khona umthetho oqinile kuwo wonke amabandla jikelele wokuthi kungabi bikho ukuhlushwa phakathi kwabo, nokuthi kufanele kube khona ukulingana phakathi kwabo bonke abantu;\n\n4 Nokuthi bangavumeli ukuzikhukhumeza nokuqhosha kuphazamise ukuthula kwabo; nokuthi wonke umuntu makamazise umakhelwane wakhe njengaye, basebenze ngezandla zabo uqobo ukuzondla bona.\n\n5 Yebo, futhi bonke abaphristi kanye nabafundisi babo kufanele basebenze ngezandla zabo uqobo ukuze bazondle bona, ngaso sonke isikhathi ngaphandle kokuthi uma begula, noma bedinga kakhulu; futhi ngokwenza lezi zinto, nempela bagcwaliswa ngomusa kaNkulunkulu.\n\n6 Futhi kwaqala ukuthi kube khona futhi ukuthula okukhulu ezweni; futhi abantu baqala ukuthi babe baningi kakhulu, futhi baqala ukuhlakazeka ndawozonke phezu kobuso bezwe, yebo, enyakatho kanye naseningizimu, empumalanga kanye nasentshonalanga, bakha amadolobha amakhulu kanye namadolobhana kuwo wonke amagumbi amane ezwe.\n\n7 Futhi iNkosi nempela yabavakashela futhi yabaphumelelisa, futhi baba baningi futhi baba ngabantu abanothile.\n\n8 Manje amadodana kaMosiya ayebalwa kanye nalabo abangakholwayo; futhi ngokunjalo nomunye wamadodana ka-Alima wayebalwa kanye nabo, ebizwa ngo-Alima, ngegama likayise; nokho, waba yindoda ekhohlakele kakhulu futhi ekhonza izithixo. Futhi wayeyindoda yamazwi amaningi, futhi nempela wakhuluma ukuthopha okuningi kubantu; ngakho-ke wahola abaningi abantu ukuthi benze ngendlela yobubi bakhe.\n\n9 Futhi waba ngesikhulu isithiyo ekuthuthukeni kwebandla likaNkulunkulu; entshontsha izinhliziyo zabantu; ebanga ukungezwani okukhulu phakathi kwabantu; enikeza ithuba isitha sikaNkulunkulu ukuthi sisebenzise amandla aso phezu kwabo.\n\n10 Manje kwenzeka ukuthi ngesikhathi esahamba ezulazula echitha ibandla likaNkulunkulu, ngokuba nempela wayehamba ngasese ezulazula kanye namadodana kaMosiya efuna ukuchitha ibandla, futhi edukisa abantu beNkosi, ngokuphikisana nemiyalelo kaNkulunkulu, ngisho nenkosi—\n\n11 Futhi njengoba ngithe kini, njengoba babehamba bezulazula bevukela uNkulunkulu, bheka, ingelosi yeNkosi yavela kubo; futhi yehla sengathi yayisefwini; futhi yakhuluma sengathi kwakungezwi lokuduma kwezulu, elenza ukuba phansi kuzamazame lapho babemi khona;\n\n12 Futhi kwaba kukhulu kakhulu ukwethuka kwabo, kangangokuthi bawela phansi, futhi abazange bawaqonde lawo mazwi eyawakhuluma kubo.\n\n13 Nokho yaphinda yamemeza, ithi: Alima, vuka futhi uze phambili, ngokuba kungani uhlupha ibandla likaNkulunkulu na? Ngokuba iNkosi ithe: Leli yibandla lami, futhi ngiyolimisa; futhi akukho nto eyolichitha, ngaphandle kokuthi kube yiziphambeko zabantu bami.\n\n14 Futhi phezu kwalokho, ingelosi yathi: Bheka, iNkosi iyizwile imithandazo yabantu bayo, futhi ngokunjalo nemithandazo yenceku yayo, u-Alima, onguyihlo; ngokuba uthandaze ngokholo olukhulu mayelana nawe ukuthi ulethwe olwazini lweqiniso; ngakho-ke, ngalesi sizathu ngize ukuzokukholwisa ngamandla kanye negunya likaNkulunkulu, ukuze imithandazo yezinceku zakhe iphenduleke ngokokholo lwabo.\n\n15 Manje bheka, ungawangabaza yini amandla kaNkulunkulu na? Ngokuba bheka, ngabe izwi lami alizamazamisi phansi yini na? Futhi phezu kwalokho awungiboni yini phambi kwakho na? Futhi ngithunyiwe ngivela kuNkulunkulu.\n\n16 Manje ngithi kuwe: Hamba, futhi ukhumbule ubugqili boyihlo ezweni lakwaHelamu, kanye nasezweni lakwaNefi; futhi ukhumbule ukuthi zinkulu kangakanani izinto abenzela zona; ngokuba babesekuthunjweni, futhi ubakhululile. Manje ngithi kuwe, Alima, hamba ngendlela yakho, futhi ungaphinde ufune ukubhubhisa ibandla futhi, ukuze imithandazo yabo iphendulwe, futhi lokhu ngisho noma ngabe wena ngokwakho uzofuna ukuthi ulahlwe.\n\n17 Manje kwenzeka ukuthi lawa kwakungamazwi okugcina ingelosi eyawakhuluma ku-Alima, futhi yemuka.\n\n18 Manje u-Alima kanye nalabo ayenabo baphinda bawela phansi; ngokuba kwaba kukhulu ukwethuka kwabo; ngokuba ngawabo amehlo uqobo babebone ingelosi yeNkosi; futhi izwi layo lalinjengokuduma kwezulu, elazamazamisa phansi; futhi bazi ukuthi kwakungekho lutho ngaphandle kwamandla kaNkulunkulu ayengazamazamisa phansi futhi enze kuzamazame sengathi kwakuzohlukana phakathi.\n\n19 Manje ukwethuka kuka-Alima kwaba kukhulu kakhulu kangangokuthi waphenduka isimungulu, kangangokuthi akakwazanga ukuvula umlomo wakhe; yebo, futhi waba buthakathaka, ngendlela yokuthi akakwazanga ngisho nokunyakazisa izandla zakhe; ngakho-ke wathathwa yilabo ayenabo, futhi wathwalwa engumthothongo, waze wayobekwa phambi kukayise.\n\n20 Futhi balanda kuyise konke okwakwenzekile kubo; futhi uyise wathokoza, ngokuba wayazi ukuthi kwakungamandla kaNkulunkulu.\n\n21 Futhi wenza ukuthi isixuku sibuthane ndawonye ukuze sibone ukuthi iNkosi iyenzeleni indodana yakhe, futhi ngokunjalo nalabo ababenayo.\n\n22 Futhi wenza ukuthi abaphristi babuthane ndawonye; futhi baqala ukuzila ukudla, kanye nokuthandaza eNkosini uNkulunkulu wabo ukuthi ivule umlomo ka-Alima, ukuze akhulume, futhi ngokunjalo nokuthi amalunga akhe athole amandla awo—ukuze amehlo abantu avuleke ukuthi babone futhi bazi ngobuhle kanye nenkazimulo kaNkulunkulu.\n\n23 Futhi kwenzeka emva kokuthi sebezile ukudla futhi bathandaza isikhathi esiyizinsuku ezimbili kanye nobusuku obubili, amalunga ka-Alima athola amandla awo, futhi wasukuma futhi waqala ukukhuluma kubo, ebancenga ukuthi baduduzeke:\n\n24 Ngokuba, wathi, sengiphendukile ezonweni zami, futhi sengikhululwe yiNkosi; bhekani sengizelwe ngokukaMoya.\n\n25 Futhi iNkosi ithe kimi: Ungamangali ukuthi bonke abantu, yebo, abesilisa nabesifazane, izizwe zonke, imindeni, izilimi kanye nabantu, kufanele bazalwe kabusha; yebo, bazalwe ngokukaNkulunkulu, bashintshe esimweni sabo sokunaka inyama nesokuwa, babe sesimweni sokulunga, bakhululwe nguNkulunkulu, babe ngamadodana namadodakazi akhe.\n\n26 Futhi ngalendlela baba yizidalwa ezintsha; futhi ngaphandle kokuthi benze lokhu, abanakukwazi noma ngayiphi indlela ukuthi badle ifa lombuso kaNkulunkulu.\n\n27 Ngithi kini, ngaphandle kokuthi kube njalo, kufanele balahlwe; futhi lokhu ngiyakwazi, ngenxa yokuthi ngicishe ngalahlwa.\n\n28 Nokho, emva kokudlula ekuhlupheni okukhulu, sengicishe ngaphenduka sengizofa, iNkosi enesihawu ibone kufanele ukuthi ingihlwithe ngiphume ekusheni kwaphakade, futhi sengizelwe ngokukaNkulunkulu.\n\n29 Umphefumulo wami ukhululiwe enyongweni ebabayo nasezibophweni zobubi. Ngangisemhhumeni omnyama bhuqe; kodwa manje sengibona ukukhanya okumangalisayo kukaNkulunkulu. Umphefumulo wami wawonakele ngenhlupheko yaphakade; kodwa ngihlwithiwe, futhi umphefumulo wami awusenabuhlungu.\n\n30 Ngamenqaba uMkhululi wami, futhi ngakuphika nalokho okwakukhulunywe ngobaba bethu; kodwa manje ukuze babone ukuthi uzofika, futhi nokuthi uyazikhumbula zonke izidalwa azibumbile, uyoziveza kubo bonke.\n\n31 Yebo, wonke amadolo ayokhothama, futhi zonke izilimi ziyovuma phambi kwakhe. Yebo, ngisho nangosuku lokugcina, ngesikhathi bonke abantu beyokuma ukuthi behlulelwe nguye, ngaleso sikhathi bayovuma ukuthi yena unguNkulunkulu; ngaleso sikhathi bayovuma, labo abangakholwa kuNkulunkulu emhlabeni, ukuthi ukwahlulela kwesijeziso saphakade kulungile kubo; futhi bayothuthumela, baqhaqhazele, futhi bashwabane phansi kokubona kweso lakhe elibona konke.\n\n32 Manje kwenzeka ukuthi u-Alima waqala kusukela ngalesi sikhathi kuya phambili ukuthi afundise abantu, kanye nalabo ababe no-Alima ngesikhathi ingelosi iqhamuka kubo, behamba bezungeza ezweni lonke, bazisa bonke abantu izinto ababezizwile futhi bezibonile, futhi beshumayela izwi likaNkulunkulu ekuhluphekeni okukhulu, behlushwa kakhulu yilabo ababengakholwa, beshaywa ngabaningi babo.\n\n33 Kodwa naphezu kwakho konke lokhu, nempela banika induduzo enkulu ebandleni, befakaza ngokholo lwabo, futhi bebanxusa ngokubekezela kanye nangokuhlupheka okukhulu ukuthi bagcine imiyalelo kaNkulunkulu.\n\n34 Futhi abane babo kwakungamadodana kaMosiya; futhi amagama abo kwakungo-Amoni, no-Aroni, no-Omineri kanye noHimini; lawa kwakungamagama amadodana kaMosiya.\n\n35 Futhi bahamba baliqeda lonke izwe lakwaZarahemla, futhi naphakathi kwabo bonke abantu ababengaphansi kokubuswa yinkosi uMosiya, ngokuzikhandla bezama ukulungisa konke ukonakala ababekwenzile ebandleni, bevuma zonke izono zabo, futhi bememezela zonke izinto ababezibonile, futhi bechaza iziphrofetho kanye nemibhalo engcwele kubo bonke ababenesifiso sokuzizwa.\n\n36 Futhi ngalendlela baba ngabasetshenziswa nguNkulunkulu ekuletheni abaningi olwazini lweqiniso, yebo, olwazini loMkhululi wabo.\n\n37 Futhi babusiswe kangakanani! Ngokuba nempela bakumemezela ukuthula; bazimemezela izindaba ezimnandi zobuhle; futhi bamemezela ebantwini ukuthi iNkosi iyabusa.\n\n", "mosiah 28": "[center][font_size=26]Isahluko 28[/font_size][/center]\n\n[i]Amadodana kaMosiya ayahamba ayoshumayela kumaLamani—UMosiya usebenzisa amatshe amabili ababoni, ukuze ahumusha izingcwephe zamaJarede. Cishe ngonyaka wama 92 ngaphambi kokuzalwa kukaKristu.[/i]\n\n1 Manje kwenzeka ukuthi emva kokuthi amadodana kaMosiya esezenzile zonke lezi zinto, athatha idlanzana elincane kanye nawo abuyela kuyise, inkosi, futhi enesifisosokuthi awavumele ukuthi, wona kanye nalabo ayebakhethile, bahambe bakhuphukele ezweni lakwaNefi ukuze bayoshumayela izinto ababezizwile, futhi nokuthi bayokwabelana ngezwi likaNkulunkulu nabafowabo, amaLamani—\n\n2 Ukuze mhlawumbe babalethe olwazini lweNkosi uNkulunkulu wabo, futhi babakholwise ngobubi boyise; futhi nokuthi mhlawumbe babelaphe enzondweni yabo kumaNefi, ukuze nabo benziwe bajabule eNkosini uNkulunkulu wabo, ukuze babe nobungani komunye nomunye, kanye nokuthi kungabe kusaba khona mibango nanini kulo lonke izwe iNkosi uNkulunkulu wabo ebanike lona.\n\n3 Manje babenesifiso sokuthi insindiso imenyezelwe kuzo zonke izidalwa, ngokuba abakwazanga ukukumela ukuthi namuphi umphefumulo womuntu ulahleke; yebo, ngisho nemicabango nje yokuthi namuphi umphefumulo ufanele uzwe ubuhlungu obungapheliyo kwabenza ukuthi bathuthumele futhi baqhaqhazele.\n\n4 Futhi uMoya weNkosi nempela wasebenza ngalendlela kubo, ngokuba babeyizoni ezimbi kakhulu. Futhi iNkosi yabona kufanele ngomusa wayo ongapheliyo ukuthi ibasindise; nokho bezwa obukhulu ubuhlungu emphefumulweni ngenxa yobubi babo, behluphekile kakhulu futhi besaba ukuthi babezolahlwa inguphakade.\n\n5 Futhi kwenzeka ukuthi nempela bamncenga uyise izinsuku eziningi ukuthi bahambe bakhuphukele ezweni lakwaNefi.\n\n6 Futhi inkosi uMosiya yahamba futhi yayobuza eNkosini ukuthi iwavumele yini amadodana ayo ahambe akhuphukele phakathi kwamaLamani ukuthi ayoshumayela izwi.\n\n7 Futhi iNkosi yathi kuMosiya: Bavumele bahambe bakhuphuke, ngokuba baningi abayokholelwa emazwini abo, futhi bayoba nokuphila okuphakade; futhi ngiyowakhulula amadodana akho aphume ezandleni zamaLamani.\n\n8 Futhi kwenzeka ukuthi uMosiya wabavumela ukuthi bahambe futhi benze njengokwesicelo sabo.\n\n9 Futhi bathatha uhambo lwabo baya ehlane ukuthi bahambe bakhuphuke bayoshumayela izwi phakathi kwamaLamani; futhi ngizonikeza indaba ngezenzo zabo emva kwalokhu.\n\n10 Manje inkosi uMosiya yayingenamuntu wokuthi imnike umbuso, ngokuba kwakungekho namunye wamadodana ayo owayevuma ukuthatha umbuso.\n\n11 Ngakho-ke wathatha imibhalo eyayiqoshwe ezingcwepheni zethusi, futhi ngokunjalo nasezingcwepheni zikaNefi, kanye nazo zonke izinto ayezigcinile futhi ezilondolozile njengokwemiyalelo kaNkulunkulu, emva kokuthi eseyihumushile wenza ukuthi imibhalo ibhalwe leyo eyayisezingcwepheni zegolide ezazitholwe ngabantu baLimihi, ezazilethwe kuye ngesandla sikaLimihi;\n\n12 Futhi lokhu wakwenza ngenxa yentshisekelo enkulu yabantu bakhe; ngokuba babenesifiso esingenakulinganiswa sokuthi bazi mayelana nalabo bantu ababebhujisiwe.\n\n13 Manje wazihumusha ngokusebenzisa lawo matshe amabili ayeboshelwe onqenqemeni lohlaka.\n\n14 Manje lezi zinto zazilungiswe kusukela ekuqaleni, futhi zazidlulisiwe zehla izizukulwane ngezizukulwane, ngenhloso yokuhumusha izilimi;\n\n15 Futhi zazigciniwe futhi zalondolozwa ngesandla seNkosi, ukuze ivezele zonke izidalwa eziyothatha izwe ububi kanye nezinengiso zabantu bayo;\n\n16 Futhi lowo onalezi zinto ubizwa ngokuthi ngumboni, ngendlela yesikhathi sakudala.\n\n17 Manje emva kokuthi uMosiya eseqedile ukuhumusha lemibhalo, bheka, yanika indaba ngabantu ababebhujisiwe, kusukela ngesikhathi ababhujiswa ngaso kuya emuva ekwakhiweni kombhoshongo omkhulu, ngesikhathi iNkosi iphambanisa ulimi lwabantu futhi behlakazwa ndawo zonke phezu kobuso bonke besifunda, yebo, futhi ngisho kusukela ngaleso sikhathi kuya emuva kuze kube sekudalweni kuka-Adamu.\n\n18 Manje lendaba nempela yenza abantu baMosiya ukuthi bakhale kakhulu, yebo, babegcwele usizi; nokho yabanika ulwazi oluningi, okwathi ngalo bajabula.\n\n19 Futhi lendaba iyobhalwa emva kwalokhu; ngokuba bheka, kuhle ukuthi bonke abantu bazazi izinto ezibhalwe kulendaba.\n\n20 Manje, njengoba ngishilo kini, ukuthi emva kokuthi inkosi uMosiya isizenzile lezi zinto, yathatha izingcwephe zethusi, kanye nazo zonke izinto eyayizigcinile, futhi yazinikeza u-Alima, owayeyindodana ka-Alima; yebo, yonke imibhalo, futhi ngokunjalo nezihumushi, futhi yazinikeza yena, futhi yamyala ukuthi azigcine futhi azilondoloze, futhi phezu kwalokho agcine nombhalo wabantu, azidlulise zehle kusukela esizukulwaneni kuya kwesinye, ngisho nanjengoba zazidlulisiwe kwehla kusukela ngesikhathi uLehi eshiya eJerusalema.\n\n", "mosiah 29": "[center][font_size=26]Isahluko 29[/font_size][/center]\n\n[i]UMosiya uphakamisa ukuthi kukhethwe abahluleli esikhundleni senkosi—Amakhosi angalungile aholela abantu bawo esonweni—U-Alima omncane ukhethwa ukuthi abe ngumahluleli omkhulu ngezwi labantu—Phezu kwalokho ungumphristi omkhulu eBandleni lonke—U-Alima oMdala kanye noMosiya bayafa. Cishe ngonyaka wama 92 kuya kowama 91 ngaphambi kokuzalwa kukaKristu.[/i]\n\n1 Manje emva kokuthi uMosiya esekwenzile lokhu wathumela kulo lonke izwe, kubo bonke abantu, enesifiso sokwazi intando yabo mayelana nokuthi ngubani owayezoba yinkosi yabo.\n\n2 Futhi kwenzeka ukuthi izwi labantu lafika, lithi: Sinesifiso sokuthi u-Aroni indodana yakho ibe yinkosi yethu kanye nombusi wethu.\n\n3 Manje u-Aroni wayehambile wakhuphukela ezweni lakwaNefi, ngakho-ke inkosi ayikwazanga ukunikeza umbuso kuye; futhi naye u-Aroni akawemukelanga umbuso; futhi akubanga bikho namunye emadodaneni kaMosiya owayezimisele ukuthatha umbuso.\n\n4 Ngakho-ke inkosi uMosiya yaphinda yathumela kubantu; yebo, yathumela ngisho nangezwi elibhaliwe kubantu. Futhi lawa ngamazwi ayebhaliwe, ethi:\n\n5 Bhekani, O nina bantu bami, noma bafowethu, ngokuba nginithatha kanjalo, ngifisa ukuthi nisicabange isimo enibizelwe ukuthi nisicabange—ngokuba ninesifiso sokuthi nibe nenkosi.\n\n6 Manje ngimemezela kini ukuthi lowo okunguye onelungelo lombuso wenqabile, futhi angeke awuthathe umbuso.\n\n7 Manje uma kungaba khona omunye ongabekwa esikhundleni sakhe, bhekani ngesaba ukuthi kuyovuka imibango phakathi kwenu. Futhi ngubani owaziyo kumbe indodana yami, umbuso okufanele kube ngowayo, iyoshintsha ithukuthele futhi idonsele kude inxenye yalaba bantu beze kuyo, okuyodala izimpi kanye nemibango phakathi kwenu, okuyokuba yisizathu sokuchitha igazi eliningi kanye nokuphendukezela indlela yeNkosi, yebo, futhi kubhubhise imiphefumulo yabaningi abantu.\n\n8 Manje ngithi kini masihlakaniphe futhi sicabange ngalezi zinto, ngokuba asinalo ilungelo lokubulala indodana yami, futhi akufanele sibe nelungelo noma liphi lokuthi sibulale omunye uma engabekwa esikhundleni sayo.\n\n9 Futhi uma indodana yami ingaphinda ibuyele ekuziqhenyeni kwayo kanye nasezintweni eziyize iyozihoxisa izinto eyazisho, futhi bese ifuna ilungelo layo lombuso, lokho okuyoyenza futhi ngokunjalo nalaba bantu ukuthi benze izono eziningi.\n\n10 Manje masihlakaniphe futhi sibheke phambili kulezi zinto, futhi senze lokho okuzokwenza ukuthula kwalaba bantu.\n\n11 Ngakho-ke ngizokuba yinkosi yenu insalela yezinsuku zami; nokho, masibeke abahluleli, ukuthi behlulele laba bantu ngokomthetho wethu; futhi sizozihlela kabusha izindaba zalaba bantu, ngokuba sizobeka abantu abahlakaniphile ukuthi babe ngabahluleli, abazokwahlulela laba bantu ngokwemiyalelo kaNkulunkulu.\n\n12 Manje kungcono ukuthi umuntu ehlulelwe ngokukaNkulunkulu kunokuthi kube ngokomuntu, ngokuba izahlulelo zikaNkulunkulu zihlale zilungile njalo, kodwa izahlulelo zomuntu azihlali zilungile njalo.\n\n13 Ngakho-ke, uma bekungenzeka ukuthi nibe namadoda alungile ukuthi abe ngamakhosi enu, ayomisa imithetho kaNkulunkulu, futhi ehlulele laba bantu ngokwemiyalelo yakhe, yebo, uma beningakwazi ukuthi nibe namadoda abe ngamakhosi enu angenza ngisho njengoba ubaba uBenjamini abenzela laba bantu—ngithi kini, uma lokhu bekungase kuhlale kunjalo bekuyokuba kuhle ukuthi nibe namakhosi ukuthi abuse phezu kwenu njalo-njalo.\n\n14 Futhi ngisho nami uqobo lwami ngisebenzile ngawo wonke amandla kanye nezikhwepha enginazo, ukuthi nginifundise imiyalelo kaNkulunkulu, futhi ngakhe ukuthula kulo lonke izwe, ukuze kungabi bikho zimpi namibango, nakweba, nakuphanga, nakubulala, noma nanoma hlobo luni lobubi;\n\n15 Futhi lowo owenze ububi, ngimjezisile njengokwecala lelo alenzile, ngokomthetho lowo esinikezwe wona ngobaba bethu.\n\n16 Manje ngithi kini, ngenxa yokuthi bonke abantu abalunganga akukuhle ukuthi nibe nenkosi noma amakhosi ukuthi abuse phezu kwenu.\n\n17 Ngokuba bhekani, buningi kangakanani ububi inkosi embi eyodwa eyenza ukuthi benziwe, yebo, futhi kukhulu kangakanani ukubhujiswa!\n\n18 Yebo, khumbulani inkosi uNowa, ububi bayo kanye nezinengiso zayo, futhi ngokunjalo nobubi kanye nezinengiso zabantu bayo. Bhekani kukhulu kangakanani ukubhujiswa okwafika phezu kwabo; futhi phezu kwalokho ngenxa yobubi babo balethwa ekuthunjweni.\n\n19 Futhi ukuba kwakungekhona ukuthi kwakungenxa yokulanyulelwa nguMenzi wabo onokuhlakanipha konke, futhi lokhu ngenxa yokuphenduka kwabo kweqiniso, kwakufanele basale ngokungenakuvinjelwa ebugqilini kuze kube manje.\n\n20 Kodwa bhekani, nempela wabakhulula ngenxa yokuthi bazithoba phambi kwakhe; futhi ngenxa yokuthi bakhala kakhulu kuye nempela wabakhulula wabakhipha ebugqilini; futhi iNkosi isebenza kanjalo ngamandla ayo kuzo zonke izimo phakathi kwabantwana babantu, yelula isandla somusa kulabo ababeka ithemba labo kuyo.\n\n21 Futhi bhekani, manje ngithi kini, aninakuyisusa esihlalweni inkosi enobubi ngaphandle kokuthi kube khona umbango omkhulu, kanye nokuchitheka kwegazi eliningi.\n\n22 Ngokuba bhekani, inabangani bayo ebubini, futhi igcina abalindi bayo eduze kwayo; futhi idabula imithetho yalabo ababuse ngokulunga phambi kwayo; futhi inyathela ngaphansi kwezinyawo zayo imiyalelo kaNkulunkulu;\n\n23 Imisa imithetho, iyithumele kubantu bayo, yebo, imithetho ehambisana nenkohlakalo yayo uqobo; futhi lowo ongayilaleli imithetho yayo yenza ukuthi abulawe; futhi labo abayivukelayo izothumela amabutho ayo kubo ukuthi ayolwa, futhi uma kungenzeka izobabulala; futhi inkosi engalungile iziphendukezela kanjalo-ke izindlela zakho konke ukulunga.\n\n24 Manje bhekani ngithi kini, akukuhle ukuthi izinengiso ezinjena zize phezu kwenu.\n\n25 Ngakho-ke, khethani ngezwi lalabantu, abehluleli, ukuze nahlulelwe ngokwemithetho leyo eninikwe yona ngobaba bethu, elungile, futhi ababenikezwe yona ngesandla seNkosi.\n\n26 Manje akujwayelekile ukuthi izwi labantu lifise nanoma yini engahambisani nalokho okulungile; kodwa kujwayelekile ukuthi inxenye encane yabantu ifise lokho okungalungile; ngakho-ke lokhu kuyofanele nikuqaphele futhi nikwenze umthetho wenu—ukuthi nenze umsebenzi wenu ngezwi labantu.\n\n27 Futhi uma isikhathi sesifika lapho izwi labantu likhetha ububi, ngaleso sikhathi kuzoba yisikhathi lapho izahlulelo zikaNkulunkulu zizofika phezu kwenu; yebo, kuzokuba yisikhathi lapho ezonivakashela ngokubhujiswa okukhulu ngisho nanjengoba kuze kube manje elivakashele lelizwe.\n\n28 Manje uma ninabehluleli, futhi benganehluleli ngokomthetho lowo obekiwe, ningenza ukuthi behlulelwe ngumahluleli omkhulu.\n\n29 Uma abehluleli benu abakhulu bengahluleli ngezahlulelo ezilungile, niyokwenza ukuthi isibalo esincane sabehluleli benu abancane bahlangane ndawonye, futhi bayokwahlulela abehluleli benu abakhulu, ngokwezwi labantu.\n\n30 Futhi ngiyaniyala ukuthi nenze lezi zinto ngokwesaba iNkosi; futhi ngiyaniyala ukuthi nizenze lezi zinto, futhi nokuthi ningabi nankosi; ukuze kuthi uma laba bantu benza izono kanye nobubi buyobuzwa phezu kwamakhanda abo.\n\n31 Ngokuba bhekani ngithi kini, izono zabantu abaningi zenziwa ngububi bamakhosi abo; ngakho-ke ububi babo bubuzwa phezu kwamakhanda amakhosi abo.\n\n32 Manje ngifisa ukuthi lokhu kungalingani kungabe kusaba khona kulelizwe, ikakhulukazi phakathi kwalaba bantu bami; kodwa ngifisa ukuthi lelizwe libe yizwe lenkululeko, futhi wonke umuntu athokozele amalungelo akhe kanye namathuba ngokufanayo, inqobo nje uma iNkosi isabona kulungile ukuthi siphile futhi silithole lelizwe njengefa, yebo, ngisho inqobo nje uma ngabe noma yibaphi bezizukulwane zethu ezizayo besasele phezu kobuso balelizwe.\n\n33 Futhi ziningi kakhulu izinto inkosi uMosiya ababhalela zona, ebambulela konke ukuhlupheka kanye nezinkinga zenkosi elungileyo, yebo, konke ukushikashikeka komphefumulo ngabantu bayo, futhi ngokunjalo nakho konke ukuvungama kwabantu enkosini yabo; futhi wabachazela ngakho konke.\n\n34 Futhi wabatshela ukuthi lezi zinto akufanele ukuthi zibe khona; kodwa ukuthi umthwalo kufanele ube ngowabantu bonke, ukuze wonke umuntu azithwalele inxenye yakhe.\n\n35 Futhi phezu kwalokho wabembulela ngazo zonke izimo ezimbi abasebenza phansi kwazo, ngokuba nenkosi engalungile ebusayo phezu kwabo;\n\n36 Yebo, bonke ububi kanye nezinengiso zayo, nazo zonke izimpi, nemibango, nokuchitheka kwegazi, nokweba, nokuphanga, nokwenza ubufebe, kanye nayo yonke indlela yobubi engenakubalwa—ebatshela ukuthi lezi zinto akufanele zibe khona, nokuthi kwakucacile ukuthi zazinengekile emiyalelweni kaNkulunkulu.\n\n37 Manje kwenzeka, emva kokuthi inkosi uMosiya isizithumele lezi zinto phakathi kwabantu beneliswa ngeqiniso lamazwi akhe.\n\n38 Ngakho-ke baziyeka izifiso zabo zokuba nenkosi, futhi baqala baba nentshisekelo enkulu yokuthi wonke umuntu abe nethuba elilinganayo kulo lonke izwe; yebo, futhi wonke umuntu wazwakalisa ukuzimisela ukuziphendulela ngezono zakhe.\n\n39 Ngakho-ke, kwenzeka ukuthi babuthana ndawonye amaqoqo kulo lonke izwe, ukuthi bazozwakalisa amazwi abo mayelana nokuthi ngobani abangaba ngabehluleli babo, ukuthi babahlulele ngokomthetho lowo ababenikezwe wona; futhi bajabula kakhulu ngenxa yenkululeko ababenikezwe yona.\n\n40 Futhi nempela bakhula baqina ekumthandeni uMosiya; yebo, bamphakamisa kakhulu kunawo wonke omunye umuntu; ngokuba babengamboni njengomcindezeli owayefuna ukuzuza, yebo, inzuzo leyo eyonakalisa umphefumulo; ngokuba akabizanga ngcebo kubo, noma athokoze ngokuchitheka kwegazi; kodwa wenza ukuthi kube khona ukuthula ezweni, futhi wabanikeza abantu bakhe ukuthi bakhululwe kulo lonke uhlobo lobugqila; ngakho-ke nempela bamphakamisa, yebo, kakhulu, ngaphezu kokungalinganiswa.\n\n41 Futhi kwenzeka ukuthi nempela bababeka abehluleli ukuthi babuse phezu kwabo, noma ukuthi babehlulele ngokomthetho; futhi lokhu bakwenza kulo lonke izwe.\n\n42 Futhi kwenzeka ukuthi u-Alima wabekwa ukuthi abe ngumahluleli omkhulu wokuqala, futhi phezu kwalokho engumphristi omkhulu, uyise emnikile leso sikhundla, futhi emnikeze igunya mayelana nazo zonke izindaba zebandla.\n\n43 Manje kwenzeka ukuthi u-Alima nempela wahamba ezindleleni zeNkosi, futhi wayigcina imiyalelo yayo, futhi nempela wehlulela izehlulelo ezilungileyo; futhi kwaba khona ukuthula njalo ezweni lonke.\n\n44 Futhi kwaqala kanjalo-ke ukubusa kwabehluleli kulo lonke izwe lakwa-Zarahemla, phakathi kwabo bonke abantu labo ababebizwa ngamaNefi; futhi u-Alima wayengumahluleli wokuqala futhi omkhulu.\n\n45 Manje kwenzeka ukuthi uyise wafa, eneminyaka engamashumi ayisishiyagalombili nambili ubudala, ehlalile ukuyigcwalisa imiyalelo kaNkulunkulu.\n\n46 Futhi kwenzeka ukuthi uMosiya wafa naye ngokunjalo, ngonyaka wamashumi amathathu nantathu wokubusa kwakhe, eneminyaka engamashumi ayisithupha nantathu yobudala; okwenza sekuhlangene, iminyaka engamakhulu amahlanu nesishiyagalolunye kusukela ngesikhathi uLehi ashiya eJerusalema.\n\n47 Futhi kwaphela kanjalo-ke ukubusa kwamakhosi ebantwini bakwaNefi; futhi zaphela kanjalo-ke nezinsuku zika-Alima, owayengumsunguli webandla labo.\n\n", "alma 1": "[center][font_size=26]INcwadi ka-Alima Indodana ka-Alima[/font_size][/center]\n\nIndaba ka-Alima, owayeyindodana ka-Alima, umahluleli wokuqala nomkhulu kubantu bakwaNefi, futhi ngokunjalo nomphristi omkhulu eBandleni. Indaba ngokubusa kwabehluleli, kanye nezimpi nemibango phakathi kwabantu. Futhi phezu kwalokho nendaba ngempi phakathi kwamaNefi namaLamani, ngokombhalo ka-Alima, umahluleli wokuqala nomkhulu.\n\n[center][font_size=26]Isahluko 1[/font_size][/center]\n\n[i]UNehori ufundisa izimfundiso ezingamanga, umisa ibandla, uqala ubuphristi-mbumbulu, futhi ubulala uGidiyoni—UNehori ubulawelwa amacala akhe—Ubuphristi-mbumbulu kanye nokuhlushwa kuyanda phakathi kwabantu—Abaphristi bazondla bona, abantu banakekela abampofu, iBandla liyaphumelela. Cishe ngonyaka wama 91 kuya kowama 88 ngaphambi kokuzalwa kukaKristu.[/i]\n\n1 Manje kwenzeka ukuthi ngonyaka wokuqala wokubusa kwabehluleli phezu kwabantu baNefi, kusukela ngalesi sikhathi kuya phambili, inkosi uMosiya isiyihambile indlela yomhlaba wonke, esekulwile ukulwa okuhle, esehambe ngobuqotho phambi kukaNkulunkulu, engashiyanga namunye ukuthi abuse esikhundleni sakhe; nokho wayeyimisile imithetho, futhi yayemukelekile kubantu; ngakho-ke babe phoqelekile ukuthi bayigcine imithetho ayeyibekile.\n\n2 Futhi kwenzeka ukuthi ngonyaka wokuqala wokubusa kuka-Alima esihlalweni sokwahlulela, kwaba khona indoda eyalethwa phambi kwakhe ukuthi yahlulelwe, indoda eyayinkulu, futhi eyayaziwa ngamandla ayo amakhulu.\n\n3 Futhi yayisihambile yazungeza phakathi kwabantu, ishumayela kubo ngalokho eyayikubiza ngokuthi yizwi likaNkulunkulu, ihudulela phansi ibandla; imemezela kubantu ukuthi bonke abaphristi kanye nabafundisi kumele bathandwe; futhi akumele ukuthi basebenze ngezandla zabo, kodwa kumele bondliwe ngabantu.\n\n4 Futhi phezu kwalokho yafakaza kubantu ukuthi sonke isintu siyosindiswa ngosuku lokugcina, nokuthi akufanele besabe noma baqhaqhazele, kodwa ukuthi mabaphakamise amakhanda abo bathokoze, ngokuba iNkosi yabadala bonke abantu, futhi phezu kwalokho yakhulula wonke umuntu; futhi, ekugcineni, bonke abantu bayoba nokuphila okuphakade.\n\n5 Futhi kwenzeka ukuthi nempela yazifundisa lezi zinto kangangokuthi abaningi bakholelwa emazwini ayo, ngisho abaningi ngendlela yokuthi baqala ukuyondla futhi bayinikeza imali.\n\n6 Futhi yaqala ukuphakama, yagqoka izingubo ezibizayo, yebo, yaqala ngisho nokumisa ibandla elalingokwalokho eyayikushumayela.\n\n7 Futhi kwenzeka ngesikhathi ihamba, iyoshumayela kulabo ababekholelwa emazwini ayo, yahlangana nendoda eyayingeyebandla likaNkulunkulu, yebo, ngisho omunye wabafundisi balo; futhi yaqala ukubangisana nayo kanzima, ukuze iholele kude abantu bebandla; kodwa lendoda yamelana nayo, iyiyala ngamazwi kaNkulunkulu.\n\n8 Manje igama lalendoda kwakunguGidiyoni; futhi kwakunguyena owayesetshenziswe nguNkulunkulu ekukhululeni abantu baLimihi ukubakhipha ebugqilini.\n\n9 Manje, ngoba uGidiyoni wamelana nayo ngamazwi kaNkulunkulu yamthukuthelela uGidiyoni, futhi yahosha inkemba yayo yaqala ukumshaya. Manje uGidiyoni esemdala, ngakho-ke akakwazanga ukumelana namagalelo ayo, ngakho-ke wabulawa ngenkemba.\n\n10 Futhi lendoda eyambulala yathathwa ngabantu bebandla, yalethwa phambi kuka-Alima, ukuthi yahlulelwe ngokwamacala eyayiwenzile.\n\n11 Futhi kwenzeka ukuthi yema phambi kuka-Alima yazincengela ngesibindi esikhulu.\n\n12 Kodwa u-Alima wathi kuyo: Bheka, lokhu kungokokuqala ukuthi ubuphristi-mbumbulu buqalwe phakathi kwalaba bantu. Futhi bheka, awunacala lobuphristi-mbumbulu kuphela, kodwa uzame ukubuphoqa ngenkemba; futhi ukuba ubuphristi-mbumbulu bebuyophoqwa phakathi kwalaba bantu lokho bekuyokusho ukubhujiswa kwabo nya.\n\n13 Futhi uchithe igazi lomuntu olungile, yebo, indoda eyenze okuningi okuhle phakathi kwalaba bantu; futhi uma singakuphephisa igazi lakhe liyokuza phezu kwethu ukuziphindiselela.\n\n14 Ngakho-ke ugwetshwa ngokuthi ufe, ngokomthetho esawunikezwa nguMosiya, inkosi yethu yokugcina; futhi uvunywe yilaba bantu; ngakho-ke laba bantu kufanele bawugcine umthetho.\n\n15 Futhi kwenzeka ukuthi bayithatha; futhi igama layo kwakunguNehori; bamthwala bamyisa esicongweni segquma iManti, lapho enziwa, noma-ke ngokuyikho wavuma, phakathi kwamazulu nomhlaba, ukuthi lokho ayekufundisile kubantu kwakuphikisana nezwi likaNkulunkulu; futhi lapho wezwa ukufa okuyihlazo.\n\n16 Nokho, lokhu akuzange kuqede ukwanda kobuphristi-mbumbulu ezweni lonke; ngokuba babebaningi ababethanda izinto eziyize zezwe, futhi bahamba beshumayela izimfundiso ezingamanga; futhi lokhu bakwenza ngesizathu sokufuna ingcebo kanye nokuhlonishwa.\n\n17 Nokho, babengenakulinge baqambe amanga, uma kwakungaziwa, ngenxa yokwesaba umthetho, ngokuba abaqambimanga babejeziswa; ngakho-ke bashaya sengathi babeshumayela ngokwenkolo yabo; manje umthetho wawungenamandla kunanoma yimuphi umuntu ngokwenkolo yakhe.\n\n18 Futhi babengenakulinge bebe, ngenxa yokwesaba umthetho, ngokuba abanjalo babejeziswa; futhi babengenakulokotha baphange, noma babulale, ngokuba owayebulala wayejeziswa ngokufa.\n\n19 Kodwa kwenzeka ukuthi lowo owayengesiyena owebandla likaNkulunkulu waqala ukuhlupha labo okwakungabebandla likaNkulunkulu, futhi ababemukele uKristu babizwa ngaye.\n\n20 Yebo, babahlupha, futhi babakhathaza ngayo yonke inhlobo yamazwi, futhi lokhu kwenzeka ngenxa yokuzithoba kwabo; ngenxa yokuthi babengazikhukhumezi emehlweni abo, nangenxa yokuthi babelana ngezwi likaNkulunkulu, omunye nomunye, ngaphandle kwemali nangaphandle kwentengo.\n\n21 Manje kwakukhona umthetho oqinile phakathi kwabantu bebandla, wokuthi kungabi bikho namunye umuntu, ongowebandla, oyoqala ukuhlupha labo okwakungebona bebandla, futhi nokuthi kungabibikho kuhluphana phakathi kwabo.\n\n22 Nokho, kwakukhona abaningi phakathi kwabo abaqala ukuzikhukhumeza, futhi baqala ukubanga kanzima nezitha zabo, ngisho nangokugadla; yebo, babeshayana ngezibhakela.\n\n23 Manje lona kwakungunyaka wesibili wokubusa kuka-Alima, futhi kwaba yisizathu sokuhlupheka okukhulu kwebandla; yebo, kwaba yisizathu sokulingwa okukhulu kwebandla.\n\n24 Ngokuba izinhliziyo zabaningi zaba lukhuni, futhi amagama abo asulwa, kangangokuthi ababange besakhunjulwa nanini phakathi kwabantu baNkulunkulu. Futhi phezu kwalokho abaningi bashiya phakathi kwabo.\n\n25 Manje lokhu kwakungukulingwa okukhulu kulabo ababemi beqinile okholweni; nokho, babebambelele futhi benganyakaziseki ekugcineni imiyalelo kaNkulunkulu, futhi bazithwala ngokubekezela izinhlupheko ezazinqwabelene phezu kwabo.\n\n26 Futhi ngesikhathi abaphristi beshiya imisebenzi yabo ukuthi bayokwabelana ngezwi likaNkulunkulu kubantu, abantu nabo ngokunjalo bashiya imisebenzi yabo ukuthi bayolizwa izwi likaNkulunkulu. Futhi ngesikhathi umphristi esabelene nabo ngezwi likaNkulunkulu bonke babebuyela futhi ngokukhuthala emisebenzini yabo; futhi umphristi, engaziphakamisi ngaphezu kwalabo ababelalele, ngokuba umshumayeli wayengengcono kunomlaleli, noma umfundisi wayengengcono nakancane kunomfundi; futhi ngaleyondlela bonke babelingana, futhi bonke basebenza, wonke umuntu ngokwamandla akhe.\n\n27 Futhi babelana ngababenakho, wonke umuntu ngokwalokho ayenakho, kwabampofu, nabasweleyo, nabagulayo, kanye nabahluphekile; futhi abazange bagqoke izingubo ezibizayo, kodwa babengamanono futhi bebukeka.\n\n28 Futhi baziqhuba ngalendlela izindaba zebandla; futhi baqala ukuba nokuthula njalo ngalendlela futhi, nakuba behlushwa.\n\n29 Manje, ngenxa yokuqina kwebandla baqala ukuthi banothe kakhulu, benenala yazo zonke izinto ababezidinga—inala yemihlambi yezinkomo nemihlambi yezimvu, kanye nokukhuluphalisiweyo kwalo lonke uhlobo, futhi ngokunjalo nenala yokusanhlamvu, negolide, nesiliva, nezinto eziyigugu, nenala kasilika nelineni elilukiwe elicolekile, kanye nayo yonke inhlobo yendwangu enhle eyayejwayelekile.\n\n30 Futhi ngaleyondlela, esimweni sabo sokuphumelela, abaxoshanga namunye owayenqunu, noma owayelambile, noma owayomile, noma owayegula, noma owayengondlekanga; futhi abazibekanga izinhliziyo zabo engcebweni; ngakho-ke babephana kubo bonke, abadala nabancane, ababoshiwe kanye nabakhululekile, abesilisa kanye nabesifazane, noma babengaphandle kwebandla noma bengaphakathi ebandleni, bengakhethi bala lamuntu kulabo ababedinga.\n\n31 Futhi ngalendlela nempela baphumelela futhi banotha kakhulu ngaphezu kwalabo okwakungebona abebandla labo.\n\n32 Ngokuba labo okwakungebona abebandla labo babezitika ngobuthakathi, kanye nangoku khonza izithixo noma ubuvila, nokukhuluma okuyize, kanye nomhawu nokuphikisana; begqoka izingubo ezibizayo; bephakeme ngenxa yokuzibona kwabo; behlupha, bekhuluma amanga, beba, bephanga; benza ubufebe, bebulala, kanye nayo yonke inhlobo yenkohlakalo, nokho, umthetho waqina kubo bonke labo ababeweqa, kangangoba kwakungenzeka.\n\n33 Futhi kwenzeka ukuthi ngalokho kusetshenziswa komthetho kubo, wonke umuntu ejeziswa ngalokho ayekwenzile, baba nokuthula okukhulu, futhi bangayenza inkohlakalo nakancane uma ngabe kwakwaziwa; ngalokho-ke, kwaba khona ukuthula okukhulu phakathi kwabantu baNefi kwaze kwaba ngunyaka wesihlanu wokubusa kwabehluleli.\n\n", "alma 2": "[center][font_size=26]Isahluko 2[/font_size][/center]\n\n[i]U-Amiliki ufuna ukuba yinkosi futhi uyenqatshwa ngezwi labantu—Abalandeli bakhe bamenza inkosi—Ama-Amiliki alwa namaNefi futhi ayehlulwa—AmaLamani kanye nama-Amiliki ahlanganisa amabutho futhi ayehlulwa—U-Alima ubulala u-Amiliki. Cishe ngonyaka wama 87 ngaphambi kokuzalwa kukaKristu.[/i]\n\n1 Futhi kwenzeka ekuqaleni konyaka wesihlanu wokubusa kwabo kwaqala ukuba kube khona umbango phakathi kwabantu; ngokuba indoda ethile, eyayibizwa ngokuthi wu-Amiliki, iyindoda enobuqili obukhulu, yebo, indoda ehlakaniphile ngokuhlakanipha kwasezweni, ingomunye wenhlangano yaleyondoda eyabulala uGidiyoni ngenkemba, eyabulawa ngokomthetho—\n\n2 Manje lo-Amiliki, ngobuqili bakhe, wayesedonsele kude abantu abaningi ukuthi bamlandele; ngisho abaningi kangangokuthi baqala ukuba namandla amakhulu; futhi baqala ukuzama ukuthi benze u-Amiliki ukuthi abe yinkosi phezu kwabantu.\n\n3 Manje lokhu kwakwethusa ebantwini bebandla, futhi ngokunjalo nakubo bonke labo ababengahuhekanga ngokuboniswa ngu-Amiliki; ngokuba babazi ukuthi ngokomthetho wabo leyonto enjalo kwakufanele imiswe ngezwi labantu.\n\n4 Ngakho-ke, uma ngabe kwakungenzeka ukuthi u-Amiliki akwazi ukuzuza izwi labantu, njengomuntu owayegcwele inkohlakalo, wayengabephuca amalungelo abo kanye nezibusiso zebandla; ngokuba kwakuyinhloso yakhe ukuliqeda ibandla likaNkulunkulu.\n\n5 Futhi kwenzeka ukuthi abantu babuthana ndawonye kulo lonke izwe, wonke umuntu ngokomqondo wakhe, noma ngabe babevumelana no-Amiliki noma babephikisana naye, ngokwamaqoqwana ehlukene, benempikiswano enkulu kanye nemangalisayo imibango omunye nomunye.\n\n6 Futhi ngaleyondlela nempela babuthana ndawonye bezozwakalisa amazwi abo mayelana nalolo daba; futhi abekwa phambi kwabehluleli.\n\n7 Futhi kwenzeka ukuthi izwi labantu laphikisana no-Amiliki, ngalokho-ke akabekwanga ukuthi abe yinkosi phezu kwabantu.\n\n8 Manje lokhu nempela kwenza injabulo enkulu ezinhliziyweni zalabo ababephikisana naye; kodwa u-Amiliki nempela wabaphehla labo ababemthanda ukuthi babathukuthelele labo ababengamthandi.\n\n9 Futhi kwenzeka ukuthi baqoqana ndawonye, futhi nempela bamgcoba u-Amiliki ukuthi abe yinkosi yabo.\n\n10 Manje ngesikhathi u-Amiliki esebekwe ukuthi abe yinkosi phezu kwabo wabayala ukuthi bathathele abafowabo izikhali; futhi lokhu wakwenza ukuze abenze babephansi kwakhe.\n\n11 Manje abantu ba-Amiliki babehlukaniswa ngegama lika-Amiliki, bebizwa ngama-Amiliki; kuthi insalela bese ibizwa ngamaNefi, noma abantu baNkulunkulu.\n\n12 Ngakho-ke abantu bamaNefi babazi ngenhloso yama-Amiliki, ngakho-ke bazilungiselela ukuhlangabezana nabo; yebo, bazihlomisa ngezinkemba, nangocelemba, nangeminsalo, nangemicibisholo, nangamatshe, nangezihlilingi, kanye nangazo zonke izinhlobo zezikhali zempi, zalo lonke uhlobo.\n\n13 Futhi ngaleyondlela babezilungiselele ukuhlangabezana nama-Amiliki ngesikhathi eza. Futhi kwakukhona izinduna ezikhethiwe, kanye nezinduna ezinkulu, kanye nezinduna ezinkulu kakhulu, njengokwesibalo sabo.\n\n14 Futhi kwenzeka ukuthi u-Amiliki nempela wabahlomisa abantu bakhe ngazo zonke izinhlobo zezikhali zempi zalo lonke uhlobo; futhi naye wabeka ababusi kanye nabaholi phezu kwabantu bakhe, ukuthi babahole ukuthi bayolwa nabafowabo.\n\n15 Futhi kwenzeka ukuthi ama-Amiliki aya phezu kwegquma i-Aminihu, elalingasempumalanga yomfula iSidoni, owawugijima eduze kwezwe iZarahemla, futhi lapho baqala ukulwa namaNefi.\n\n16 Manje u-Alima, engumahluleli omkhulu kanye nombusi wabantu baNefi, ngakho-ke wahamba wakhuphuka nabantu bakhe, yebo, kanye nezinduna zakhe, kanye nezinduna ezinkhulu, yebo, engumholi wamabutho akhe, ukuyobhekana nama-Amiliki empini.\n\n17 Futhi baqala ukuwabulala ama-Amiliki egqumeni empumalanga eSidoni. Futhi nama-Amiliki alwa namaNefi ngamandla amakhulu, kangangokuthi abaningi bamaNefi bawa phambi kwama-Amiliki.\n\n18 Nokho iNkosi yasiqinisa isandla samaNefi, kangangokuthi awabulala ama-Amiliki ngokubulala okukhulu, kangangokuthi aqala ababalekela.\n\n19 Futhi kwenzeka ukuthi amaNefi nempela awaxosha ama-Amiliki lonke lolo-suku, futhi awabulala ngokubulala okukhulu, kangangokuthi ababulawa bama-Amiliki babeyimiphefumulo eyizinkulungwane eziyishumi nambili namakhulu amahlanu namashumi amathathu nambili; futhi kumaNefi kwakubulewe imiphefumulo eyizinkulungwane eziyisithupha namakhulu amahlanu namashumi ayisithupha nambili.\n\n20 Futhi kwenzeka ukuthi ngesikhathi u-Alima engasakwazi ukuwajaha ama-Amiliki wenza ukuthi abantu bakhe bagxumeke amatende abo esigodini sikaGidiyoni, isigodi esaqanjwa ngo Gidiyoni owabulawa ngesandla sika Nehori ngenkemba; futhi kulesi sigodi nempela amaNefi agxumeka amatende awo ngalobo busuku.\n\n21 Futhi u-Alima wathumela izinhloli ukuthi ziyilandele insalela yama-Amiliki, ukuze azi ngamasu kanye nangamaqhinga awo, ukuze ngalokho akwazi ukuthi azivikele ngokumelene nawo, ukuze aphephise abantu bakhe ekubhujisweni.\n\n22 Manje labo ayebathumele ukuthi bayoqapha ikamu lama-Amiliki babebizwa ngokuthi ngoZeramu, no-Aminori, noManti, kanye noLimiheri; laba kwakuyibo abahamba nabantu babo ukuyoqapha ikamu lama-Amiliki.\n\n23 Futhi kwenzeka ukuthi ngakusasa babuyela ekamu lamaNefi ngokushesha okukhulu, bemangele kakhulu, futhi benokwesaba okukhulu, bethi:\n\n24 Bhekani, sililandele ikamu lama-Amiliki, futhi ngokumangala kwethu okukhulu, ezweni lakwaMinoni, ngaphezu kwezwe lakwaZarahemla, endleleni eya ezweni lakwa Nefi, sibone impi enkulu kakhulu yamaLamani; futhi bhekani, ama-Amiliki asehlangene nawo;\n\n25 Futhi sebephezu kwabafowethu kulelozwe; futhi bayaba balekela nemihlambi yezinkomo zabo, nabafazi babo, kanye nabantwana babo, beza ngasedolobheni lethu; futhi ngaphandle kokuthi senze masinyane bayalithatha idolobha lethu, futhi obaba bethu, nabafazi bethu, kanye nabantwana bethu bazobulawa.\n\n26 Futhi kwenzeka ukuthi abantu baNefi bathatha amatende abo, bemuka baphuma esigodini sikaGidiyoni baya ngasedolobheni labo, okwakuyidolobha lakwa Zarahemla.\n\n27 Futhi bheka, ngesikhathi bewela umfula iSidoni, amaLamani kanye nama-Amiliki, ayemaningi kangangokuthi ayecishe, abe, ngangezihlabathi zolwandle, atheleka phezu kwabo ukuthi ababulale.\n\n28 Nokho, amaNefi eqiniswe ngesandla seNkosi, ethandazile kakhulu kuyo ukuthi ibakhulule ezandleni zezitha zawo, ngakho-ke iNkosi nempela yakuzwa ukukhala kwawo, futhi yawaqinisa, futhi amaLamani kanye nama-Amiliki nempela awa phambi kwawo.\n\n29 Futhi kwenzeka ukuthi u-Alima walwa no-Amiliki ngenkemba, ubuso nobuso; futhi balwa kakhulu, omunye nomunye.\n\n30 Futhi kwenzeka ukuthi u-Alima, engumuntu kaNkulunkulu, enokholo olukhulu, wakhala, ethi: O Nkosi, yiba nomusa futhi usindise impilo yami, ukuze ngisetshenziswe nguwe ukuze ngisindise futhi ngilondoloze laba bantu.\n\n31 Manje ngesikhathi u-Alima esewashilo lamazwi waphinda walwa no-Amiliki; futhi waqiniswa, kangangokuthi wambulala u-Amiliki ngenkemba.\n\n32 Futhi phezu kwalokho walwa nenkosi yamaLamani; kodwa inkosi yamaLamani yabaleka yaphindela emuva phambi kuka-Alima futhi yathumela abalindi bayo ukuthi balwe no-Alima.\n\n33 Kodwa u-Alima, nabalindi bakhe, walwa nabalindi benkosi yamaLamani kwaze kwaba uyababulala futhi wabahlehlisa wabaphindisela emuva.\n\n34 Futhi ngaleyondlela walishanela ibala, noma ngokuyikho usebe, olwalusentshonalanga yomfula iSidoni, elahla izidumbu zamaLamani ayebulewe emanzini aseSidoni, ukuze ngalokho abantu bakhe babe nendawo yokuwela futhi bayolwa namaLamani kanye nama-Amiliki entshonalanga yomfula iSidoni.\n\n35 Futhi kwenzeka ukuthi ngesikhathi bonke sebewuwelile umfula iSidoni amaLamani kanye nama-Amiliki aqala ukubaleka phambi kwabo, naphezu kokuthi wona ayemaningi kangangokuthi ayengenakubalwa.\n\n36 Futhi abaleka phambi kwamaNefi aya ngasehlane elalingasentshonalanga kanye nasenyakatho, aya kude ngale komngcele wezwe; futhi amaNefi nempela awajaha ngamandla awo onke, awabulala.\n\n37 Yebo, ahlangatshezwa nhlangothi zonke, abulawa futhi ahlehliswa, kwaze kwaba ayahlakazeka entshonalanga, kanye nase nyakatho, kwaze kwaba afika ehlane, elalibizwa ngokuthi yiHermowunti; futhi kwakuyileyo nxenye yehlane eyayigcwele izilwane zasendle kanye nezilwane ezesabekayo.\n\n38 Futhi kwenzeka ukuthi amaningi afela ehlane ngenxa yamanxeba awo, futhi ashwabadelwa yizo lezo zilwane kanye namanqe asemoyeni; futhi amathambo awo atholakele, futhi anqwatshelwe ndawonye phansi.\n\n", "alma 3": "[center][font_size=26]Isahluko 3[/font_size][/center]\n\n[i]Ama-Amiliki ayesezibeke uphawu njengokwezwi lesiphrofetho—AmaLamani ayeseqalekisiwe ngokuhlubuka kwawo—Abantu bazilethela iziqalekiso zabo uqobo phezu kwabo—AmaNefi ehlula elinye ibutho lamaLamani. Cishe ngonyaka wama 87 kuya kowama 86 ngaphambi kokuzalwa kukaKristu.[/i]\n\n1 Futhi kwenzeka ukuthi amaNefi ayengabulawanga ngezikhali zempi, emva kokuthi esengcwabe labo ababebulewe—manje isibalo sababulawayo sasingabalwanga, ngenxa yobukhulu besibalo sabo—emva kokuthi sebeqede ukungcwaba abafileyo babo bonke babuyela emazweni abo, nasemizini yabo, nakubafazi babo, kanye nakubantwana babo.\n\n2 Manje abaningi besifazane kanye nabantwana babebulewe ngenkemba, futhi ngokunjalo neminingi imihlambi yezinkomo neyezimvu zabo; futhi ngokunjalo namaningi amasimu abo okusanhlamvu abhujiswa, ngokuba anyathelwa yizixuku zabantu.\n\n3 Manje ngobuningi bamaLamani kanye nama-Amiliki ayebulewe ngasogwini lomfula iSidoni aphonswa emanzini aseSidoni; futhi bheka amathambo abo asekujuleni kolwandle, futhi maningi.\n\n4 Futhi ama-Amiliki ayehlukanisiwe kumaNefi, ngokuba wona ayezibeke uphawu olubomvu eziphongweni zawo ngendlela yamaLamani; nokho wona ayengawaphucanga amakhanda awo njengamaLamani.\n\n5 Manje amakhanda amaLamani ayephuciwe; futhi ayengenazinwele, ngaphandle nje kwesikhumba ayesibhince ezinkalweni zawo, futhi ngokunjalo nesihlangu sawo, ayesibhincile, kanye neminsalo yawo, nemicibisholo yawo, namatshe awo, kanye nezihlilingi zawo, njalonjalo.\n\n6 Futhi izikhumba zamaLamani zazinsundu, njengokophawu lolo olwalubekwe koyise, olwaluyisiqalekiso phezu kwabo ngenxa yeziphambeko zabo kanye nokuhlubuka kwabo kubafowabo, ababengoNefi, uJakobe, noJosefa, kanye noSamu, ababengamadoda alungile futhi angcwele.\n\n7 Futhi abafowabo babefuna ukubabulala, ngakho-ke baqalekiswa; futhi iNkosi uNkulunkulu yabeka uphawu kubo, yebo, kuLamani kanye noLemuweli, futhi ngokunjalo nakuwo amadodana ka-Ishmayeli, kanye nakwabesifazane bakwa-Ishmayeli.\n\n8 Futhi lokhu kwenziwa ukuze inzalo yabo yehlukaniswe nenzalo yabafowabo, ukuze ngalokho iNkosi uNkulunkulu ilondoloze abantu bayo, ukuze bangahlangani futhi bakholwe emasikweni angalunganga ayezoba yimbangela yokonakala kwabo.\n\n9 Futhi kwenzeka ukuthi lowo owayehlanganisa inzalo yakhe naleyo yamaLamani nempela wazilethela isiqalekiso esifanayo phezu kwenzalo yakhe.\n\n10 Ngalokho-ke, lowo owazivumela ukuthi eduswe ngamaLamani wayebizwa ngaphansi kwalelo gama, futhi kwakuba khona uphawu olwalubekwa kuye.\n\n11 Futhi kwenzeka ukuthi lowo owayengakholelwa esikweni lamaLamani, kodwa ekholelwa kuleyo mibhalo eyayikhishwe ezweni lase Jerusalema, futhi ngokunjalo nasemasikweni oyise, ayelungile, labo ababekholelwa emiyalweni kaNkulunkulu futhi beyigcina, babebizwa ngokuthi ngamaNefi, noma abantu baNefi, kusukela ngaleso sikhathi kuya phambili—\n\n12 Futhi yibo labo abagcine imibhalo eyiqiniso yabantu babo, futhi ngokunjalo neyabantu bamaLamani.\n\n13 Manje sizophinda futhi sibuyele kuma-Amiliki, ngokuba nawo ngokunjalo aye nophawu olwalubekwe kuwo; yebo, azibeka wona uphawu, yebo, ngisho uphawu olubomvu eziphongweni zawo.\n\n14 Ngalokho-ke izwi likaNkulunkulu liyagcwaliseka, ngokuba lawa ngamazwi awasho kuNefi: Bheka, amaLamani ngiwaqalekisile, futhi ngizobeka uphawu kuwo ukuze wona kanye nenzalo yawo yehlukaniswe kuwe kanye nenzalo yakho, kusukela ngalesi sikhathi kuya phambili futhi ingunaphakade, ngaphandle kokuthi aphenduke enkohlakalweni yawo futhi aphendukele kimi ukuze ngibe nomusa kuwo.\n\n15 Futhi phezu kwalokho: Ngizobeka uphawu kulowo ohlanganisa inzalo yakhe neyabafowenu, ukuze nayo iqalekiswe.\n\n16 Futhi phezu kwalokho: Ngizobeka uphawu kulowo olwa nawe kanye nenzalo yakho.\n\n17 Futhi phezu kwalokho, ngithi lowo owemukayo asuke kuwe akaseyikubizwa nanini ngenzalo yakho; futhi ngizokubusisa, kanye nalowo oyobizwa ngenzalo yakho, kuya phambili ingunaphakade; futhi lezi kwakuyizethembiso zeNkosi kuNefi kanye nakuyo inzalo yakhe.\n\n18 Manje ama-Amiliki ayengazi ukuthi ayegcwalisa amazwi kaNkulunkulu ngesikhathi eqala ukuzibeka uphawu eziphongweni zawo; nokho ayephumele obala avukela uNkulunkulu; ngakho-ke kwakufanelekile ukuthi isiqalekiso siwele kuwo.\n\n19 Manje ngifuna ukuthi nibone ukuthi azilethela wona isiqalekiso; futhi ngisho ngalendlela wonke umuntu oqalekisiwe, uzilethela yena ukubekwa icala.\n\n20 Manje kwenzeka ukuthi ezinsukwini nje ezingeziningi emva kwempi eyayilwiwe ezweni lakwaZarahemla, ngamaLamani kanye nama-Amiliki, kwaba khona elinye ibutho lamaLamani eleza kubantu bakwaNefi, endaweni efanayo naleyo lapho ibutho lokuqala lalihlangene khona nama-Amiliki.\n\n21 Futhi kwenzeka ukuthi kwaba khona ibutho elathunyelwa ukuthi libaqhube libakhiphe ezweni labo.\n\n22 Manje u-Alima ephethwe yinxeba akahambanga wakhuphuka ukuyolwa ngalesi sikhathi namaLamani;\n\n23 Kodwa wathumela ibutho elikhulu ukuyolwa nawo; futhi bahamba bakhuphuka futhi babulala abaningi bamaLamani, futhi bayiqhuba insalela yawo bayikhiphela ngaphandle kwemingcele yezwe labo.\n\n24 Futhi emva kwalokho baphinda babuya futhi futhi baqala baqinisa ukuthula ezweni, bengasenakho ukukhathazwa yizitha zabo okwesikhashana.\n\n25 Manje zonke lezi zinto zenzeka, yebo, zonke lezi zimpi kanye nemibango yaqala futhi yaphela ngonyaka wesihlanu wokubusa kwabehluleli.\n\n26 Futhi ngonyaka owodwa kwaba khona izinkulungwane kanye namashumi ezinkulungwane zemiphefumulo eyathunyelwa ezweni laphakade, ukuze ivune imivuzo yayo njengokwemisebenzi yayo, noma yayimihle noma yayimibi, ukuze ivune ukujabula kwaphakade noma usizi lwaphakade, njengokomoya lowo abakhetha ukuthi bawulalele, noma ngabe umoya omuhle noma yilowo omubi.\n\n27 Ngokuba wonke umuntu uthola inkokhelo yalowo akhetha ukuthi amlalele, futhi lokhu njengokwamazwi omoya wesiphrofetho; ngakho-ke makube njengokweqiniso. Futhi waphela kanjalo-ke unyaka wesihlanu wokubusa kwabehluleli.\n\n", "alma 4": "[center][font_size=26]Isahluko 4[/font_size][/center]\n\n[i]U-Alima ubhabhadisa izinkulungwane zabaphendukayo—Ububi bungena eBandleni, futhi inqubekela phambili yeBandla iyavimbeleka—UNefiha ubekwa ukuthi abe ngumahluleli omkhulu—U-Alima, njengomphristi omkhulu, uzinikela ebufundisini. Cishe ngonyaka wama 86 kuya kowama 83 ngaphambi kokuzalwa kukaKristu.[/i]\n\n1 Manje kwenzeka ngonyaka wesithupha wokubusa kwabehluleli phezu kwabantu baNefi, akuzange kube khona mibango nazimpi ezweni lakwaZarahemla;\n\n2 Kodwa abantu babekhathazekile, yebo, bekhathazeke kakhulu ngenxa yokulahlekelwa ngabafowabo, futhi ngokunjalo nangenxa yokulahlekelwa yimihlambi yezimvu kanye nemihlambi yezinkomo zabo, futhi ngokunjalo nangenxa yokulahlekelwa ngamasimu okusanhlamvu abo, ayenyathelwe ngezinyawo onakaliswa ngamaLamani.\n\n3 Futhi zazizinkulu kakhulu izinkathazo zabo kangangokuthi yonke imiphefumulo yayinesizathu sokukhala; futhi babekholelwa ukuthi kwakuyizahlulelo zikaNkulunkulu ezazithunyelwe kubo ngenxa yenkohlakalo yabo kanye nezinengiso zabo; ngalokho-ke bavuselwa ekukhumbuleni umsebenzi wabo.\n\n4 Futhi baqala ukumisa ibandla ngokugcwele; yebo, futhi abaningi babhabhadiswa emanzini aseSidoni futhi bahlanganiswa nebandla likaNkulunkulu; yebo, babhabhadiswa ngesandla sika-Alima, owayegcotshwe ukuthi abe ngumphristi omkhulu kubantu bebandla, ngesandla sikayise u-Alima.\n\n5 Futhi kwenzeka ngonyaka wesikhombisa wokubusa kwabehluleli kwabakhona cishe abantu abayizinkulungwane ezintathu namakhulu amahlanu abazihlanganisa nebandla likaNkulunkulu futhi babhabhadiswa. Futhi waphela ngalendlela unyaka wesikhombisa wokubusa kwabehluleli phezu kwabantu baNefi; futhi kwaba khona ukuthula njalo ngaso sonke leso sikhathi.\n\n6 Futhi kwenzeka ngonyaka wesishiyagalombili wokubusa kwabehluleli, ukuthi abantu bebandla baqala baba nokuziqhenya, ngenxa yengcebo yabo eningi, kanye nosilika wabo ocolekile, nelineni yabo elukiwe ecolekileyo, futhi nangenxa yemihlambi yabo yezimvu kanye nemihlambi yabo yezinkomo eminingi, negolide labo, nesiliva labo, kanye nazo zonke izinto eziyigugu, ababezithole ngokusebenza kwabo; futhi kuzo zonke lezi zinto baphakama ngenxa yokuzibona kwabo, ngokuba baqala ukugqoka izingubo ezibizayo.\n\n7 Manje lokhu kwakuyisizathu sokukhathazeka okukhulu kuka-Alima, yebo, futhi nakwabaningi abantu u-Alima ayebagcobe ukuthi babe ngabafundisi, nabaphristi, kanye namagosa ebandleni; yebo, abaningi babo babedabuke kakhulu ngenxa yobubi ababebubona ukuthi basebuqale ukuba khona phakathi kwabantu.\n\n8 Ngokuba babona futhi babuka ngosizi olukhulu ukuthi abantu bebandla baqala ukuthi baphakame ngenxa yokuzibona kwabo, kanye nokuthi babeke izinhliziyo zabo engcebweni kanye nasezintweni eziyize zezwe, futhi nokuthi baqala ukuthi babe nokwedelela, omunye komunye, futhi baqala ukuthi bahluphe labo ababengakholwa njengokwentando nangokwesifiso sabo.\n\n9 Futhi ngenxa yalokho, ngalonyaka wesishiyagalombili wokubusa kwabehluleli, kwaqala ukuthi kube khona imibango emikhulu phakathi kwabantu bebandla; yebo, kwabakhona umhawu, nokuphikisana, nenzondo, nokuhluphana, kanye nokuziqhenya, ngisho okudlula ukuzikhukhumeza kwalabo okwakungebona abebandla likaNkulunkulu.\n\n10 Futhi yaphela kanjalo-ke iminyaka eyisishiyagalombili yokubusa kwabehluleli; futhi ububi bebandla babuyisikhubekiso esikhulu kulabo okwakungebona bebandla; futhi ngalendlela ibandla laqala ukwehluleka enqubekeleni yalo phambili.\n\n11 Futhi kwenzeka ukuthi ekuqaleni konyaka wesishiyagalolunye, u-Alima wabubona ububi bebandla, futhi waphinde wabona ukuthi isibonelo sebandla saqala ukuthi siholele labo ababengakholwa kusuka ebubini obuthize kuya kobunye ububi, ngalendlela beletha ukonakala kwabantu.\n\n12 Yebo, wabona ukungalingani okukhulu phakathi kwabantu, abanye beziphakamisa ngokuziqhenya kwabo, bebukela phansi abanye, befulathela abadingayo nabanqunu nalabo ababelambile, nalabo ababomile, kanye nalabo ababegula futhi behluphekile.\n\n13 Manje lokhu kwakuyisizathu esikhulu sezililo phakathi kwabantu, abanye bezehlisa, besiza labo ababemi bedinga ukusizwa yibo, njengokunika lokho abanakho kwabampofu kanye nabadingayo, bepha abalambile, futhi bebekezelela zonke izinhlobo zezinkathazo, ngenxa kaKristu, okufanele eze njengokomoya wesiphrofetho;\n\n14 Bebheke phambili kulolo suku, ngaleyo ndlela begcina ukuthethelelwa kwezono zabo; begcwaliswe ngenjabulo enkulu ngenxa yokuvuka kwabafileyo, ngokwentando kanye namandla kanye nokukhululwa kukaJesu Kristu ezibophweni zokufa.\n\n15 Manje kwenzeka ukuthi u-Alima, esezibonile izinkathazo zabalandeli baNkulunkulu abathobekile, kanye nokuhlushwa okwakubekwe phezu kwabo yinsalela yabantu bakhe, futhi ebona konke ukungalingani kwabo, waqala ukuba nosizi olukhulu; nokho uMoya weNkosi awumshiyanga.\n\n16 Futhi wakhetha indoda ehlakaniphile eyayiphakathi kwamagosa ebandla, wayinika amandla njengokwezwi labantu, ukuthi ibe namandla okuthi ishaye imithetho ngokwemithetho eyayinikeziwe, futhi nokuthi iyisebenzise ngokobubi kanye namacala abantu.\n\n17 Manje igama lalendoda kwakunguNefiha, futhi yakhethwa ukuthi ibe ngumahluleli omkhulu; futhi yahlala esihlalweni sokwahlulela ukuthi ihlulele futhi iphathe abantu.\n\n18 Manje u-Alima akayinikezanga isikhundla sokuthi ibe ngumphristi omkhulu phezu kwebandla, kodwa wasigcina kuye lesi sikhundla sokuba ngumphristi omkhulu; kodwa isihlalo sokwahlulela wasinikezela kuNefiha.\n\n19 Futhi lokhu wakwenza ukuze yena uqobo ahambe phakathi kwabantu bakhe, noma phakathi kwabantu baNefi, ukuze ashumayele izwi likaNkulunkulu kubo, ukuze abaphehle ukuthi bakhumbule umsebenzi wabo, futhi nokuthi akudonsele phansi, ngezwi likaNkulunkulu, konke ukuzikhukhumeza nobuqili kanye nayo yonke imibango eyayiphakathi kwabantu bakhe, engayiboni enye indlela yokuthi ababuyise ngaphandle kokuthi abacindezele ngokunikeza ubufakazi obumsulwa ngokumelene nabo.\n\n20 Futhi ngenxa yalokho ekuqaleni konyaka wesishiyagalolunye wokubusa kwabehluleli phezu kwabantu baNefi, u-Alima wanika isihlalo sokwahlulela ku Nefiha, futhi yena wazinikela ngokuphelele ebuphristini obukhulu bohlelo olungcwele lukaNkulunkulu, ngokufakaza ngezwi, ngokomoya wokwambulelwa kanye nowokuphrofetha.\n\n", "alma 5": "Amazwi u-Alima, uMphristi oMkhulu ngokohlelo olungcwele lukaNkulunkulu, awakhuluma kubantu emadolobheni kanye nasezigodini zabo kulo lonke izwe.\n\nAqala esahlukweni 5.\n\n[center][font_size=26]Isahluko 5[/font_size][/center]\n\n[i]Ukuze bathole insindiso, abantu kufanele baphenduke futhi bagcine imiyalelo, bazalwe kabusha, bahlanze izingubo zabo egazini likaKristu, bathobeke futhi bazihlubule ukuzikhukhumeza kanye nomhawu, benze imisebenzi yokulunga—UMalusi oMuhle ubiza abantu Bakhe—Labo abenza imisebenzi yobubi bangabantwana badeveli—U-Alima ufakaza ngeqiniso lemfundiso yakhe futhi uyala abantu ukuthi baphenduke—Amagama abalungile ayobhalwa encwadini yokuphila. Cishe ngonyaka wama 83 ngaphambi kokuzalwa kukaKristu.[/i]\n\n1 Manje kwenzeka ukuthi u-Alima waqala ukukhuluma izwi lika Nkulunkulu kubantu, waqala ezweni laseZarahemla, futhi wasuka lapho waya ezweni lonke.\n\n2 Lawa ngamazwi awakhuluma kubantu ebandleni elalimiswe edolobheni laseZarahemla, ngokombhalo wakhe uqobo, ethi:\n\n3 Mina, Alima, ngigcotshwe ngubaba, u-Alima, ukuthi ngibe ngumphristi omkhulu ebandleni likaNkulunkulu, yena enamandla negunya elivela kuNkulunkulu ukwenza lezi zinto, bhekani, ngithi kini waqala wamisa ibandla ezweni elalisemngceleni wakwaNefi; yebo, izwe elalibizwa ngokuthi yizwe likaMormoni; yebo, futhi nempela wababhabhadisa abafowabo emanzini kaMormoni.\n\n4 Futhi bhekani, ngithi kini, bakhululwa ezandleni zabantu benkosi uNowa, ngomusa kanye namandla kaNkulunkulu.\n\n5 Futhi bhekani, emva kwalokho, balethwa ebugqilini ngezandla zamaLamani ehlane; yebo, ngithi kini, babesekuthunjweni, futhi yaphinda iNkosi nempela yabakhipha ebugqilini ngamandla ezwi layo; futhi salethwa lapha kulelizwe, futhi lapha saqala ukwakha ibandla likaNkulunkulu kulo lonke lelizwe futhi.\n\n6 Manje bhekani, ngithi kini, bafowethu, nina eningabalelibandla, ngabe nikukhumbule ngokwanele yini ukuthunjwa koyihlo na? Yebo, futhi ngabe niwukhumbule ngokwanele yini umusa wakhe kanye nokubabekezelela kwakhe na? Futhi phezu kwalokho, ngabe nikukhumbule ngokwanele yini ukuthi uyikhululile imiphefumulo yabo esihogweni na?\n\n7 Bhekani, waziguqula izinhliziyo zabo; yebo, wabavusa ebuthongweni obujulile, futhi bavukela kuNkulunkulu. Bhekani, babephakathi naphakathi kobumnyama; nokho, imiphefumulo yabo yakhanyiswa ngokukhanya kwezwi laphakade; yebo, babezungezwe yizibopho zokufa, kanye namaketango esihogo, futhi ukonakala kwaphakade kwakubalindile.\n\n8 Manje ngibuza kini, bafowethu, ngabe bonakaliswa na? Bhekani, ngithi kini, Cha, abazange.\n\n9 Futhi phezu kwalokho ngiyabuza, ngabe izibopho zokufa zagqashulwa, kanye namaketanga esihogo ayebazungezile, ngabe axegiswa na? Ngithi kini, Yebo, axegiswa, futhi imiphefumulo yabo yakhula, futhi nempela bacula ngothando lokukhululwa. Futhi ngithi kini basindisiwe.\n\n10 Manje ngibuza kini ukuthi yimiphi imibandela abasindiswa ngayo na? Yebo, yiziphi izizathu ababethembele kuzo ukuze basindiswe na? Kungasiphi isizathu sokuthi bakhululwe ezibophweni zokufa, yebo, futhi ngokunjalo nasemaketangeni esihogo na?\n\n11 Bhekani, nginganazisa—ngabe ubaba u-Alima akakholelwanga yini emazwini ayekhulunywe ngomlomo ka-Abinadi na? Futhi wayengeyena yini umphrofethi ongcwele na? Ngabe akakhulumanga yini amazwi kaNkulunkulu, futhi ubaba u-Alima wawakholwa na?\n\n12 Futhi ngokholo lwakhe kwaba khona uguquko olukhulu olwenzeka enhliziyweni yakhe. Bhekani ngithi kini konke lokhu kuyiqiniso.\n\n13 Futhi bhekani, washumayela izwi koyihlo, futhi nakubo uguquko olukhulu lwenzeka ezinhliziyweni zabo, futhi bazithoba futhi babeka ithemba labo ku Nkulunkulu weqiniso nophilayo. Futhi bhekani, bathembeka kwaze kwaba sekugcineni; ngalokho-ke basindiswa.\n\n14 Manje bhekani, ngibuza kini, bafowethu bebandla, ngabe senizelwe yini ngokukamoya kaNkulunkulu na? Ngabe seniwemukele yini umfanekiso wakhe ebusweni benu na? Ngabe seniluzwile yini loluguquko olukhulu ezinhliziyweni zenu na?\n\n15 Ngabe niyakholwa yini ekukhululweni kwakhe lowo owanidalayo na? Ngabe nibheka phambili yini ngeso lokholo, futhi niwubone lomzimba ofayo sewuvuselwa ekungafini, futhi nalokhu okubolayo sekuvuselwa ekungabolini, ukuthi kume phambi kukaNkulunkulu ukuze kwahlulelwe ngokwezenzo ezenziwa emzimbeni ofayo na?\n\n16 Ngithi kini, ningake nicabange ukuthi nizwa izwi leNkosi, lithi kini, ngalolo suku: Wozani kimi nina enibusisiweyo, ngokuba bhekani, imisebenzi yenu ibiyimisebenzi yokulunga phezu kobuso bomhlaba?\n\n17 Noma nicabanga ukuthi ningaqamba amanga eNkosini ngalolo suku, nithi—Nkosi, imisebenzi yethu ibiyimisebenzi elungile phezu kobuso bomhlaba—nokuthi yena uyonisindisa na?\n\n18 Noma-ke ngenye indlela, ningazicabanga yini nilethwa phambi kwesihlalo sokuthetha amacala sikaNkulunkulu nemiphefumulo yenu igcwele ukuzinyeza kanye nokuzisola, ninayo yonke inkumbulo yamacala enu, yebo, inkumbulo epheleleyo yakho konke ukukhohlakala kwenu, yebo, inkumbulo yokuthi niyenze ize imiyalelo kaNkulunkulu na?\n\n19 Ngithi kini, ningabheka yini phezulu kuNkulunkulu ngalolo suku ngenhliziyo emsulwa nezandla ezihlanzekile na? Ngithi kini, ningabheka yini phezulu, ninomfanekiso kaNkulunkulu uqoshwe ebusweni benu na?\n\n20 Ngithi kini, ningacabanga yini ngokusindiswa nibe nizivumele ukuthi nibe ngaphansi kukadeveli na?\n\n21 Ngithi kini, niyokwazi ngalolo suku ukuthi aninaku sindiswa; ngokuba akukho muntu ongasindiswa ngaphandle kokuthi izingubo zakhe zihlanzwe zaba mhlophe; yebo, izingubo zakhe kufanele zihlanjululwe zize zihlanzeke kuwo wonke amabala, egazini lalowo okwakhulunywa ngaye ngobaba bethu, okufanele eze ukuzokhulula abantu bakhe ezonweni zabo.\n\n22 Manje ngiyabuza kini, bafowethu, ningazizwa kanjani, uma senimi phambi kwesihlalo sikaNkulunkulu, ninezingubo zenu ezinamabala egazi kanye nayo yonke inhlobo yokungcola na? Bhekani, ngabe lezi zinto ziyofakazani ngani na?\n\n23 Bhekani ngabe aziyikufakaza yini ukuthi ningababulali, yebo, futhi nokuthi ninecala layo yonke inhlobo yenkohlakalo na?\n\n24 Bhekani, bafowethu, ngabe nicabanga ukuthi onjena angaba yini nendawo yokuhlala embusweni kaNkulunkulu, kanye no-Abrahama, no-Isaka, noJakobe, futhi ngokunjalo nabo bonke abaphrofethi abangcwele, abanezingubo ezihlanziwe futhi ezingenabala, ezimsulwa futhi ezimhlophe na?\n\n25 Ngithi kini, Cha; ngaphandle uma nenza uMdali wethu umkhohlisi kusukela ekuqaleni, noma nicabanga ukuthi ungumkhohlisi kusukela ekuqaleni, aninakukholwa wukuthi abanjena bangaba nendawo embusweni wasezulwini; kodwa bayokhishelwa ngaphandle ngokuba bengabantwana bombuso kadeveli.\n\n26 Manje bhekani, ngithi kini, bafowethu, uma niluzwile uguquko lwenhliziyo, futhi uma nizwe kuthi manicule iculo lothando lokukhululwa, ngizobuza, ngabe nisezwa kanjalo yini namanje na?\n\n27 Ngabe nihambe nizigcina ningasoleki phambi kukaNkulunkulu na? Ngabe ningasho yini ukuthi, uma beningabizelwa ekufeni ngalesi sikhathi, ngaphakathi kini, ukuthi benizithobe ngokwanele na? Ukuthi izingubo zenu zihlanziwe futhi zenziwa zabamhlophe ngegazi likaKristu, oyoza azokhulula abantu bakhe ezonweni zabo na?\n\n28 Bhekani, ngabe nihlutshuliwe yini ukuzikhukhumeza na? Ngithi kini, uma kungenjalo anikulungele ukuhlangana noNkulunkulu. Bhekani kufanele nizilungiselele ngokushesha; ngokuba umbuso wezulu masinyane ususeduze, futhi onjalo akanakho ukuphila okuphakade.\n\n29 Bhekani, ngithi, ngabe ukhona yini phakathi kwenu ongahlutshuliwe umona na? Ngithi kini onjalo akalungile; futhi ngifisa ukuthi azilungiselele masinyane, ngokuba ihora seliseduze, futhi akazi ukuthi isikhathi sizofika nini; ngokuba onjalo angeke atholwe engenacala.\n\n30 Futhi phezu kwalokho ngithi kini, ngabe ukhona yini phakathi kwenu ohlekisa ngomfowabo, noma obeka inqwaba yezinhlupheko phezu kwakhe na?\n\n31 Maye kulowo onjalo, ngokuba akalungile, futhi isikhathi sesiseduze sokuthi kufanele aphenduke kungenjalo angeke asindiswe!\n\n32 Yebo, maye ngisho nakini nonke basebenzi bobubi; phendukani, phendukani, ngokuba iNkosi uNkulunkulu ikukhulumile lokhu!\n\n33 Bhekani, uthumela isimemo kubo bonke abantu, ngokuba izingalo zomusa zelulelwe ngakubo, uthi: Phendukani, futhi ngiyonemukela.\n\n34 Yebo, uthi: Wozani kimi niyokudla isithelo somuthi wokuphila; yebo, niyokudla futhi niphuze kuso isinkwa kanye nakuwo amanzi okuphila ngokukhululeka;\n\n35 Yebo, wozani kimi futhi niveze imisebenzi yokulunga, aniyikucekelwa phansi futhi niphonswe emlilweni—\n\n36 Ngokuba bhekani, isikhathi sesiseduze sokuthi lowo ongavezi izithelo ezinhle, lowo ongayenzi imisebenzi yokulunga, labo banesizathu sokumpongoloza nokulila.\n\n37 O nina basebenzi bobubi; enikhukhumele ezintweni eziyize zezwe, enimemezele ngokuzazi izindlela zokulunga kodwa nedukile, njengezimvu ezingenamelusi, naphezu kokuba umalusi enibizile futhi usanibiza namanje, kepha anililaleli izwi lakhe!\n\n38 Bhekani, ngithi kini, umalusi omuhle uyanibiza; yebo, futhi ngegama lakhe uqobo uyanibiza, okuyigama likaKristu; futhi uma ningenakulilalela izwi lomalusi omuhle, igama enibizwa ngalo, bhekani, anizona izimvu zomalusi omuhle.\n\n39 Manje uma ningezona izimvu zomalusi omuhle, ngabe ningowamuphi umhlambi na? Bhekani, ngithi kini, udeveli ungumelusi wenu, futhi ningabomhlambi wakhe; manje, ngubani ongakuphika lokhu na? Bhekani, ngithi kini, lowo okuphikayo lokhu ungumkhohlisi futhi ungumntwana kadeveli.\n\n40 Ngokuba ngithi kini noma ngabe yini enhle iphuma kuNkulunkulu, futhi noma ngabe yini embi iphuma kudeveli.\n\n41 Ngakho-ke, uma umuntu eveza imisebenzi emihle ulalela izwi lomalusi omuhle, futhi uyamlandela; kodwa lowo oveza imisebenzi emibi, ngokufanayo lowo uba ngumntwana kadeveli, ngokuba ulalela izwi lakhe, futhi uyamlandela.\n\n42 Futhi lowo owenza lokhu kufanele athole inkokhelo yakhe kuye; ngakho-ke, ngokwe nkokhelo yakhe uthola ukufa, ngokwezinto eziphathelene nokulunga, abe ngofileyo kuyo yonke imisebenzi emihle.\n\n43 Manje, bafowethu, ngifuna ukuthi ningizwe, ngokuba ngikhuluma ngamandla omphefumulo wami; ngokuba bhekani, ngikhulume nani ngokusobala kangangokuthi angeke niphambuke, noma ngikhulume ngokwemiyalelo kaNkulunkulu.\n\n44 Ngokuba ngibizelwe ukuthi ngikhulume ngalendlela, ngokohlelo olungcwele lukaNkulunkulu, olukuKristu uJesu; yebo, ngiyalwe ukuthi ngime futhi ngifakaze kulaba bantu izinto ezikhulunywe ngobaba bethu mayelana nezinto ezisazokwenzeka.\n\n45 Futhi lokhu akusikho konke. Ngabe nicabanga ukuthi ngizazela mina lezi zinto na? Bhekani, ngiyafakaza kini ukuthi ngiyazi ukuthi lezi zinto engikhulume ngazo ziyiqiniso. Futhi nicabanga ukuthi ngabe ngazi kanjani ngobuqiniso bazo na?\n\n46 Bhekani, ngithi kini zaziswe kimi ngoMoya oNgcwele kaNkulunkulu. Bhekani, ngizile ukudla futhi ngathandaza eziningi izinsuku ukuze ngizazi lezi zinto ngokwami. Manje sengiyazi ngokwami ukuthi ziyiqiniso; ngokuba iNkosi uNkulunkulu izibonakalisile kimi ngoMoya wayo oNgcwele; futhi lona ngumoya wokwambulelwa okimi.\n\n47 Futhi phezu kwalokho, ngithi kini ngalendlela kwambuliwe kimi, ukuthi amazwi akhulunywe ngobaba bethu ayiqiniso, ngisho kanjalo ngokomoya wokuphrofetha okimi, nakho futhi okubonakaliswa ngoMoya kaNkulunkulu.\n\n48 Ngithi kini, ngiyazi ngokwami ukuthi noma ngabe yini engizoyisho kini, mayelana nalokho okusazokwenzeka, kuyiqiniso; futhi ngithi kini, ngiyazi ukuthi uJesu Kristu uyoza, yebo, iNdodana, eZelwe Yodwa kaBaba, egcwele umusa, nobubele, kanye neqiniso. Futhi bhekani, nguye lowo ozayo ozothatha izono zomhlaba, yebo, izono zawo wonke umuntu okholwa ngokungangabazi egameni lakhe.\n\n49 Manje ngithi kini yilo loluhlelo engibizwe ngalo, yebo, ukuthi ngishumayele kubafowethu abathandekayo, yebo, kanye nakubo bonke abahlala kulelizwe; yebo, ukuthi ngishumayele kubo bonke, abadala nabancane, ababoshiwe nabakhululekile; yebo, ngithi kini abadala, futhi ngokunjalo nabaphakathi nobudala, kanye nakuso isizukulwane esikhulayo; yebo, ukuthi ngikhale kubo ukuthi kufanele baphenduke futhi bazalwe ngokusha.\n\n50 Yebo, usho kanje uMoya: Phendukani, nonke nina mikhawulo yomhlaba, ngokuba umbuso wezulu masinyane ususeduze; yebo, iNdodana kaNkulunkulu iyeza ngenkazimulo yayo, nangobukhulu bamandla ayo, nobukhosi, namandla, kanye nobukhulu bayo. Yebo, bafowethu abathandekayo, ngithi kini, uMoya uthi: Bhekani udumo lwe Nkosi yomhlaba wonke; futhi phezu kwalokho iNkosi yasezulwini masinyane nje izokhanya phakathi kwabo bonke abantwana babantu.\n\n51 Futhi phezu kwalokho uMoya uthi kimi, yebo, ukhala kimi ngezwi elikhulu, uthi: Hamba uthi kulaba bantu—Phendukani, ngokuba ngaphandle kokuthi niphenduke aninakukwazi nanini ukuthi nidle ifa lombuso wezulu.\n\n52 Futhi phezu kwalokho ngithi kini, uMoya uthi: Bhekani, izembe libekiwe empandeni yesihlahla; ngakho-ke zonke izihlahla ezingatheli zithelo ezinhle ziyocekelwa phansi ziphonswe emlilweni, yebo, umlilo ongenakucishwa, ngisho umlilo ongacimekiyo. Bhekani, futhi nikhumbule, oNgcwele nguyena okukhulumile lokhu.\n\n53 Manje bafowethu abathandekayo, ngithi kini, ningaphikisana yini nalokhu okushiwo; yebo, ningazibeka yini eceleni lezi zinto, futhi ninyathele oNgcwele ngaphansi kwezinyawo zenu; yebo, nisengaphakama yini ngenxa yokuzibona kwenu; yebo, nisengaphikelela yini ekugqokeni izingubo ezibizayo futhi nibeke izinhliziyo zenu ezintweni eziyize zezwe, nasemcebweni wenu na?\n\n54 Yebo, nisengaphikelela yini nokucabanga ukuthi ningcono kunabanye; yebo, nisengaphikelela yini nokuhlupha abafowenu, abazithobayo futhi behamba ngokohlelo olungcwele lukaNkulunkulu, abalethwa ngalo kulelibandla, bengcweliswe nguMoya oyiNgcwele, futhi nempela baveza imisebenzi efaneleyo yokuphenduka—\n\n55 Yebo, futhi nisengaphikelela yini nokufulathela abampofu, nabadingayo, kanye nokugodla eninakho kubo na?\n\n56 Futhi okokugcina, nonke nina enizophikelela ebubini benu, ngithi kini yibo labo abayocekelwa phansi futhi baphonswe emlilweni ngaphandle kokuthi baphenduke ngokushesha okukhulu.\n\n57 Manje ngithi kini, nonke nina enifisa ukulandela izwi lomalusi omuhle, phumani phakathi kwababi, nizihlukanise, ningazithinti izinto zabo ezingcolile; bhekani, amagama abo ayosulwa, ukuze amagama ababi angabalwa phakathi kwamagama abalungileyo, ukuze izwi likaNkulunkulu ligcwaliseke, elithi: Amagama ababi awayikuhlanganiswa namagama abantu bami;\n\n58 Ngokuba amagama abalungileyo ayobhalwa encwadini yokuphila, futhi ngiyobanika ifa esandleni sami sokunene. Manje, bafowethu, yini eningayisho ukuphikisana nalokhu na? Ngithi kini, uma nikhuluma ngokumelene nalokhu, akusho lutho, ngokuba izwi likaNkulunkulu kufanele ligcwaliseke.\n\n59 Ngokuba ngumuphi umalusi lapho phakathi kwenu ongathi enezimvu eziningi angazibheki, ukuze izimpisi zingangeni zishwabadele umhlambi wakhe na? Futhi bhekani, uma impisi ingenela umhlambi wakhe angeze yini ayikhiphela ngaphandle na? Yebo, futhi ekugcineni, uma engakwazi uyoyibulala.\n\n60 Manje ngithi kini umalusi omuhle uyanibiza; futhi uma ningalilalela izwi lakhe uyoniletha esibayeni sakhe, futhi niyizimvu zakhe; futhi uyaniyala ukuthi ningayivumeli impisi ehahayo ukuthi ingene phakathi kwenu, ukuze ningashabalali.\n\n61 Manje mina, Alima, ngiyaniyala ngolimi lwakhe lowo ongiyalile, ukuthi niqaphele ukuthi niwenze lamazwi engiwakhulume kini.\n\n62 Ngikhuluma ngendlela yokuniyala nina eningabebandla; futhi kubo labo okungebona abebandla ngikhuluma ngendlela yokubamema, ngithi: Wozani nibhabhadiselwe ekuphendukeni, ukuze nani nibe ngabadla esithelweni somuthi wokuphila.\n\n", "alma 6": "[center][font_size=26]Isahluko 6[/font_size][/center]\n\n[i]IBandla eZarahemla liyahlanzwa futhi liyahlelwa—U-Alima uya eGidiyoni ukuyoshumayela. Cishe ngonyaka wama 83 ngaphambi kokuzalwa kukaKristu.[/i]\n\n1 Manje kwenzeka ukuthi emva kokuthi u-Alima esenze isiphetho senkulumo ebantwini bebandla, elalimiswe edolobheni laseZarahemla, wagcoba abaphristi kanye namagosa, ngokubabeka izandla zakhe ngokohlelo lukaNkulunkulu, ukuthi bengamele futhi babheke ibandla.\n\n2 Futhi kwenzeka ukuthi lowo owayengeyena owebandla kulabo ababephenduka ezonweni zabo babhabhadiselwa ekuphendukeni, futhi bemukelwa ebandleni.\n\n3 Futhi phezu kwalokho kwenzeka ukuthi lowo owayengowasebandleni kulabo abangaphendukanga ebubini babo futhi bazithobe phambi kukaNkulunkulu—ngisho labo ababephakeme ngenxa yokuzibona kwabo—bona kanye babenqatshwa, futhi amagama abo ayesulwa, ukuze amagama abo angabalwa phakathi kwalabo ababelungile.\n\n4 Futhi ngalendlela baqala ukumisa uhlelo lwebandla edolobheni lakwaZarahemla.\n\n5 Manje ngifuna ukuthi niqonde ukuthi izwi likaNkulunkulu lalitholakala kubo bonke, kangangokuthi babengekho ababenqatshelwe ilungelo lokuhlangana ndawonye ukuthi bezwe izwi likaNkulunkulu.\n\n6 Nokho abantwana baNkulunkulu bayalwa ukuthi baqoqane ndawonye njalo, futhi bahlanganyele ekuzileni kanye nasekuthandazeni okukhulu ukuze kuzuze imiphefumulo yalabo ababengamazi uNkulunkulu.\n\n7 Manje kwenzeka ukuthi ngesikhathi u-Alima esenze lemithetho wemuka kubo, yebo, wasuka ebandleni elalisedolobheni lakwaZarahemla, wahamba wawelela ngasempumalanga yomfula iSidoni, esigodini sakwaGidiyoni, lapho kwakwakhiwe idolobha khona, elalibizwa ngedolobha lakwaGidiyoni, elalisesigodini esasibizwa ngokuthi yiGidiyoni, esabizwa ngendoda eyabulawa ngesandla sikaNehori ngenkemba.\n\n8 Futhi u-Alima wahamba waqala ukumemezela izwi likaNkulunkulu ebandleni elalimiswe esigodini sakwaGidiyoni, njengokwambulwa kobuqiniso bezwi elalikhulunywe ngoyise, futhi nanjengokukamoya wesiphrofetho owawukuye, ngokobu fakazi bukaJesu Kristu, iNdodana kaNkulunkulu, oyoza ukuzokhulula abantu bakhe ezonweni zabo, kanye nangohlelo olungcwele ayebizwe ngalo. Futhi kubhalwe kanjalo. Amen.\n\n", "alma 7": "Amazwi ka-Alima awakhuluma kubantu eGidiyoni, ngokombhalo wakhe uqobo.\n\nAtholakala esahlukweni 7.\n\n[center][font_size=26]Isahluko 7[/font_size][/center]\n\n[i]UKristu uyozalwa nguMariya—Uyoxegisa izibopho zokufa futhi athwale izono zabantu Bakhe—Labo abaphendukayo, ababhabhadiswayo, futhi abagcina imiyalelo bayoba nokuphila okuphakade—Ukungcola akunakulidla ifa lombuso kaNkulunkulu—Ukuzithoba, ukholo, ithemba, kanye nesihe kuyadingeka. Cishe ngonyaka wama 83 ngaphambi kokuzalwa kukaKristu.[/i]\n\n1 Bhekani bafowethu abathandekayo, ngokubona ukuthi ngivunyelwe ukuthi ngize kini, ngakho-ke ngizozama ukuthi ngikhulume nani ngolimi lwami; yebo, ngomlomo wami uqobo, ngokubona ukuthi kungokokuqala ukuthi ngikhulume nani ngamazwi omlomo wami, bengibekwe esihlalweni sokwahlulela ngokuphelele, benginomsebenzi omningi kangangokuthi angikwazanga ukuza kini.\n\n2 Futhi ngisho nami bengingenakuza namanje ngalesi sikhathi ukuba bekungekhona ukuthi isihlalo sokwahlulelwa sinikezwe omunye, ukuthi abuse esikhundleni sami; futhi iNkosi ngomusa omkhulu ingivumele ukuthi ngize kini.\n\n3 Futhi bhekani, ngize nginethemba elikhulu kanye nesifiso esikhulu sokuthi ngithole ukuthi nizithobile phambi kukaNkulunkulu, futhi nokuthi niqhubekile ekuwunxuseni umusa wakhe, ukuthi ngithole ukuthi beningenacala phambi kwakhe, ukuthi ngithole ukuthi beningekho esimweni esibucayi esesabekayo abafowethu abaseZarahemla ababekuso.\n\n4 Kepha libusisiwe igama likaNkulunkulu, ngokuba unginikile ukuthi ngazi, yebo, unginikile injabulo enkulu kakhulu yokwazi ukuthi baphinde bamiswa ngendlela yokulunga kwakhe.\n\n5 Futhi ngiyethemba, ngokukaMoya kaNkulunkulu okimi, ukuthi ngizothokoza ngani futhi; nokho angifisi ukuthi injabulo yami ngani ize ngendlela yezinkathazo eziningi kangaka kanye nosizi engiluzwile ngabafowethu baseZarahemla, ngokuba bhekani, injabulo yami iza ngabo emva kokudlula ezinkathazweni eziningi kanye nosizi.\n\n6 Kepha bhekani, ngiyethemba ukuthi nina anikho esimweni sokungakholwa okukhulu njengoba abafowenu babekuso; ngiyethemba ukuthi nina aniphakeme ngenxa yokuzibona kwenu; yebo, ngiyethemba ukuthi anizibekanga izinhliziyo zenu engcebweni kanye nasezintweni eziyize zezwe; yebo, ngiyethemba ukuthi anikhonzi izithixo, kodwa nikhonza uNkulunkulu weqiniso nophilayo, futhi nibheke phambili ekuthethelelweni kwezono zenu okuzoza, ngokholo olungapheli.\n\n7 Ngokuba bhekani, ngithi kini kukhona izinto eziningi ezizoza; futhi bhekani, kukhona into eyodwa ebaluleke kakhulu kunazo zonke ezinye—ngokuba bhekani, isikhathi asisekude kakhulu sokuthi uMkhululi aphile futhi afike phakathi kwabantu bakhe.\n\n8 Bhekani, angisho ukuthi uyofika phakathi kwethu ngesikhathi sokuphila kwakhe emzimbeni wakhe ofayo; ngokuba bhekani, uMoya akazange asho kimi ukuthi lokhu kuyoba njalo. Manje mayelana nalokhu angazi; kodwa yilokhu engikwaziyo, ukuthi iNkosi uNkulunkulu inamandla okwenza zonke izinto ezingokwezwi layo.\n\n9 Kodwa bhekani, uMoya usho lokhu kimi, uthi: Khala kulaba bantu, uthi—Phendukani, futhi nilungise indlela yeNkosi, futhi nihambe ezindleleni zayo, eziqondile; ngokuba bhekani, umbuso wezulu ususondele, futhi iNdodana kaNkulunkulu iyeza phezu kobuso bomhlaba.\n\n10 Futhi bhekani, iyozalwa ngu Mariya, eJerusalema okuyizwe lokhokho bethu, yena eyintombi, isitsha esiyigugu nesikhethiweyo, eyogubuzelwa futhi ikhulelwe ngamandla kaMoya oyiNgcwele, futhi iveze indodana, yebo, ngisho iNdodana kaNkulunkulu.\n\n11 Futhi iyohamba, izwe ubuhlungu nezinkathazo kanye nezilingo zalo lonke uhlobo; futhi lokhu ukuze kugcwaliseke izwi elithi iyothwala ubuhlungu nezifo zabantu bayo.\n\n12 Futhi iyothwala ukufa, ukuze ixegise izibopho zokufa ezibophe abantu bayo, futhi iyothwala ubuthakathaka babo, ukuze izibilini zayo zigcwaliswe ngesihawu, ngokwasenyameni, ukuze yazi ngokwasenyameni ukuthi ingabasiza kanjani abantu bayo ngokobuthakathaka babo.\n\n13 Manje uMoya wazi zonke izinto; nokho iNdodana kaNkulunkulu ihlupheka ngokwasenyameni ukuze ithwale izono zabantu bayo, ukuze isule iziphambeko zabo ngokwamandla okubakhulula kwayo; manje bhekani, lokhu ngubufakazi obukimi.\n\n14 Manje ngithi kini kufanele niphenduke, futhi nizalwe kabusha; ngokuba uMoya uthi uma ningazalwanga kabusha aninakulidla ifa lombuso wasezulwini; ngakho-ke wozani futhi nibhabhadiselwe ekuphendukeni, ukuze nihlanzwe ezonweni zenu, ukuze nibe nokholo kuyo iMvana kaNkulunkulu, esusa izono zomhlaba, enamandla okusindisa nokuhlanza kukho konke ukungalungi.\n\n15 Yebo, ngithi kini wozani futhi ningesabi, nibeke eceleni zonke izono, okulula ukuthi zinihaqe, ezinibophela phansi ekonakalisweni, yebo, wozani nize phambili, nimkhombise uNkulunkulu wenu ukuze nizimisele ukuphenduka ezonweni zenu futhi ningene esivumelwaneni naye sokuthi nigcine imiyalelo yakhe, nifakaze ngalokho kuye ngalolusuku ngokuthi nihambe niye emanzini ombhabhadiso.\n\n16 Futhi lowo owenza lokhu, futhi agcine imiyalelo kaNkulunkulu kusukela manje kuya phambili, yena kanye lowo uyokhumbula ukuthi mina ngithi kuye, yebo, uyokhumbula ukuthi ngithe kuye, uyoba nokuphila okuphakade, ngokobufakazi bukaMoya oyiNgcwele, ofakaza kimi.\n\n17 Manje bafowethu abathandekayo, ngabe niyakholwa yini yilezi zinto na? Bhekani, ngithi kini, yebo, ngiyazi ukuthi niyazikholwa; futhi indlela engazi ngayo ukuthi niyazikholwa kungesibonakaliso sikaMoya esikimi. Manje ngenxa yokuthi ukholo lwenu luqinile mayelana nalokho, yebo, mayelana nezinto engizikhulumile, kukhulu ukujabula kwami.\n\n18 Ngokuba njengoba ngishilo kini kusukela ekuqaleni, ukuthi nginesifiso esikhulu ukuthi nina ningabi sesimweni esibucayi njengabafowenu, ngisho kanjalo ngithole ukuthi izifiso zami zigcwalisekile.\n\n19 Ngokuba ngiyabona ukuthi nisezindleleni zokulunga; ngiyabona ukuthi nisendleleni eniholela embusweni kaNkulunkulu; yebo, ngiyabona ukuthi nenza izindlela zakhe ziqonde.\n\n20 Ngiyabona ukuthi nazisiwe, ngobufakazi bezwi lakhe, ukuthi akanaku hamba ezindleleni ezimazombe; noma ashintshe kulokho akushilo; noma abe nesithunzi nje sokujika esuka kwesokunene eya kwesokhohlo, noma asuke kulokho okulungile aye kulokho okungalungile; ngakho-ke, indlela yakhe yinye nanini nanini.\n\n21 Futhi akahlali emathempelini angengcwele; futhi ukungcola noma yini enye engahlanzekile ayinakwamukeleka embusweni kaNkulunkulu; ngakho-ke ngithi kini isikhathi siyofika, yebo, futhi siyokuba ngosuku lokugcina, lapho lowo ongcolile eyosala ekungcoleni kwakhe.\n\n22 Manje bafowethu abathandekayo, ngikhulume lezi zinto kini ukuze nginivusele emsebenzini wenu kuNkulunkulu, ukuze nihambe ngokungabi nacala phambi kwakhe, ukuze nihambe ngokohlelo olungcwele lukaNkulunkulu, enamukelwe ngalo.\n\n23 Manje ngifisa ukuthi nizithobe, futhi nizibeke phansi nibe mnene; nifundiseke kalula; nigcwale ukubekezela kanye nokuqina; nizithibe kuzo zonke izinto; nikhuthale ekugcineni imiyalelo kaNkulunkulu ngazo zonke izikhathi; nicela noma ngabe yini eniyidingayo, okukamoya kanye nokwenyama; ngaso sonke isikhathi nibuyisele ukubonga kuNkulunkulu ngazo zonke izinto enizitholayo.\n\n24 Futhi qinisekani ukuthi ninokholo, nethemba, kanye nesihe, futhi uma kunjalo niyokhula njalo ekwenzeni imisebenzi emihle.\n\n25 Futhi sengathi iNkosi inganibusisa, futhi igcine izingubo zenu zingenabala, ukuze ekugcineni nilethwe ukuthi nihlale phansi no-Abrahama, no-Isaka, noJakobe, kanye nabaphrofethi abangcwele ababekade bekhona kusukela ekudabukeni komhlaba, izingubo zenu zingenabala ngisho njengezingubo zabo zingenabala, embusweni wasezulwini ningabe nisaphumela ngaphandle nanini.\n\n26 Manje bafowethu abathandekayo, ngikhulume lamazwi kini njengokukaMoya ofakaza kimi; futhi umphefumulo wami uyathokoza kakhulu, ngenxa yokukhuthala okukhulu kanye nokulalela enikunike amazwi ami.\n\n27 Manje, sengathi ukuthula kukaNkulunkulu kungaba phezu kwenu, naphezu kwemizi kanye nemihlaba yenu, naphezu kwemihlambi yezimvu nemihlambi yezinkomo zenu, kanye nakho konke eninakho, abafazi benu kanye nabantwana benu, ngokokholo lwenu kanye nangokwemisebenzi emihle, kusukela ngalesi sikhathi kuya phambili naphakade. Ngikhulume kanjena. Amen.\n\n", "alma 8": "[center][font_size=26]Isahluko 8[/font_size][/center]\n\n[i]U-Alima uyashumayela futhi ubhabhadisa eMeleki—Uyenqatshwa e-Amoniha futhi uyashiya—Ingelosi imyala ukuthi abuyele khona futhi amemezele ukuphenduka kubantu—Wemukelwa ngu-Amuleki, futhi bobabili bayashumayela e-Amoniha. Cishe ngonyaka wama 82 ngaphambi kokuzalwa kukaKristu.[/i]\n\n1 Manje kwenzeka ukuthi u-Alima wabuya ezweni lakwaGidiyoni, emva kokuthi esefundise abantu bakwaGidiyoni izinto eziningi ezingenakubhalwa, eselumisile uhlelo lwebandla, njengoba ayenzile ngaphambili ezweni lakwaZarahemla, yebo, wabuyela emzini wakhe eZarahemla ukuze ayoziphumuza ekusebenzeni ayekwenzile.\n\n2 Futhi waphela kanjalo-ke unyaka wesishiyagalolunye wokubusa kwabehluleli phezu kwabantu baNefi.\n\n3 Futhi kwenzeka ekuqaleni konyaka weshumi wokubusa kwabehluleli phezu kwabantu baNefi, ukuthi u-Alima wemuka kuleyondawo futhi wathatha uhambo lwakhe wawelela ezweni lakwaMeleki, entshonalanga yomfula iSidoni, entshonalanga ngasemingceleni yehlane.\n\n4 Futhi waqala ukufundisa abantu ezweni lakwaMeleki ngokohlelo olungcwele lukaNkulunkulu, ayebizwe ngalo; futhi waqala ukufundisa abantu kulo lonke izwe lakwaMeleki.\n\n5 Futhi kwenzeka ukuthi abantu beza kuye bephuma emingceleni yonke yezwe elalingasehlane. Futhi babhabhadiswa kulo lonke lelozwe;\n\n6 Kwathi uma eseqedile umsebenzi wakhe kwaMeleki wahamba kuleyondawo, futhi wahamba uhambo lwezinsuku ezintathu waya ngasenyakatho yezwe lakwaMeleki; futhi wafika edolobheni elalibizwa ngokuthi i-Amoniha.\n\n7 Manje kwakuyisiko labantu baNefi ukuthi babize amazwe abo, namadolobha abo, kanye nezigodi zabo, yebo, ngisho zonke izigodi zabo ezincane, ngegama lalowo wokuqala owayewathathile; futhi kwaba kanjalo nangezwe lakwa-Amoniha.\n\n8 Futhi kwenzeka ukuthi ngesikhathi u-Alima esefike edolobheni lakwa-Amoniha waqala ukushumayela izwi likaNkulunkulu kubo.\n\n9 Manje uSathane wayesezilawule kakhulu izinhliziyo zabantu basedolobheni lakwa-Amoniha; ngakho-ke abafunanga ukuwalalela amazwi ka-Alima.\n\n10 Nokho u-Alima wasebenza kakhulu emoyeni, ezabalaza noNkulunkulu ngokuthandaza okukhulu, ukuze athele uMoya wakhe phezu kwabantu ababe kulelidolobha; ukuze futhi amvumele ukuthi ababhabhadisele ekuphendukeni.\n\n11 Nokho, baziqinisa izinhliziyo zabo, bethi kuye: Bheka, siyazi ukuthi ungu-Alima; futhi siyazi ukuthi ungumphristi omkhulu phezu kwebandla owalisungula ezingxenyeni eziningi zezwe, ngokwesiko lakho; futhi asibona abebandla lakho, futhi asikholelwa emasikweni awubuwula njengalawa.\n\n12 Futhi siyazi ukuthi ngenxa yokuthi asibona abebandla lakho siyazi ukuthi awunamandla phezu kwethu; futhi unike isihlalo sokwahlulela ku Nefiha; ngakho-ke awuyena umahluleli omkhulu phezu kwethu.\n\n13 Manje ngesikhathi abantu sebekushilo lokhu, futhi bamelana namazwi akhe onke, futhi bamthuka, bamphimisela ngamathe, futhi benza ukuthi axoshwe edolobheni labo, wemuka kuleyondawo wathatha uhambo lwakhe waya ngasedolobheni elalibizwa ngokuthi yi-Aroni.\n\n14 Futhi kwenzeka ukuthi ngesikhathi esahamba eya kuleyondawo, umzimba wakhe ushone phansi ngenxa yosizi, ehlupheke kakhulu futhi edabukile emphefumulweni, ngenxa yobubi babantu ababesedolobheni lwakwa-Amoniha, kwenzeka ngesikhathi u-Alima umzimba wakhe usashone phansi ngenxa yosizi, bheka ingelosi yenkosi yavela kuye, ithi:\n\n15 Ubusisiwe, Alima; ngakho-ke, phakamisa ikhanda lakho futhi uthokoze, ngokuba unesizathu esikhulu sokuthi uthokoze; ngokuba uthembekile ekugcineni imiyalelo kaNkulunkulu kusukela ngesikhathi uthola umyalezo wakho wokuqala kuye. Bheka, nginguye lowo owawuletha kuwe.\n\n16 Futhi bheka, ngithunywe ukuthi ngizokuyala ukuthi uphindele edolobheni lakwa-Amoniha, futhi uphinde ushumayele kubantu balelo dolobha; yebo, shumayela kubo. Yebo, yithi kubo, ngaphandle kokuthi baphenduke iNkosi uNkulunkulu izobabhubhisa.\n\n17 Ngokuba bheka, benza imizamo ngalesi sikhathi ukuze baqede inkululeko yabantu bakho, (ngokuba isho kanje iNkosi) lokho okuphambene nemithetho, kanye nezahlulelo, kanye nemiyalo eyinike abantu bayo.\n\n18 Manje kwenzeka ukuthi emva kokuthi u-Alima esewutholile umyalezo wakhe ovela engelosini yeNkosi wabuyela ngokushesha ezweni lakwa-Amoniha. Futhi wangena edolobheni ngenye indlela, yebo, ngendlela eyayingase ningizimu yedolobha lakwa-Amoniha.\n\n19 Futhi ngesikhathi engena edolobheni wayeselambile, futhi wathi endodeni: Ungayipha yini inceku ethobekileyo kaNkulunkulu okuthile ukuba idle na?\n\n20 Futhi lendoda yathi kuye: NgingumNefi, futhi ngiyazi ukuthi ungumphrofethi ongcwele kaNkulunkulu, ngokuba uyindoda ingelosi engitshele ngayo embonweni yathi: Uyomamukela. Ngakho-ke, hamba nami siye endlini yami futhi ngizokunika inxenye yokudla kwami; futhi ngiyazi ukuthi uzoba yisibusiso kimi kanye nasemzini wami.\n\n21 Futhi kwenzeka ukuthi lendoda yamemukela emzini wayo; futhi lendoda yayibizwa ngokuthi ngu-Amuleki; yaletha isinkwa kanye nenyama yakubeka phambi kuka-Alima.\n\n22 Futhi kwenzeka ukuthi u-Alima wadla isinkwa wasutha; futhi wambusisa u-Amuleki kanye nomuzi wakhe, futhi wabonga kuNkulunkulu.\n\n23 Futhi emva kokuthi esedlile futhi esesuthi wathi ku-Amuleki: Ngingu-Alima, ngingumphristi omkhulu ebandleni likaNkulunkulu kulo lonke izwe.\n\n24 Futhi bheka, ngibizwe ukuthi ngishumayele izwi likaNkulunkulu phakathi kwabo bonke laba bantu, ngokomoya wokwambulelwa kanye nokuphrofetha; futhi bengikulelizwe futhi abangamukelanga, kepha bangikhiphele ngaphandle futhi besengizolifulathela lelizwe ingunaphakade.\n\n25 Kepha bheka, ngiyalwe ukuthi kufanele ngiphinde ngibuyele futhi ngiphrofethe kulaba bantu, yebo, futhi ngifakaze ngokumelene nabo mayelana nobubi babo.\n\n26 Manje, Amuleki, ngenxa yokuthi ungiphile ukudla futhi wangingenisa, ubusisiwe; ngokuba bengingolambileyo, ngokuba ngizilile izinsuku eziningi.\n\n27 Futhi u-Alima wahlala izinsuku eziningi no-Amuleki ngaphambi kokuthi aqale ukushumayela kubantu.\n\n28 Futhi kwenzeka ukuthi abantu nempela bakhula kakhulu ebubini babo.\n\n29 Futhi izwi lafika ku-Alima, lithi: Hamba; futhi uphinde usho encekwini yami u-Amuleki, ukuthi makahambe aphrofethe kulaba bantu, athi—Phendukani, ngokuba isho kanjalo iNkosi, ngaphandle kokuthi niphenduke ngizobavakashela laba bantu entukuthelweni yami; yebo, futhi angiyikulususa ulaka lwami kubo.\n\n30 Futhi u-Alima wahamba, futhi ngokunjalo no-Amuleki, phakathi kwabantu, ukuyomemezela amazwi kaNkulunkulu kubo; futhi bagcwaliswa ngoMoya oyiNgcwele.\n\n31 Futhi baba namandla abanikwa wona, kangangokuthi babengeke bavalelwe emgodini oyitilongo; noma kube lula ukuthi umuntu ababulale; nokho abazange bawasebenzise amandla abo kwaze kwaba ngesikhathi beboshwa ngezibopho bephonswa etilongweni. Manje, lokhu kwenziwa ukuze iNkosi ikhombise amandla ayo kubo.\n\n32 Futhi kwenzeka ukuthi bahamba baqala ukushumayela kanye nokuphrofetha kubantu, ngokukamoya kanye namandla iNkosi eyayibanike wona.\n\n", "alma 9": "Amazwi ka-Alima, futhi ngokunjalo namazwi ka-Amuleki, amenyezelwa ebantwini ababesezweni lakwa-Amoniha. Futhi phezu kwalokho baphonswa etilongweni, futhi bakhishwa ngamandla amangalisayo kaNkulunkulu ayekubo, ngokombhalo ka-Alima.\n\nAtholakala ezahlukweni 9 kuya ku 14.\n\n[center][font_size=26]Isahluko 9[/font_size][/center]\n\n[i]U-Alima uyala abantu bakwa-Amoniha ukuthi baphenduke—INkosi iyoba nomusa kumaLamani ngezinsuku zokugcina—Uma amaNefi ekushiya ukukhanya, ayobhujiswa ngamaLamani—INdodana kaNkulunkulu izoza masinyane—Izokhulula labo abaphendukayo, babhabhadiswe, futhi babe nokholo egameni Layo. Cishe ngonyaka wama 82 ngaphambi kokuzalwa kukaKristu.[/i]\n\n1 Futhi phezu kwalokho, mina, Alima, ngiyalwe nguNkulunkulu ukuthi ngithathe u-Amuleki sihambe siphinde sishumayele kulaba bantu, noma kubantu ababesedolobheni lakwa-Amoniha, kwenzeka ngesikhathi ngiqala ukushumayela kubo, baqala ukuphikisana nami, bethi:\n\n2 Ungubani wena? Ucabanga ukuthi thina sizokholwa wubufakazi bomuntu oyedwa, noma ngabe angashumayela kithi ukuthi umhlaba uzodlula na?\n\n3 Manje babengawaqondi lamazwi ababewakhuluma; ngokuba babengazi ukuthi umhlaba uyodlula.\n\n4 Futhi baphinda bathi: Asinakuwakholwa amazwi akho uma ungaphrofetha ukuthi lelidolobha elikhulu lingabhujiswa ngelanga elilodwa.\n\n5 Manje babengazi ukuthi uNkulunkulu wayengayenza imisebenzi emangalisayo enjalo, ngokuba babengabantu abanezinhliziyo ezilukhuni kanye nabangontamolukhuni.\n\n6 Futhi bathi: Ngubani uNkulunkulu, ongasathumeli gunya ngaphandle komuntu oyedwa nje phakathi kwalaba bantu, ukuthi amemezele kubo iqiniso lezinto ezinkulu kangaka futhi ezimangalisayo na?\n\n7 Futhi beza phambili ukuze bangibambe; kodwa bheka, abazange. Futhi ngema ngesibindi ukuthi ngimemezele kubo, yebo, nempela ngafakaza ngesibindi kubo, ngithi:\n\n8 Bhekani, O nina sizukulwane esibi nesonakeleyo, senikhohlwe kanjani ngamasiko oyihlo; yebo, senikhohlwe masinyane kanjani yimiyalelo kaNkulunkulu na?\n\n9 Anikhumbuli yini ukuthi ubaba, uLehi, wakhishwa eJerusalema ngesandla sikaNkulunkulu na? Anikhumbuli yini ukuthi bonke babeholwa nguye ehlane na?\n\n10 Futhi ngabe senikhohlwe masinyane kangaka ukuthi ziningi kangakanani izikhathi abakhulula ngazo obaba bethu ezandleni zezitha zabo, futhi wabalondoloza ekubulaweni, ngisho nangezandla zabafowabo uqobo na?\n\n11 Yebo, futhi ukuba kwakungekhona ukuthi kwakungenxa yamandla akhe angenakulinganiswa, kanye nomusa wakhe, kanye nokusibekezelela kwakhe okukhulu, ngabe sesasuswa ngokungenakuvimbeleka ebusweni bomhlaba kudala ngaphambi kwalesi sikhathi, futhi mhlawumbe ngabe sesayiswa esimweni sokuhlupheka kanye nosizi olungapheliyo.\n\n12 Bhekani, manje ngithi kini uyaniyala ukuthi niphenduke; futhi ngaphandle kokuthi niphenduke, aninandlela yokuthi nidle ifa lombuso kaNkulunkulu. Kodwa bhekani, lokhu akusikho konke—uniyala ukuthi niphenduke, noma uzonibhubhisa nya ebusweni bomhlaba; yebo, uzonivakashela entukuthelweni yakhe, futhi nasentukuthelweni yakhe eyesabekayo akayikuphindela emuva.\n\n13 Bhekani, aniwakhumbuli yini amazwi awakhuluma kuLehi, ethi: Kangangoba niyoyigcina imiyalelo yami, niyophumelela ezweni? Kanti futhi kuyashiwo ukuthi: Kangangoba ningezukuyigcina imiyalelo yami niyohlukaniswa neNkosi.\n\n14 Manje ngifuna ukuthi nikhumbule, ukuthi kangangoba amaLamani engayigcinanga imiyalelo kaNkulunkulu, ahlukanisiwe neNkosi. Manje siyabona ukuthi izwi leNkosi liqinisekisiwe kulento, futhi amaLamani ahlukanisiwe nayo, kusukela ekuqaleni kokuphambuka kwawo kulelizwe.\n\n15 Nokho ngithi kini, kuyobekezeleka kakhulu okwawo ngosuku lokwahlulelwa kunalokho kwenu, uma nihlala ezonweni zenu, yebo, futhi ngisho kuyobekezeleleka kakhulu okwawo kulempilo kunalokho kwenu, ngaphandle kokuthi niphenduke.\n\n16 Ngokuba kukhona izethembiso eziningi ezenzelwe amaLamani; ngokuba kungenxa yamasiko oyise enza ukuthi ahlale kuleso simo sawo sokungazi; ngakho-ke iNkosi izokuba nomusa kuwo futhi yelule ukuphila kwawo ezweni.\n\n17 Futhi ngesinye isikhathi esithize ayoholelwa ekutheni akholwe ezwini layo, futhi azi ngokungalungi kwamasiko oyise; futhi abaningi bawo bazosindiswa, ngokuba iNkosi izokuba nomusa kubo bonke labo ababiza igama layo.\n\n18 Kepha bhekani, ngithi kini uma niqhubeka ebubini benu izinsuku zenu ngeke ziselulwa ezweni, ngokuba amaLamani ayothunyelwa kini; futhi uma ningaphenduki ayofika ngesikhathi eningasazi, futhi niyovakashelwa ngokubhujiswa okupheleleyo; futhi kuyoba ngokwe ntukuthelo eyesabekayo yeNkosi.\n\n19 Ngokuba ayiyikunivumela ukuthi nihlale ebubini benu, ukuthi nibhubhise abantu bayo. Ngithi kini, Cha; okungenani iyovumela amaLamani ukuthi abhubhise bonke abantu bayo ababizwa ngabantu baNefi, uma kungenzeka ukuthi bawele ezonweni kanye naseziphambekweni, emva kokuthi sebebe nokukhanya okukhulu kangaka kanye nolwazi olukhulu kangaka olunikwe kubo yiNkosi uNkulunkulu wabo;\n\n20 Yebo, emva kokuthi kade bengabantu abebethandwa kakhulu kangaka yiNkosi; yebo, emva kokuthi kade bethandwe ngaphezu kwazo zonke ezinye izizwe, imindeni, izilimi, noma abantu; emva kokuthi kade sebaziswe zonke izinto, ngokwezifiso zabo, nokholo lwabo, kanye nemithandazo, lokho okwakukhona, nalokho okukhona, kanye nalokho okusazoza;\n\n21 Bevakashelwe nguMoya kaNkulunkulu; bekhulumile nezingelosi, futhi kukhulunyiwe nabo ngezwi leNkosi; futhi benomoya wokuphrofetha, kanye nomoya wokwambulelwa, futhi ngokunjalo nezipho eziningi, isipho sokukhuluma ngezilimi, kanye nesipho sokushumayela, nesipho sikaMoya oyiNgcwele, nesipho sokuhumusha;\n\n22 Yebo, futhi emva kokuthi bekhululwe nguNkulunkulu baphuma ezweni laseJerusalema, ngesandla seNkosi; besindiswe endlaleni, nasekuguleni, kanye nakuzo zonke izinhlobo zezifo ezinhlobonhlobo; futhi bekhulile baqina ekulweni, ukuze bangabhujiswa; bekhishwe ebugqilini izikhathi ngezikhathi, futhi begciniwe futhi balondolozwa kuze kube manje; futhi baphumelelisiwe baze banotha ngazo zonke izinhlobo zezinto—\n\n23 Manje bhekani ngithi kini, uma laba bantu, asebethole izibusiso eziningi kangaka esandleni seNkosi, bengaphambuka baphambane nokukhanya kanye nolwazi abanalo, ngithi kini uma lokhu kungaba njalo, uma bengawela esiphambekweni, kuyobekezeleleka kakhulu okwamaLamani kunokwabo.\n\n24 Ngokuba bhekani, izethembiso zeNkosi zenzelwe amaLamani, kepha hhayi nina uma niphambuka; ngokuba iNkosi ayithembisanga yini ngokusobala futhi yamemezela ngokuqina, ukuthi uma nizohlubuka kuyo niyobhujiswa nya ebusweni bomhlaba na?\n\n25 Manje ngalesi sizathu, ukuze ningabhujiswa, iNkosi ithumele ingelosi yayo ukuthi ivakashele abaningi babantu bayo, imemezele kubo ukuthi kufanele bahambe futhi bakhale kakhulu kulaba bantu, bathi: Phendukani, ngokuba umbuso wezulu ususondele.\n\n26 Futhi akusezinsuku eziningi kusukela manje ukuthi iNdodana kaNkulunkulu ifike ngenkazimulo yayo; futhi inkazimulo yayo iyoba yinkazimulo yo Zelwe Yedwa kaBaba, ogcwele isihe, ukulunga, kanye neqiniso, ogcwele ukubekezela, umusa kanye nokuba nehliziyo ende, osheshayo ukuzwa ukukhala kwabantu bakhe futhi aphendule imithandazo yabo.\n\n27 Futhi bhekani, uza ukuzokhulula labo abazo bhabhadiselwa ekuphendukeni, ngokukholwa egameni lakhe.\n\n28 Ngakho-ke, lungisani indlela yeNkosi, ngokuba isikhathi sesisondele ukuthi bonke abantu bavune umvuzo wemi sebenzi yabo, ngalokho abebekade beyikho—uma kade belungile bayovuna ukusindiswa kwemiphefumulo yabo, ngokwamandla kanye nangokukhululwa nguJesu Kristu; futhi uma kade bebabi bayovuna usizi nokuhlupheka okungapheliyo emiphefumulweni yabo, ngokwamandla kanye nangokuthunjwa ngudeveli.\n\n29 Manje bhekani, leli yizwi lengelosi, elikhala kubantu.\n\n30 Manje, bafowethu abathandekayo, ngokuba ningabafowethu, futhi nimele ukuthi nithandwe, futhi nimele ukuthi nilethe imisebenzi edingekayo yokuphenduka, ngokubona ukuthi izinhliziyo zenu zenziwe zaba lukhuni kakhulu ngokumelene nezwi likaNkulunkulu, futhi ngokubona ukuthi ningabantu abalahlekile nabawile.\n\n31 Manje kwenzeka ukuthi ngesikhathi mina, Alima, sengiwakhulumile lamazwi, bheka, abantu bangithukuthelela ngenxa yokuthi ngathi kubo babengabantu abanezinhliziyo ezilukhuni kanye nabango ntamolukhuni.\n\n32 Futhi phezu kwalokho ngenxa yokuthi ngathi kubo babengabantu abalahlekile futhi abawile bangithukuthelela, futhi bafuna ukungibamba, ukuze bangiphonse etilongweni.\n\n33 Kepha kwenzeka ukuthi iNkosi nempela ayibavumelanga ukuthi bangithathe ngaleso sikhathi bangiphonse etilongweni.\n\n34 Futhi kwenzeka ukuthi u-Amuleki wahamba wema phambili, waqala ukushumayela kubo futhi. Manje amazwi ka-Amuleki awabhaliwe wonke, nokho inxenye yamazwi akhe abhaliwe kulencwadi.\n\n", "alma 10": "[center][font_size=26]Isahluko 10[/font_size][/center]\n\n[i]ULehi ungowozalo lukaManase—U-Amuleki ulandisa ngomyalo wengelosi wokuthi anakekele u-Alima—Imithandazo yabalungile yenza ukuthi abantu basindiswe—Izazimthetho ezingalungile kanye nabehluleli babeka isisekelo sokubhujiswa kwabantu. Cishe ngonyaka wama 82 ngaphambi kokuzalwa kukaKristu.[/i]\n\n1 Manje lawa ngamazwi u-Amuleki awashumayela kubantu ababesezweni lakwa Amoniha, ethi:\n\n2 Ngingu-Amuleki; ngiyindodana kaGidona, owayeyindodana ka-Ishmayeli, owayengowozalo luka-Aminadi; futhi kwakunguye kanye lowo Aminadi owahumusha umbhalo owawusodongweni lwethempeli, owawubhalwe ngomunwe kaNkulunkulu.\n\n3 Futhi u-Aminadi wayengowozalo lukaNefi, owayeyindodana kaLehi, owaphuma ezweni laseJerusalema, owayengowozalo luka Manase, owayeyindodana ka Josefa owathengiswa eGibithe ngesandla sabafowabo.\n\n4 Futhi bhekani, phezu kwalokho ngingumuntu ongenalo idumela elincane phakathi kwabo bonke labo abangaziyo; yebo, futhi bhekani, nginezihlobo eziningi kanye nabangani, futhi phezu kwalokho ngizuze ingcebo eningi ngenxa yokusebenza kwami.\n\n5 Nokho, emva kwakho konke lokhu, bengingazange ngazi kakhulu ngezindlela zeNkosi, nangezimfihlakalo zayo kanye nangamandla ayo amangalisayo. Ngithe bengingakaze ngazi kakhulu ngalezi zinto; kodwa bhekani, ngiyaphazama, ngokuba ngizibonile eziningi izimfihlakalo zayo kanye namandla ayo amangalisayo; yebo, ngisho nasekulondolozweni kwezimpilo zalaba bantu.\n\n6 Nokho, nempela ngayenza lukhuni inhliziyo yami, ngokuba ngabizwa izikhathi eziningi futhi angilalelanga; ngakho-ke ngangazi mayelana nalezi zinto, kepha ngangingathandi ukwazi; ngakho-ke ngaqhubeka ngivukela uNkulunkulu, ebubini benhliziyo yami, ngisho kwaze kwaba wusuku lwesine lwalenyanga yesikhombisa, esonyakeni weshumi wokubusa kwabehluleli.\n\n7 Ngesikhathi ngihamba ngiyobona isihlobo esiseduze kakhulu, bheka ingelosi yeNkosi yavela kimi yathi: Amuleki, buyela emzini wakho, ngokuba uzokupha umphrofethi weNkosi ukudla; yebo, indoda engcwele, engumuntu okhethiweyo kaNkulunkulu; ngokuba izilile izinsuku eziningi ngenxa yezono zalaba bantu, futhi ilambile, uzoyamukela emzini wakho futhi uyiphe ukudla, futhi iyokubusisa wena kanye nomuzi wakho; futhi isibusiso seNkosi siyohlala phezu kwakho kanye nomuzi wakho.\n\n8 Futhi kwenzeka ukuthi ngalilalela izwi lengelosi, ngabuyela emzini wami. Ngesikhathi ngihamba ngisondela lapho ngayithola leyondoda ingelosi eyayithe kimi: Uzoyamukela endlini yakho—futhi bhekani kwakuyiyo kanye lendoda ebikade ikhuluma kini mayelana nezinto zikaNkulunkulu.\n\n9 Futhi ingelosi yathi kimi ingumuntu ongcwele; ngalokho-ke ngiyazi ukuthi ingumuntu ongcwele ngenxa yokuthi kwashiwo yingelosi kaNkulunkulu.\n\n10 Futhi phezu kwalokho, ngiyazi ukuthi izinto efakaze ngazo ziyiqiniso; ngokuba bhekani ngithi kini, njengoba iNkosi iphila, ngisho kanjalo ithumele ingelosi yayo ukuthi izambule lezi zinto kimi; futhi lokhu ikwenze ngesikhathi lo-Alima ehlezi emzini wami.\n\n11 Ngokuba bhekani, uwubusisile umuzi wami, ungibusisile nami, kanye nabesifazane abasemzini wami, kanye nabantwana bami, kanye nobaba kanye nomndeni wami; yebo, ngisho nazo zonke izihlobo zami uzibusisile, futhi isibusiso seNkosi sihlale phezu kwethu, njengokwamazwi awakhulumile.\n\n12 Manje, ngesikhathi u-Amuleki esewakhulumile lamazwi abantu baqala ukumangala, bebona ukuthi kwakukhona ofakazi abangaphezulu koyedwa abebefakaza ngezinto ababebekwa icala ngazo, futhi ngokunjalo nangezinto ezazizokwenzeka, njengokukamoya wesiphrofetho owawukubo.\n\n13 Nokho, kwakukhona abanye phakathi kwabo ababecabanga ukubabuza, ukuze ngamasu obuqili babo bababambe emazwini abo, ukuze bathole ubufakazi obuphikisana nabo, ukuze babayise kubahluleli babo ukuze behlulelwe ngokomthetho, futhi nokuthi babulawe noma baphonswe etilongweni, ngokwamacala ababezokwenza kubukeke sengathi banawo noma bafakaze ukuphikisana nabo.\n\n14 Manje kwakuyilawo madoda ayefuna ukubabulala, ayeyizazimthetho, ayeqashiwe noma ebekwe ngabantu ukuthi asebenzise umthetho esikhathini sabo sokuthetha amacala, noma ekuthethweni kwamacala abantu phambi kwabehluleli.\n\n15 Manje lezi zazimthetho zazifunde ngabo bonke ubuciko kanye nobuqili babantu; futhi lokhu kwakuzozenza ukuthi zibe nekhono emsebenzini wazo.\n\n16 Futhi kwenzeka ukuthi baqala ukumbuza u-Amuleki, ukuze ngalokho bamenze aphambanise amazwi akhe, noma aphikisane namazwi okufanele awakhulume.\n\n17 Manje babengazi ukuthi u-Amuleki wayenokwazi ngesu labo. Kodwa kwenzeka ngesikhathi beqala ukuthi bambuze, wayibona imicabango yabo, futhi wathi kubo: O nina enibabi kanye nesizukulwane esonakeleyo, nina zazimthetho kanye nabazenzisi, ngokuba nibeka isisekelo sikadeveli; ngokuba nibeka izicupho kanye nezithiyo ukuze nibambe abangcwele baNkulunkulu.\n\n18 Nibeka izinhlelo ukuthi niphambanise izindlela zabalungile, futhi nehlisele intukuthelo kaNkulunkulu phezu kwamakhanda enu, ngisho nasekubhujisweni okupheleleyo kwalaba bantu.\n\n19 Yebo, washo kahle uMosiya, owayeyinkosi yethu yokugcina, ngesikhathi esezodlulisa umbuso, engenamuntu wokumnikeza wona, enza ukuthi laba bantu baziphathe ngokwamazwi abo—yebo, washo kahle ukuthi uma isikhathi sifika sokuthi izwi lalaba bantu likhethe ububi, okungukuthi, uma isikhathi sifika sokuthi laba bantu bawele esiphambekweni, bayobe sebekulungele ukubhujiswa.\n\n20 Manje ngithi kini iNkosi yehlulela kahle ngobubi benu; ngezizathu ezinhle iyakhala kulaba bantu, ngezwi lezingelosi zayo ithi: Phendukani, phendukani, ngokuba umbuso wezulu ususondele.\n\n21 Yebo, ngezizathu ezinhle iyakhala, ngezwi lezingelosi zayo ithi; Ngizoza ngehlele phakathi kwabantu bami, ngokulunga kanye nangokwahlulela okuhle ezandleni zami.\n\n22 Yebo, futhi ngithi kini ukuba kwakungekhona ukuthi kwakungenxa yemithandazo yabalungile, okumanje bakulelizwe, ngabe manje senavakashelwa ngokubhujiswa okupheleleyo; nokho bekungeyikuba ngokwe zikhukhula, njengoba kwenzeka kubantu ngezinsuku zikaNowa, kodwa bekuyokuba ngendlala, nangomashayabhuqe, kanye nangenkemba.\n\n23 Kodwa kungenxa yemithandazo yabalungile ukuthi niyasindiswa; manje, uma nizobaxosha abalungile phakathi kwenu uma kunjalo iNkosi ayizukusigodla isandla sayo; kodwa entukuthelweni yayo eyesabekayo izokuza ngokumelene nani; ngaleso sikhathi niyoshaywa ngendlala, nangomashayabhuqe, kanye nangenkemba; futhi leso sikhathi sesiseduze ngaphandle kokuthi niphenduke.\n\n24 Manje kwenzeka ukuthi abantu bamthukuthelela kakhulu u-Amuleki, futhi bamemeza kakhulu, bethi: Lendoda ithuka imithetho yethu elungile, kanye nezazimthetho zethu ezihlakaniphileyo esizikhethile.\n\n25 Kodwa u-Amuleki welula izandla zakhe, futhi wamemeza kakhulu kubo, ethi: O nina sizukulwane esibi nesonakeleyo, kungani uSathane elawula izinhliziyo zenu na? Kungani nizinikela kuye ukuze abe namandla phezu kwenu, ukuthi aphuphuthekise amehlo enu, ukuze ningawaqondi amazwi akhulunywayo, ngokweqiniso lawo na?\n\n26 Ngokuba bhekani, ngabe ngike ngafakaza yini ngaphikisana nomthetho wenu na? Aniqondi; nithi ngikhulume ngaphikisana nomthetho wenu; kodwa angizange, kodwa ngikhulume ngawuvuna umthetho wenu, ukuze nilahlwe ngecala.\n\n27 Manje bhekani, ngithi kini, isisekelo sokubhujiswa kwalaba bantu sesiqala ukubekwa ngokungalungi kwe zazimthetho zenu kanye nabehluleli benu.\n\n28 Manje kwenzeka ukuthi ngesikhathi u-Amuleki esewakhulumile lamazwi abantu bamemeza kakhulu bephikisana naye, bethi: Manje sesiyazi ukuthi lendoda ingumntwana kadeveli, ngokuba isikhohlisile; ngokuba ikhulume yaphikisana nomthetho wethu. Manje ithi ayizange ikhulume iphikisane nawo.\n\n29 Futhi phezu kwalokho, yedelele izazimthetho zethu, kanye nabehluleli bethu.\n\n30 Futhi kwenzeka ukuthi izazimthetho zakubeka ezinhliziyweni zazo ukuze zizikhumbule lezi zinto ngokumelene naye.\n\n31 Futhi kwakukhona oyedwa phakathi kwabo ogama lakhe kwakunguZeziromu. Manje waba ngowokuqala ukubeka icala u-Amuleki kanye no-Alima, yena engomunye wezihlakaniphi phakathi kwabo, enamabhizinisi amaningi awenzayo phakathi kwalaba bantu.\n\n32 Manje injongo yalezi zazimthetho kwakungukuthola inzuzo; futhi zayithola inzuzo njengokusebenza kwazo.\n\n", "alma 11": "[center][font_size=26]Isahluko 11[/font_size][/center]\n\n[i]Uhlelo lwemali lwamaNefi luyachazwa—U-Amuleki ubanga noZeziromu—UKristu akazukubasindisa abantu besezonweni zabo—Yilabo abadla ifa lombuso wezulu kuphela abasindiswayo—Bonke abantu bazovukela ekungafini—Akukho ukufa emva koVuko. Cishe ngonyaka wama 82 ngaphambi kokuzalwa kukaKristu.[/i]\n\n1 Manje kwakusemthethweni kaMosiya ukuthi wonke umuntu owayengumahluleli womthetho, noma labo ababebekwe ukuthi babe ngabehluleli, bathole inkokhelo ngokwesikhathi leso abasisebenzile ukwahlulela labo ababelethwe phambi kwabo ukuthi behlulelwe.\n\n2 Manje uma umuntu ayekweleta omunye, futhi enqaba ukukukhokha lokho akukweletayo, wayemangalelwa kumahluleli; bese umahluleli esebenzisa igunya, athumele izinduna ukuthi umuntu lowo alethwe phambi kwakhe; bese yena emehlulela umuntu ngokomthetho kanye nangobufakazi lobo obabulethwa ngokumelene naye, futhi ngaleyondlela umuntu wayephoqeleka ukuthi akhokhe lokho akukweletayo, noma ephucwe lokho anakho, noma alahlwe ngaphandle aphume phakathi kwabantu njengesela nomphangi.\n\n3 Bese umahluleli ethola inkokhelo yakhe ngokwesikhathi sakhe—isenine yegolide ngosuku, noma isenumu yesiliva, elingana nesenine yegolide; futhi lokhu kwakwenziwa ngokomthetho owawubekiwe.\n\n4 Manje lawa ngamagama ezinhlobo ezahlukene zezingcezu zegolide labo, kanye nesiliva labo, njengokwenani lazo. Futhi amagama anikwa ngamaNefi, ngokuba wona awazange abale ngendlela yamaJuda ayeseJerusalema; noma alinganise ngendlela yamaJuda; kodwa wona akuguqula ukubala kanye nokulinganisa kwawo, ngokwezingqondo kanye nezimo zabantu, kuzo zonke izizukulwane, kwaze kwaba ngukubusa kwabehluleli, bona bemiswe yinkosi uMosiya.\n\n5 Manje ukubala kukanje—isenine yegolide, iseyoni yegolide, ishumu yegolide, kanye nelimna yegolide.\n\n6 Isenumi yesiliva, i-aminori yesiliva, i-eziromu yesiliva, kanye ne-onti yesiliva.\n\n7 Isenumi yesiliva yayilingana nesenine yegolide, futhi kona ngakunye kwakungangesilinganiso sikabhali, futhi phezu kwalokho kungangesilinganiso sezinhlobo zonke zokusanhlamvu.\n\n8 Manje inani leseyoni yegolide laliphindwa kabili kulo inani lesenine.\n\n9 Ishumi yegolide yayiphindwa kabili kulo inani leseyoni.\n\n10 Ilimna yegolide yayiyinani lakho konke.\n\n11 I-aminori yesiliva yayinkulu ngangamasenumi amabili.\n\n12 I-ezromi yesiliva yayinkulu ngangamasenumi amane.\n\n13 I-onti yayinkulu ngaphezu kwazo zonke.\n\n14 Manje lokhu yinani lesibalo esincane sokubala kwabo—\n\n15 Ishibiloni iyinxenye yesenumi; ngakho-ke, ishibiloni ingangenxenye yesilinganiso sikabhali.\n\n16 Ishibilumi iyinxenye yeshibiloni.\n\n17 I-leya iyinxenye yeshibilumi.\n\n18 Manje yisibalo sabo lesi njengokubala kwabo.\n\n19 Manje i-antiyoni yegolide ilingana namashibiloni amathathu.\n\n20 Manje, lokhu kwakungenhloso yokuthi bazuze nje kuphela, ngenxa yokuthi babethola inkokhelo yabo ngokusebenza kwabo, ngakho-ke, nempela babaphehla abantu ukuthi kube khona iziphithiphithi, kanye nayo yonke inhlobo yokuphazamiseka kanye nobubi, ukuze babe nomsebenzi omningi, bathole imali ngokwezimangalo ezazilethwa kubo; ngakho-ke nempela babaphehla abantu ngokumelene no-Alima kanye no-Amuleki.\n\n21 Futhi lo Zeziromu waqala ukubuza u-Amuleki, ethi: Ungangiphendula yini imibuzo embalwa engizoyibuza kuwe na? Manje uZeziromu wayeyindoda eyayihlakaniphile ngamacebo kadeveli, ukuze abhubhise lokho okwakukuhle; ngakho-ke, wathi ku-Amuleki: Ungayiphendula yini imibuzo engizoyibhekisa kuwe na?\n\n22 Futhi u-Amuleki wathi kuye: Yebo, uma kungokuka Moya weNkosi, okimi; ngokuba anginakusho lutho oluphambene noMoya weNkosi. Futhi uZeziromu wathi kuye: Bheka, nanka ama-onti ayisithupha esiliva, futhi wonke lawa ngizokunika wona uma nje ungabuphika ubukhona boPhezukonke.\n\n23 Manje u-Amuleki wathi: O mntwana wesihogo, ungilingelani na? Awazi yini ukuthi abalungile abayengeki ezilingweni ezinjengalezi na?\n\n24 Uyakholwa yini ukuthi uNkulunkulu akekho na? Ngithi kuwe, Cha, uyazi ukuthi uNkulunkulu ukhona, kodwa uthanda leyo mali kakhulu kunaye.\n\n25 Manje uqambe amanga kimi phambi kukaNkulunkulu. Uthe kimi—Bheka, lama-onti ayisithupha, okungawenani elikhulu, ngizokunika wona—ube wazi kahle enhliziyweni yakho ukuthi uzowagodla kimi; futhi bekuyisifiso sakho nje kuphela ukuthi mina ngiphike uNkulunkulu weqiniso nophilayo, ukuze ube nesizathu sokungibulala. Manje bheka, ngenxa yalobubi obukhulu uzowuthola umvuzo wakho.\n\n26 Futhi uZeziromu wathi kuye: Uthi kukhona uNkulunkulu weqiniso nophilayo na?\n\n27 Futhi u-Amuleki wathi: Yebo, ukhona uNkulunkulu weqiniso futhi ophilayo.\n\n28 Manje uZeziromu wathi: Ngabe ukhona yini omunye uNkulunkulu ngaphezu koyedwa na?\n\n29 Futhi waphendula wathi, Cha.\n\n30 Manje uZeziromu waphinda wathi kuye: Uzazi kanjani lezi zinto na?\n\n31 Futhi wathi: Ingelosi ingazisile zona.\n\n32 Futhi uZeziromu waphinda wathi: Ngubani yena lona oyoza na? Ngabe yiNdodana kaNkulunkulu na?\n\n33 Wathi kuye, Yebo.\n\n34 Futhi uZeziromu waphinda wathi: Ngabe uyobasindisa yini abantu bakhe besezonweni zabo na? U-Amuleki waphendula futhi wathi kuye: Ngithi kuwe ngeke, ngokuba akakwazi ukuthi aphikise izwi lakhe.\n\n35 Manje uZeziromu wathi kubantu: Bonani ukuthi niyazikhumbula lezi zinto; ngokuba uthe kukhona oyedwa uNkulunkulu; kepha futhi uthe iNdodana kaNkulunkulu iyoza, kodwa ngeke ibasindise abantu bayo—usho sengathi unegunya lokuyala uNkulunkulu.\n\n36 Manje u-Amuleki waphinda wathi kuye: Bheka uqamba amanga, ngokuba uthi ngikhulume sengathi nginegunya lokuyala uNkulunkulu ngoba ngithe akayikubasindisa abantu bakhe besezonweni zabo.\n\n37 Futhi ngiyaphinda ngithi kuwe ngeke abasindise bese zonweni zabo; ngokuba anginakuliphikisa izwi lakhe, futhi wathi ayikho into engcolile engadla ifa lombuso wezulu; ngakho-ke, ningasindiswa kanjani, ngaphandle kokuthi nidle ifa lombuso wezulu na? Ngakho-ke, aninakusindiswa nisezonweni zenu.\n\n38 Manje uZeziromu waphinda wathi kuye: Ngabe iNdodana kaNkulunkulu nguyena qobo yini uBaba ongunaPhakade na?\n\n39 Futhi u-Amuleki wathi kuye: Yebo, inguyena kanye uBaba waPhakade wezulu nomhlaba, kanye nazo zonke izinto ezikuwo; isiqalo kanye nesiphetho, ingeyokuqala neyokugcina.\n\n40 Futhi iyoza emhlabeni ukuzo khulula abantu bayo; futhi iyothwala iziphambeko zalabo abakholwa egameli layo; futhi yibo labo abayoba nokuphila okuphakade, futhi ukusindiswa akuzi komunye.\n\n41 Ngakho-ke omubi usala sengathi akuzanga kube khona ukukhululwa okwenziwe, ngaphandle kokuthi kube ngukuxegiswa kwezibopho zokufa; ngokuba bhekani, usuku luyeza lapho bonke beyovuka ekufeni futhi bame phambi kukaNkulunkulu, futhi behlulelwe ngokwemisebenzi yabo.\n\n42 Manje, kukhona ukufa okubizwa ngokuthi wukufa kwesikhashana; futhi ukufa kukaKristu kuyozixegisa izibopho zalokhu kufa kwesikhashana, ukuze bonke bavuswe ekufeni kwesikhashana.\n\n43 Umoya kanye nomzimba kuyohlanganiswa futhi kube sesimweni sakho esipheleleyo; izitho kanye namalunga kuyobuyiselwa ohlakeni lwakho oluyilo, ngisho njengoba sinje manje kulesi sikhathi; futhi siyolethwa ukuthi sime phambi kukaNkulunkulu, sazi njengoba sazi manje, futhi siyowakhumbula ngokucacileyo wonke amacala ethu.\n\n44 Manje, lokhu kubuyiselwa kuyoza kubo bonke, omdala kanye nomncane, oboshiwe kanye nokhululekile, owesilisa kanye nowesifazane, ababi kanye nabalungile; futhi ngisho noma ezingakanani izinwele zamakhanda abo aziyukulahleka; kodwa zonke izinto ziyobuyiselwa ohlakeni lwazo oluyilo, njengoba kunjalo manje, noma emzimbeni, futhi ziyolethwa futhi zibekwe icala ngaphambi kwesihlalo sikaKristu iNdodana, kanye noNkulunkulu uBaba, kanye noMoya oyiNgcwele, ongu Nkulunkulu munye waPhakade, ukuze zahlulelwe ngokwemisebenzi yazo, noma ngabe mihle noma ngabe mibi.\n\n45 Manje, bhekani, sengikhulumile kini mayelana nokufa komzimba ofayo, futhi ngokunjalo nangoku vuka komzimba ofayo. Ngithi kini lomzimba ofayo uvuselwa emzimbeni ongafiyo, okungukuthi usuka ekufeni, ngisho kusukela ekufeni kokuqala kuya ekuphileni, ukuze ingabe isafa nanini; imimoya yabo ihlangane nemizimba yabo, ingaphinde yehlukaniswe nanini; ngaleyondlela konke kube ngumzimba womoya kanye nongafiyo, ukuze ingabe isakubona nanini ukubola.\n\n46 Manje, ngesikhathi u-Amuleki eseqedile ukusho lamazwi abantu baqala futhi ukumangala, futhi ngokunjalo noZeziromu waqala ukuqhaqhazela. Futhi aphela ngalendlela amazwi ka-Amuleki, noma yilokhu kuphela engikubhalile.\n\n", "alma 12": "[center][font_size=26]Isahluko 12[/font_size][/center]\n\n[i]U-Alima ukhuluma noZeziromu—Izimfihlakalo zikaNkulunkulu zinganikwa kuphela abathembekileyo—Abantu behlulelwa ngemicabango, ngezinkolelo, ngamazwi, kanye nangemisebenzi yabo—Ababi bazokuzwa ukufa ngokomoya—Lempilo yasemhlabeni iyisikhathi sokulingwa—Isu lokukhululwa liletha uVuko futhi, ngokholo, nokuthethelelwa kwezono—Abaphendukayo bangawuthola umusa ngeNdodana eZelwe Yodwa. Cishe ngonyaka wama 82 ngaphambi kokuzalwa kukaKristu.[/i]\n\n1 Manje u-Alima, ebona ukuthi amazwi ka-Amuleki ayesemthulisile uZeziromu, ngokuba wabona ukuthi u-Amuleki wayesembambile emangeni kanye nasekukhohliseni kwakhe ukuze ambulale, futhi ebona ukuthi wayeseqala ukuqhaqhazela ngesazela sakhe sokuba necala, wavula umlomo wakhe futhi waqala ukukhuluma kuye, kanye nokugcizelela amazwi ka-Amuleki, kanye nokuchaza izinto ngaphezulu, noma ukwambula imibhalo engcwele ngaphezulu kwalokho u-Amuleki ayekwenzile.\n\n2 Manje amazwi u-Alima awakhuluma kuZeziromu azwiwa ngabantu ndawo zonke; ngokuba isixuku sasisikhulu, futhi wakhuluma ngalendlela:\n\n3 Manje Zeziromu, ngokuba usubonile ukuthi usubanjiwe emangeni kanye nasebuqilini bakho, ngokuba awuqambanga amanga kubantu kuphela kodwa uwaqambe nakuNkulunkulu; ngokuba bheka, uyayazi yonke imicabango yakho, futhi nawe uyabona ukuthi imicabango yakho yazisiwe kithi ngoMoya wakhe;\n\n4 Futhi uyabona ukuthi siyazi ukuthi isu lakho bekuyisu lobuqili obukhulu, njengobuqili bukadeveli, ukuqamba amanga kanye nokukhohlisa laba bantu ukuze ubenze balwe nathi, ukuthi basithuke futhi basikhiphele ngaphandle—\n\n5 Manje leli bekuyisu lesitha sakho, futhi sisebenzise amandla aso kuwe. Manje ngifuna ukuthi ukhumbule ukuthi engikusho kuwe ngikusho kubo bonke.\n\n6 Futhi bhekani ngithi kini nonke lesi bekuyisithiyo sesitha, esisibeke ukuthi sibambe laba bantu, ukuze sinilethe ngaphansi kwaso, ukuze sinizungeze ngamaketanga aso, ukuze sinibophele phansi ekubhujisweni kwaphakade, ngokwamandla okuthumba kwaso.\n\n7 Manje ngesikhathi u-Alima esewakhulumile lamazwi, uZeziromu waqala ukuqhaqhazela kakhulu, ngokuba wakholwa kakhulu ngamandla kaNkulunkulu; futhi phezu kwalokho wakholwa ukuthi u-Alima no-Amuleki babenolwazi ngaye, ngokuba wakholwa wukuthi babeyazi imicabango kanye nezinjongo zenhliziyo yakhe; ngokuba babenikiwe amandla ukuthi bazazi lezi zinto ngokomoya wesiphrofetho.\n\n8 Futhi uZeziromu waqala ukubuza kubo ephindelela, ukuze azi kabanzi mayelana nombuso kaNkulunkulu. Futhi wathi ku-Alima: Kuchaza ukuthini lokhu u-Amuleki akukhulumile mayelana nokuvuka kwabafileyo, ukuthi bonke bayovuka ekufeni, abalungile kanye nabangalungile, futhi balethwe ukuthi bame phambi kukaNkulunkulu ukuthi behlulelwe ngokwemisebenzi yabo na?\n\n9 Manje u-Alima waqala ukumcacisela lezi zinto, ethi: Kunikeziwe kwabaningi ukuthi bazazi izimfihlakalo zikaNkulunkulu; nokho babekwe ngaphansi komthetho oqinile wokuthi bangalidlulisi kuphela ngokwenxenye yezwi lakhe alinikeza abantwana babantu, ngokulalela kanye nenkuthalo abamnika yona.\n\n10 Ngakho-ke, lowo ozo qinisa inhliziyo yakhe, yena kanye lowo uthola inxenye encane yezwi; futhi lowo ongezukuyiqinisa inhliziyo yakhe, kuye kunikwa inxenye enkulu yezwi, aze anikwe ukuthi azi izimfihlakalo zikaNkulunkulu kuze kube uzazi ngokugcwele.\n\n11 Futhi labo abazoqinisa izinhliziyo zabo, banikezwa inxenye encane yezwi baze bangabe besazi lutho mayelana nezimfihlakalo zakhe; futhi emva kwalokho bathunjwa ngudeveli, futhi abahole ngokwentando yakhe abayise phansi ekubhujisweni. Manje yilokhu okuchazwa ngamaketanga esihogo.\n\n12 Futhi u-Amuleki ukhulume ngokusobala mayelana nokufa, kanye nokuvuswa kulokhu kufa kuya esimweni sokungafi, kanye nokulethwa phambi kwesihlalo sikaNkulunkulu, ukuze sahlulelwe ngokwemisebenzi yethu.\n\n13 Kuleso simo uma izinhliziyo zethu bezilukhuni, yebo, uma sizenze zaba lukhuni izinhliziyo zethu ngokumelene nezwi, kangangokuthi alitholakalanga kithi, uma kunjalo isimo sethu siyokuba sibi kakhulu, ngokuba uma kunjalo siyobekwa icala.\n\n14 Ngokuba amazwi ethu ayosibeka icala, yebo, yonke imisebenzi yethu iyosibeka icala; asiyikutholakala singenabala; futhi imicabango yethu nayo iyosibeka icala; futhi kulesi simo esibi kangaka ngeke silinge nakancane simbheke uNkulunkulu wethu; futhi singakujabulela sikuthokozele uma besingayala amadwala kanye nezintaba ukuthi ziwele phezu kwethu ukuze zisifihle phambi kwakhe.\n\n15 Kodwa lokhu akunakwenzeka; kufanele siphumele obala futhi sime phambi kwakhe enkazimulweni yakhe, nasemandleni akhe, nakubo ubukhulu bamandla akhe, nobukhosi, kanye nobukhulu bakhe, futhi sivume ngokuzenyeza kwethu kwaphakade ukuthi zonke izahlulelo zakhe zilungile; nokuthi ulungile kuyo yonke imisebenzi yakhe, futhi nokuthi unobubele kubo abantwana babantu, futhi nokuthi unawo wonke amandla okusindisa wonke umuntu okholwa egameni lakhe futhi alethe izithelo zokuphenduka.\n\n16 Manje bhekani, ngithi kini ngaleso sikhathi kuza ukufa, ngisho nokufa kwesibili, okungukufa kukamoya; ngaleso sikhathi yisikhathi lapho noma ngubani ofela ezonweni zakhe, ngokufa kwesikhashana, uyokufa futhi ukufa kukamoya; yebo, uyokufa ezintweni eziphathelene nokulunga.\n\n17 Ngaleso sikhathi yisikhathi lapho izinhlupheko zabo ziyokuba njenge chibi lomlilo kanye nesibabuli, amalangabi alo akhuphukela phezulu phakade naphakade; futhi ngaleso sikhathi yisikhathi lapho beyoboshelwa phansi ekonakalisweni kwaphakade, ngokwamandla kanye nobuqili bukaSathane, ebabeke phansi kwakhe ngokwentando yakhe.\n\n18 Ngakho-ke, ngithi kini, kubona kuyokuba sengathi akuzange kube khona kukhululwa okwenziweyo; ngokuba abanakukhululwa ngokuhambisana nokulunga kukaNkulunkulu; futhi abanakufa, ngenxa yokuthi kuyobe kungasekho ukubola.\n\n19 Manje kwenzeka ukuthi ngesikhathi u-Alima eseqedile ukukhuluma lamazwi, abantu baqala ukumangala kakhulu.\n\n20 Kodwa kwakukhona oyedwa owayebizwa ngokuthi u-Antiyona, owayengumbusi omkhulu phakathi kwabo, weza ngaphambili wathi kuye: Yini lena oyishilo, ukuthi umuntu uyovuka ekufeni futhi aguqulwe kulesimo sokufa abe sesimweni sokungafi, nokuthi umphefumulo ungeke usaphinda ufe na?\n\n21 Uqonde ukuthini umbhalo ongcwele, lona othi uNkulunkulu wabeka ikherubi kanye nenkemba evuthayo empumalanga yensimu yase-Edene, hleze abazali bethu bokuqala bangene futhi badle isithelo somuthi wokuphila, bese bephila ingunaphakade na? Futhi ngaleyo ndlela siyabona ukuthi lalingekho ithuba lokuthi baphile ingunaphakade.\n\n22 Manje u-Alima wathi kuye: Lena yinto ebesengizoyichaza. Manje siyabona ukuthi u-Adamu nempela wawa ngokudla isithelo esasingavunyelwe, ngokwezwi likaNkulunkulu; futhi ngaleyo ndlela siyabona, ukuthi ngokuwa kwakhe, sonke isintu saba ngabantu abalahlekileyo kanye nabawile.\n\n23 Manje bhekani, ngithi kini uma kwakungenzeka ukuthi u-Adamu adle isithelo somuthi wokuphila ngaleso sikhathi, kwakungeke kube khona ukufa, futhi izwi laliyoba yize, lenze uNkulunkulu umkhohlisi, ngokuba wathi: Uma usidla uyokufa nokufa.\n\n24 Futhi siyabona ukuthi ukufa kuza phezu kwesintu, yebo, ukufa lokho akhulume ngakho u-Amuleki, okungukufa kwesikhashana; nokho kwaba khona isikhathi esanikwa umuntu ukuthi ngaso aphenduke; ngakho-ke lempilo yase iba ngeyesimo sokulingwa; isikhathi sokulungiselela ukuhlangana noNkulunkulu; isikhathi sokulungiselela leso simo esingapheliyo esikhulume ngaso, esingemuva kokuvuka kwabafileyo.\n\n25 Manje, ukuba kwakungekhona ukuthi kwakungesu lokukhululwa, elalenziwe kusukela esisekelweni somhlaba, kwakungeke kube khona ukuvuka kwabafileyo; kodwa kwaba khona isu lokukhululwa elenziwa, eliyoletha ukuvuka kwabafileyo, lokho osekukhulunywe ngakho.\n\n26 Manje bhekani, uma kwakungenzeka ukuthi abazali bethu bokuqala babengahamba futhi bayodla emthini wokuphila babeyoba lusizi ingunaphakade, bengenasimo sokuzilungiselela; futhi ngaleyondlela isu lokukhululwa laliyobe selivimbelekile, futhi izwi likaNkulunkulu laliyoba yize, lingasafezekanga.\n\n27 Kodwa bhekani, akubanga njalo; kodwa abantu bamiselwa ukuthi kufanele bafe; futhi emva kokufa, kufanele beze ekwahlulelweni, ngisho lokho kwahlulelwa esikhulume ngakho, okungokokugcina.\n\n28 Futhi emva kokuthi uNkulunkulu esezimisile ukuthi lezi zinto kufanele zenzeke kumuntu, bhekani, emva kwalokho wabona ukuthi kwakudingekile ukuthi umuntu azi mayelana nezinto ayebabekele zona;\n\n29 Ngakho-ke wathumela izingelosi ukuthi zikhulume nabo, zibenze abantu ukuthi babone inkazimulo yakhe.\n\n30 Futhi baqala kusukela ngaleso sikhathi kuya phambili ukubiza igama lakhe; ngakho-ke uNkulunkulu wakhuluma nabantu, futhi wenza ukuthi bazi ngesu lokukhululwa, elalilungiswe kusukela esisekelweni somhlaba, futhi lokhu wabazisa ngokokholo lwabo kanye nokuphenduka kanye nangokwemisebenzi yabo engcwele.\n\n31 Ngalokho-ke, wanikeza imiyalelo kubantu, bona sebeyiphulile imiyalelo yokuqala ngokwezinto zesikhashana, futhi sebenjengonkulunkulu, bazi okuhle kokubi, bezibeke esimweni sokwenza, noma bebekwe esimweni sokwenza ngokwezifiso kanye nangokuthanda kwabo, noma ukwenza okubi noma ukwenza okuhle—\n\n32 Ngakho-ke uNkulunkulu wabanika imiyalelo, emva kokuthi eselazisile kubo isu lokukhululwa, ukuthi bangakwenzi okubi, isijezizo salokho kungu kufa kwesibili, okwakungukufa kwaphakade ngokwezinto eziphathelene nokulunga; ngokuba kulabo isu lokukhululwa lalingeke libe namandla, ngokuba imisebenzi yokulunga yayingenakupheliswa, ngenxa yobuhle obukhulu kakhulu bukaNkulunkulu.\n\n33 Kodwa uNkulunkulu nempela wababiza abantu, egameni leNdodana yakhe, (lokhu kuyisu lokukhululwa elaliqanjiwe) ethi: Uma nizophenduka, futhi ningazenzi lukhuni izinhliziyo zenu, uma kunjalo ngiyoba nomusa kini, ngayo iNdodana yami eZelwe Yodwa.\n\n34 Ngakho-ke, lowo ophendukayo, futhi angayenzi lukhuni inhliziyo yakhe, uyokuba nesabelo kuwo umusa ngeNdodana yami eZelwe Yodwa, ukuze athethelelwe izono zakhe; futhi laba bayongena ekuphumuleni kwami.\n\n35 Futhi lowo ozoyenza lukhuni inhliziyo yakhe futhi enze ububi, bhekani, ngiyafunga ngisentukuthelweni yami ukuthi akayukungena ekuphumuleni kwami.\n\n36 Manje, bafowethu, bhekani ngithi kini, uma nizozenza lukhuni izinhliziyo zenu aniyikungena ekuphumuleni kweNkosi; ngakho-ke ububi benu bumbangela ulaka kangangokuthi wehlisela ulaka lwakhe phezu kwenu njengoku hlubuka kokuqala, yebo, ngokwezwi lakhe ngesikhathi sokuhlubuka kokugcina njengalokho kokuqala, ukuze konakaliswe imiphefumulo yenu ingunaphakade; ngakho-ke, ngokwezwi lakhe, ngokwanele ukuba ife okokugcina, ngokunjalo nangokokuqala.\n\n37 Manje, bafowethu, ngokubona ukuthi siyazazi lezi zinto, futhi ziyiqiniso, masiphendukeni, futhi singazenzi lukhuni izinhliziyo zethu, ukuze singayibangeli iNkosi uNkulunkulu wethu ukuthi yehlisele ulaka lwayo phezu kwethu kulemiyalelo yayo yesibili esinike yona; kodwa masingeneni eku phumuleni kukaNkulunkulu, okulungisiwe ngokwezwi lakhe.\n\n", "alma 13": "[center][font_size=26]Isahluko 13[/font_size][/center]\n\n[i]Amadoda abizwa ukuthi abe ngabaphristi abakhulu ngenxa yokholo lwawo olukhulu kanye nemisebenzi yawo emihle—Kufanele afundise imiyalelo—Ngenxa yokwenza ukulunga ayangcweliswa futhi angena ekuphumuleni kweNkosi—UMelkisedeki wayengomunye walaba—Izingelosi zimemezela izindaba zokuthokoza ezweni lonke—Zizomemezela ukuza kwangempela kukaKristu. Cishe ngonyaka wama 82 ngaphambi kokuzalwa kukaKristu.[/i]\n\n1 Futhi phezu kwalokho, bafowethu, ngizokhuluma ngesikhathi saphambilini lapho iNkosi uNkulunkulu yanika lemiyalelo kubantwana bayo; futhi ngifuna nikhumbule ukuthi iNkosi uNkulunkulu yagcoba abaphristi, ngokohlelo lwayo olungcwele, olwalungokohlelo lweNdodana yayo, ukuthi bazifundise lezi zinto kubantu.\n\n2 Futhi labo baphristi bagcotshwa ngokohlelo lweNdodana yayo, ngendlela yokuthi abantu bazi ukuthi kungayiphi indlela abangabheka phambili ngayo eNdodaneni yayo ukuze bakhululwe.\n\n3 Futhi lena yindlela abagcotshwa ngayo—bebiziwe futhi balungiselelwa kusukela ekusekelweni komhlaba ngokwazi ngaphambili kukaNkulunkulu, ngenxa yokholo lwabo olukhulu kanye nemisebenzi yabo emihle; okokuqala beshiywe ukuthi bazikhethele okuhle noma okubi; ngakho-ke bona sebekhethe okuhle, futhi bebe nokholo olukhulu kakhulu, babizwa ngobizo olungcwele, yebo, ngalolo bizo olungcwele olwalulungisiwe, kanye nangokukhululwa okulungiselelwe abanjalo.\n\n4 Futhi ngalendlela babizelwe kulolubizo olungcwele ngenxa yokholo lwabo, bebe abanye bewenqaba uMoya kaNkulunkulu ngenxa yobulukhuni bezinhliziyo zabo kanye nobumpumputhe bezingqondo zabo, kanti, ukuba kwakungekhona ukuthi kwakungenxa yalokhu babengaba nelungelo elikhulu njengabafowabo.\n\n5 Noma-ke ukuphetha, okokuqala babese simweni esifanayo nabafowabo; ngaleyondlela lolubizo olungcwele lulungisiwe kusukela ekusekelweni komhlaba lulungiselwe labo abangenakuzenza lukhuni izinhliziyo zabo, lukuyo futhi lungenhlawulo yeNdodana eZelwe Yodwa, eyayilungisiwe—\n\n6 Futhi ngalendlela bebizwe ngalolubizo olungcwele, futhi bagcotshelwa kubo ubuphristi obukhulu bohlelo olungcwele lukaNkulunkulu, ukuthi bafundise imiyalelo yakhe kubantwana babantu, ukuze nabo ngokunjalo bangene ekuphumuleni kwakhe—\n\n7 Lobuphristi obukhulu obungokohlelo lweNdodana yakhe, oselokhu lwabakhona kusukela ekusekelweni komhlaba; noma ngamanye amazwi, olungenasiqalo sazinsuku nasiphetho seminyaka, lulungiswe kusukela phakade kuya kulo lonke iphakade, ngokwazi kwakhe ngaphambili kwezinto zonke—\n\n8 Manje bagcotshwa ngalendlela—bebizwe ngobizo olungcwele, futhi bagcotshwa ngesimiso esingcwele, futhi bethatha ubuphristi obukhulu bohlelo olungcwele, lolo bizo, nesimiso, kanye nobuphristi obukhulu, okungenasiqalo nasiphetho—\n\n9 Ngaleyo ndlela baba ngaba phristi abakhulu ingunaphakade, ngokohlelo lweNdodana, eZelwe Yodwa kaBaba, engenasiqalo sazinsuku nasiphetho seminyaka, egcwele umusa, ukulunga, kanye neqiniso. Futhi kunjalo. Amen.\n\n10 Manje, njengoba ngishilo mayelana nohlelo olungcwele, noma ngalobu buphristi obukhulu, babebaningi abagcotshwa baba ngabaphristi abakhulu baNkulunkulu; futhi kwakungenxa yokholo lwabo olukhulu kanye nokuphenduka kwabo, kanye nokulunga kwabo phambi kukaNkulunkulu, ngenxa yokuthi bekhethe ukuphenduka nokusebenza ukulunga kunokuba balahleke;\n\n11 Ngakho-ke babizwa ngokwaloluhlelo olungcwele, futhi bangcweliswa, futhi izingubo zabo zahlanzwa zaba mhlophe egazini leMvana.\n\n12 Manje bona, emva kokuthi sebengcwelisiwe ngo Moya oyiNgcwele, izingubo zabo sezenziwe zaba mhlophe, bemsulwa futhi bengasenabala phambi kukaNkulunkulu, abakwazanga ukusibuka isono ngaphandle kokusenyanya; futhi babebaningi, bebaningi kakhulu ngokwedlulele, ababenziwe bamsulwa futhi bangeniswa ekuphumuleni kweNkosi uNkulunkulu wabo.\n\n13 Manje, bafowethu, ngifuna ukuthi nizithobe phambi kukaNkulunkulu, nilethe izithelo ezinhle zokuphenduka, ukuze nani ningene kulokho kuphumula.\n\n14 Yebo, zithobeni ngisho nanjengabantu ngezinsuku zika Melkisedeki, naye owayengumphristi omkhulu ngokwaloluhlelo engikhulume ngalo, naye owabuthatha ubuphristi obukhulu ingunaphakade.\n\n15 Futhi kwakunguye kanye lo Melkisedeki u-Abrahama ayekhokha kuye okweshumi; yebo, ngisho nobaba wethu u-Abrahama wakukhokha okweshumi okuyinxenye eyodwa eshumini kwakho konke ayenakho.\n\n16 Manje lezi zimiso zazinikezwe ngayo lendlela, ukuze ngazo abantu babheke phambili eNdodaneni kaNkulunkulu, lokho okwakuwu hlobo lohlelo lwayo, noma okwakuwuhlelo lwayo, futhi ngalokhu ukuze babheke phambili kuyo ukuze bathole ukuthethelelwa kwezono zabo, ukuze bangene ekuphumuleni kweNkosi.\n\n17 Manje lo Melkisedeki wayeyinkosi ezweni laseSalema; futhi abantu bakhe base bekhule baqina ebubini kanye nasezinengisweni; yebo, bonke babedukile; babegcwele lonke uhlobo lwenkohlakalo;\n\n18 Kodwa uMelkisedeki esebenzise ukholo olukhulu, futhi emukele isikhundla sobuphristi obukhulu ngoko hlelo olungcwele lukaNkulunkulu, nempela wakushumayela ukuphenduka kubantu bakhe. Futhi bheka, nempela baphenduka; futhi uMelkisedeki nempela wakwenza ukuthula kulelozwe ezinsukwini zakhe; ngakho-ke wabizwa ngenkosi yokuthula, ngokuba wayeyinkosi yaseSalema; futhi nempela wabusa ngaphansi kukayise.\n\n19 Manje, babebaningi ngaphambi kwakhe, futhi phezu kwalokho babebaningi nasemva kwalokho, kodwa kwakungekho namunye owayemedlula ngobukhulu; ngakho-ke, kungakho kwabalulwa kakhulu ngaye.\n\n20 Manje akudingekile ngiyiphindaphinde lendaba; lokho esengikushilo sekwanele. Bhekani, imibhalo engcwele iphambi kwenu; uma niyihlanekezela kuyobangela ukonakaliswa kwenu.\n\n21 Manje kwenzeka ukuthi ngesikhathi u-Alima esewashilo lamazwi kubo, welulela isandla sakhe kubo wamemeza ngezwi elikhulu, ethi: Manje sekuyisikhathi sokuphenduka, ngokuba usuku lokusindiswa selusondele.\n\n22 Yebo, futhi izwi leNkosi, ngomlomo wezingelosi, liyakumemezela lokhu kuzo zonke izizwe; yebo, liyakumemezela, ukuze zizwe izindaba ezimnandi zokuthokoza okukhulu; yebo, futhi iyazimemezela lezi zindaba zokuthokoza phakathi kwabantu bonke, yebo, ngisho nakubo labo abachitheke ndawozonke phezu kobuso bomhlaba; ngalokho-ke sezifikile kithi.\n\n23 Futhi saziswe zona ngokucacile, ukuze siziqonde, ukuze singabe sisaphambuka; futhi lokhu kwenziwa ngenxa yokuthi singaba zulazulayo ezweni elingaziwa; ngakho-ke, ngalendlela sithandwe kakhulu, ngokuba sizizwile lezi zindaba zokuthokoza zimenyezelwa kithi kuzo zonke izinxenye zesivini sethu.\n\n24 Ngokuba bhekani, izingelosi ziyazimemezela kwabaningi ngalesi sikhathi ezweni lethu; futhi lokhu kungesizathu sokulungiselela izinhliziyo zabantwana babantu ukuthi bemukele izwi layo ngesikhathi sokuza kwayo enkazimulweni yayo.\n\n25 Manje sesilindele kuphela ukuzwa izindaba ezijabulisayo zimenyezelwa kithi ngomlomo wezingelosi, ngokuza kwayo; ngokuba isikhathi siyeza, asazi ukuthi siseduzane kangakanani. Ngiyacela kuNkulunkulu ukuthi kube ngosuku lwami; kodwa makube manje noma emva kwesikhashana, kukho ngiyothokoza.\n\n26 Futhi kuyokwaziswa kubantu abalungileyo nabangcwele, ngomlomo wezingelosi, ngesikhathi sokuza kwayo, ukuze amazwi obaba bethu agcwaliseke, njengalokho bakukhuluma mayelana nayo, okwakungesiphrofetho sikamoya owawu kubo.\n\n27 Manje, bafowethu, nginesifiso ekujuleni kwenhliziyo yami, yebo, ngentshisekelo enkulu ngisho nangobuhlungu, ukuthi niwezwe amazwi ami, futhi niziyeke izono zenu, futhi ningaluhlehlisi usuku lokuphenduka kwenu.\n\n28 Kodwa nizithobe phambi kweNkosi, futhi nibize igama layo elingcwele, niqaphele futhi nithandaze njalonjalo, ukuze ningalingwa ngaphezulu kwalokho eningakubekezelela, futhi ngaleyondlela niholwe nguMoya oyiNgcwele, nizithobe, nizehlise, nivume, nibekezele, nigcwale uthando kanye nakho konke ukuba nenhliziyo ende.\n\n29 Ninokholo eNkosini; ninethemba lokuthi niyozuza ukuphila okuphakade; ninothando lukaNkulunkulu njalo ezinhliziyweni zenu, ukuze niphakanyiswe ngosuku lokugcina futhi ningene ekuphumuleni kwakhe.\n\n30 Futhi sengathi iNkosi inganinika ukuphenduka, ukuze ningayehliseli intukuthelo yayo phezu kwenu, ukuze ningaboshelwa phansi ngamaketanga esihogo, ukuze ningakuzwa ukufa kwesibili.\n\n31 Futhi u-Alima wakhuluma amazwi amaningi kakhulu kulaba bantu, angabhaliwe kulencwadi.\n\n", "alma 14": "[center][font_size=26]Isahluko 14[/font_size][/center]\n\n[i]U-Alima no-Amuleki bayaboshwa futhi bayashaywa—Amakholwa kanye nemibhalo yawo engcwele ashiswa ngomlilo—Laba abafela ukholo bemukelwa yiNkosi enkazimulweni—Izindonga zetilongo ziyaqhekeka futhi ziyawa—U-Alima kanye no-Amuleki bayakhululwa, futhi abahluphi babo bayabulawa. Cishe ngonyaka wama 82 kuya kowama 81 ngaphambi kokuzalwa kukaKristu.[/i]\n\n1 Futhi kwenzeka emva kokuthi eseqedile ukukhuluma kubantu abaningi babo bakholelwa emazwini akhe, futhi baqala ukuphenduka, kanye nokucwaninga imibhalo engcwele.\n\n2 Kodwa inxenye eningi yabo yayinesifiso sokubabulala o-Alima no-Amuleki; ngokuba babemthukuthelele u-Alima, ngenxa yokungagunci kwamazwi akhe awakhuluma kuZeziromu; futhi bathi u-Amuleki uqambe amanga kubo, futhi wadelela nomthetho wabo futhi ngokunjalo nezazimthetho zabo kanye nabehluleli babo.\n\n3 Futhi phezu kwalokho babemthukuthelele u-Alima kanye no-Amuleki; ngenxa yokuthi babefakaze ngokusobala kakhulu maqondana nobubi babo, bafuna ukubabulala ngasese.\n\n4 Kodwa kwenzeka ukuthi abakwenzanga lokho; kodwa babathatha bababopha ngezintambo eziqinile, babathatha babayisa phambi kukamehluleli omkhulu wezwe.\n\n5 Futhi abantu beza phambili bafakaza ngabo—befakaza ukuthi babedelele umthetho, nezazimthetho zabo kanye nabehluleli bezwe, futhi ngokunjalo nabo bonke abantu ababesezweni; futhi phezu kwalokho befakaza ngokuthi kukhona uNkulunkulu oyedwa kuphela, futhi nokuthi uyothumela iNdodana yakhe phakathi kwabantu, kodwa yena akayikubasindisa; futhi nempela ziningi izinto ezifana nalezi abantu abafakaza ngazo ngo-Alima kanye nango-Amuleki. Manje lokhu kwenziwa phambi kukamehluleli omkhulu wezwe.\n\n6 Futhi kwenzeka ukuthi uZeziromu wamangala ngalamazwi ayekhulunyiwe; futhi phezu kwalokho wayazi mayelana nobumpumputhe bezingqondo, ayebenzile phakathi kwabantu ngamazwi akhe enkohliso; futhi umphefumulo wakhe waqala ukukhathazeka ngaphansi kukanembeza wecala lakhe; yebo, waqala ukuzungezwa wubuhlungu besihogo.\n\n7 Futhi kwenzeka ukuthi waqala wamemeza kubantu, ethi: Bhekani, nginecala, futhi lamadoda awanasici phambi kukaNkulunkulu. Futhi waqala ukubancengela kusukela ngaleso sikhathi kuya phambili; kodwa bamthuka, bethi: Ngabe nawe usubanjwe ngudeveli na? Futhi bamphimisela ngamathe, bamxosha waphuma phakathi kwabo, futhi ngokunjalo nabo bonke labo ababekholelwa emazwini ayekhulunywe ngu-Alima kanye no-Amuleki; nabo baxoshwa bakhishelwa ngaphandle, futhi bathumela abantu ukuthi babakhande ngamatshe.\n\n8 Futhi baletha abafazi babo kanye nabantwana babo ndawonye, kanye nabo bonke labo ababekholelwa noma ababefundiswe ukuthi bakholelwe ezwini likaNkulunkulu benza ukuthi bafakwe emlilweni; futhi phezu kwalokho baletha imibhalo yabo eyayiqukethe imibhalo engcwele, nayo bayiphonsa emlilweni futhi, ukuze nayo ishiswe futhi ishatshalaliswe ngomlilo.\n\n9 Futhi kwenzeka ukuthi bathatha u-Alima kanye no-Amuleki, babathwala babayisa endaweni yokubulala abafela ukholo, ukuze bazibonele ukubhujiswa kwalabo ababeshiswa ngumlilo.\n\n10 Futhi ngesikhathi u-Amuleki ebona ubuhlungu babesifazane kanye nobabantwana ababesha emlilweni, naye ngokunjalo waba nobuhlungu; wathi ku-Alima: Singasibukela kanjani lesisenzo esibuhlungu kangaka na? Ngakho-ke maselule izandla zethu, sisebenzise amandla kaNkulunkulu akithi, sibasindise emalangabini.\n\n11 Kodwa u-Alima wathi kuye: Umoya uyangiphoqelela ukuthi ngingaseluli isandla sami; ngokuba bheka iNkosi iyabemukela phezulu kuyo, enkazimulweni, futhi ibavumele ukuthi bayenze lento, noma ukuthi abantu bayenze lento kubo, njengobulukhuni bezinhliziyo zabo, ukuze kuthi ukwahlulela eyokwenza phezu kwabo entukuthelweni yayo kube ngokulungileyo; futhi igazi labangenacala liyokuma njengobufakazi ngokumelene nabo, yebo, futhi likhale kakhulu ngokumelene nabo ngosuku lokugcina.\n\n12 Manje u-Amuleki wathi ku-Alima: Bheka, mhlawumbe bazosishisa nathi futhi.\n\n13 U-Alima wathi: Makube njengentando yeNkosi. Kodwa, bheka, umsebenzi wethu awukakapheli; ngakho-ke ngeke basishise.\n\n14 Manje kwenzeka ukuthi ngesikhathi imizimba yalabo ababephonswe emlilweni isishile, ngokunjalo nemibhalo eyayiphonswe kanye nabo, umahluleli omkhulu wezwe weza wema phambi kuka-Alima kanye no-Amuleki, ngesikhathi besaboshiwe; wabashaya ngempama ezihlathini zabo, wathi kubo: Emva kwalokhu esenikubonile, nisazophinda futhi nishumayele kulaba bantu, ukuthi bayophonswa echibini lomlilo kanye nesibabuli na?\n\n15 Bhekani, niyabona ukuthi anibanga namandla okubasindisa labo abebe phonswe emlilweni; ngisho noNkulunkulu akabasindisanga ngenxa yokuthi bebengabokholo lwenu. Futhi umahluleli waphinda wabashaya ezihlathini zabo, wabuza futhi wathi: Nithini-ke na?\n\n16 Manje lomehluleli wayengokohlelo kanye nenkolo ka Nehori, owabulala uGidiyoni.\n\n17 Futhi kwenzeka ukuthi u-Alima no-Amuleki abaphendulanga; waphinda wabashaya, futhi wabanika izinduna ukuthi baphonswe etilongweni.\n\n18 Futhi ngesikhathi besaphonswe etilongweni izinsuku ezintathu, kwafika eziningi izazimthetho, nabehluleli, nabaphristi, kanye nabafundisi, okwakungabe mfundiso kaNehori; futhi beza bangena etilongweni ukuzobabona, bababuza ngamazwi amaningi; kodwa abazange babaphendule.\n\n19 Futhi kwenzeka ukuthi umahluleli wema phambi kwabo, futhi wathi: Kungani ningawaphenduli amazwi alaba bantu na? Anazi yini ukuthi nginamandla okuthi ngininikele emalangabini na? Futhi wabayala ukuba bakhulume; kodwa abaphendulanga lutho.\n\n20 Futhi kwenzeka ukuthi bemuka futhi bahamba ngezindlela zabo, kodwa baphinda babuya ngakusasa; umahluleli waphinda wabashaya futhi ezihlathini. Futhi baningi abaphinda beza phambili, bebashaya, bethi: Nisengaphinda futhi nime nahlulele laba bantu, futhi nisole umthetho wethu na? Uma ninamandla amakhulu kangaka pho kungani ningazikhululi na?\n\n21 Futhi ziningi izinto ezinjengalezi abazisho kubo, begedla amazinyo abo kubo, futhi bebaphimisela nangamathe, futhi bethi: Siyobukeka kanjani uma sesilahliwe na?\n\n22 Futhi ziningi izinto ezinjena abazisho, yebo, zonke izinhlobo zezinto ezinjalo bazikhuluma kubo; futhi ngalendlela nempela babahleka usulu izinsuku eziningi. Futhi babancisha ukudla ukuze balambe, namanzi ukuze bome; futhi babakhumula izingubo zabo ukuze babe nqunu; futhi ngaleyondlela baboshwa ngezintambo eziqinile, bavalelwa etilongweni.\n\n23 Futhi kwenzeka emva kokuthi sebehlushwe ngaledlela izinsuku eziningi, (futhi kwakungosuku lweshumi nambili, enyangeni yeshumi, onyakeni weshumi wokubusa kwabehluleli phezu kwabantu baNefi) ukuthi umahluleli omkhulu ezweni lika-Amoniha kanye nabaningi babafundisi babo kanye nezazimthetho zabo bahamba bayongena etilongweni lapho u-Alima no-Amuleki babeboshelwe khona ngezintambo.\n\n24 Umahluleli omkhulu wema phambi kwabo, waphinda wabashaya, wathi kubo: Uma ninamandla kaNkulunkulu zikhululeni kulezi zibopho, futhi siyokholwa ukuthi iNkosi izobabulala laba bantu njengokwamazwi enu.\n\n25 Futhi kwenzeka ukuthi bonke bahamba bayobashaya, besho amazwi afanayo, ngisho kwaze kwafika kowokugcina; ngesikhathi owokugcina esekhulumile kubo amandla kaNkulunkulu aba phezu kuka-Alima no-Amuleki, baphakama bema ngezinyawo zabo.\n\n26 Futhi u-Alima wamemeza ethi: Kuyoze kube nini sihlushwa yilezi zinkathazo ezinkulu kangaka, O Nkosi na? O Nkosi, siphe amandla ngokokholo lwethu olukuKristu, ngisho ngokwanele ukuba sikhululwe. Futhi bazigqashula izintambo ababeboshwe ngazo; ngesikhathi abantu bekubona lokhu, baqala babaleka, ngokuba ukwesaba ukubhujiswa kwase kufike phezu kwabo.\n\n27 Futhi kwenzeka ukuthi kwaba kukhulu kakhulu ukwesaba kwabo kangangokuthi bawela phansi, futhi abawutholanga umnyango oya ngaphandle kwetilongo; kwazamazama kakhulu phansi, izindonga zetilongo zaqhekeka kabili, kangangokuthi zawela phansi; umahluleli omkhulu, nezazimthetho, nabaphristi, kanye nabafundisi, ababeshaya o-Alima no-Amuleki, babulawa wukuwa kwazo.\n\n28 Futhi u-Alima kanye no-Amuleki baphuma etilongweni, futhi babengalimele; ngokuba iNkosi yayibanike amandla, ngokokholo lwabo olwalukuKristu. Futhi khona manjalo baphuma etilongweni; futhi bakhululwa ezibophweni zabo, futhi itilongo lase liwele phansi, kanye nabo bonke abantu ababengaphakathi kwezindonga zalo babulawa, ngaphandle kuka-Alima no-Amuleki; futhi khona manjalo baphuma baya edolobheni.\n\n29 Manje abantu sebezwe umsindo omkhulu beza begijima babuthana ndawonye ngezixuku befuna ukwazi isizathu sawo; futhi ngesikhathi bebona u-Alima no-Amuleki beza bephuma etilongweni, futhi izindonga zalo seziwele phansi, bashaywa wukwesaba okukhulu, futhi babaleka phambi kuka-Alima beno-Amuleki ngisho njengembuzi ibaleka nezinyane layo emabhubesini amabili; futhi babaleka kanjalo-ke phambi kuka-Alima no-Amuleki.\n\n", "alma 15": "[center][font_size=26]Isahluko 15[/font_size][/center]\n\n[i]U-Alima kanye no-Amuleki baya eSidomi futhi bamisa ibandla—U-Alima welapha uZeziromu, ongena eBandleni—Abaningi bayabhabhadiswa, futhi iBandla liyaphumelela—U-Alima kanye no-Amuleki baya eZarahemla. Cishe ngonyaka wama 81 ngaphambi kokuzalwa kukaKristu.[/i]\n\n1 Futhi kwenzeka ukuthi u-Alima kanye no-Amuleki bayalwa ukuthi bemuke baphume kulelo dolobha; futhi bemuka, bahamba baze bafika ezweni laseSidomi; futhi bheka, lapho bathola bonke abantu ababemukile baphuma ezweni lakwa-Amoniha, ababe xoshiwe futhi bakhandwa nangamatshe, ngoba bekholelwa emazwini ka-Alima.\n\n2 Futhi babaxoxela konke okwakwenzekile kubafazi babo kanye nakubantwana babo, futhi ngokunjalo ngokuphathelene nabo uqobo, kanye nanga mandla okukhululwa kwabo.\n\n3 Futhi phezu kwalokho uZeziromu wayelele egula eSidomi, enomkhuhlane wokushisa, owawudalwe wukukhathazeka okukhulu komqondo wakhe ngenxa yo bubi bakhe, ngokuba wayecabanga ukuthi u-Alima no-Amuleki babengasekho; futhi wayecabanga ukuthi babebulewe ngenxa yobubi bakhe. Futhi lesi sono esikhulu, kanye nezinye eziningi izono zakhe, zawukhathaza umqondo wakhe waze waba nobuhlungu kakhulu, engenakukhululwa, ngakho-ke waqala wahlushwa wukushisa okuvuthayo.\n\n4 Manje, ngesikhathi ezwa ukuthi u-Alima no-Amuleki babesezweni laseSidomi, inhliziyo yakhe yaqala ukuthi ibe nesibindi; wathumela umyalezo ngokushesha kubo, efisa ukuthi beze kuye.\n\n5 Futhi kwenzeka ukuthi bahamba ngokushesha, belalela umyalezo ayewuthumele kubo; futhi bahamba bangena endlini kuye uZeziromu; bamthola elele embhedeni wakhe, egula, ephansi kakhulu ngenxa yomkhuhlane wokushisa; futhi umqondo wakhe nawo wawukhathazekile kakhulu ngenxa yobubi bakhe; ngesikhathi ebabona welula isandla sakhe, wabancenga ukuthi bamelaphe.\n\n6 Futhi kwenzeka ukuthi u-Alima wathi kuye, embamba ngesandla: Uyakholelwa yini emandleni kaKristu anele ukuba usindiswe na?\n\n7 Yena waphendula wathi: Yebo, ngiyawakholwa wonke amazwi owafundisile.\n\n8 Futhi u-Alima wathi: Uma ukholelwa ekukhululweni kukaKristu ungaphiliswa.\n\n9 Yena wathi: Yebo, ngiyakholwa ngokwamazwi akho.\n\n10 Futhi emva kwalokho u-Alima wakhala eNkosini, ethi: O Nkosi Nkulunkulu wethu, yiba nomusa kulendoda, uyiphiliise ngokholo lwayo olukuKristu.\n\n11 Futhi ngesikhathi u-Alima esewashilo lamazwi, uZeziromu wathi lacu ngezinyawo zakhe, waqala ukuhamba; futhi lokhu kwenzeka kwamangalisa bonke abantu; futhi ulwazi lwalokhu lwahamba lwafinyelela ezweni lonke laseSidomi.\n\n12 Futhi u-Alima wambhabhadisa uZeziromu eNkosini; futhi waqala kusukela ngaleso sikhathi kuya phambili ukuthi ashumayele kubantu.\n\n13 Futhi u-Alima wamisa ibandla ezweni laseSidomi, futhi wagcoba abaphristi kanye nabafundisi ezweni, ukuthi babhabhadise eNkosini noma ngubani owayenesifiso sokubhabhadiswa.\n\n14 Futhi kwenzeka ukuthi babebaningi; ngokuba batheleka bevela kuzo zonke izifunda ezizungeze iSidomi, futhi babhabhadiswa.\n\n15 Kodwa mayelana nabantu ababesezweni lakwa-Amoniha, babesasele njengabantu abanhliziyo lukhuni kanye nabangontamo lukhuni; futhi abaphendukanga ezonweni zabo, bethi wonke amandla ka-Alima no-Amuleki ngakadeveli; ngokuba babengabemfundiso ka Nehori, futhi abakholelwanga ekuphendukeni ezonweni zabo.\n\n16 Futhi kwenzeka ukuthi u-Alima kanye no-Amuleki, u-Amuleki eseshiye igolide lakhe lonke, nesiliva, kanye nezinto zakhe eziyigugu, ezazisezweni lakwa-Amoniha, ngenxa yezwi likaNkulunkulu, enqatshwe yilabo abake baba ngabangani bakhe futhi ngokunjalo nanguyise kanye nezihlobo zakhe;\n\n17 Ngakho-ke, emva kokuthi u-Alima esemise ibandla eSidomi, ebona ukuzilawula okukhulu, yebo ebona ukuthi abantu balawulwa ekuziqhenyeni kwabo, futhi baqala ukuzehlisa phambi kukaNkulunkulu, futhi baqala ukuqoqana ndawonye ezindaweni zabo ezingcwele ukuze badumise uNkulunkulu phambi kwe-altare, beqaphele futhi bethandaza bengaphezi, ukuthi bakhululwe kuSathane, nasekufeni, kanye nasekubhujisweni—\n\n18 Manje njengoba ngishilo, u-Alima esezibonile zonke lezi zinto, ngakho-ke wathatha u-Amuleki weza naye ezweni lakwaZarahemla, futhi wamthatha wamyisa emzini wakhe, futhi wamsiza ekuhluphekeni kwakhe, wamqinisa eNkosini.\n\n19 Futhi waphela kanjalo-ke unyaka weshumi wokubusa kwabehluleli phezu kwabantu bakwaNefi.\n\n", "alma 16": "[center][font_size=26]Isahluko 16[/font_size][/center]\n\n[i]AmaLamani abulala abantu bakwa-Amoniha—UZoramu uholela amaNefi ekunqobeni amaLamani—U-Alima no-Amuleki kanye nabanye abaningi bashumayela izwi—Bafundisa ukuthi emva kokuVuka Kwakhe uKristu uyovela kumaNefi. Cishe ngonyaka wama 81 ngaphambi kokuzalwa kukaKristu.[/i]\n\n1 Futhi kwenzeka ngonyaka weshumi nanye wokubusa kwabehluleli phezu kwabantu bakwaNefi, ngosuku lwesihlanu lwenyanga yesibili, kwakukade kukhona ukuthula okukhulu ezweni lakwaZarahemla, kwakukade kungekho zimpi namibango isikhathi seminyaka ethize, ngisho kuze kube ngosuku lwesihlanu lwenyanga yesibili onyakeni weshumi nanye, kwaba khona inhlokomo yempi eyezwakala kulo lonke izwe.\n\n2 Ngokuba bheka, amabutho amaLamani ayesethubeleze eceleni kwehlane, angena emingceleni yezwe, ngisho nasedolobheni lakwa-Amoniha, futhi aqala ukubulala abantu abhubhisa nedolobha.\n\n3 Manje kwenzeka, ngaphambi kokuthi amaNefi ahlanganise ibutho elanele ukuthi libaxoshe libakhiphe ezweni, base bebabulele abantu ababese dolobheni lakwa-Amoniha, futhi ngokunjalo nabanye ababezungeze imingcele yakwaNowa, bathatha abanye babathumbela ehlane.\n\n4 Manje kwenzeka ukuthi amaNefi ayenesifiso sokulanda labo ababekade bethwaliwe bayothunjelwa ehlane.\n\n5 Ngakho-ke, lowo owayebekwe ukuthi abe yinduna enkulu emabuthweni amaNefi, (igama lakhe kwakunguZoramu, wayenamadodana amabili, uLehi kanye no-Aha)—manje uZoramu kanye namadodana akhe amabili, bazi ukuthi u-Alima wayengumphristi omkhulu ebandleni, futhi sebezwile ukuthi wayenomoya wokuphrofetha, ngakho-ke baya kuye benesifiso sokwazi kuye ukuthi iNkosi yayifuna ukuthi baye ngakuphi ehlane ukuyofuna abafowabo, ababethathwe bathunjwa ngamaLamani.\n\n6 Futhi kwenzeka ukuthi u-Alima wabuza eNkosini mayelana naloludaba. Emva kwalokho u-Alima wabuya wathi kubo: Bhekani, amaLamani azonqamula umfula iSidoni eningizimu nehlane, kude phezulu ngaphandle kwemingcele yezwe iManti. Futhi bhekani lapho niyohlangana nabo, empumalanga yomfula iSidoni, futhi lapho iNkosi iyobaletha kini abafowenu abathathiwe bathunjwa ngamaLamani.\n\n7 Futhi kwenzeka ukuthi uZoramu kanye namadodana akhe bawelela ngaphesheya komfula iSidoni, namabutho abo, futhi bahamba njalo ngaphandle kwemingcele yase-Manti baya eningizimu yehlane, elalisempumalanga yomfula iSidoni.\n\n8 Futhi batheleka phezu kwamabutho amaLamani, futhi amaLamani ahlakazwa axoshwa ayiswa ehlane; futhi bathatha abafowabo ababethathwe bathunjwa ngamaLamani, futhi kwakungekho namunye wabo owayelahlekile kulabo ababethunjiwe. Futhi babuyiswa ngabafowabo ukuze bathathe amazwe abo.\n\n9 Waphela kanjalo-ke unyaka weshumi nanye wabehluleli, amaLamani exoshiwe akhishwa ezweni, futhi abantu bakwa-Amoniha babulawa; yebo, bonke abantu ababephila bama-Amoniha babulawa, futhi ngokunjalo nedolobha lawo elikhulu, ayethe uNkulunkulu ngeke akwazi ukulibhubhisa, ngenxa yobukhulu balo.\n\n10 Kodwa bheka, ngelanga elilodwa lashiywa lingenamuntu; futhi izidumbu zoniwa yizinja nezilwane zasehlane.\n\n11 Nokho, emva kwezinsuku eziningi izidumbu zabafileyo babo zanqwabelana phansi, futhi zazimbozwe ngomhlabathi omncane. Manje lalilikhulu iphunga lazo kangangokuthi abantu abayanga ukuyothatha lelizwe lakwa-Amoniha iminyaka eminingi. Futhi labizwa ngeNcithakalo yamaNehori; ngokuba labo babengabemfundiso ka Nehori; ababulawa; futhi amazwe abo asala engenamuntu.\n\n12 Futhi amaLamani awabange esabuya futhi ukuzolwa namaNefi kwaze kwaba wunyaka weshumi nane wokubusa kwabehluleli phezu kwabantu baNefi. Futhi ngalendlela iminyaka emithathu abantu baNefi baba nokuthula njalo ezweni lonke.\n\n13 U-Alima no-Amuleki bahamba beshumayela ukuphenduka ebantwini emathempelini abo, kanye nasezindlini zabo ezingcwele, futhi ngokunjalo nasema sinagogeni abo, ayakhiwe ngendlela yamaJuda.\n\n14 Futhi ngobuningi balabo ababethanda ukuzwa amazwi abo, bababela ngezwi likaNkulunkulu, bengakhethi bala lamuntu, njalonjalo.\n\n15 Ngaleyondlela u-Alima no-Amuleki baqhubekela phambili, ngokunjalo nabanye abaningi ababekhethelwe lomsebenzi, ukuthi bashumayele izwi kulo lonke izwe. Ukwakhiwa kwebandla kwaba yinto evamile kulo lonke izwe, kuzo zonke izifunda ezizungezile, phakathi kwabo bonke abantu baNefi.\n\n16 Futhi kwakungekho ukungalingani phakathi kwabo; iNkosi nempela yawuthela uMoya wayo kubo bonke ubuso bezwe ukulungiselela imiqondo yabantwana babantu, noma ukulungiselela izinhliziyo zabo ukuthi zemukele izwi okwakuzofanele lifundiswe phakathi kwabo ngesikhathi sokufika kwayo—\n\n17 Ukuze bangabi lukhuni ngokumelene nezwi, ukuze bangabi ngabangakholwayo, bese beya ekonakalisweni kodwa ukuze balemukele izwi ngenjabulo, futhi njengegatsha baxhunyelelwe emvinini okuyiwonawona, ukuze bangene ekuphumuleni kweNkosi uNkulunkulu wabo.\n\n18 Manje labo baphristi abahamba phakathi kwabantu bashumayela ngokumelene nakho konke ukuqamba amanga, nokukhohlisana, nomona, nempikiswano, nenzondo, nokuthukana, kanye nokweba, ukugcweleza, ukuphanga, ukubulala, ukuphinga, kanye nazo zonke izinhlobo zenkanuko, bememezela ukuthi lezi zinto akufanele zibe khona—\n\n19 Beshumayela izinto okufanele ukuthi zenzeke masinyane; yebo, bephakamisa ukuza kweNdodana kaNkulunkulu, ukuhlupheka kanye nokufa kwayo, futhi ngokunjalo nokuvuka kwabafileyo.\n\n20 Futhi iningi labantu labuza mayelana nendawo lapho iNdodana kaNkulunkulu yayizofikela khona; futhi bafundiswa ukuthi iyovela kubo emva kokuvuka kwayo; futhi lokhu abantu bakwemukela ngenjabulo enkulu kanye nentokozo.\n\n21 Manje emva kokuthi ibandla selimisiwe kulo lonke izwe—selithole ukunqoba phezu kukadeveli, izwi likaNkulunkulu selishunyayelwe ngobumsulwa balo ezweni lonke, iNkosi seyithele izibusiso zayo phezu kwabantu—kwaba sekuba ngukuphela konyaka weshumi nane wokubusa kwabehluleli phezu kwabantu baNefi.\n\n", "alma 17": "Indaba yamadodana kaMosiya, alahla amalungelo awo ombuso ngezwi likaNkulunkulu, ahamba akhuphukela ezweni likaNefi ukuyoshumayela kumaLamani; izinhlupheko zawo kanye nokukhululwa kwawo—ngokombhalo ka-Alima.\n\nItholakala ezahlukweni 17 kuya ku 27.\n\n[center][font_size=26]Isahluko 17[/font_size][/center]\n\n[i]Amadodana kaMosiya anomoya wokuphrofetha nowokwambulelwa—Ahamba izindlela zawo ezahlukene ukuyomemezela izwi kumaLamani—U-Amoni uya ezweni lakwa-Ishmayeli futhi uba yisisebenzi seNkosi uLamoni—U-Amoni usindisa imfuyo yenkosi futhi ubulala izitha zayo emanzini aseSebu. Amavesi 1–3, cishe ngonyaka wama 77 ngaphambi kokuzalwa kukaKristu; ivesi 4, cishe ngonyaka wama 91 kuya kowama 77 ngaphambi kokuzalwa kukaKristu; amavesi 5–39, cishe ngonyaka wama 91 ngaphambi kokuzalwa kukaKristu.[/i]\n\n1 Manje kwenzeka ukuthi ngesikhathi u-Alima ehamba esuka ezweni lakwaGidiyoni eya ngaseningizimu, eya ezweni laseManti, bheka, wamangala, esehlangana namadodana kaMosiya ehamba eya ngasezweni lakwaZarahemla.\n\n2 Manje lamadodana kaMosiya ayeno-Alima ngesikhathi ingelosi ifika okokuqala kuye; ngakho-ke u-Alima nempela wathokoza kakhulu ukubona abafowabo; futhi okwengeza kakhulu ekujabuleni kwakhe, ayeseyibo abafowabo eNkosini; yebo, futhi ayesekhule aqina olwazini lweqiniso; ngokuba ayengamadoda anokuqonda okuphelele futhi ayeseyi cwaningile imibhalo engcwele ngenkuthalo, ukuze alazi izwi likaNkulunkulu.\n\n3 Kodwa akukhona konke lokhu; ayesezinikele kakhulu ekukhulekeni, kanye nasekuzileni ukudla; ngakho-ke ayesenomoya wokuphrofetha, kanye nomoya wokwambulelwa, futhi kwakuthi uma efundisa, ayefundisa ngamandla kanye nangegunya likaNkulunkulu.\n\n4 Futhi ayekade efundisa izwi likaNkulunkulu isikhathi esingangeshumi nane leminyaka phakathi kwamaLamani, esebe nempumelelo enkulu ekuletheni abaningi ekulazini iqiniso; yebo, ngamandla amazwi awo abaningi balethwa phambi kwe-altare likaNkulunkulu, ukuthi babize igama lakhe futhi bavume izono zabo phambi kwakhe.\n\n5 Manje lezi yizimo abahlangabezana nazo ohambweni lwabo, ngokuba baba neziningi izinkathazo; bezwa kakhulu, emzimbeni kanye nesengqondweni, njengendlala, wukoma kanye nokucobeka, futhi phezu kwalokho basebenza kakhulu ngokomoya.\n\n6 Manje nantu uhambo lwabo: Emva kokuthi sebemshiyile uyise, uMosiya, onyakeni wokuqala wokubusa kwabehluleli; bewunqabile umbuso uyise ayenesifiso sokubanikeza wona, futhi phezu kwalokho lokhu kwakuyizifiso zabantu;\n\n7 Nokho bahamba baphuma ezweni lakwaZarahemla, bathatha izinkemba zabo, nemikhonto yabo, neminsalo yabo, nemicibisholo yabo, kanye nezihlilingi zabo; futhi lokhu bakwenza ukuze bazitholele ukudla ngesikhathi besehlane.\n\n8 Bahamba kanjalo-ke baya ehlane kanye nesibalo ababesikhethile, ukuthi bahambe bakhuphukele ezweni lakwaNefi, ukuze bayoshumayela izwi likaNkulunkulu kumaLamani.\n\n9 Futhi kwenzeka ukuthi bahamba izinsuku eziningi ehlane, futhi bazila ukudla kakhulu bakhuleka kakhulu ukuthi iNkosi ibaphe inxenye kaMoya wayo ukuthi ahambe nabo, futhi ahlale nabo, ukuze babe ngabasetshenziswa nguNkulunkulu ukuthi balethe, uma kwakungenzeka, abafowabo, amaLamani, olwazini lweqiniso, olwazini lobubi bamasiko oyise, ayengalungile.\n\n10 Futhi kwenzeka ukuthi iNkosi nempela yabavakashela ngo Moya wayo, futhi yathi kubo: Duduzekani. Futhi baduduzeka.\n\n11 Futhi iNkosi yaphinda yathi kubo: Hambani niye phakathi kwamaLamani, abafowenu, nimise izwi lami; kepha nibe nokubekezela ekubeni nenhliziyo ende kanye nasezinkathazweni, ukuze nibe yizibonelo ezinhle kubo ngami, futhi ngizonenza abasetshenziswa yimi ukuze kusindiswe abantu abaningi.\n\n12 Futhi kwenzeka ukuthi izinhliziyo zamadodana kaMosiya, ngokunjalo nalabo ababe nabo, bama isibindi ukuthi baqhubekele phambili kuwo amaLamani ukuthi bamemezele kuwo izwi likaNkulunkulu.\n\n13 Futhi kwenzeka ngesikhathi sebefike emingceleni yezwe lamaLamani, bazehlukanisa bahamba ngamunye ngamunye, bethembele eNkosini ukuthi babezobuye bahlangane futhi ekupheleni kwesivuno sabo; ngokuba babecabanga ukuthi wawumkhulu lomsebenzi ababezithwese wona.\n\n14 Eqinisweni wawumkhulu, ngokuba babezithwese ukushumayela izwi likaNkulunkulu kubantu ababeyimidlwembe belukhuni futhi benobudlova; abantu ababethokoziswa wukubulala amaNefi, nokuwagcweleza kanye nokuwaphanga; futhi izinhliziyo zabo babezibeke engcebweni, noma kulo igolide nesiliva, kanye namatshe ayigugu; kepha babefuna ukuzithola lezi zinto ngokubulala kanye nokuphanga, ukuze bangazisebenzeli ngezandla zabo uqobo.\n\n15 Ngaleyondlela babengabantu abavilaphayo kakhulu, abaningi babo babekhonza izithixo, futhi isiqalekiso sikaNkulunkulu sasiwele phezu kwabo ngenxa yamasiko oyise, nakuba izethembiso zeNkosi zazelulelwe kubo uma babephenduka.\n\n16 Ngakho-ke, lokhu kwakuyisizathu esenza ukuthi amadodana kaMosiya azithwese lomsebenzi, ukuze mhlawumbe abalethe ekuphendukeni; ukuze mhlawumbe abalethe ekwazini ngesu lokukhululwa.\n\n17 Ngakho-ke bazehlukanisa omunye komunye, futhi bahamba baya phakathi kwabo, wonke umuntu ngayedwa, ngokwezwi kanye nangamandla kaNkulunkulu ayenikezwe bona.\n\n18 Manje u-Amoni emkhulu phakathi kwabo, noma-ke ngokuyikho wabasiza, futhi wase emuka kubo, emva kokuthi esebabusisile ngokwezikhundla zabo ezahlukene, esabelene nabo ngezwi likaNkulunkulu, noma esebasizile ngaphambi kokuhamba kwakhe; futhi ngaleyondlela bathatha izindlela zabo ezahlukene kulo lonke izwe.\n\n19 Futhi u-Amoni wahamba waya ezweni lakwa-Ishmayeli, izwe elaqanjwa ngamadodana ka-Ishmayeli, nawo aba ngamaLamani.\n\n20 Futhi ngesikhathi u-Amoni engena ezweni lakwa-Ishmayeli, amaLamani amthatha futhi ambopha, njengoba kwakuyisiko lawo ukuthi abophe wonke amaNefi ayewele ezandleni zawo, bese bewathwala bewayisa phambi kwenkosi; futhi ngaleyondlela kwakuba sentandweni yenkosi ukuthi ibabulale noma ibagcine besekuthunjweni, noma ibaphose etilongweni, noma ibaxoshe baphume ezweni layo, ngokwesifiso nangokuthanda kwayo.\n\n21 Ngakho-ke u-Amoni wathwalwa wayiswa phambi kwenkosi eyayibusa ezweni lakwa-Ishmayeli; igama layo kwakunguLamoni; futhi yabe ingowozalo luka-Ishmayeli.\n\n22 Futhi iNkosi yabuza ku-Amoni ukuthi ngabe kwakuyisifiso sakhe yini ukuthi ahlale ezweni phakathi kwamaLamani, noma phakathi kwabantu bakhe.\n\n23 U-Amoni wathi kuyo; Yebo, ngifisa ukuthi ngihlale phakathi kwalaba bantu okwesikhashana; yebo, futhi mhlawumbe kuze kube wusuku lokufa kwami.\n\n24 Futhi kwenzeka ukuthi inkosi uLamoni yathokoza kakhulu ngo-Amoni, futhi yenza ukuthi izibopho zakhe zixegiswe; futhi yayifuna nokuthi u-Amoni athathe enye yamadodakazi ayo ibe ngumkakhe.\n\n25 Kodwa u-Amoni wathi kuyo: Cha, kodwa ngizoba yinceku yakho. Ngakho-ke u-Amoni waba yinceku enkosini uLamoni. Futhi kwenzeka ukuthi wabekwa phakathi kwezinye izinceku ukuthi aqaphele imfuyo kaLamoni, njengokwesiko lamaLamani.\n\n26 Futhi emva kokuthi esesebenzele inkosi izinsuku ezintathu, ngesikhathi enezinceku ezingamaLamani besahamba nemihlambi yabo beya endaweni yamanzi, eyayibizwa ngokuthi ngamanzi aseSebu, kanye nawo wonke amaLamani besaqhuba imihlambi yabo beya lapho, ukuze ithole amanzi—\n\n27 Ngakho-ke, ngesikhathi u-Amoni kanye nezinceku zenkosi besaqhuba imihlambi yabo beya kulendawo yamanzi, bheka, isibalo esithile samaLamani, ayekade enemihlambi yawo emanzini, ama ayihlakaza imihlambi ka-Amoni kanye neyezinceku zenkosi, futhi ayihlakaza kangangokuthi yabaleka ngezindlela eziningi.\n\n28 Manje izinceku zenkosi zaqala ukuvungama, zithi: Manje inkosi izosibulala, njengoba yenza kubafowethu ngenxa yokuthi imihlambi yabo yayihlakaziwe ngobubi balamadoda. Futhi zaqala zakhihla isililo kakhulu, zithi: Bhekani, imihlambi yethu vele isihlakaziwe.\n\n29 Manje bakhihla isililo ngenxa yokwesaba ukubulawa. Manje ngesikhathi u-Amoni ekubona lokhu inhliziyo yakhe yagcwala injabulo; ngokuba, wathi, ngizobakhombisa amandla ami laba engisebenza nabo, noma amandla akimi, ngokubuyisela lemihlambi enkosini, ukuze ngizuze izinhliziyo zalaba engisebenza nabo, ukuze ngibaholele ekutheni bakholelwe emazwini ami.\n\n30 Manje, lokhu kwakuyimicabango ka-Amoni, ngesikhathi ebona izinkathazo zalabo ayebabiza ngokuthi bangabafowabo.\n\n31 Futhi kwenzeka ukuthi wabancenga ngamazwi akhe, ethi: Bafowethu, yimani isibindi futhi masihambe siyoyifuna imihlambi, futhi sizoyiqoqela ndawonye siyibuyisele endaweni yamanzi; futhi ngaleyondlela sizoyigcinela inkosi imihlambi yayo futhi ngeke isibulale.\n\n32 Futhi kwenzeka ukuthi bahamba bayoyifuna imihlambi, futhi nempela bamlandela u-Amoni, baphuthuma baya phambili ngokushesha okukhulu futhi nempela bayinqanda imihlambi yenkosi, bayiqoqela ndawonye futhi endaweni yamanzi.\n\n33 Futhi lawo madoda aphinde ama futhi ukuze ayihlakaze imihlambi yabo; kodwa u-Amoni wathi kubafowabo: Zungezani imihlambi nxazonke ukuze ingabaleki; mina ngizohamba ngiyolwa nalamadoda ahlakaza imihlambi yethu.\n\n34 Ngakho-ke, benza njengoba u-Amoni ayebayalile, yena wahamba waya phambili wayolwa nalabo abebemi ngasemanzini aseSebu; futhi ngesibalo babengebancane.\n\n35 Ngakho-ke abamesabanga u-Amoni, ngokuba babecabanga ukuthi oyedwa wabo wayengambulala ngokwentando yabo, ngokuba babengazi ukuthi iNkosi yayimthembisile uMosiya ukuthi iyowakhulula amadodana akhe ezandleni zawo; futhi babengazi lutho mayelana neNkosi; ngakho-ke babethokoza ekonakalisweni kwabafowabo; futhi ngalesi sizathu babemela ukuhlakaza imihlambi yenkosi.\n\n36 Kodwa u-Amoni wama ngaphambili waqala ukubakhanda ngamatshe ngesihlilingi sakhe; yebo, ngamandla akhe amakhulu nempela wabajikijela ngamatshe; futhi ngaleyondlela wabulala idlanzana elithize lawo kangangokuthi aqala ukwethuswa ngamandla akhe; nokho athukuthela ngenxa yokubulawa kwabafowabo, futhi aphikelela efuna ukuthi awe; ngakho-ke, ebona ukuthi ayengakwazi ukumshaya ngamatshe awo, eza kuye nezagila ezombulala.\n\n37 Kodwa bheka, wonke umuntu owayephakamisa isagila sakhe ukuthi ashaye u-Amoni, wamshaya wamsusa ingalo yakhe ngenkemba yakhe; ngokuba nempela wawamela amagalelo awo ngokuwashaya izingalo zawo ngokudla kwenkemba yakhe, kangangokuthi aqala ukwethuka, futhi aqala ukumbalekela; yebo, futhi ayengemancane ngokwesibalo; futhi wenza ukuthi abaleke ngamandla engalo yakhe.\n\n38 Manje abayisithupha babo base bewile ngesihlilingi, kodwa akabulalanga namunye ngaphandle komholi wabo ngenkemba yakhe; futhi wabashaya wabanquma izingalo zabo abaningi abaziphakamisela kuye, futhi babengembalwa.\n\n39 Futhi ngesikhathi esewaqhubile wawayisa kude, wabuya futhi baphuzisa imihlambi yabo bayibuyisela emadlelweni enkosi, futhi emva kwalokho bahamba baya enkosini, bethwele izingalo ezazinqunywe ngenkemba ka-Amoni, zalabo ababefuna ukumbulala; futhi zathwalwa zayiswa enkosini ukuthi zibe ngubufakazi bezinto ababezenzile.\n\n", "alma 18": "[center][font_size=26]Isahluko 18[/font_size][/center]\n\n[i]INkosi uLamoni icabanga ukuthi u-Amoni unguMoya oMkhulu—U-Amoni ufundisa inkosi ngeNdalo, ngokusebenza kukaNkulunkulu kubantu, kanye nangokukhululwa okuza ngoKristu—ULamoni uyakholwa futhi uwela phansi sengathi ufile. Cishe ngonyaka wama 90 ngaphambi kokuzalwa kukaKristu.[/i]\n\n1 Futhi kwenzeka ukuthi inkosi uLamoni wenza ukuthi izinceku zakhe zime phambili futhi zifakaze ngazo zonke izinto ezazizibonile mayelana naloludaba.\n\n2 Futhi emva kokuthi sezifakazile zonke ngezinto ezazizibonile, futhi isithole ulwazi ngokwethembeka kuka-Amoni ekugcineni imihlambi yakhe, futhi ngokunjalo nangamandla akhe amakhulu ekulweni nalabo ababefuna ukumbulala, yamangala kakhulu, futhi yathi: Ngempela, lona ungaphezulu komuntu. Bhekani, ngabe lona akayena yini uMoya oMkhulu othumela izijeziso ezinkulu kangaka phezu kwalaba bantu, ngenxa yokubulala kwabo na?\n\n3 Futhi zayiphendula inkosi, zathi: Noma ngabe unguMoya oMkhulu noma ungumuntu, asazi; kodwa yilokhu esikwaziyo, ukuthi akanakubulawa yizitha zenkosi; futhi ngeke zihlakaze imihlambi yenkosi uma enathi, ngenxa yobungcweti bakhe kanye namandla amakhulu; ngakho-ke, siyazi ukuthi ungumngani enkosini. Manje, O nkosi, asikholwa ukuthi indoda ingaba namandla amakhulu kangaka, ngokuba siyazi ukuthi akanakubulawa.\n\n4 Manje, ngesikhathi inkosi izwa lamazwi, yathi kuzo: Manje sengiyazi ukuthi unguMoya oMkhulu; futhi uze phansi ngalesi sikhathi ukuze avikele izimpilo zenu, ukuze nginganibulali njengoba ngenza kubafowenu. Manje lona nguMoya oMkhulu obaba bethu abakhuluma ngaye.\n\n5 Manje lokhu kwakuyisiko likaLamoni, ayelithole kuyise, ukuthi kwakukhona uMoya oMkhulu. Nakuba babekholelwa kuye uMoya oMkhulu, babecabanga ukuthi noma ngabe yini ababeyenza yayilungile; nokho uLamoni waqala ukwesaba kakhulu, esaba ukuthi hleze wayenze okungalungile ngokubulala izinceku zakhe;\n\n6 Ngokuba wayesebulele eziningi zazo ngenxa yokuthi abafowabo babehlakaze imihlambi yabo endaweni yamanzi; futhi, ngenxa yokuthi imihlambi yabo yahlakazwa babulawa.\n\n7 Manje kwakuyinjwayelo yala maLamani ukuthi ame ngasemanzini aseSebu ukuze ahlakaze imihlambi yabantu, ukuze ngalokho aqhube eminingi eyayihlakazekele ezweni labo, lokhu kwakuwumkhuba wokuphanga phakathi kwabo.\n\n8 Futhi kwenzeka ukuthi inkosi uLamoni wabuza ezincekwini zakhe, ethi: Iphi yona le ndoda enamandla amakhulu kangaka na?\n\n9 Zathi kuyo: Bheka, ipha amahhashi akho. Manje inkosi yayikade iyale izinceku zayo, ngaphambi kwesikhathi sokuyophuzisa imihlambi yazo, ukuthi kufanele zilungise amahhashi kanye nezinqola zayo, ukuze ziyiyise ezweni lakwaNefi; ngokuba kwakukade kukhona idili elikhulu elalenziwe ezweni lakwaNefi, nguyise kaLamoni, owayeyinkosi phezu kwalo lonke lelozwe.\n\n10 Manje ngesikhathi inkosi uLamoni izwa ukuthi u-Amoni wayelungisa amahhashi kanye nezinqola zayo yamangala kakhulu, ngenxa yokwethembeka kuka-Amoni, ithi: Ngempela akukaze kube khona nayinye inceku phakathi kwezinceku zami zonke eyake yethembeka kangaka njenga le ndoda; ngokuba ikhumbula ngisho yonke imiyalelo yami ukuthi iyenze.\n\n11 Manje ngempela sengiyazi ukuthi lona nguMoya oMkhulu, futhi ngiyafisa ukuthi eze kimi, kodwa ngeke ngilinge.\n\n12 Futhi kwenzeka ukuthi ngesikhathi u-Amoni esewalungisile amahhashi kanye nezinqola zenkosi kanye nezinceku zayo, wahamba waya enkosini, futhi wabona ukuthi ubuso benkosi babushintshile; ngakho-ke wayesezophindela emuva aphume aphele phambi kwayo.\n\n13 Futhi enye yezinceku zenkosi yathi kuye, Rabana, okungukuthi, ngokuhunyushwa, onamandla noma nkosi enkulu, ngokubona ukuthi amakhosi abo ayenamandla; futhi ngalamagama yathi kuye: Rabana, inkosi inesifiso sokuthi uhlale.\n\n14 Ngakho-ke u-Amoni waphendukela enkosini, wathi kuyo: Ngabe ufuna ukuthi ngikwenzeleni, O nkosi na? Inkosi ayimphendulanga isikhathi esingangehora, ngokwesikhathi sabo, ngokuba yayingazi ukuthi yayizothini kuye.\n\n15 Futhi kwenzeka ukuthi u-Amoni waphinda wathi kuyo: Ngabe ufisani kimi na? Kodwa inkosi ayimphendulanga.\n\n16 Futhi kwenzeka ukuthi u-Amoni, egcwaliswe ngoMoya kaNkulunkulu, ngakho-ke wayibona imicabango yenkosi. Futhi wathi kuyo: Ngabe kungenxa yokuthi uzwe ukuthi ngivikele izinceku zakho kanye nemihlambi yakho, futhi ngabulala abayisikhombisa babafowabo ngesihlilingi kanye nangenkemba, futhi nganquma izingalo zabanye, ukuze ngivikele imihlambi yakho kanye nezinceku zakho; bheka, ngabe yikho yini lokhu okwenza umangale na?\n\n17 Ngithi kuwe, kwenziwa yini, ukuthi ukumangala kwakho kube kukhulu kangaka na? Bheka, ngingumuntu, futhi ngiyinceku yakho; ngakho-ke, noma ngabe yini oyifisayo elungile, ngizoyenza.\n\n18 Manje ngesikhathi inkosi isizwe lamazwi, yamangala futhi, ngokuba yabona ukuthi u-Amoni wayekwazi ukubona imicabango yayo; kodwa naphezu kwalokho, inkosi uLamoni yawuvula umlomo wayo, yathi kuye: Ungubani na? Ngabe uyilowo Moya oMkhulu, owazi izinto zonke na?\n\n19 U-Amoni waphendula wathi kuyo: Angisiyena.\n\n20 Futhi inkosi yathi: Uyazi kanjani pho imicabango yenhliziyo yami na? Ungakhuluma ngesibindi futhi ungitshele mayelana nalezi zinto; futhi uphinde ungitshele ukuthi kungamaphi amandla obulele ngawo futhi wanquma izingalo zabafowethu abahlakaza imihlambi yami—\n\n21 Manje, uma ungangitshela mayelana nalezi zinto, noma ngabe yini oyifisayo ngizokunika; futhi uma kunesidingo, ngizokuqapha ngamabutho ami; kodwa ngiyazi ukuthi wena unamandla ngaphezu kwabo bonke; noma kunjalo, noma ngabe yini oyifuna kimi ngizokunikeza yona.\n\n22 Manje u-Amoni ehlakaniphile, nokho engenabungozi, wathi kuLamoni: Uzowalalela yini amazwi ami, uma ngikutshela ukuthi lezi zinto ngizenza ngamaphi amandla na? Yilokhu engikufuna kuwe.\n\n23 Futhi inkosi yamphendula, yathi: Yebo, ngizowakholwa wonke amazwi akho. Futhi ngalendlela wayibamba ngokuhlakanipha.\n\n24 Futhi u-Amoni waqala ukukhuluma kuyo ngesibindi, wathi kuyo: Uyakholelwa yini ukuthi ukhona uNkulunkulu na?\n\n25 Yaphendula, yathi kuye: Angazi ukuthi lokho kusho ukuthini.\n\n26 Emva kwalokho u-Amoni wathi: Uyakholelwa yini ukuthi kukhona uMoya oMkhulu na?\n\n27 Yathi, Yebo.\n\n28 Futhi u-Amoni wathi: Lona nguNkulunkulu. U-Amoni waphinda wathi kuyo: Uyakholelwa yini ukuthi lo Moya oMkhulu, onguNkulunkulu, wadala zonke izinto ezisezulwini kanye nezisemhlabeni na?\n\n29 Yathi: Yebo, ngiyakholelwa ukuthi wadala zonke izinto ezisemhlabeni; kodwa angiwazi amazulu.\n\n30 U-Amoni wathi kuyo: Amazulu yindawo lapho uNkulunkulu ehlala khona kanye nazo zonke izingelosi zakhe ezingcwele.\n\n31 Inkosi uLamoni yathi: Ngabe angaphezulu komhlaba na?\n\n32 U-Amoni wathi: Yebo, futhi ubuka phansi kubo bonke abantwana babantu; futhi uyazi yonke imicabango kanye nezinjongo zenhliziyo; ngokuba ngesandla sakhe bonke badalwa kusukela ekuqaleni.\n\n33 Futhi inkosi uLamoni yathi: Ngiyazikholelwa zonke lezi zinto osuzikhulumile. Ngabe wena uthunywe nguNkulunkulu na?\n\n34 U-Amoni wathi kuyo: Mina ngingumuntu; futhi umuntu ekuqaleni wadalwa ngomfanekiso kaNkulunkulu, futhi ngithole ubizo ngoMoya wakhe oNgcwele ukuthi ngifundise ngalezi zinto kulaba bantu, ukuze balethwe olwazini lwalokho okulungile futhi nokuyiqiniso;\n\n35 Futhi inxenye yalowo Moya ihleli kimi, enginika ulwazi, futhi ngokunjalo namandla ngokokholo kanye nezifiso zami ezikuNkulunkulu.\n\n36 Manje ngesikhathi u-Amoni esewashilo lamazwi, waqala ekudalweni komhlaba, futhi ngokunjalo nokudalwa kuka-Adamu, futhi wayitshela ngazo zonke izinto mayelana nokuwa komuntu, futhi wayilandisa futhi wabeka phambi kwayo imibhalo kanye nemibhalo engcwele yabantu, okwakukhulunywe ngayo ngabaphrofethi, ngisho kwehla kuya phansi esikhathini leso uyise, uLehi, eshiya eJerusalema.\n\n37 Futhi phezu kwalokho wabalandisa (ngokuba kwakuyinkosi kanye nezinceku zayo) lonke uhambo loyise ehlane, kanye nakho konke ukuhlupheka kwabo ngendlala kanye nangokoma, kanye noku khandleka kwabo, njalo njalo.\n\n38 Futhi waphinde wabalandisa mayelana nokuhlubuka kukaLamani benoLemuweli, kanye namamadodana ka-Ishmayeli, yebo, konke ukuhlubuka kwabo wabaxoxela ngakho; futhi wabachazela ngayo yonke imibhalo kanye nemibhalo engcwele kusukela ngesikhathi uLehi esuka eJerusalema kwehla kuze kube sesikhathini samanje.\n\n39 Kodwa lokhu akusikho konke; ngokuba wabachazela nangesu lokukhululwa, elalungiswa kusukela ekusekelweni somhlaba; futhi waphinde wabazisa mayelana nokuza kukaKristu, kanye nayo yonke imisebenzi yeNkosi wabazisa yona.\n\n40 Futhi kwenzeka ukuthi emva kokuthi esezishilo zonke lezi zinto, futhi esezichazile enkosini, inkosi yawakholelwa wonke amazwi akhe.\n\n41 Futhi yaqala ukukhala eNkosini ithi: O Nkosi, yiba nomusa; ngobuningi bomusa wakho obe nawo ebantwini baNefi, yiba nawo kimi, kanye nakubantu bami.\n\n42 Manje, ngesikhathi isikushilo lokhu, yawela phansi, kwaba sengathi ifile.\n\n43 Futhi kwenzeka ukuthi izinceku zayo zayithatha zayithwala zayisa kumkayo, futhi zayilalisa embhedeni wayo; yalala sengathi ifile isikhathi esingangezinsuku ezimbili kanye nobusuku obubili; futhi umkayo, kanye namadodana ayo, kanye namadodakazi ayo bayikhalela, ngendlela yamaLamani, balila kakhulu ngenxa yokulahleka kwayo.\n\n", "alma 19": "[center][font_size=26]Isahluko 19[/font_size][/center]\n\n[i]ULamoni uthola ukukhanya kokuphila okuphakade futhi ubona uMkhululi—Abomuzi wakhe bayaquleka, futhi abaningi babona izingelosi—U-Amoni ulondolozwa ngendlela emangalisayo—Ubhabhadisa abaningi futhi umisa ibandla phakathi kwabo. Cishe ngonyaka wama 90 ngaphambi kokuzalwa kukaKristu.[/i]\n\n1 Futhi kwenzeka ukuthi emva kwezinsuku ezimbili kanye nobusuku obubili base bezowuthatha umzimba wayo bawubeke ethuneni, ababelenzile ngenhloso yokungcwaba abafileyo babo.\n\n2 Manje indlovukazi isizwile ngodumo luka-Amoni, ngakho-ke yathumela inesifiso sokuthi eze kuyo.\n\n3 Futhi kwenzeka ukuthi u-Amoni wenza njengoba ayeyaliwe, futhi wahamba waya kuyo indlovukazi, enesifiso sokwazi ukuthi yayifuna ukuthi ayenzeleni.\n\n4 Futhi yathi kuye: Izinceku zomyeni wami zingazise ukuthi wena ungumphrofethi kaNkulunkulu ongcwele, nokuthi wena unamandla okwenza eminingi imisebenzi emikhulu ngegama lakhe;\n\n5 Ngakho-ke, uma lokhu kunjalo, ngifuna ukuthi uhambe ungene endlini ubone umyeni wami, ngokuba selokhu elele embhedeni wakhe isikhathi esingangezinsuku ezimbili kanye nobusuku obubili; futhi abanye bathi akafile, kodwa abanye bathi usefile nokuthi useyanuka, futhi nokuthi sekufanele abekwe ethuneni; kodwa ngokwami, kimi akanuki.\n\n6 Manje, lokhu yikho u-Amoni ayekufisa, ngokuba wayazi ukuthi inkosi uLamoni yayingaphansi kwamandla kaNkulunkulu; wayazi ukuthi isisitho esimnyama sokungakholwa sasisuswa engqondweni yakhe, futhi ukukhanya okwakhanyisa ingqondo yakhe, okwakuwukukhanya kwenkazimulo kaNkulunkulu, okwakuwukukhanya okumangalisayo kobuhle bakhe—yebo, lokhu kukhanya kwakulethe injabulo enkulu emphefumulweni wakhe, ifu lobumnyama selisusiwe, nokuthi ukukhanya kokuphila okuphakade kwakukhanyisiwe emphefumulweni wakhe, yebo, wayazi ukuthi lokhu kwakulunqobile uhlaka lwakhe lwemvelo, futhi wayehlwithiwe ekuNkulunkulu.\n\n7 Ngakho-ke, lokho indlovukazi eyayikufisa kuye kwakuyisifiso sakhe naye. Ngakho-ke, wangena wayoyibona inkosi njengoba indlovukazi yayikade ifisile; futhi wayibona inkosi, futhi wayazi ukuthi yayingafile.\n\n8 Futhi wathi kuyo indlovukazi: Ayifile, kodwa ilele kuNkulunkulu, futhi izophinda ivuke kusasa futhi; ngakho-ke ningayingcwabi.\n\n9 Futhi u-Amoni wathi kuyo: Uyakukholwa yini lokhu na? Yathi kuye: Anginafakazi ngaphandle kwezwi lakho, kanye nezwi lezinceku zethu; nokho ngiyakholwa ukuthi kuzokuba njengoba ushilo.\n\n10 U-Amoni wathi kuyo: Ubusisiwe ngenxa yokholo lwakho olukhulu; ngithi kuwe; Mame, akukaze kube khona ukholo olukhulu kangaka phakathi kwabo bonke abantu bamaNefi.\n\n11 Futhi kwenzeka ukuthi yawubheka umbhede womyeni wayo, kusukela ngaleso sikhathi ngisho kwaze kwaba yileso sikhathi sangakusasa u-Amoni ayesishilo ukuthi izovuka ngaso.\n\n12 Futhi kwenzeka ukuthi yavuka, njengokwamazwi ka-Amoni; ngesikhathi ivuka, yelulela isandla sayo kowesifazane, yathi: Libusisiwe igama likaNkulunkulu, futhi nawe ubusisiwe.\n\n13 Ngokuba njengoba uqinisekile ngokuphila kwakho, bheka, ngimbonile uMkhululi wami; futhi uyoza, futhi uyozalwa ngowesifazane, uyokhulula bonke abantu abakholwa egameni lakhe. Manje ngesikhathi isiwashilo lamazwi, inhliziyo yayo yakhukhumala ngaphakathi kwayo, yaphinda yawa yinjabulo; indlovukazi nayo ngokunjalo yawa phansi, yenganywe nguMoya.\n\n14 Manje u-Amoni ewubona uMoya weNkosi uthelwa ngokwemikhuleko yakhe phezu kwamaLamani, abafowabo, ababeyimbangela yokukhala okukhulu kangaka phakathi kwamaNefi, noma phakathi kwabo bonke abantu baNkulunkulu ngenxa yobubi babo kanye namasiko abo, wawa ngamadolo akhe, waqala ukukhuleka ngokushisekela okukhulu kanye nokubonga kuNkulunkulu ngalokho ayekwenzele abafowabo; futhi naye ngokunjalo wenganywa yinjabulo; ngenxa yalokho bonke bobathathu bawela phansi.\n\n15 Manje, ngesikhathi izinceku zenkosi sezibonile ukuthi babewile, nazo ngokunjalo zaqala ukukhala kuNkulunkulu, ngokuba ukwesaba iNkosi kwase kufikile nakuzo ngokunjalo, ngokuba kwakuyizo ezazimi phambi kwenkosi futhi zifakaza kuyo mayelana namandla amakhulu ka-Amoni.\n\n16 Futhi kwenzeka ukuthi nempela zalibiza igama leNkosi, ngamandla azo, ngisho kwaze kwaba zonke ziwela phansi, ngaphandle koyedwa wesifazane owayengumLamani, ogama lakhe kwakungu-Abishi, owayekade ephendukele eNkosini eminyakeni eminingi, ngenxa yombono owawumangalisa kakhulu kayise—\n\n17 Ngakho-ke, esephendukele eNkosini, futhi engazange akwembule lokhu, ngakho-ke, ngesikhathi ebona ukuthi zonke izinceku zikaLamoni zase ziwele phansi, futhi ngokunjalo nenkosazana yakhe, indlovukazi, kanye nenkosi, kanye no-Amoni belele uyaca phansi, wayazi ukuthi kwakungamandla kaNkulunkulu; futhi ecabanga ukuthi leli kwakuyithuba, lokuthi azise abantu ngalokho okwakwenzekile phakathi kwabo, ukuthi ngokusibona lesi sehlakalo kwakuzobenza ukuthi bakholwe emandleni kaNkulunkulu, ngakho-ke wagijima wayongena umuzi nomuzi, azisa abantu.\n\n18 Futhi baqala ukubuthana ndawonye emzini wenkosi. Futhi kweza isixuku, futhi ngokumangala, bayibona inkosi, nendlovukazi, kanye nezinceku zabo belele uyaca phansi, bonke babe lele lapho sengathi bafile; futhi phezu kwalokho bambona u-Amoni, futhi bheka, wayengumNefi.\n\n19 Manje abantu baqala ukuvungama phakathi kwabo; abanye bethi kwakungububi obukhulu lobu obabufike kubo, noma enkosini kanye nendlu yayo, ngenxa yokuthi yayivumele umNefi ukuthi ahlale kulelizwe.\n\n20 Kodwa abanye babathethisa, bethi: Inkosi izilethele yona lobubi phezu kwendlu yayo, ngenxa yokuthi yabulala izinceku zayo ezazihlakazelwe umhlambi wazo emanzini aseSebu.\n\n21 Futhi phezu kwalokho bathethiswa yilawo madoda ayemi emanzini aseSebu futhi ehlakaza imihlambi okwakungeyenkosi, ngokuba ayemthukuthelele u-Amoni ngenxa yesibalo sabafowabo ababulala emanzini aseSebu, ngesikhathi evikela imihlambi yenkosi.\n\n22 Manje, omunye wabo, owayenomfowabo owayebulewe ngenkemba ka-Amoni, emthukuthelele kakhulu u-Amoni, wahosha inkemba yakhe waya phambili ukuze ayiwisele phezu kuka-Amoni, ukuze ambulale; ngesikhathi ephakamisa inkemba yakhe ukuthi amshaye, bheka, wawa wafa.\n\n23 Manje siyabona ukuthi u-Amoni wayengabulaleki, ngokuba iNkosi yayithe kuMosiya, uyise: ngiyomsindisa, futhi kuyoba kuye njengokokholo lwakho—ngakho-ke, uMosiya wamnikela eNkosini.\n\n24 Futhi kwenzeka ukuthi ngesikathi isixuku sibona ukuthi lendoda yabe isiwile yafa, eyayiphakamise inkemba ukuthi ibulale u-Amoni, bafikelwa ngukwesaba bonke, futhi abazange besalokotha nakancane belula izandla zabo ukuthi bamthinte noma omunye walabo ababewile; futhi baqala ukumangala futhi phakathi kwabo ukuthi ngabe ayebangwa yini lamandla amakhulu kangaka, noma ngabe zonke lezi zinto zazisho ukuthini.\n\n25 Futhi kwenzeka ukuthi kwakukhona abaningi phakathi kwabo ababethi u-Amoni wayengu Moya oMkhulu, futhi abanye bethi wayethunyelwe nguMoya oMkhulu;\n\n26 Kodwa abanye babebathethisa bonke, bethi wayeyisilwane esesabekayo, esasithunyiwe sisuka kumaNefi ukuthi sizobahlupha.\n\n27 Futhi kwakukhona abanye ababethi u-Amoni wayethunywe nguMoya oMkhulu ukuthi azobakhathaza ngenxa yobubi babo; futhi nokuthi kwakunguMoya oMkhulu owabe selokhu ubheke amaNefi, owabe uhleze uwakhulula ezandleni zabo; futhi babethi kwakuyiwo lo Moya oMkhulu owubulale abaningi kangaka babafowabo, amaLamani.\n\n28 Futhi ngenxa yalokhu umbango waqala ukuthi ube mkhulu kakhulu phakathi kwabo. Futhi ngesikhathi besalokhu bebanga kanjalo, incekukazi eyayenze ukuthi isixuku siqoqane ndawonye yeza, futhi ngesikhathi ibona lombango owawuphakathi kwesixuku yaba nokudabuka okukhulu, kangangokuthi yaze yakhala izinyembezi.\n\n29 Futhi kwenzeka ukuthi yahamba futhi yayithatha indlovukazi ngesandla, ukuze mhlawumbe iyiphakamise; futhi masinyane emva kokuthinta isandla sayo yavuka futhi yazimela ngezinyawo zayo, futhi yakhala ngezwi elikhulu, ithi: O ubusisiwe Jesu, ongisindise esihogweni esesabekayo! O ubusisiwe Nkulunkulu, yiba nomusa kulaba bantu!\n\n30 Futhi ngesikhathi isikushilo lokhu, yashaya izandla zayo, igcwaliswe ngenjabulo, ikhuluma amazwi amaningi ayengaqondakali; futhi ngesikhathi isikwenzile lokhu, yathatha inkosi, uLamoni, ngesandla, futhi bheka nayo yavuka yema ngezinyawo zayo.\n\n31 Futhi nayo, ngokushesha, ibona umbango phakathi kwabantu bayo, yaya kubo yaqala ukubathethisa, kanye nokubafundisa amazwi eyayiwazwile ephuma emlonyeni ka-Amoni; futhi ngobuningi balabo abawezwa amazwi ayo bakholwa, futhi baphendukela eNkosini.\n\n32 Kodwa kwakukhona abaningi phakathi kwabo abangafunanga ukuwezwa amazwi ayo; ngakho-ke bahamba indlela yabo.\n\n33 Futhi kwenzeka ukuthi ngesikhathi u-Amoni evuka futhi naye ngokunjalo wabasiza, futhi ngokunjalo nazo zonke izinceku zikaLamoni; futhi bonke nempela bamemezela ebantwini into efanayo—ukuthi izinhliziyo zabo zase zishintshile; nokuthi base bengasenasifiso sokwenza okubi.\n\n34 Futhi bheka, abaningi nempela bamemezela kubantu ukuthi babebone izingelosi futhi baxoxa nazo; futhi ngenxa yalokho zabatshela izinto zikaNkulunkulu, kanye nezokulunga kwakhe.\n\n35 Futhi kwenzeka ukuthi kwabakhona abaningi abakholwa emazwini abo; futhi ngobuningi balabo abakholwa babhabhadiswa; futhi baba ngabantu abalungile, futhi nempela balimisa ibandla phakathi kwabo.\n\n36 Futhi ngaleyondlela umsebenzi weNkosi nempela waqala phakathi kwamaLamani; ngakho-ke iNkosi yaqala ukuthela uMoya wayo phezu kwabo; futhi siyabona ukuthi ingalo yayo yelulelwe kubo bonke abantu abayophenduka futhi bakholwe egameni layo.\n\n", "alma 20": "[center][font_size=26]Isahluko 20[/font_size][/center]\n\n[i]INkosi ithumela u-Amoni eMidoni ukuthi ayokhulula abafowabo ababoshiwe—U-Amoni kanye noLamoni bahlangana noyise kaLamoni, oyinkosi ezweni lonke—U-Amoni uphoqa inkosi endala ukuthi ivume ukukhululwa kwabafowabo. Cishe ngonyaka wama 90 ngaphambi kokuzalwa kukaKristu.[/i]\n\n1 Futhi kwenzeka ukuthi ngesikhathi sebelimisile ibandla kulelozwe, inkosi uLamoni yaba nesifiso sokuthi u-Amoni ahambe nayo aye ezweni likaNefi, ukuze imkhombise uyise.\n\n2 Izwi leNkosi lafika ku-Amoni, lithi: Ungahambi ukhuphukele ezweni likaNefi, ngokuba bheka, inkosi izofuna impilo yakho; kodwa uyoya ezweni laseMidoni; ngokuba bheka, umfowenu u-Aroni, futhi ngokunjalo noMuloki kanye no-Ama basetilongweni.\n\n3 Manje kwenzeka ukuthi ngesikhathi u-Amoni esekuzwile lokhu, wathi kuLamoni: Bheka, umnewethu kanye nabafowethu basetilongweni eMidoni, futhi ngizohamba ukuze ngiyobakhulula.\n\n4 Manje uLamoni wathi ku-Amoni: Ngiyazi, ngamandla eNkosi ungakwazi ukwenza zonke izinto. Kodwa bheka, ngizohamba nawe siye ezweni laseMidoni; ngokuba inkosi yezwe laseMidoni, egama layo lingu-Antiyomino, ingumngani wami; ngakho-ke ngizoya ezweni laseMidoni, ukuze ngiyincenge inkosi yezwe, futhi izobakhipha abafowenu etilongweni. Manje uLamoni wathi kuye: Ngubani okutshele ukuthi abafowenu basetilongweni na?\n\n5 U-Amoni wathi kuye: Akekho ongitshelile, ngaphandle kukaNkulunkulu; futhi uthe kimi—Hamba uyokhulula abafowenu, ngokuba basetilongweni ezweni laseMidoni.\n\n6 Manje ngesikhathi uLamoni esekuzwile lokhu wenza ukuthi izinceku zakhe zilungise amahhashi kanye nezinqola zakhe.\n\n7 Futhi wathi ku-Amoni: Woza, ngizohamba nawe sehlele ezweni lase Midoni, futhi lapho ngiyoyincenga inkosi ukuthi ibakhiphe abafowenu etilongweni.\n\n8 Futhi kwenzeka ukuthi ngesikhathi u-Amoni kanye noLamoni besahamba beya lapho, bahlangana noyise kaLamoni, owayeyinkosi ezweni lonke.\n\n9 Bheka, uyise kaLamoni wathi kuye: Awuzanga ngani edilini ngaloluyasuku olukhulu ngesikhathi ngenzele amadodana ami, kanye nabantu bami idili na?\n\n10 Futhi phezu kwalokho wathi: Uyaphi nalomNefi, ongomunye wabantwana bomqambi manga na?\n\n11 Futhi kwenzeka ukuthi uLamoni wamlandisa ukuthi wayeyaphi, ngokuba wayesaba ukumcasula.\n\n12 Futhi waphinde wamtshela isizathu sokuthi ahlale embusweni wakhe, nokuthi yini engayanga edilini uyise ayelilungisile.\n\n13 Manje ngesikhathi uLamoni esemlandisile zonke lezi zinto, bheka, wamangala, uyise emthukuthelela, futhi ethi: Lamoni, uyokhulula lamaNefi, angamadodana omqambi manga. Bheka, waphanga obaba bethu; manje izingane zakhe nazo ngokunjalo ziza phakathi kwethu ukuze, ngobuqili bazo kanye nangamanga azo, zisikhohlise, ukuze ziphinde zisiphange impahla yethu.\n\n14 Manje uyise kaLamoni wamyala ukuthi abulale u-Amoni ngenkemba. Futhi waphinde wamyala ukuthi angayi ezweni laseMidoni, kodwa ukuthi abuyele naye ezweni lakwa-Ishmayeli.\n\n15 Kodwa uLamoni wathi kuye: Ngeke ngimbulale u-Amoni, noma ngibuyele ezweni lakwa-Ishmayeli, kodwa ngiya ezweni laseMidoni ukuze ngikhulule abafowabo baka-Amoni, ngokuba ngiyazi ukuthi bangamadoda abalungile futhi bangabaphrofethi abangcwele baNkulunkulu weqiniso.\n\n16 Manje ngesikhathi uyise esewazwile lamazwi, wamthukuthelela, futhi wahosha inkemba yakhe ukuze amshaye amthele othulini.\n\n17 Kodwa u-Amoni wema ngaphambili wathi kuye: Bheka, ungayibulali indodana yakho; nokho, bekuyobangcono ukuthi kufe yona kunawe, ngokuba bheka, isiphendukile ezonweni zayo; kodwa uma wena ungafa ngalesi sikhathi, usentukuthelweni yakho, umphefumulo wakho awunakusindiswa.\n\n18 Futhi phezu kwalokho, kudingekile ukuthi ukuyeke lokhu; ngokuba uma ungayibulala indodana yakho, ibe yona iyindoda engenacala, igazi layo liyokhala phansi liye eNkosini uNkulunkulu wayo, ukuze impindiselo ize phezu kwakho; futhi mhlawumbe ungalahlekelwa nawumphefumulo wakho.\n\n19 Manje ngesikhathi u-Amoni esewashilo lamazwi kuye, wamphendula, ethi: Ngiyazi ukuthi uma ngingabulala indodana yami, ngizobe ngichitha igazi elingenacala; ngokuba nguwe lona ofune ukuyibulala.\n\n20 Futhi yelula isandla sayo ukuthi ibulale u-Amoni. Kodwa u-Amoni wawamela amagalelo ayo, futhi waphinde washaya ingalo yayo ukuze ingabe isakwazi ukuyisebenzisa.\n\n21 Manje ngesikhathi inkosi ibona ukuthi u-Amoni angayibulala, yaqala ukuncenga ku-Amoni ukuthi aphephise impilo yayo.\n\n22 Kodwa u-Amoni waphakamisa inkemba yakhe, wathi kuyo: Bheka, ngizokubulala ngaphandle kokuthi uvume ukuthi abafowethu bakhishwe etilongweni.\n\n23 Manje inkosi, inokwesaba ukuthi ingase ilahlekelwe yimpilo yayo, yathi: Uma nje ungangisindisa ngizokunika noma ngabe yini ozoyicela, ngisho ngabe yinxenye yombuso.\n\n24 Manje ngesikhathi u-Amoni ebona ukuthi wayeseyithonyile inkosi endala njengokwesifiso sakhe, wathi kuyo: Uma nje ungavumela abafowethu ukuthi baphume etilongweni, futhi nokuthi uLamoni agcine umbuso wakhe, futhi nokuthi ungabi nokungamthandi, kodwa umvumele ukuthi enze njengokwezifiso zakhe kunanoma iyiphi into ayicabangayo, uma kunjalo ngizokuphephisa; kungenjalo ngizokushaya ngikuthele othulini.\n\n25 Manje ngesikhathi u-Amoni esewashilo lamazwi, inkosi yaqala ukuthokoza ngenxa yempilo yayo.\n\n26 Futhi ngesikhathi ibona ukuthi u-Amoni wayengenanhloso yokuyibulala, futhi ngesikhathi ibona uthando olukhulu ayenalo ngendodana yayo uLamoni, yamangala kakhulu, futhi yathi: Ngenxa yokuthi yilokhu kuphela okufisayo, ukuthi ngikhulule abafowenu, futhi ngivume ukuthi indodana yami uLamoni igcine umbuso wayo, bheka, ngizovuma ukuthi indodana yami iwugcine umbuso wayo kusukela kulesi sikhathi naphakade; futhi angiseyikuphinde ngiyibuse nanini.\n\n27 Futhi phezu kwalokho ngizovuma ukuthi abafowenu bakhishwe etilongweni, futhi wena kanye nabafowenu ningeza kimi, embusweni wami; ngokuba ngiyafisa kakhulu ukuthi ngikubone. Ngokuba inkosi yayimangele kakhulu ngamazwi ayewakhulumile, futhi ngokunjalo nangamazwi ayekhulunywe yindodana yayo uLamoni, ngakho-ke yaba nesifiso sokuwafunda.\n\n28 Futhi kwenzeka ukuthi u-Amoni kanye noLamoni baqhubeka nohambo lwabo lokuya ngasezweni laseMidoni. Futhi uLamoni wathola ukuthandwa emehlweni enkosi yezwe; ngakho-ke abafowabo ba-Amoni bakhishwa etilongweni.\n\n29 Ngesikhathi u-Amoni ehlangana nabo wadabuka kakhulu, ngokuba bheka babenqunu, futhi izikhumba zabo zazigazukile kakhulu ngenxa yokuboshwa ngezintambo eziqinile. Futhi phezu kwalokho base befile yindlala, wukoma, kanye nazo zonke izinhlobo zezinkathazo; nokho babeku bekezelele konke ukuhlupheka kwabo.\n\n30 Futhi, njengoba kwenzeka, lokhu kwakuyisabelo sabo ukuthi bawele ezandleni zabantu ababelukhuni kanye nababengontamo lukhuni; ngakho-ke babengafuni ngisho nokuwalalela amazwi abo, futhi babaxosha, babakhiphela ngaphandle, futhi babashaya, futhi babaqhuba besuka umuzi nomuzi, indawo nendawo, ngisho kwaze kwaba babafikisa ezweni laseMidoni; futhi lapho bathathwa baphonswa etilongweni, baboshwa ngezintambo eziqinile, bagcinwa etilongweni izinsuku eziningi, baze bakhishwa nguLamoni kanye no-Amoni.\n\n", "alma 21": "Indaba yokushumayela kuka-Aroni, kanye noMuloki, kanye nabafowabo, kumaLamani.\n\nItholakala ezahlukweni 21 kuya ku 25.\n\n[center][font_size=26]Isahluko 21[/font_size][/center]\n\n[i]U-Aroni ufundisa ama-Amaleki ngoKristu kanye nangeNhlawulo Yakhe—U-Aroni kanye nabafowabo bayaboshwa eMidoni—Emva kokukhululwa kwabo, bafundisa emasinagogeni futhi benza abaningi baphenduke—ULamoni uvumela inkululeko yenkolo kubantu ezweni lakwa-Ishmayeli. Cishe ngonyaka wama 90 kuya kowama 77 ngaphambi kokuzalwa kukaKristu.[/i]\n\n1 Manje ngesikhathi u-Amoni kanye nabafowabo sebezehlukanisile emingceleni yezwe lamaLamani, bheka u-Aroni wathatha uhambo lwakhe oluya ngasezweni elalibizwa ngamaLamani, ngokuthi yiJerusalema, elibiza ngezwe lokuzalwa loyise; futhi lalikude lihlanganisa imingcele yakwaMormoni.\n\n2 Manje amaLamani nama-Amaleki kanye nabantu bakwa-Amuloni base bakhe idolobha elikhulu, elalibizwa ngokuthi yiJerusalema.\n\n3 Manje amaLamani ngokwawo ayelukhuni ngokwanele, kodwa ama-Amaleki kanye nama-Amuloni ayelukhuni ngokwedlulele; ngakho-ke nempela benza amaLamani ukuthi enze lukhuni izinhliziyo zawo, ukuthi akhule aqine ebubini kanye nasezinengisweni zawo.\n\n4 Futhi kwenzeka ukuthi u-Aroni weza edolobheni laseJerusalema, futhi waqala ukushumayela kuma-Amaleki. Futhi waqala ukushumayela kuwo emasinagogeni awo, ngokuba ayesakhe amasinagoge ngendlela yohlelo lwamaNehori; ngokuba abaningi bama-Amaleki kanye nama-Amuloni babengabohlelo lwamaNehori.\n\n5 Ngakho-ke, ngesikhathi u-Aroni engena kwenye yamasinagoge abo ukuthi ayoshumayela kubantu, futhi ngesikhathi ekhuluma kubo, bheka kwavuka um-Amaleki futhi waqala ukuphikisana naye, ethi: Yini lena ofakaza ngayo? Usuke wayibona ingelosi? Kungani izingelosi zingaveli kithi? Bheka ngabe labantu abalungile yini njengabantu bakho na?\n\n6 Futhi uthi, ngaphandle kokuthi siphenduke siyobhubha. Uwazi kanjani umcabango kanye nenhloso yezinhliziyo zethu na? Wazi kanjani ukuthi sinesidingo sokuthi siphenduke na? Wazi kanjani ukuthi asibona abantu abalungile na? Bheka, sizakhile izindawo ezingcwele, futhi sihlangana ndawonye ukuze sidumise uNkulunkulu. Siyakholwa ukuthi uNkulunkulu uzobasindisa bonke abantu.\n\n7 Manje u-Aroni wathi kuye: Uyakholwa yini ukuthi iNdodana kaNkulunkulu iyoza izokhulula abantu ezonweni zabo na?\n\n8 Lendoda yathi kuye: Thina asikholwa ukuthi wazi into enjalo. Asikholelwa kulamasiko awubuphukuphuku. Asikholwa ukuthi uyazi ngezinto ezisazokwenzeka, noma sikholwe ukuthi oyihlo futhi ngokunjalo nobaba bethu babazi mayelana nezinto abazikhulumayo, ezisazokwenzeka.\n\n9 Manje u-Aroni waqala ukubavulela imibhalo engcwele mayelana nokuza kukaKristu, futhi ngokunjalo mayelana nokuvuka kwabafileyo, nokuthi ngeke kube khona ukukhululwa kwesintu ngaphandle kokuthi kube ngokufa kanye nokuhlupheka kukaKristu, kanye nenhlawulo yegazi lakhe.\n\n10 Futhi kwenzeka ngesikhathi eqala ukubachazela ngalezi zinto bamthukuthelela, futhi baqala ukuhlekisa ngaye; futhi abafunanga ukuwalalela amazwi ayewakhuluma.\n\n11 Ngakho-ke, ngesikhathi ebona ukuthi babengafuni ukuwezwa amazwi akhe, waphuma wahamba esinagogeni labo, futhi weza esigodini esincane esasibizwa ngokuthi yi-Ani-Anti, futhi lapho wathola uMuloki eshumayela izwi kubo; ngokunjalo no-Ama kanye nabafowabo. Futhi babebanga nabaningi ngezwi.\n\n12 Futhi kwenzeka ukuthi babona ukuthi abantu babezozenza lukhuni izinhliziyo zabo, ngakho-ke bemuka beza ezweni laseMidoni. Futhi nempela balishumayela izwi kwabaningi, futhi bambalwa abakholelwa emazwini ababewafundisa.\n\n13 Nokho, u-Aroni kanye nenani elithize labafowabo bathathwa futhi baphonswa etilongweni, kwathi abasalayo babo babaleka baphuma ezweni laseMidoni baya ezifundeni ezizungezile.\n\n14 Futhi labo abaphonswa etilongweni bezwa ubuhlungu ngezinto eziningi, baze bakhululwa ngesandla sikaLamoni kanye no-Amoni, futhi baphiwa ukudla futhi bembeswa.\n\n15 Futhi bahamba futhi bayomemezela izwi, futhi njengoba sekushiwo bakhululwa okokuqala baphuma etilongweni; futhi njengoba sekushiwo babezwe ubuhlungu ngaleyondlela.\n\n16 Futhi bahamba baya noma yikuphi lapho babeholelwa khona ngu Moya weNkosi, beshumayela izwi likaNkulunkulu kuwo wonke amasinagoge ama-Amaleki, noma kuyo yonke imihlangano yamaLamani lapho babe ngamukelwa khona.\n\n17 Futhi kwenzeka ukuthi iNkosi yaqala ukubabusisa, kangangokuthi baletha abaningi olwazini lweqiniso; yebo, bakholwisa abaningi ngezono zabo, kanye nangamasiko oyise, ayengalungile.\n\n18 Futhi kwenzeka ukuthi u-Amoni kanye noLamoni babuya ezweni laseMidoni baya ezweni lakwa-Ishmayeli, okwakuyizwe elaliyifa labo.\n\n19 Futhi iNkosi uLamoni ayivumanga ukuthi u-Amoni ayisebenzele, noma abe yinceku yayo.\n\n20 Kodwa yenza ukuthi kwakhiwe amasinagoge ezweni lakwa-Ishmayeli; futhi yenza ukuthi abantu bayo, noma abantu ababengaphansi kombuso wayo, ukuthi babuthane ndawonye.\n\n21 Futhi nempela yathokoza ngabo, futhi yabafundisa eziningi izinto. Futhi nempela yaphinde yamemezela kubo ukuthi babengabantu ababengaphansi kwayo, futhi nokuthi babengabantu ababekhululekile, ukuthi babekhululekile ekucindezelweni kwenkosi, uyise; ngokuba uyise wayeseyivumele ukuthi ingabusa phezu kwabantu ababesezweni lakwa-Ishmayeli, kanye nakulo lonke izwe elalizungezile.\n\n22 Futhi yaphinde yamemezela kubo ukuthi bangaba nenkululeko yokudumisa iNkosi uNkulunkulu wabo njengokwezifiso zabo, kunanoma iyiphi indawo ababekuyo, uma nje kusezweni elingaphansi kombuso wenkosi uLamoni.\n\n23 Futhi u-Amoni nempela washumayela kubantu benkosi uLamoni; futhi kwenzeka ukuthi nempela wabafundisa zonke izinto mayelana nezinto eziphathelene nokulunga. Futhi wabanxusa nsuku zonke, ngakho konke ukukhuthala; futhi baligcina izwi lakhe, futhi babenentshisekelo yokugcina imiyalelo kaNkulunkulu.\n\n", "alma 22": "[center][font_size=26]Isahluko 22[/font_size][/center]\n\n[i]U-Aroni ufundisa uyise kaLamoni ngeNdalo, ukuWa kuka-Adamu, kanye nangesu lokukhululwa ngoKristu—INkosi kanye nendlu yayo yonke bayaphenduka—Ukuhlukana kwezwe phakathi kwamaNefi kanye namaLamani kuyachazwa. Cishe ngonyaka wama 90 kuya kowama 77 ngaphambi kokuzalwa kukaKristu.[/i]\n\n1 Manje njengoba u-Amoni ayesaqhubeka nokufundisa abantu baLamoni, sizobuyela endabeni ka-Aroni kanye nabafowabo; ngokuba emva kokuthi esehambile ezweni lakwaMidoni waholwa nguMoya waya ezweni lakwaNefi, ngisho nasendlini yenkosi eyayiphezu kwalo lonke izwe ngaphandle kwezwe lakwa-Ishmayeli; futhi yayinguyise kaLamoni.\n\n2 Futhi kwenzeka ukuthi wahamba waya kuyo esigodlweni senkosi, kanye nabafowabo, futhi wakhothama phambi kwenkosi, wathi kuyo: Bheka, O nkosi, thina singabafowabo baka-Amoni, omkhululile etilongweni.\n\n3 Manje, O nkosi, uma ungasindisa izimpilo zethu, sizoba yizinceku zakho. Futhi inkosi yathi kubo: Phakamani, ngokuba ngizoninika izimpilo zenu, futhi angizukunivumela ukuthi nibe yizinceku zami; kodwa ngizofuna ukuthi ningisize; ngokuba ngandlela thize bengikhathazekile emqondweni wami ngenxa yobubele kanye nobukhulu bamazwi ka-Amoni umfowenu; futhi ngifisa ukwazi isizathu sokuthi kungani engezanga lapha kanye nani aphume ezweni laseMidoni.\n\n4 Futhi u-Aroni wathi enkosini: Bheka, uMoya weNkosi umbizele kwenye indawo; uhambe waya ezweni lakwa-Ishmayeli, ukuyofundisa abantu baLamoni.\n\n5 Manje inkosi yathi kubo: Yini lena eniyishilo mayelana noMoya weNkosi na? Bhekani, yilento engikhathazayo.\n\n6 Futhi phezu kwalokho, yini lena eshiwo ngu-Amoni—Ukuthi uma uzophenduka uzosindiswa, futhi uma ungezukuphenduka, uyolahlwa ngosuku lokugcina na?\n\n7 U-Aroni waphendula wathi kuyo: Uyakholwa yini ukuthi ukhona uNkulunkulu na? Inkosi yathi: Ngiyazi ukuthi ama-Amaleki athi kukhona uNkulunkulu, futhi ngibavumele ukuthi bakhe izindlu ezingcwele, ukuze bahlangane ndawonye ukuze bamkhonze. Futhi uma wena manje uthi ukhona uNkulunkulu, bheka ngizokholwa.\n\n8 Manje ngesikhathi u-Aroni ekuzwa lokhu, inhliziyo yakhe yaqala ukuthokoza, futhi wathi: Bheka, ngokuqinisekileyo njengoba uphila, O nkosi, ukhona uNkulunkulu.\n\n9 Inkosi yathi: Ngabe uNkulunkulu yilowo Moya oMkhulu owakhipha obaba bethu baphuma ezweni laseJerusalema na?\n\n10 U-Aroni wathi kuyo: Yebo, unguye lowo Moya oMkhulu, futhi wadala zonke izinto okusezulwini nokusemhlabeni. Uyakholwa yini yilokhu na?\n\n11 Yona yathi: Yebo, ngiyakholwa ukuthi uMoya oMkhulu wadala zonke izinto, futhi ngifisa ukuthi ungitshele mayelana nazo zonke lezi zinto, futhi ngizowakholwa amazwi akho.\n\n12 Futhi kwenzeka ukuthi ngesikhathi u-Aroni ebona ukuthi inkosi yayizowakholwa amazwi akhe, waqala kusukela ekudalweni kuka-Adamu, efundela inkosi imibhalo engcwele—ukuthi uNkulunkulu wamdala kanjani umuntu ngomfanekiso wakhe uqobo, futhi nokuthi uNkulunkulu wamnika imiyalelo, futhi nokuthi ngenxa yokuphambuka, umuntu wawa.\n\n13 Futhi u-Aroni wayichazela ngemibhalo engcwele kusukela ekudalweni kuka-Adamu, ebeka ukuwa komuntu phambi kwayo, kanye nesimo sabo sokunaka inyama futhi ngokunjalo nangesu lokukhululwa, elalungiswa kusukela ekusekelweni somhlaba, ngoKristu, lilungiselelwa bonke labo abayokholwa egameni lakhe.\n\n14 Futhi njengoba umuntu awa ngeke akwazi ukuzuza lutho ngokwakhe; kodwa ukuzwa ubuhlungu kanye nokufa kukaKristu kwahlawulela izono zabo, ngokholo kanye nangokuphenduka, njalo njalo; futhi nokuthi unqamula izibopho zokufa, ukuze ithuna lingabi nakunqoba, futhi nokuthi udosi lokufa lugwinywe emathembeni enkazimulo; futhi u-Aroni wazichaza zonke lezi zinto enkosini.\n\n15 Futhi kwenzeka ukuthi emva kokuthi u-Aroni esezichazile lezi zinto, inkosi yathi: Ngingenze njani ukuze ngibe nalokhu kuphila okuphakade osukhulume ngakho na? Yebo, ngingenze njani ukuze ngizalwe ngokukaNkulunkulu, lomoya omubi usiphulwe uphume esifubeni sami, futhi ngamukele uMoya wakhe, ukuze ngigcwaliswe ngenjabulo, ukuze ngingalahlwa ngosuku lokugcina na? Bheka, kusho yona, ngizodela konke enginakho, yebo, ngizowushiya nombuso wami, ukuze ngamukele lenjabulo enkulu.\n\n16 Kodwa u-Aroni wathi kuyo: Uma uyifisa lento, uma ungakhothama phansi phambi kukaNkulunkulu, yebo, uma ungaphenduka ezonweni zakho zonke, futhi ukhothame phansi phambi kukaNkulunkulu, futhi ubize igama lakhe ngokholo, ukholwa ukuthi uyokuthola okucelayo, uma kunjalo uyolithola lelothemba olifisayo.\n\n17 Futhi kwenzeka ukuthi ngesikhathi u-Aroni esewashilo lamazwi, inkosi yakhothama phansi phambi kweNkosi, ngamadolo ayo; yebo, yaze nempela yathi ja phansi emhlabathini, futhi yakhala kakhulu, ithi:\n\n18 O Nkulunkulu, u-Aroni ungitshele ukuthi kukhona uNkulunkulu; futhi uma kukhona uNkulunkulu, futhi uma wena unguNkulunkulu, ungazembula yini kimi, futhi ngiyodela zonke izono zami ukuthi ngikwazi, futhi nokuthi ngivuswe ekufeni, futhi ngisindiswe ngosuku lokugcina. Manje ngesikhathi inkosi isiwashilo lamazwi, yashayeka phansi kwaba sengathi ifile.\n\n19 Futhi kwenzeka ukuthi izinceku zayo zagijima zayotshela indlovukazi konke okwakwenzeke enkosini. Futhi yeza enkosini; ngesikhathi iyibona ilele sengathi yayifile, futhi phezu kwalokho u-Aroni nabafowabo bemile sengathi yibo ababeyisizathu sokuwa kwayo, yabathukuthelela, futhi yayala ukuthi izinceku zayo, noma izinceku zenkosi, zibabambe zibabulale.\n\n20 Manje izinceku zaziyibonile imbangela yokuwa kwenkosi, ngakho-ke azizange zilokothe zibeke izandla zazo ku-Aroni nabafowabo; futhi zazikhalela kuyo indlovukazi zithi: Usiyalelani ukuthi sibulale lamadoda na?, ngokuba bheka omunye wabo unamandla kunathi sonke. Ngakho-ke sizowa phambi kwabo.\n\n21 Manje ngesikhathi indlovukazi ibona ukwesaba kwezinceku nayo ngokunjalo yaqala ukwesaba kakhulu, hleze kubekhona ububi obuthize obuzoza kuyo. Futhi yayala izinceku zayo ukuthi zihambe ziyobiza abantu, ukuze babulale u-Aroni kanye nabafowabo.\n\n22 Manje ngesikhathi u-Aroni ekubona ukuphikelela kwendlovukazi, futhi azi ubulukhuni bezinhliziyo zabantu, wesaba hleze isixuku sibuthane ndawonye, futhi bese kuba khona umbango omkhulu kanye nokuphazamiseka phakathi kwabo; ngakho-ke welula isandla sakhe futhi wayiphakamisa inkosi phansi, futhi wathi kuyo: Sukuma. Futhi yasukuma yema ngezinyawo zayo, yathola amandla ayo.\n\n23 Manje lokhu kwenzeka phambi kwendlovukazi kanye neziningi izinceku. Futhi ngesikhathi bekubona lokhu bamangala kakhulu, futhi baqala ukwesaba. Futhi inkosi yema ngaphambili, futhi yaqala ukubafundisa. Futhi nempela yabafundisa, kangangokuthi abendlu yayo bonke baphendukela eNkosini.\n\n24 Manje kwakukhona isixuku esasibuthene ndawonye ngenxa yokuyalelwa yindlovukazi, futhi kwaqala ukuthi kube khona ukuvungama okukhulu phakathi kwaso ngenxa ka-Aroni kanye nabafowabo.\n\n25 Kodwa inkosi yeza ngaphambili yema phakathi kwabo futhi yabafundisa. Futhi baxoliswa maqondana no-Aroni kanye nalabo ayenabo.\n\n26 Futhi kwenzeka ukuthi ngesikhathi inkosi ibona ukuthi abantu base bexolile, yenza ukuthi u-Aroni kanye nabafowabo beze ngaphambili bame phakathi kwesixuku, futhi bashumayele izwi kuso.\n\n27 Futhi kwenzeka ukuthi inkosi yathumela isimemezelo kulo lonke izwe, phakathi kwabo bonke abantu bayo ababekulo lonke izwe layo, labo ababekuzo zonke izifunda ezazizungezile, ezazigudla ngisho nasolwandle, empumalanga kanye nasentshonalanga, kanye nalelo elalehlukaniswe ezweni lakwa Zarahemla ngomsweswana omncane wehlane, owawugijima usuka empumalanga yolwandle ngisho uze uye nasentshonalanga yolwandle, futhi uzungeze emingceleni yogu lolwandle, kanye nasemingceleni yehlane elalisenyakatho ngasezweni lakwaZarahemla, kuya emingceleni yeManti, ngasenhloko yomfula iSidoni, owawugijima usuka empumalanga uya ngase ntshonalanga—ayehlukaniswe kanjalo-ke amaLamani kanye namaNefi.\n\n28 Manje, ingxenye enkulu engamavila yamaLamani yayihlala ehlane, futhi ihlala ematendeni; futhi yayigcwele kulo lonke ihlane entshonalanga, ezweni lakwaNefi; yebo, futhi ngokunjalo nasentshonalanga yezwe lakwaZarahemla, emingceleni ngasogwini lolwandle, kanye nasentshonalanga ezweni likaNefi, endaweni yoyise eyifa labo lokuqala, futhi ngaleyondlela begudla umngcele ngasogwini lolwandle.\n\n29 Futhi phezu kwalokho kwakukhona amaLamani amaningi empumalanga ngasogwini lolwandle, lapho amaNefi ayewaqhubele khona. Futhi ngaleyondlela amaNefi ayecishe azungezwe ngamaLamani; nokho amaNefi ayezithathile zonke izinxenye ezisenyakatho zezwe ezazigudla ihlane, enhloko yomfula iSidoni, kusukela empumalanga kuya entshonalanga, kuzungeze kuye ohlangothini lwehlane; enyakatho, ngisho kuze kube bafika ezweni ababelibiza ngokuthi yi Nala.\n\n30 Futhi laligudla ezweni ababelibiza ngokuthi yi Ncithakalo, likude kakhulu ukuya ngasenyakatho kangangokuthi lalifinyelela ezweni elalikade linabantu futhi ababulawa, elimathambo abo esesikhulume ngawo, elatholwa ngabantu bakwaZarahemla, okwakuyindawo yabo yokuqala abafikela kuyo.\n\n31 Futhi bavela lapho bakhuphukela eningizimu yehlane. Ngaleyondlela izwe elingasenyakatho labizwa ngokuthi yi Ncithakalo, bese kuthi izwe elingaseningizimu libizwe ngokuthi yiNala, liyihlane eligcwele zonke izilwane zasendle ezinhlobonhlobo, inxenye yazo eyayivele ezweni elingasenyakatho ukuzofuna ukudla.\n\n32 Manje, kwakuyibanga nje losuku nenxenye yohambo lomNefi, kusukela ezweni iNala kuya ezweni iNcithakalo, kusukela empumalanga kuya entshonalanga yolwandle; futhi ngaleyondlela izwe lakwaNefi kanye nezwe lakwaZarahemla ayecishe azungezwe ngamanzi, khona lapho kukhona isiqintana esincane sezwe phakathi kwezwe elingasenyakatho kanye nezwe elingaseningizimu.\n\n33 Futhi kwenzeka ukuthi amaNefi ayesakhile ezweni iNala, ngisho kusukela empumalanga kuya olwandle olusentshonalanga, futhi ngalendlela amaNefi ngokuhlakanipha kwawo, kanye nabalindi bawo kanye namabutho awo, awabiyela ngaphakathi amaLamani eningizimu, ukuze ngalokho angabe esaba nasabelo enyakatho, nokuthi angabe eseqela ezweni elingasenyakatho.\n\n34 Ngakho-ke amaLamani awabange esakwazi ukuba nesinye isabelo ngaphandle kwezwe lakwaNefi kuphela, kanye nehlane elalizungezile. Manje lokhu kwakuwukuhlakanipha kwamaNefi—njengoba amaLamani ayeyizitha kubo, babengenakuvumela izinhlupheko zabo kuzo zonke izinhlangothi, futhi phezu kwalokho ukuze babe nezwe lapho babengabalekela khona, ngokuthanda kwabo.\n\n35 Manje, emva kokuthi sengikushilo lokhu, ngiyaphinda ngibuyela endabeni ka-Amoni kanye no-Aroni, u-Omineri kanye noHimini, kanye nabafowabo.\n\n", "alma 23": "[center][font_size=26]Isahluko 23[/font_size][/center]\n\n[i]Inkululeko ngokwenkolo iyamenyezelwa—AmaLamani emazweni kanye nasemadolobheni ayisikhombisa ayaphenduka—Azibiza ngama-Anti-Nefi-Lehi futhi isiqalekiso siyasuswa kuwo—Ama-Amaleki kanye nama-Amuloni ayalenqaba iqiniso. Cishe ngonyaka wama 90 kuya kowama 77 ngaphambi kokuzalwa kukaKristu.[/i]\n\n1 Bheka, manje kwenzeka ukuthi inkosi yamaLamani yathumela isimemezelo phakathi kwabo bonke abantu bayo, ukuthi bangambambi u-Amoni noma u-Aroni, noma u-Omineri, noma uHimini, noma omunye wabafowabo abayohamba beshumayela izwi likaNkulunkulu, kunanoma iyiphi indawo abayokuba kuyo, nananoma iyiphi inxenye yezwe labo.\n\n2 Yebo, yathumela isimemezelo phakathi kwabo, sokuthi bangababambi ukuthi bababophe, noma babaphonse etilongweni; noma babaphimisele ngamathe, noma babashaye, noma babaxoshe babakhiphe emasinagogeni abo, noma bababhaxabule; noma babakhande ngamatshe, kodwa ukuthi babe nenkululeko yokungena ezindlini zabo, futhi ngokunjalo nasemathempelini abo, kanye nasezindaweni zabo ezingcwele.\n\n3 Futhi ngalendlela ukuze bahambe futhi bashumayele izwi njengokuthanda kwabo, ngokuba inkosi yayisiphendukele eNkosini, kanye nabo bonke abendlu yayo; ngakho-ke yathumela isimemezelo sayo kulo lonke izwe ebantwini bayo, ukuze izwi likaNkulunkulu lingabi nakuvimbeleka, kodwa lihambe liye kulo lonke izwe, ukuze abantu bayo bakholiswe mayelana namasiko amabi oyise, futhi bakholiswe ukuthi bonke babengabafowabo, futhi akumele babulale, noma baphange, noma bebe, noma baphinge, noma benze nanoma hlobo luni lobubi.\n\n4 Manje kwenzeka ukuthi ngesikhathi inkosi isisithumele lesi simemezelo, u-Aroni kanye nabafowabo bahamba idolobha nedolobha, futhi bahamba indlu nendlu yokukhonza, bemisa amabandla, begcoba abaphristi kanye nabafundisi kulo lonke izwe phakathi kwamaLamani, ukuthi bashumayele futhi bafundise izwi likaNkulunkulu phakathi kwawo; futhi ngalendlela baqala ukuthi babe nempumelelo enkulu.\n\n5 Futhi izinkulungwane zalethwa olwazini lweNkosi, yebo, izinkulungwane zalethwa ukuthi zikholelwe emasikweni amaNefi; futhi zafundiswa imibhalo kanye neziphrofetho ezazidluliselwe ukuthi zehle kuze kube yilesi sikhathi samanje.\n\n6 Futhi njengoba kunesiqiniseko ukuthi iNkosi iyaphila, kuyisiqiniseko-ke futhi ukuthi njengoba abaningi bakholwa, noma njengoba abaningi balethwa olwazini lweqiniso, ngokushumayela kuka-Amoni kanye nabafowabo, ngokomoya wokwambulelwa kanye nowokuphrofetha, futhi amandla kaNkulunkulu esebenza izimangaliso kubo—yebo, ngithi kini, njengoba iNkosi iphila, njengoba abaningi bamaLamani bakholwa entshumayelweni yabo, futhi baphendukela eNkosini, abazange nempela besahlubuka.\n\n7 Ngokuba baba ngabantu abalungileyo; nempela bazibeka phansi izikhali zothuthuva, kangangokuthi ababange besalwa noNkulunkulu nanini, nanoma yibaphi babafowabo.\n\n8 Manje, yilaba abaphendukela eNkosini:\n\n9 Abantu bamaLamani ababesezweni lakwa-Ishmayeli;\n\n10 Futhi ngokunjalo nabantu bamaLamani ababesezweni laseMidoni;\n\n11 Futhi ngokunjalo nabantu bamaLamani ababesedolobheni likaNefi;\n\n12 Futhi ngokunjalo nabantu bamaLamani ababesezweni lase Shilomu, futhi nalabo ababesezweni lakwaShemiloni, kanye nasedolobheni lakwaLemuweli, kanye nasedolobheni lakwaShiminilomu.\n\n13 Lawa ngamagama amadolobha amaLamani ayephendukele eNkosini; futhi laba yibo labo ababeka phansi izikhali zothuthuva, yebo, zonke izikhali zabo zempi; futhi bonke babengamaLamani.\n\n14 Futhi ama-Amaleki awaphendukanga, ngaphandle koyedwa kuphela; futhi namunye wama-Amuloni; kodwa nempela bazenza lukhuni izinhliziyo zabo, futhi ngokunjalo nezinhliziyo zamaLamani kuleyonxenye yezwe lapho babehlala khona, yebo, futhi nazo zonke izigodi zabo kanye namadolobha abo.\n\n15 Ngakho-ke, sesiwashilo wonke amadolobha amaLamani lapho aye phenduke khona futhi eza olwazini lweqiniso, futhi aphenduka.\n\n16 Manje kwenzeka ukuthi inkosi kanye nalabo ababephendukile baba nesifiso sokuthi babe negama, ukuze ngalo behlukaniswe kubafowabo; ngakho-ke inkosi yabonisana no-Aroni kanye nabaningi babaphristi babo, mayelana negama ababezobizwa ngalo, ukuze behlukaniswe.\n\n17 Futhi kwenzeka ukuthi bazibiza ngegama elithi ngama-Anti-Nefi-Lehi; futhi babizwa ngaleligama futhi ababange besabizwa nanini ngamaLamani.\n\n18 Futhi baqala ukuthi babe ngabantu abakhuthele; yebo, futhi baba nobungani namaNefi; ngakho-ke, nempela baqala ukuxhumana nabo, futhi isiqalekiso sikaNkulunkulu nempela asibange sisabalandela nanini.\n\n", "alma 24": "[center][font_size=26]Isahluko 24[/font_size][/center]\n\n[i]AmaLamani alwa nabantu baNkulunkulu—Ama-Anti-Nefi-Lehi athokoza kuKristu futhi avakashelwa yizingelosi—Bakhetha ukuzwa ukufa kunokuthi bazivikele—AmaLamani amaningi ayaphenduka. Cishe ngonyaka wama 90 kuya kowama 77 ngaphambi kokuzalwa kukaKristu.[/i]\n\n1 Futhi kwenzeka ukuthi ama-Amaleki nama-Amuloni namaLamani ayesezweni lakwa-Amuloni, ngokunjalo nasezweni laseHelamu, kanye nalawo ayesezweni lase Jerusalema, kafushane nje, ezweni lonke elizungezile, lawo ayengaphendukanga futhi engazibizanga ngegama lama-Anti-Nefi-Lehi, aphehlwa ngama-Amaleki kanye nangama-Amuloni ngentukuthelo ngokumelene nabafowabo.\n\n2 Futhi inzondo yabo yaba nkulu kakhulu ngokumelene nabo, ngisho kangangokuthi baqala ukuhlubuka enkosini yabo, kangangokuthi babengasayifuni ukuthi ibe yinkosi yabo; ngakho-ke, bathatha izikhali ukuyobhekana nabantu bama-Anti-Nefi-Lehi.\n\n3 Manje inkosi umbuso yawunika indodana yayo, futhi yayibiza igama layo ngokuthi-Anti-Nefi-Lehi.\n\n4 Futhi inkosi yafa ngawo lowo nyaka lapho amaLamani eqala ukwenza amalungiselelo empi ukuyobhekana nabantu baNkulunkulu.\n\n5 Manje ngesikhathi u-Amoni kanye nabafowabo kanye nabo bonke labo ababefike naye bebona amalungiselelo amaLamani okuthi abulale abafowabo, baphuma baya ezweni lamaMidiyani, futhi lapho u-Amoni wahlangana nabo bonke abafowabo; futhi ukusuka lapho beza ezweni lakwa-Ishmayeli ukuze babambe umhlangano noLamoni futhi ngokunjalo kanye nomfowabo u-Anti-Nefi-Lehi, ukuthi kumele benzeni ukuze bazivikele kumaLamani.\n\n6 Manje kwakungekho namunye phakathi kwabo bonke abantu ababephendukele eNkosini ababefuna ukuthathela abafowabo izikhali; cha, abafunanga ngisho ukwenza nanoma yimaphi amalungiselelo empi; yebo, futhi ngokunjalo nenkosi yabo yabayala ukuthi bangalokothi.\n\n7 Manje, lawa ngamazwi eyawakhuluma kubantu mayelana naloludaba: Ngiyambonga uNkulunkulu wami, bantu bami abathandekayo, ukuthi uNkulunkulu wethu omkhulu ngobuhle bakhe uthumele laba bafowethu, amaNefi, kithi ukuthi azoshumayela kithi, futhi nokuthi azosikholwisa ngamasiko obaba bethu amabi.\n\n8 Futhi bhekani, ngiyambonga uNkulunkulu wami omkhulu ukuthi usinike inxenye yoMoya wakhe ukuthi ithambise izinhliziyo zethu, ukuze siqale ukuxhumana nalaba bafowethu, amaNefi.\n\n9 Futhi bhekani, phezu kwalokho ngiyambonga uNkulunkulu wami, ukuthi ngokuvula lokhu kuxhumana sikholwisiwe nge zono zethu, kanye nangokubulala okuningi esikwenzile.\n\n10 Futhi ngiyaphinda ngiyambonga uNkulunkulu wami, yebo, uNkulunkulu wami omkhulu, ukuthi usinikile ukuthi siphenduke kulezi zinto, futhi nokuthi usixolele kulezo zono zethu eziningi kanye nokubulala esikwenzile, futhi walisusa icala ezinhliziyweni zethu, ngezenzo ezinhle zeNdodana yakhe.\n\n11 Manje bhekani, bafowethu, njengoba bekuyilokho kuphela ebesingakwenza (njengoba sasingababelahleke kakhulu kunaso sonke isintu) ukuthi siphenduke ezonweni zethu zonke kanye nasekubulaleni okuningi esikwenzile, futhi nokuthi sithole ukuthi uNkulunkulu azisuse ezinhliziyweni zethu, ngokuba kwakuyilokho kuphela esasingakwenza ukuthi siphenduke ngokupheleleyo phambi kukaNkulunkulu ukuze asuse ibala lethu—\n\n12 Manje, bafowethu abathandekayo kakhulu, njengoba uNkulunkulu esewasusile amabala ethu, futhi nezinkemba zethu sezikhazimula, ngakho-ke masingazingcolisi izinkemba zethu nanini ngegazi labafowethu.\n\n13 Bhekani, ngithi kini, Cha, masizigcine izinkemba zethu ukuze zingabe zisangcoliswa ngegazi labafowethu; ngokuba mhlawumbe, uma singazingcolisa izinkemba zethu futhi ngeke zisahlanzwa nanini zikhazimule egazini leNdodana kaNkulunkulu wethu omkhulu, eliyochithekela inhlawulo yezono zethu.\n\n14 Futhi uNkulunkulu omkhulu ube nesihawu kithi, futhi wazembula lezi zinto kithi ukuze singalahleki; yebo, futhi uzembule lezi zinto kithi ngaphambili, ngenxa yokuthi uyayithanda imiphefumulo yethu njengoba ebathanda abantwana bethu; ngalokho-ke, ngesihawu sakhe uyasihambela ngezingelosi zakhe, ukuze isu lokusindisa lembulwe kithi ngokunjalo nasezizukulwaneni ezizayo.\n\n15 O, unomusa kangakanani uNkulunkulu wethu! Manje bhekani, njengoba kube yilokho nje kuphela ebesingakwazi ukuthi sikwenze ukuthi kususwe amabala kithi, futhi izinkemba zethu zenziwe zakhazimula, masizifihle kude ukuze zigcinwe zikhazimula, njengobufakazi kuNkulunkulu wethu ngosuku lokugcina, noma ngosuku esiyolethwa ngalo ukuthi sime phambi kwakhe ukuthi sahlulelwe, ukuthi asizingcolisanga izinkemba zethu egazini labafowethu selokhu asabela izwi lakhe futhi wasenza sahlanzeka ngalokho.\n\n16 Manje, bafowethu, uma abafowethu befuna ukusibulala, bhekani, siyozifihla kude izinkemba zethu, yebo, siyozingcwaba ngisho ekujuleni komhlaba, ukuze zigcinwe zicwebezela, njengobufakazi bokuthi asizange nanini sizisebenzise, ngosuku lokugcina; futhi uma abafowethu besibulala, bhekani, siyoya kuNkulunkulu wethu futhi siyosindiswa.\n\n17 Manje kwenzeka ukuthi ngesikhathi inkosi seyenze isiphetho salenkulumo, futhi bonke abantu bebuthane ndawonye, bathatha izinkemba zabo, kanye nazo zonke izikhali ezazisetshenziselwa ukuchitha igazi lomuntu, bazingcwaba ekujuleni komhlaba.\n\n18 Futhi lokhu bakwenza, ukuthi kube yisibonakaliso sabo sobufakazi kuNkulunkulu, futhi ngokunjalo nakubantu, sokuthi abaseyikuphinda bazisebenzise izikhali nanini ukuchitha igazi lomuntu; futhi lokhu bakwenza, beqinisekisa futhi benza isivumelwano noNkulunkulu, ukuthi kunokuthi bachithe igazi labafowabo bayonikela ngezimpilo zabo uqobo; futhi kunokuthi bathathe kumfowabo bayomupha; futhi kunokuthi bachithe izinsuku zabo ngobuvila bayosebenza kakhulu ngezandla zabo.\n\n19 Futhi ngalendlela siyabona ukuthi, ngesikhathi lamaLamani elethwa ekukholweni kanye nasekwazini iqiniso, aqina, futhi ayengabekezelela ubuhlungu ngisho kuze kube sekufeni kunokuthi enze isono; futhi ngalendlela siyabona ukuthi bazingcwaba izikhali zabo zokuthula, noma bazingcwaba izikhali zempi, ukuze kube khona ukuthula.\n\n20 Futhi kwenzeka ukuthi abafowabo, amaLamani, benza amalungiselelo empi, futhi beza bakhuphukela ezweni lakwaNefi ngenhloso yokuzobulala inkosi, kanye nokuthi abeke enye esikhundleni sayo, futhi nokuthi abulale abantu bakwa-Anti-Nefi-Lehi baphele ezweni.\n\n21 Manje ngesikhathi abantu bebona ukuthi ayezolwa nabo bahamba bayowahlangabeza, futhi bazilahla phambi kwawo phansi, futhi baqala ukubiza igama leNkosi; futhi ngalendlela babekulesi simo ngesikhathi amaLamani eqala ukutheleka phezu kwabo, futhi eqala ukubabulala ngenkemba.\n\n22 Futhi ngenxa yalokhu ngaphandle kokuhlangabezana nomzabalazo, abulala inkulungwane nesihlanu yabo; futhi siyazi ukuthi babusisiwe, ngokuba bahamba bayohlala noNkulunkulu wabo.\n\n23 Manje ngesikhathi amaLamani ebona ukuthi abafowabo abazange bayibalekele inkemba, noma babheke eceleni kwesokudla noma kwesokhohlo, kodwa ukuthi balala phansi futhi bafa, futhi bamdumisa uNkulunkulu ngisho nakuleso sehlakalo sokubulawa ngenkemba.\n\n24 Manje ngesikhathi amaLamani ekubona lokhu azibamba ekubabulaleni; futhi kwaba khona amaningi aba nezinhliziyo ezagcwala ukudabuka ngenxa yalabo bafowabo ababewe phansi kwenkemba, ngokuba basebephendukile ezintweni ababezenzile.\n\n25 Futhi kwenzeka ukuthi balahla phansi izikhali zabo zempi, futhi abazange besaphinde bazithatha futhi, ngokuba bahlabeka ngokubulala ababekwenzile; futhi bazilahla phansi ngisho njengabo abafowabo, bethembele emseni walabo ababephakamise izingalo zabo ukubabulala.\n\n26 Futhi kwenzeka ukuthi abantu baNkulunkulu ngalolo suku bahlangana nabangaphezulu kwesibalo salabo ababebulewe; futhi labo ababebulewe babengabantu abalungile, ngakho-ke asinasizathu sokungabaza ukuthi basindiswa.\n\n27 Futhi kwakungekho namunye umuntu omubi owabulawa phakathi kwabo; kodwa kwaba khona abangaphezulu kwenkulungwane abalethwa ekwazini iqiniso; ngaleyondlela siyabona ukuthi iNkosi isebenza ngezindlela eziningi ukuze isindise abantu bayo.\n\n28 Manje isibalo esikhulu kakhulu salabo bamaLamani abulala abaningi kangaka babafowabo babe ngama-Amaleki kanye nama-Amuloni, isibalo esikhulu kakhulu sabo kwakungabo hlelo lwama Nehori.\n\n29 Manje, phakathi kwalabo abahlangana nabantu beNkosi, kwakungekho namunye owayengum-Amaleki noma ngum-Amuloni, noma owayengowohlelo lukaNehori, kodwa babengabozalo lwangempela lukaLamani kanye noLemuweli.\n\n30 Futhi ngaleyondlela singakwazi ukuhlukanisa ngokucacile, ukuthi emva kokuthi abantu abeke bakhanyiselwa ngoMoya kaNkulunkulu, futhi baba nolwazi olukhulu lwezinto eziphathelene nokulunga, futhi emva kwalokho base bewela esonweni kanye nasekuphambukeni, baba lukhuni kakhulu, futhi ngaleyondlela isimo sabo siba sibi kakhulu kunokuba bengazange bazi ngalezi zinto.\n\n", "alma 25": "[center][font_size=26]Isahluko 25[/font_size][/center]\n\n[i]Uchuku lwamaLamani luyanda—Inzalo yabaphristi baNowa iyafa njengoba u-Abinadi aphrofetha—Amaningi amaLamani ayaphenduka futhi ahlangana nabantu baka-Anti-Nefi-Lehi—Bakholwa kuKristu futhi bagcina umthetho kaMose. Cishe ngonyaka wama 90 kuya kowama 77 ngaphambi kokuzalwa kukaKristu.[/i]\n\n1 Bheka, manje kwenzeka ukuthi lawo maLamani athukuthela kakhulu ngoba ayebulele abafowabo; ngakho-ke afungela impindiselo kumaNefi; futhi awazange esenza mizamo nanini yokuthi abulale abantu baka-Anti-Nefi-Lehi ngaleso sikhathi.\n\n2 Kodwa athatha amabutho awo futhi ahamba awelela emingceleni yezwe lakwa Zarahemla, futhi ahlasela abantu ababesezweni lakwa-Amoniha futhi bababulala.\n\n3 Futhi emva kwalokho, aba nezimpi eziningi namaNefi, kuzo aqhutshwa futhi abulawa.\n\n4 Futhi phakathi kwamaLamani ayebulewe kwakukhona cishe yonke inzalo ka-Amuloni kanye nabafowabo, ababengabaphristi bakaNowa, futhi babulawa ngezandla zamaNefi;\n\n5 Futhi abasalayo, sebebalekele ehlane elisempumalanga, futhi sebezithathele amandla kanye negunya phezu kwamaLamani, benza ukuthi abaningi bamaLamani bafe ngomlilo ngenxa yenkolo yabo—\n\n6 Ngokuba abaningi bawo, emva kokuthi esebe nokulahlekelwa okukhulu kanye neziningi kakhulu izinhlupheko, aqala ukuphehlelwa ekukhumbuleni amazwi u-Aroni kanye nabafowabo ababewashumayele kubo ezweni lawo; ngakho-ke aqala ukungawakholwa amasiko oyise, futhi akholwa eNkosini, futhi nokuthi yanikeza amandla amakhulu kumaNefi; futhi ngaleyondlela kwabakhona abaningi bawo abaphenduka ehlane.\n\n7 Futhi kwenzeka ukuthi labo babusi ababeyinsalela yabantwana bakwa-Amuloni benza ukuthi babulawe, yebo, bonke labo ababekholelwa kulezi zinto.\n\n8 Manje lokhu kufela ukholo kwenza ukuthi abaningi babafowabo baphehlelwe entukuthelweni; futhi kwaqala ukuthi kube khona umbango ehlane; futhi amaLamani aqala ukuzingela inzalo ka-Amuloni kanye nabafowabo futhi aqala ukuyibulala; futhi babalekela ehlane elisempumalanga.\n\n9 Futhi bheka basazingelwa nangalolusuku ngamaLamani. Ngaleyondlela amazwi ka-Abinadi agcwaliseka, awasho mayelana nenzalo yabaphristi abenza ukuthi ezwe ukufa ngomlilo.\n\n10 Ngokuba wathi kubo. Lokho eniyokwenza kimi kuyokuba wuhlobo lwezinto eziyokwenzeka.\n\n11 Manje u-Abinadi wayengowokuqala owezwa ukufa ngomlilo ngenxa yokukholwa kwakhe kuNkulunkulu; manje yilokhu ayekuqondile, ukuthi abaningi bayokuzwa ukufa ngomlilo, njengoba naye akuzwa.\n\n12 Futhi washo kubaphristi bakaNowa ukuthi inzalo yabo iyokwenza abaningi ukuthi babulawe, ngendlela efanayo njengoba kwenziwa nakuye, futhi nokuthi bayohlakazeka ngaphandle futhi babulawe, ngisho njengezimvu ezingenamelusi zixoshwa futhi zibulawa yizilwane zasendle; manje bhekani, lamazwi agcwaliseka, ngokuba baxoshwa ngamaLamani, futhi bazingelwa, futhi bashaywa.\n\n13 Futhi kwenzeka ukuthi ngesikhathi amaLamani ebona ukuthi ayengeke akwazi ukunqoba amaNefi abuyela futhi ezweni lawo; futhi amaningi awo eza azohlala ezweni lakwa-Ishmayeli kanye nasezweni lakwaNefi, futhi nempela azihlanganisa nabantu baNkulunkulu, ababengabantu bakwa-Anti-Nefi-Lehi.\n\n14 Futhi nawo ngokunjalo nempela azingcwaba izikhali zawo zempi, njengoba nabafowabo babenzile, futhi aqala ukuthi abe ngabantu abalungile; futhi ahamba ezindleleni zeNkosi, futhi aqaphela ukuthi agcine imiyalelo kanye nemithetho yayo.\n\n15 Yebo, futhi nempela bawugcina umthetho kaMose; ngokuba kwakufanele ukuthi bawugcine umthetho kaMose okwangaleso sikhathi, ngokuba kwakungakagcwaliseki konke. Kodwa nakuba wawukhona umthetho kaMose, babheka phambili ekuzeni kukaKristu, bebona ukuthi umthetho kaMose wakuyisibonakaliso sokuza kwakhe, futhi bekholwa ukuthi kufanele bagcine lezo zimiso zangaphandle kuze kube yisikhathi ayokwembulwa ngaso kubo.\n\n16 Manje babengacabangi ukuthi ukusindiswa kwakuza ngomthetho kaMose; kodwa umthetho kaMose nempela wenza ukuthi ukholo lwabo kuKristu luqine; futhi ngaleyondlela nempela baligcina ithemba ngokholo, elaliholela ekusindisweni kwaphakade, bethembele kuwo umoya wokuphrofetha, owakhuluma ngalezo zinto ezazizokwenzeka.\n\n17 Manje bhekani, u-Amoni, no-Aroni, no-Omineri, noHimini, kanye nabafowabo bajabula kakhulu, ngempumelelo ababanayo phakathi kwamaLamani, bebona ukuthi iNkosi yayibanikezile njengokwemi khuleko yabo, futhi nokuthi phezu kwalokho yaliqinisekisa izwi layo kubo ngayo yonke indlela.\n\n", "alma 26": "[center][font_size=26]Isahluko 26[/font_size][/center]\n\n[i]U-Amoni uthokoza eNkosini—Abakholwayo baqiniswa yiNkosi futhi banikezwa ulwazi—Ngokholo abantu bangaletha izinkulungwane zabantu ekuphendukeni—UNkulunkulu unawo wonke amandla futhi uqonda zonke izinto. Cishe ngonyaka wama 90 kuya kowama 77 ngaphambi kokuzalwa kukaKristu.[/i]\n\n1 Manje, lawa ngamazwi ka-Amoni kubafowabo, asho kanje: Banewethu kanye nabafowethu, bhekani ngithi kini, sikhulu kangakanani isizathu esinaso ukuthi sithokoze; ngokuba sake sacabanga nje ngesikhathi sisuka ezweni lakwaZarahemla ukuthi uNkulunkulu wayezobe esesinike izibusiso ezinkulu kanjena na?\n\n2 Manje, ngiyabuza, yiziphi izibusiso ezinkulu asinike zona na? Ningasho na?\n\n3 Bhekani, ngizoniphendulela; ngokuba abafowethu, amaLamani, babesebumnyameni, yebo, ngisho nasemhhumeni wobumnyana, kodwa bhekani, baningi kangakanani abalethwa ukuthi babone ukukhanya okumangalisayo kukaNkulunkulu! Futhi lokhu kuyisibusiso esinikwe sona, ukuthi sibe ngabasetshenziswa nguNkulunkulu ukuthi senze lomsebenzi omkhulu.\n\n4 Bhekani, izinkulungwane zawo ziyathokoza, futhi sebelethwe esibayeni sikaNkulunkulu.\n\n5 Bhekani, insimu yayisivuthiwe, futhi nibusisiwe, ngokuba nempela nilifakile isikela, futhi navuna ngamandla enu, yebo, bonke ubude bosuku nisebenzile; futhi bhekani isibalo sezithungu zenu! Futhi ziyobuthelwa ezinqolobaneni, ukuze zingonakali.\n\n6 Yebo, aziyikushaywa yisichotho ngosuku lokugcina, yebo, noma zibhengulwe yizishingishane; kodwa ngesikhathi isichotho sifika ziyobuthelwa ndawonye endaweni yazo, ukuze isichotho singakwazi ukungena kuzo; yebo, futhi ngeke ziqhutshwe yimimoya eyesabekayo ziye nomaphi lapho isitha siyozithwala siziyise khona.\n\n7 Kodwa bhekani, zisezandleni zeNkosi yesivuno, futhi zingezayo; futhi iyozivusa ngosuku lokugcina.\n\n8 Libusisiwe igama likaNkulunkulu wethu; masihlabelele kulo udumo lwakhe, yebo, masilibonge igama lakhe elingcwele, ngokuba usebenza ukulunga ingunaphakade.\n\n9 Ngokuba ukuba besingaphumanga ezweni lakwaZarahemla, laba babafowethu abathandeka kakhulu, abasithande kakhulu kangaka, bebeyobe namanje besahlushwa yinzondo ngokumelene nathi, yebo, futhi phezu kwalokho bebeyoba ngabantu abangaziwa kuNkulunkulu.\n\n10 Futhi kwenzeka ukuthi ngesikhathi u-Amoni esewashilo lamazwi, umfowabo u-Aroni wamsola, ethi: Amoni, ngiyesaba ukuthi ukujabula kwakho kuzokuholela ekuziqhayiseni.\n\n11 Kodwa u-Amoni wathi kuye: Angiziqhayisi ngawami amandla, noma ngokwani ukuhlakanipha; kodwa bheka, injabulo yami igcwele, yebo, inhliziyo yami iyachichima yinjabulo, futhi ngizothokoza kuNkulunkulu wami.\n\n12 Yebo, ngiyazi ukuthi angilutho; ngokwamandla ami ngibuthakathaka; ngakho-ke anginakuziqhayisa ngokwami, kodwa ngizoziqhayisa ngoNkulunkulu wami, ngokuba ngamandla akhe ngingenza zonke izinto; yebo, bheka, eziningi izimangaliso sizenzile kulelizwe, esiyolidumisa igama lakhe ngazo ingunaphakade.\n\n13 Bhekani, zingakanani izinkulungwane zabafowethu azikhululile ebuhlungwini besihogo; futhi zilethwe ukuthi zihlabelele uthando lwenkululeko, futhi lokhu ngenxa yamandla ezwi lakhe elikithi, ngakho-ke asinaso yini isizathu esikhulu sokujabula na?\n\n14 Yebo, sinesizathu sokumdumisa ingunaphakade, ngokuba unguNkulunkulu oPhakeme Kakhulu, futhi ukhulule abafowethu emaketangeni esihogo.\n\n15 Yebo, babezungezwe ngubumnyana obungapheliyo kanye nokonakaliswa; kodwa bhekani, ubalethe ekukhanyeni okungapheliyo kwakhe, yebo, ensindisweni engapheliyo; futhi bazungezwe ngothando lwakhe oluningi olungenakulinganiswa; yebo, futhi thina sibe ngabasetshenziswa nguye ekwenzeni lomsebenzi omkhulu futhi nomangalisayo.\n\n16 Ngakho-ke, masithokoze, yebo, sizothokoza eNkosini; yebo, sizothokoza, ngokuba injabulo yethu igcwele; yebo, sizomdumisa uNkulunkulu wethu ingunaphakade: Bhekani, ngubani ongathokoza kakhulu eNkosini na? Yebo, ngubani ongakhuluma kakhulu ngamandla akhe amakhulu, kanye nangesihawu sakhe, kanye nangokuba nenhliziyo ende kwakhe kubantwana babantu na? Bhekani, ngithi kini, anginakusho ngisho okuncane engikuzwayo.\n\n17 Ngubani owayecabanga ukuthi uNkulunkulu wethu wayengaba nesihawu esikhulu kangaka sokuthi asihlwithe esimweni sethu esesabekayo, sokona, kanye nesingcolile na?\n\n18 Bhekani, sasihamba ngisho nangentukuthelo, ngokwesabisa okukhulu ukuze sibhubhise ibandla lakhe.\n\n19 O pho, kungani engasisanga ekonakalisweni okwesabekayo, yebo, kungani engayiyekelanga inkemba yokulunga kwakhe iwele phezu kwethu, futhi asilahlele ekuphelelweni yithemba kwaphakade na?\n\n20 O, umphefumulo wami, cishe kuba sengathi, uyanyamalala ngalowo mcabango. Bhekani, akakusebenzisanga ukulunga kwakhe phezu kwethu, kodwa ngesihawu sakhe esikhulu wasiwelisa kulelo gebe lokufa kanye nosizi lwaphakade, ngisho kwaze kwaba sekusindisweni kwemiphefumulo yethu.\n\n21 Manje bhekani, bafowethu, ngumuphi umuntu wemvelo okhona owaziyo ngalezi zinto na? Ngithi kini, akekho namunye ozaziyo lezi zinto, ngaphandle kwabadabukile ngokona.\n\n22 Yebo, lowo ophendukayo futhi asebenzise ukholo, futhi aveze imisebenzi emihle, futhi akhuleke njalo-njalo engaphezi—konjalo kunikwa ukwazi izimfihlakalo zikaNkulunkulu; yebo, konjalo kuyonikwa ukuthi ambulelwe izinto ezingakaze zambulwe nanini; yebo, futhi kuyonikwa konjalo ukuthi alethe izinkulungwane zemiphefumulo ekuphendukeni, ngisho nanjengoba nathi sinikeziwe ukuthi sibuyise labafowethu ekuphendukeni.\n\n23 Manje anikhumbuli yini, bafowethu, ukuthi sathi uma sithi kubafowethu ezweni lakwaZarahemla, siyahamba sikhuphukela ezweni lakwaNefi, ukuthi siyoshumayela kubafowethu amaLamani, basihleka usulu na?\n\n24 Ngokuba bathi kithi: Nicabanga ukuthi ningaletha amaLamani ekwazini iqiniso na? Nicabanga ukuthi ningakwazi ukukholwisa amaLamani ngokungalungi kwamasiko oyise, njengoba bengabantu abangontamo lukhuni abanjena; abanhliziyo zabo zithokoza ekuchithekeni kwegazi; izinsuku zabo abazichitha ebubini obukhulu kakhulu; izindlela zabo okuyizindlela zomoni kusukela ekuqaleni na? Manje bafowethu, niyakhumbula ukuthi lolu kwakuwulimi lwabo.\n\n25 Futhi phezu kwalokho bathi: Masibathathele izikhali silwe nabo, ukuze sibabulale kanye nobubi babo baphele nya ezweni, ngaphandle kwalokho bazosehlula futhi basibulale.\n\n26 Kodwa bhekani, bafowethu abathandekayo, thina seza ehlane hhayi ngenhloso yokuzobulala abafowethu, kodwa ngenhloso yokuthi mhlawumbe singasindisa eminye emibalwa imiphefumulo yabo.\n\n27 Manje ngesikhathi izinhliziyo zethu sezishone phansi, futhi cishe sasesizophindela emuva, bhekani, iNkosi yasiduduza, futhi yathi: Hambani niye phakathi kwabafowenu, amaLamani, futhi nizithwale ngokubekezela izinhlupheko zenu, futhi ngiyoninika impumelelo.\n\n28 Manje bhekani, sifikile, futhi besindawo zonke phakathi kwabo; futhi sibekezelile ekuhluphekeni kwethu, futhi sihlupheke ngokuntula konke; yebo, sihambe umuzi nomuzi, sithembele emseni wezwe—hhayi emseni wezwe kuphela kodwa nasemseni kaNkulunkulu.\n\n29 Futhi singenile ezindlini zabo futhi sabafundisa, futhi sibafundisile emigwaqweni yabo; yebo, futhi sibafundisile phezu kwamagquma abo; futhi ngokunjalo singenile nasemathempelini abo kanye nakumasinagoge abo futhi sabafundisa; kodwa sixoshiwe, sahlekwa usulu, saphimiselwa ngamathe, sashaywa ezihlathini zethu; futhi sikhandwe nangamatshe, futhi sathathwa saboshwa ngezintambo eziqinile, saphonswa etilongweni; kodwa ngamandla kanye nokuhlakanipha kukaNkulunkulu sikhululiwe futhi.\n\n30 Futhi sizwe zonke izinhlobo zokuhlupheka, futhi konke lokhu, ukuze mhlawumbe sibe yisu lokusindisa umphefumulo othile; futhi sasicabanga ukuthi injabulo yethu ingagcwala uma mhlawumbe singaba yisu lokusindisa abanye.\n\n31 Manje bhekani, singabuka futhi sizibone izithelo zemisebenzi yethu; futhi ngabe zincane na? Ngithi kini, Cha, ziningi; yebo, futhi singafakaza ngobuqotho babo, ngenxa yothando lwabo kubafowabo futhi ngokunjalo nakithi.\n\n32 Ngokuba bhekani, bancama ukunikela ngezimpilo zabo kunokuthi bathathe impilo yesitha sabo; futhi bazingcwabile izikhali zabo zempi ekujuleni komhlaba, ngenxa yothando lwabo kubafowabo.\n\n33 Manje bhekani ngithi kini, ngabe lwake lwaba khona uthando olungaka ezweni lonke na? Bhekani, ngithi kini, Cha, alukaze lube khona, ngisho naphakathi kwamaNefi.\n\n34 Ngokuba bhekani, wona ayengabathathela abafowabo izikhali; babengeke bavume ukuthi babulawe. Kodwa bhekani bangaki abalaba ababeke phansi izimpilo zabo; futhi siyazi ukuthi bahambile baya kuNkulunkulu wabo, ngenxa yothando lwabo kanye nokuzonda kwabo isono.\n\n35 Manje ngabe asinaso yini isizathu sokuthokoza na? Yebo, ngithi kini, akukaze kube khona bantu abake baba nesizathu esikhulu kangaka sokuthokoza njengathi, selokhu kwadabuka umhlaba; yebo, futhi injabulo yami ithathekile, ngisho nasekuziqhayiseni kuNkulunkulu wami; ngokuba unamandla onke, ukuhlakanipha konke, kanye nokwazi konke; uqonda zonke izinto, futhi unguMuntu onesihawu, ngisho kuze kube sekusindisweni, kulabo abayophenduka futhi bakholwe egameni lakhe.\n\n36 Manje uma lokhu kungukuziqhayisa, nami ngokunjalo ngizoziqhayisa; ngokuba lokhu kuyimpilo yami kanye nokukhanya kwami, injabulo yami kanye nensindiso yami, kanye nokukhululwa kwami osizini lwaphakade. Yebo, libusisiwe igama likaNkulunkulu wami, obelokhu ebanakekele laba bantu, abayigatsha lesihlahla sika-Israyeli, futhi ebelikade lilahlekile emzimbeni walo ezweni elingaziwa; yebo, ngithi, libusisiwe igama likaNkulunkulu wami, obekade elokhu esinakekele thina, mihambima ezweni elingaziwa.\n\n37 Manje bafowethu, siyabona ukuthi uNkulunkulu unakekela bonke abantu, noma ngabe bangaba kuliphi izwe; yebo, uyababala abantu bakhe, futhi izibilini zakhe zesihawu zisemhlabeni wonke. Manje lokhu kuyinjabulo yami, kanye nokubonga kwami okukhulu; yebo, futhi ngiyombonga uNkulunkulu wami ingunaphakade. Amen.\n\n", "alma 27": "[center][font_size=26]Isahluko 27[/font_size][/center]\n\n[i]INkosi iyala u-Amoni ukuthi aholele abantu bakwa-Anti-Nefi-Lehi ekuphepheni—Ekuhlanganeni no-Alima, injabulo ka-Amoni iqeda amandla akhe—AmaNefi anikeza ama-Anti-Nefi-Lehi izwe lakwaJereshoni—Babizwa ngabantu ba-Amoni. Cishe ngonyaka wama 90 kuya kowama 77 ngaphambi kokuzalwa kukaKristu.[/i]\n\n1 Manje kwenzeka ukuthi ngesikhathi lawo maLamani ayehambe ayolwa namaNefi esethole, emva kwemizabalazo yawo eminingi ukuba bababulale, ukuthi kwakuyize ukufuna ukuwabulala, aphinda abuyela ezweni lakwaNefi.\n\n2 Futhi kwenzeka ukuthi ama-Amaleki, ngenxa yokulahlekelwa kwawo, athukuthela kakhulu. Futhi ngesikhathi ebona ukuthi ayengenakukwazi ukufuna impindiselo kumaNefi, aqala ukuthi aphehle abantu ngentukuthelo ngokumelene nabafowabo, abantu bakwa-Anti-Nefi-Lehi; ngakho-ke aqala futhi ukubabulala.\n\n3 Manje labantu baphinda benqaba ukuthatha izikhali zabo, futhi bazinikela ukuthi babulawe njengokufisa kwezitha zabo.\n\n4 Manje ngesikhathi u-Amoni kanye nabafowabo bewubona lo msebenzi wokubulawa phakathi kwalabo ababe ngabathandiweyo kakhulu babo, kanye naphakathi kwalabo ababebathanda kangaka—ngokuba babebaphathe njengezingelosi ezazithunyiwe zivela kuNkulunkulu ukuzobasindisa ekonakalisweni kwaphakade—ngakho-ke, ngesikhathi u-Amoni kanye nabafowabo bewubona lomsebenzi omkhulu wokubulawa, bagcwala isihe, futhi bathi enkosini:\n\n5 Masibaqoqeleni ndawonye laba bantu beNkosi, futhi masihambe sehlele ezweni lakwaZarahemla kubafowethu amaNefi, futhi sibaleke siphume ezandleni zezitha zethu, ukuze singabulawa.\n\n6 Kodwa inkosi yathi kubo: Bhekani, amaNefi azosibulala, ngenxa yokubulala okuningi kanye nezono esazenza kuwo.\n\n7 Futhi u-Amoni wathi: Ngizohamba ngiyobuza eNkosini, futhi uma ithi kithi, masihambe sehlele ezansi kubafowethu, ngabe nizohamba na?\n\n8 Inkosi yathi kuye: Yebo, uma iNkosi ithi kithi masihambe, sizohamba sehlele ezansi kubo abafowethu, futhi siyokuba yizigqila zabo size silungise kubo ukubulala okuningi kanye nezono esazenza kubo.\n\n9 Kodwa u-Amoni wathi kuyo: Kuphambene nomthetho wabafowethu, owamiswa ngubaba, ukuthi kube khona izigqila phakathi kwabo; ngakho-ke masihambe sehlele ezansi futhi sithembele kuso isihawu sabafowethu.\n\n10 Kodwa inkosi yathi kuye: Buza eNkosini, futhi uma ithi kithi masihambe, sizohamba; ngaphandle kwalokho sizofela kulelizwe.\n\n11 Futhi kwenzeka ukuthi u-Amoni wahamba wayobuza eNkosini, futhi iNkosi yathi kuye:\n\n12 Bakhiphe laba bantu kulelizwe, ukuze bangafi; ngokuba uSathane ubambelele kakhulu ezinhliziyweni zama-Amaleki, aphehla amaLamani ukuthi athukuthelele abafowabo ukuthi bababulale; ngakho-ke phumani niphele kulelizwe; futhi babusisiwe laba bantu kulesi sizukulwane, ngokuba ngizobalondoloza.\n\n13 Manje kwenzeka ukuthi u-Amoni wahamba futhi wayotshela inkosi wonke amazwi iNkosi eyawakhuluma kuye.\n\n14 Futhi baqoqela ndawonye bonke abantu babo, yebo, bonke abantu beNkosi, futhi baqoqela ndawonye yonke imihlambi yezimvu kanye nemihlambi yezinkomo yabo, bemuka baphuma ezweni, futhi bafika ehlane elalehlukanisa izwe lakwaNefi ezweni lakwaZarahemla, futhi beza eduze nemingcele yezwe.\n\n15 Futhi kwenzeka ukuthi u-Amoni wathi kubo: Bhekani, mina kanye nabafowethu sizohamba phambili siye ezweni lakwaZarahemla, nizosala lapha size sibuye; futhi sizozizama izinhliziyo zabafowethu, noma bayafuna yini ukuthi nize ezweni labo.\n\n16 Futhi kwenzeka ukuthi ngesikhathi u-Amoni ehamba eya ezweni, yena kanye nabafowabo bahlangana no-Alima, kuleyo ndawo esesike sakhuluma ngayo; futhi bhekani, lokhu kwaba wumhlangano wenjabulo.\n\n17 Manje injabulo ka-Amoni yayinkulu kakhulu kangangokuthi wagcwala; yebo, wenganywa yinjabulo kaNkulunkulu wakhe, ngisho kwaze kwaba uphelelwa ngamandla akhe; futhi waphinda wawela phansi.\n\n18 Manje ngabe lokhu kwakungeyona injabulo eyedlulele na? Bhekani, lena yinjabulo engatholwa muntu ngaphandle kokuthi kube yilowo odabuke ngeqiniso ngokona kanye noyifuna ngokuzithoba injabulo.\n\n19 Manje injabulo ka-Alima ekuhlanganeni kwakhe nabafowabo yayinkulu ngempela, futhi ngokunjalo nenjabulo ka-Aroni, no-Omineri, kanye noHimini; kodwa bheka injabulo yabo ayedlulanga amandla abo.\n\n20 Manje kwenzeka ukuthi u-Alima wabahola abafowabo babuyela emuva ezweni lakwaZarahemla; baze bayongena ngisho nasendlini yakhe uqobo. Futhi bahamba bayotshela umahluleli omkhulu zonke izinto ezazenzekile kubo ezweni lakwaNefi, phakathi kwabafowabo, amaLamani.\n\n21 Futhi kwenzeka ukuthi umahluleli omkhulu wathumela isimemezelo kulo lonke izwe, enesifiso sokuzwa izwi labantu mayelana nokwamukela abafowabo, ababe ngabantu bakwa-Anti-Nefi-Lehi.\n\n22 Futhi kwenzeka ukuthi izwi labantu labuya, lithi: Bhekani, sizonikela ngezwe lakwaJereshoni, elisempumalanga ngasolwandle, elixhuma izwe iNala, eliseningizimu yezwe iNala; futhi lelizwe iJereshoni liyizwe esizolinikeza abafowethu ukuthi libe yifa.\n\n23 Futhi bheka, sizobeka amabutho ethu phakathi kwezwe iJereshoni kanye nezwe iNefi, ukuze sivikele abafowethu ezweni iJereshoni; futhi lokhu sizokwenzela abafowethu, ngenxa yokwesaba kwabo ukuthi bathathele abafowabo izikhali funa benze isono; futhi lokhu kwesaba kwabo okukhulu kuze ngenxa yokuphenduka kwabo okunzima ababanakho, ngenxa yokubulala kwabo okuningi kanye nobubi babo obukhulu.\n\n24 Manje bheka, lokhu sizokwenzela abafowethu, ukuze bathole izwe iJereshoni; futhi siyobavikela ezitheni zabo ngamabutho ethu, ngombandela wokuthi bazosinika inxenye yalokho abanakho ukusisiza ukuthi sondle amabutho ethu.\n\n25 Manje, kwenzeka ukuthi ngesikhathi u-Amoni esekuzwile lokhu, waphindela kubantu bakwa-Anti-Nefi-Lehi, futhi ngokunjalo no-Alima kanye naye, baya ehlane, lapho babegxumeke khona amatende abo, futhi babatshela zonke lezi zinto. Futhi u-Alima naye wabaxoxela ngokuphenduka kwakhe, kanye no-Amoni kanye no-Aroni, kanye nabafowabo.\n\n26 Futhi kwenzeka ukuthi lokhu nempela kwenza injabulo enkulu phakathi kwabo. Futhi bahamba behlela ezweni lakwaJereshoni, futhi balithatha izwe lakwaJereshoni; futhi babizwa ngamaNefi ngokuthi bangabantu bakwa-Amoni; ngakho-ke behlukaniswa ngalelogama njalo emva kwalokho.\n\n27 Futhi babephakathi kwabantu bakwaNefi, futhi phezu kwalokho babalwa phakathi kwabantu ababengabebandla likaNkulunkulu. Futhi phezu kwalokho behlukaniswa ngenxa yentshisekelo yabo kuNkulunkulu, futhi ngokunjalo nakubantu; ngokuba babethembeke ngokuphelele futhi beqotho kuzo zonke izinto; futhi babeqinile okholweni lukaKristu, ngisho kwaze kwaba sekupheleni.\n\n28 Futhi bakubuka ukuchitheka kwegazi labafowabo njengesinengiso esikhulu; futhi babengeke bavunyiswe nanini ukuthi bathathele abafowabo izikhali; futhi abazange nanini bakubuke ukufa ngokwesaba, ngenxa yethemba kanye nemibono yabo ngoKristu kanye novuko; ngakho-ke, ukufa kubo kwagwinywa ngokunqotshwa kwakho nguKristu.\n\n29 Ngakho-ke, babencamela ukuzwa ukufa ngendlela eyayinonya olukhulu kakhulu futhi enosizi olukhulu eyayingenziwa ngabafowabo kubo, ngaphambi kokuthi bathathe inkemba noma ucelemba ukuthi babashaye.\n\n30 Futhi ngalendlela babengabantu abanentshisekelo futhi abathandekayo, abantu beNkosi ababethandwa kakhulu.\n\n", "alma 28": "[center][font_size=26]Isahluko 28[/font_size][/center]\n\n[i]AmaLamani ayahlulwa empini enkulu kakhulu—Amashumi ezinkulungwane ayabulawa—Ababi bayiswa esimweni sosizi olungapheliyo; abalungile bathola injabulo engenakuphela nanini. Cishe ngonyaka wama 77 kuya kowama 76 ngaphambi kokuzalwa kukaKristu.[/i]\n\n1 Manje kwenzeka ukuthi emva kokuthi abantu baka-Amoni sebezinzile ezweni lakwa Jereshoni, futhi ngokunjalo nebandla selimisiwe ezweni lakwaJereshoni, futhi namabutho amaNefi esebekiwe azungeza lonke izwe lakwaJereshoni, yebo, kuyo yonke imingcele ezungeze izwe lakwaZarahemla; bheka amabutho amaLamani ayebalandelile abafowabo beya ehlane.\n\n2 Futhi ngaleyondlela kwaba khona impi enkulu kakhulu; yebo, ngisho eyayingakaze ibekhona nanini phakathi kwabantu bonke ezweni kusukela esikhathini uLehi ahamba eJerusalema; yebo, futhi amashumi ezinkulungwane zamaLamani abulawa futhi ahlakazwa ezindaweni zonke.\n\n3 Yebo, futhi phezu kwalokho kwaba khona ukubulawa okukhulu phakathi kwabantu bakwaNefi; nokho, amaLamani aqhutshwa futhi ahlakazwa, futhi abantu bakwaNefi baphinda babuyela ezweni labo.\n\n4 Manje lesi kwakuyisikhathi lapho kwabakhona ukukhala okukhulu kanye nesililo esezwakala kulo lonke izwe, phakathi kwabantu bonke bakwaNefi—\n\n5 Yebo, ukukhala kwabafelokazi bekhalela abayeni babo, futhi ngokunjalo nokobaba bekhalela amadodana abo, kanye nendodakazi ikhalela umfowabo, yebo, nomfowabo ekhalela ubaba; futhi ukumemeza kokukhala kwezwakala ngalendlela phakathi kwabo bonke, bekhalela imindeni yabo eyayibulewe.\n\n6 Manje ngempela lolu kwakuwusuku losizi; yebo, isikhathi sokuzotha, kanye nesikhathi sokuzila okukhulu kanye nokukhuleka.\n\n7 Waphela ngalendlela unyaka weshumi nahlanu wokubusa kwabehluleli phezu kwabantu bakwaNefi;\n\n8 Lena yindaba ka-Amoni kanye nabafowabo, uhambo lwabo ezweni lakwaNefi, ubuhlungu ababuthola ezweni, izinsizi zabo, kanye nezinhlupheko zabo, kanye nokujabula kwabo okungenakulinganiswa, kanye nokwamukelwa kanye nokuphephiswa kwabafowabo ezweni lakwaJereshoni. Manje sengathi iNkosi, uMkhululi wabantu bonke, angayibusisa imiphefumulo yabo ingunaphakade.\n\n9 Futhi lena yindaba yezimpi kanye nemibango phakathi kwamaNefi, futhi ngokunjalo nezimpi phakathi kwamaNefi kanye namaLamani; kanye nokuphela konyaka wamashumi amahlanu wokubusa kwabehluleli.\n\n10 Futhi kusukela ngonyaka wokuqala kuya koweshumi nahlanu kwaba khona ukonakaliswa kwezimpilo eziningi eziyizinkulungwane; yebo, kwaletha isimo esesabekayo sokuchitheka kwegazi.\n\n11 Futhi imizimba yezinkulungwane eziningi ilele phansi, ibe imizimba yezinkulungwane eziningi ibola iyindunduma phezu kobuso bomhlaba; yebo, futhi izinkulungwane eziningi zikhalela ukulahlekelwa yimindeni yazo, ngokuba zinesizathu sokwesaba, ngokwezethembiso zeNkosi, zokuthi iyiswe esimweni sosizi olungapheliyo.\n\n12 Ngesikhathi izinkulungwane eziningi zabanye zikhala ngempela ngokulahlekelwa yimindeni yazo, kodwa ziyathokoza futhi ziyethaba zinethemba, futhi zibe zazi, ngokwezi thembiso zeNkosi, ukuthi bayaphakanyiswa ukuthi bahlale esandleni sokunene sikaNkulunkulu, besesimweni senjabulo engenakuphela nanini.\n\n13 Futhi ngaleyondlela siyabona ukuthi kukhulu kangakanani ukungalingani kwabantu ngenxa yesono kanye nesiphambeko, kanye namandla kadeveli, afika ngezinhlelo zobuqili azenza ukuthi abambe izinhliziyo zabantu.\n\n14 Futhi ngaleyondlela siyalubona ubizo olukhulu lokukhuthala okukhulu kwabantu ukuthi basebenze ezivinini zeNkosi; futhi ngaleyondlela siyasibona isizathu esikhulu sosizi, futhi ngokunjalo nesokuthokoza—usizi ngenxa yokufa kanye nokubulawa phakathi kwabantu, kanye nenjabulo ngenxa yoku khanya kukaKristu okuholela ekuphileni.\n\n", "alma 29": "[center][font_size=26]Isahluko 29[/font_size][/center]\n\n[i]U-Alima ufisa ukumemezela ukuphenduka ngomfutho wezingelosi—INkosi inika izizwe zonke abafundisi—U-Alima uthokoza ngomsebenzi weNkosi kanye nempumelelo ka-Amoni kanye nabafowabo. Cishe ngonyaka wama 76 ngaphambi kokuzalwa kukaKristu.[/i]\n\n1 O Ukuba bengiyingelosi, futhi ngithole isifiso senhliziyo yami, sokuthi ngihambe ngikhulume ngecilongo likaNkulunkulu, ngezwi lokunyakazisa umhlaba, futhi ngimemezele ukuphenduka kubo bonke abantu.\n\n2 Yebo, bengizomemezela kuyo yonke imiphefumulo, ngezwi okungathi elokuduma, ukuphenduka kanye nesu lokukhululwa, ukuthi mabaphenduke futhi beze kuNkulunkulu wethu, ukuze kungabe kusababikho usizi phezu kobuso bonke bomhlaba.\n\n3 Kodwa bheka, ngingumuntu, futhi ngiyona ngokufisa kwami; ngokuba kumele ngeneliseke ngezinto iNkosi engabele zona.\n\n4 Angifanele ezifisweni zami ngishintshe isimemezelo esingenakuguqulwa sikaNkulunkulu wokulunga, ngokuba ngiyazi ukuthi wabela abantu ngokufisa kwabo, noma ngabe kuholela ekufeni noma ngabe kuholela ekuphileni; yebo, ngiyazi ukuthi uyababela abantu, yebo, umemezela kubo izimemezelo ezingenakuguqulwa, ngokwe zifiso zabo, noma ngabe ngezokusindiswa noma ngezokonakaliswa.\n\n5 Yebo, futhi ngiyazi ukuthi okuhle nokubi kuze phambi kwabo bonke abantu; lowo ongakwazi ukwehlukanisa okuhle kokubi akanacala; kodwa lowo okwaziyo okuhle nokubi, kuye kunikwa ngokwezifiso zakhe, noma ufisa okuhle noma okubi, ukuphila noma ukufa, injabulo noma ukudliwa ngunembeza.\n\n6 Manje, ngokubona ukuthi ngiyazazi lezi zinto, kungani ngifisa okungaphezulu kunokuba ngenze umsebenzi engibizelwe kuwo na?\n\n7 Kungani ngifisa ukuthi ngibe yingelosi, ukuze ngikhulume kuyo yonke imikhawulo yomhlaba na?\n\n8 Ngokuba bheka, iNkosi inika zonke izizwe, ngokobuzwe bazo kanye nangolimi lwazo, ukuthi zilifundise izwi lakhe, yebo, ngokuhlakanipha, konke lokho akubona kufanelekile ukuthi zibe nakho; ngakho-ke siyabona ukuthi iNkosi iyala ngokuhlakanipha, ngalokho okulungile futhi okuyiqiniso.\n\n9 Ngiyakwazi lokho iNkosi engiyale ngakho, futhi ngiyathokoza ngakho. Angithokozi ngokwami, kodwa ngithokoza kulokho iNkosi engiyale ngakho; yebo, futhi lokhu kungukuthokoza kwami, ukuthi mhlawumbe ngibe ngosetshenziswa nguNkulunkulu ukuthi ngilethe umphefumulo othize ekuphendukeni; futhi lokhu kuyinjabulo yami.\n\n10 Futhi bhekani, uma ngibona abaningi babafowethu bedabukile ngeqiniso ngokona, futhi beza eNkosini uNkulunkulu wabo, uma kunjalo umoya wami ugcwala injabulo; bese ngikhumbula lokho iNkosi engenzele khona, yebo, ngisho nokuthi iwuzwile umkhuleko wami; yebo, bese ngikhumbula ingalo yayo enesihawu engelulele yona.\n\n11 Yebo, futhi phezu kwalokho ngikhumbula ukuthunjwa kobaba bami, ngokuba ngempela ngiyazi ukuthi iNkosi nempela yabakhulula yabakhipha ebugqilini, futhi ngalokhu yalimisa ibandla layo; yebo, iNkosi uNkulunkulu, uNkulunkulu ka-Abrahama, uNkulunkulu ka-Isaka, kanye noNkulunkulu kaJakobe, nempela yabakhulula baphuma ebugqilini.\n\n12 Yebo, yilokhu ngakukhumbula njalo ukuthunjwa kobaba bami; futhi nalowo Nkulunkulu kanye owabakhulula baphuma ezandleni zamaGibithe nempela wabakhulula baphuma ebugqilini.\n\n13 Yebo, futhi yena kanye lowo Nkulunkulu nempela walimisa ibandla lakhe phakathi kwabo; yebo, futhi yena kanye lowo Nkulunkulu wangibiza ngobizo olungcwele, ukuthi ngishumayele izwi kulaba bantu bakhe, futhi unginikeze impumelelo enkulu, kuyo injabulo yami igcwele.\n\n14 Kodwa angijabuli ngempumelelo yami kuphela, kodwa injabulo yami igcwele kakhulu ngenxa yempumelelo yabafowethu, ababekade besezweni likaNefi.\n\n15 Bhekani, basebenze kakhulu, futhi baletha izithelo eziningi; futhi iyoba nkulu kangakanani inzuzo yabo!\n\n16 Manje, uma ngicabanga ngempumelelo yalaba bafowethu umphefumulo wami uyathatheka, ngisho kuze kube sengathi uhlukaniswa nomzimba wawo, injabulo yami inkulu kakhulu.\n\n17 Manje uNkulunkulu sengathi angabanika, laba bafowethu, ukuthi bahlale phansi embusweni kaNkulunkulu; yebo, futhi ngokunjalo nabo bonke labo abayizithelo zokusebenza kwabo ukuze bangabe besaphumela ngaphandle nanini, kodwa ukuthi bamdumise ingunaphakade. Futhi sengathi uNkulunkulu angenza ukuthi kwenzeke njengokwamazwi ami, ngisho nanjengoba ngikhulumile. Amen.\n\n", "alma 30": "[center][font_size=26]Isahluko 30[/font_size][/center]\n\n[i]UKorihori, umphiki-Kristu, uhlekisa ngoKristu, iNhlawulo, kanye nomoya wokuphrofetha—Ufundisa ukuthi akekho uNkulunkulu, akukho ukuwa komuntu, asikho isijeziso sesono, futhi nokuthi akekho uKristu—U-Alima ufakaza ngokuthi uKristu uzoza futhi nokuthi zonke izinto zikhomba ukuthi uNkulunkulu ukhona—UKorihori ufuna isibonakaliso futhi ushaywa ngokuba yisimungulu—Udeveli uvele kuKorihori njengengelosi futhi wamfundisa ukuthi athini—UKorihori ugxotshwa phansi futhi uyafa. Cishe ngonyaka wama 76 kuya kowama 74 ngaphambi kokuzalwa kukaKristu.[/i]\n\n1 Bheka, manje kwenzeka ukuthi emva kokuthi abantu bakwa-Amoni sebehlalisiwe ezweni lakwaJereshoni, yebo, futhi phezu kwalokho emva kokuthi amaLamani esebalekisiwe aphuma ezweni, futhi nabafileyo bawo sebengcwatshiwe ngabantu basezweni—\n\n2 Manje abafileyo bawo babengabalwanga ngenxa yobukhulu besibalo sabo; ngokunjalo nalabo bamaNefi abafayo ababalwanga—kodwa kwenzeka emva kokuthi esebangcwabile abafile bawo, futhi ngokunjalo nasemva kwezinsuku zokuzila, kanye nezokulila, kanye nezokukhuleka, (futhi kwakungunyaka weshumi nesithupha wokubusa kwabehluleli phezu kwabantu bakwaNefi) kwaqala ukuthi kube khona ukuthula njalo kulo lonke izwe.\n\n3 Yebo, futhi abantu nempela baqaphela ukuthi bagcine imiyalelo yeNkosi; futhi babe qinile ekuqapheleni izimiso zikaNkulunkulu, ngokomthetho kaMose; ngokuba bafundiswa ukuthi bawugcine umthetho kaMose kuze kube uyagcwaliseka.\n\n4 Futhi ngaleyondlela abantu nempela abazange babe nakuphazamiseka unyaka wonke weshumi nesithupha wokubusa kwabehluleli phezu kwabantu bakwaNefi.\n\n5 Futhi kwenzeka ukuthi ekuqaleni konyaka weshumi nesikhombisa wokubusa kwabehluleli, kwaba khona ukuthula njalo.\n\n6 Kodwa kwenzeka ekupheleni konyaka weshumi nesikhombisa, kwafika indoda ezweni lakwaZarahemla, futhi yayingu mPhiki-Kristu, ngokuba yaqala ukushumayela kubantu iphikisana neziphrofetho ezazikhulunywe ngabaphrofethi, mayelana nokuza kukaKristu.\n\n7 Manje kwakungekho mthetho ophikisana nenkolelo yomuntu; ngokuba kwakuphambene kakhulu ngokwemiyalelo kaNkulunkulu ukuthi kube khona umthetho oyokwenza abantu bangalingani.\n\n8 Ngokuba umbhalo ongcwele usho kanje: Khethani namuhla, ukuthi ngubani eniyomkhonza.\n\n9 Manje uma umuntu ayefisa ukuthi asebenzele uNkulunkulu, kwakuyilungelo lakhe; noma ngokuyikho, uma ekholwa kuNkulunkulu kwakuyilungelo lakhe ukuthi amsebenzele; kodwa uma ayengakholwa kuye kwakungekho mthetho wokumjezisa lowo.\n\n10 Kodwa uma ayebulala wayejeziswa ngokufa; futhi uma ayephangile ngokunjalo wayejeziswa; futhi uma ayebile ngokunjalo wayejeziswa; futhi uma ayephingile ngokunjalo wayejeziswa; yebo, ngabo bonke lobu bubi babejeziswa.\n\n11 Ngokuba kwakukhona umthetho wokuthi abantu kumele bahlulelwe ngokwamacala abo. Nokho, kwakungekho mthetho ophikisana nenkolelo yomuntu; ngakho-ke, umuntu wayejeziswa kuphela ngamacala lawo ayewenzile; ngakho-ke bonke abantu babelingana.\n\n12 Futhi lo Mphiki-Kristu, ogama lakhe kwanguKorihori, (futhi umthetho wawungenakukwazi ukuthi umbambe) waqala ukushumayela ebantwini ukuthi ngeke kube khona Kristu. Futhi nempela washumayela ngalendlela, ethi:\n\n13 O nina eniboshelwe phansi ngaphansi kwethemba eliwubuphukuphuku futhi eliyize, kungani nizibophela ngalezi zinto eziwubuphukuphuku kangaka na? Kungani nibheke uKristu na? Ngokuba akukho muntu ongazi into esazokwenzeka.\n\n14 Bhekani, lezi zinto enizibiza ngeziphrofetho, enithi zidluliselwa kwabanye ngabaphrofethi abangcwele, bhekani, zingamasiko awubuphukuphuku oyihlo.\n\n15 Nilazi kanjani iqiniso lazo na? Bhekani, ngeke nizazi izinto eningaziboni; ngakho-ke ngeke nazi ukuthi kuyoba khona uKristu.\n\n16 Nilindile futhi nithi nibona ukuthethelelwa kwezono zenu. Kodwa bhekani, kungumphumela wokulutheka kwengqondo; futhi lokhu kuhlanya kwezinqondo zenu kuza ngenxa yamasiko oyihlo, aniholela ekukholweni yizinto ezingelona iqiniso.\n\n17 Futhi ziningi izinto ezinje azikhuluma kubo, ebatshela ukuthi akukho nhlawulo engenzelwa izono zabantu, kodwa wonke umuntu uzwa okuhle nokubi kulempilo ngokuziphatha kwakhe; ngakho-ke wonke umuntu uphumelela ngokuhlakanipha kwakhe, futhi nokuthi wonke umuntu unqoba ngokwamandla akhe; futhi noma ngabe yini umuntu ayenzayo ayilona icala.\n\n18 Futhi nempela washumayela ngalendlela kubo, eholela kude izinhliziyo zabaningi, ebenza ukuthi baziqhenye ngobubi babo, yebo, eholela kude abaningi besifazane, futhi ngokunjalo namadoda, ukuthi benze ubufebe—ebatshela ukuthi uma umuntu esefile, lokho kungukuphela kwakhe.\n\n19 Manje lendoda yahamba yawelela ezweni lakwaJereshoni futhi, ukuze iyoshumayela lezi zinto phakathi kwabantu bakwa-Amoni, abake baba ngabantu bamaLamani.\n\n20 Kodwa bheka bona babehlakaniphe kakhulu kunabaningi bamaNefi; ngokuba bona bamthatha; futhi bambopha, bamthwala bamyisa phambi kuka-Amoni, owayengumphristi omkhulu phezu kwalabo bantu.\n\n21 Futhi kwenzeka ukuthi wenza ukuthi athwalwe akhishelwe ngaphandle kwezwe. Futhi wawelela ezweni lakwaGidiyoni, futhi waqala ukushumayela kubo futhi; futhi lapha akazange abe nempumelelo enkulu, ngokuba wathathwa futhi waboshwa wathwalwa wayiswa phambi komphristi omkhulu, nakumahluleli omkhulu ezweni.\n\n22 Futhi kwenzeka ukuthi umphristi omkhulu wathi kuye: Kungani uhamba uzula uphendukezela izindlela zeNkosi na? Kungani ufundisa laba bantu ukuthi ngeke abe khona uKristu, ukuthi uphazamise intokozo yabo na? Kungani ukhuluma ngokuphikisana neziphrofetho zonke zabaphrofethi abangcwele na?\n\n23 Manje igama lalomphristi omkhulu kwakunguGidona. UKorihori wathi kuye: Ngoba angifundisi ubuphukuphuku bamasiko oyihlo, futhi ngoba angifundisi laba bantu ukuthi bazibophele phansi ngaphansi kwezimiso kanye nezenzo ezingubuphukuphuku ezamiswa ngabaphristi basendulo, ukuze bathole amandla ngokungalungile kanye negunya phezu kwabo, ukuze babagcine bengenalwazi, ukuze bangaziqhenyi, kodwa behliselwe phansi ngokwamazwi enu.\n\n24 Nithi laba bantu bangabantu abakhululekile. Bhekani, ngithi basebugqilini. Nithi lezo ziphrofetho zasendulo ziyiqiniso. Bhekani, ngithi anazi ukuthi ziyiqiniso.\n\n25 Nithi laba bantu bangabantu abanecala futhi abawile, ngenxa yokuphambuka komzali. Bhekani, ngithi ingane ayinacala ngenxa yabazali bayo.\n\n26 Futhi niphinda nithi uKristu uzoza. Kodwa bhekani, ngithi anazi ukuthi kuyoba khona uKristu. Futhi niphinda nithi uyobulawa ngenxa yezono zomhlaba—\n\n27 Futhi ngalendlela nidukisa laba bantu ngokulandela ubuphukuphuku bamasiko oyihlo, futhi njengokwezifiso zenu uqobo; futhi nibacindezela phansi, ngisho nanjengoba kwakunjalo besebugqilini, ukuze nizitike ngemisebenzi yezandla zabo, ukuze bangalokothi nakancane babe nokuzethemba, futhi ukuze bangalokothi nakancane bajabulele okulungile futhi nokungamalungelo abo.\n\n28 Yebo, abakwazi nakancane ukusebenzisa lokho okungokwabo hleze bone abaphristi babo, ababagqilaza ngokwezifiso zabo, futhi ababenza ukuthi bakholelwe, emasikweni abo kanye nasemaphusheni abo kanye nasemicabangweni yabo eyize kanye nasemibonweni yabo kanye nasezimfihlakalweni zabo ezingekho, ukuze, uma bengenzanga ngokwamazwi abo, bone umuntu othile ongaziwa, abathi nguNkulunkulu—umuntu ongakaze nanini abonwe noma aziwe, ongakaze abe khona futhi ongasoze abe khona nanini.\n\n29 Manje ngesikhathi umphristi omkhulu kanye nomahluleli omkhulu bebubona ubulukhuni benhliziyo yakhe, yebo, ngesikhathi bebona ukuthi wayezothuka ngisho noNkulunkulu, babengezukumphendula emazwini akhe; kodwa benza ukuthi aboshwe; futhi bamnika abaphethe, futhi bamthumela ezweni lakwaZarahemla, ukuze ayovela phambi kuka-Alima, kanye nomahluleli omkhulu nowayengumbusi phezu kwezwe lonke.\n\n30 Futhi kwenzeka ukuthi ngesikhathi eselethwe phambi kuka-Alima kanye nomahluleli omkhulu, waqhubeka ngayo leyo ndlela efanayo njengoba enza ezweni lakwaGidiyoni; yebo, waqhubeka nokuhlambalaza.\n\n31 Wasukuma wakhuluma kakhulu phambi kuka-Alima, futhi nempela wabethuka abaphristi kanye nabafundisi, ebabeka icala lokudukisa abantu ngokubenza balandele amasiko obuthutha oyise, ngenxa nje yokufuna ukuzitika ngemisebenzi yabantu.\n\n32 Manje u-Alima wathi kuye: Uyazi ukuthi asizitiki ngemisebenzi yalaba bantu; ngokuba bheka selokhu ngasebenza ngisho kusukela ekuqaleni kokubusa kwabehluleli kuze kube manje, ngezandla zami uqobo ukuze ngizondle, naphezu kokuhamba kwami okuningi ngizungeza ezweni ngimemezela izwi likaNkulunkulu kubantu bami.\n\n33 Futhi naphezu kwemisebenzi eminingi engiyenze ebandleni, angikaze ngamukele nanini ngisho nje isenini elilodwa ngokusebenza kwami; futhi namunye kubafowethu, ngaphandle kokuthi kube sesihlalweni sokwahlulela; futhi nakhona semukela kuphela ngokomthetho ngesikhathi sethu.\n\n34 Manje, uma singemukeli lutho ngokwemisebenzi yethu ebandleni, kusisiza ngani ukuthi sisebenze ebandleni ngaphandle kokuthi simemezela iqiniso, ukuze sibe nokuthokoza ngokujabula kwabafowethu na?\n\n35 Uma kunjalo usholani ukuthi sishumayela kulaba bantu ukuze sithole inzuzo, ube nawe, ngokwakho, wazi ukuthi asamukeli nzuzo na? Manje, uyakholwa yini ukuthi siyabakhohlisa laba bantu, okwenza injabulo engaka ezinhliziyweni zabo na?\n\n36 UKorihori wamphendula wathi, Yebo.\n\n37 Emva kwalokho u-Alima wathi kuye: Uyakholwa yini ukuthi ukhona uNkulunkulu na?\n\n38 Waphendula wathi, Cha.\n\n39 Manje u-Alima wathi kuye: Uzophinda uphike futhi ukuthi ukhona uNkulunkulu, futhi uzophinde umphike uKristu na? Ngokuba bheka, ngithi kuwe, ngiyazi ukhona uNkulunkulu, futhi ngokunjalo nokuthi uKristu uyoza.\n\n40 Manje yibuphi ubufakazi onabo bokuthi akekho uNkulunkulu, noma ukuthi uKristu akayikuza na? Ngithi kuwe awunabo nobubodwa, ngaphandle kwezwi lakho kuphela.\n\n41 Kodwa, bheka, nginazo zonke izinto njengobu fakazi bokuthi lezi zinto ziyiqiniso; futhi nawe ngokunjalo unazo zonke izinto njengobufakazi kuwe ukuthi ziyiqiniso; futhi ngabe uzoziphika na? Uyakholwa yini ukuthi lezi zinto ziyiqiniso na?\n\n42 Bheka, ngiyazi ukuthi uyakholwa, kodwa ungenwe ngumoya wenkohliso, futhi uwukhiphile uMoya kaNkulunkulu ukuze ungabi nandawo kuwe; kodwa udeveli unamandla phezu kwakho, futhi uyakuzulazulisa, esebenza amacebo ukuze one abantwana baNkulunkulu.\n\n43 Manje uKorihori wathi ku-Alima: Uma ungangikhombisa isibonakaliso, ukuze ngikholwe ukuthi uNkulunkulu ukhona, yebo, ngikhombise ukuthi unamandla, futhi uma kunjalo ngizokholwa yiqiniso lamazwi akho.\n\n44 Kodwa u-Alima wathi kuye: Sewaba nezibonakaliso ezanele; uzomlinga yini uNkulunkulu wakho na? Ngabe uzothi, Ngikhombise isibonakaliso, ube unobufakazi babo bonke labafowenu, futhi ngokunjalo nabo bonke abaphrofethi abangcwele na? Imibhalo engcwele ibekiwe phambi kwakho, yebo, futhi zonke izinto zikhomba ukuthi uNkulunkulu ukhona; yebo, ngisho umhlaba, kanye nazo zonke izinto ezisebusweni bawo, yebo, kanye nokuhamba kwawo, yebo, futhi ngokunjalo nawo wonke amaplanethi azungezayo esesimweni sawo esijwayelekile nempela ayafakaza ukuthi kukhona uMdali oPhezukonke.\n\n45 Futhi usaphinda uhamba wehla wenyuka, udukisa izinhliziyo zalaba bantu, ufakaza kubo ukuthi akekho uNkulunkulu na? Futhi namanje ngabe usazobaphika yini bonke labofakazi na? Wathi: Yebo, ngizokuphika, ngaphandle kokuthi ungikhombise isibonakaliso.\n\n46 Manje kwenzeka ukuthi u-Alima wathi kuye: Bheka, nginokudabuka ngenxa yobulukhuni benhliziyo yakho, yebo, ukuthi uzowuvimbela namanje umoya weqiniso, ukuze umphefumulo wakho wonakaliswe.\n\n47 Kodwa bheka, kungcono ukuthi umphefumulo wakho ulahleke kunokuthi ube yisu lokuholela imiphefumulo eminingi phansi ekonakalisweni, ngamanga akho kanye nangamazwi akho aluthayo; ngakho-ke uma uzophika futhi, bheka uNkulunkulu uzokushaya, ukuze ube yisimungulu, ukuze ungaphinde uwuvule umlomo wakho nanini, ukuze ungabe usabakhohlisa laba bantu nanini.\n\n48 Manje uKorihori wathi kuye: Angikuphiki ubukhona bukaNkulunkulu; kodwa angikholwa ukuthi ukhona uNkulunkulu; futhi ngiyaphinda ngithi, awazi ukuthi ukhona uNkulunkulu; futhi ngaphandle kokuthi ungikhombise isibonakaliso, ngeke ngikholwe.\n\n49 Manje u-Alima wathi kuye: Lokhu ngizokunikeza kuwe kube yisibonakaliso, ukuthi uzoshaywa ube yisimungulu, ngokwamazwi ami; futhi ngithi, egameni likaNkulunkulu, uzoshaywa ube yisimungulu, ukuze ungaphinde nanini ukhulume.\n\n50 Manje ngesikhathi u-Alima esewashilo lamazwi, uKorihori washaywa waba yisimungulu, kangangokuthi akabange esakwazi ukukhuluma, njengokwamazwi ka-Alima.\n\n51 Manje ngesikhathi umahluleli omkhulu ekubona lokhu, welula isandla sakhe wabhalela uKorihori, ethi: Ngabe usuyawakholwa yini amandla kaNkulunkulu na? Kuye obufisa ukuthi u-Alima akukhombise isibonakaliso sakhe na? Ubufisa ukuthi ahluphe abanye yini, ukuze akukhombisa isibonakaliso na? Bheka, usekukhombisile isibonakaliso; manje ngabe usazophika futhi na?\n\n52 UKorihori welula isandla sakhe wabhala, ethi: Ngiyazi ukuthi sengiyisimunguli, ngokuba angikwazi ukukhuluma; futhi ngiyazi ukuthi akukho lutho ngaphandle kokuthi kungamandla kaNkulunkulu angaletha lokhu phezu kwami; yebo, futhi bengilokhu ngazi njalo ukuthi ukhona uNkulunkulu.\n\n53 Kodwa bheka, udeveli ungikhohlisile; ngokuba wavela kimi esesimweni sengelosi, futhi wathi kimi: Hamba uyobuyisa laba bantu, ngokuba bonke badukile balandela uNkulunkulu ongaziwa. Futhi wathi kimi: Akekho uNkulunkulu; yebo, futhi wangifundisa lokho okwakumele ngikusho. Futhi ngifundise amazwi akhe; futhi ngiwafundise ngoba ethokozisa emqondweni womuntu wasemhlabeni; futhi ngiwafundise, kwaze kwaba ngiba nempumelelo enkulu, kangangokuthi ngempela ngakholwa ukuthi ayeyiqiniso; futhi ngalesi sizathu ngimelene neqiniso, ngisho kwaze kwaba ngizilethela lesi siqalekiso esikhulu phezu kwami.\n\n54 Manje ngesikhathi esekushilo lokhu, wancenga ukuthi u-Alima akhuleke kuNkulunkulu ukuthi isiqalekiso sisuswe kuye.\n\n55 Kodwa u-Alima wathi kuye: Uma lesi siqalekiso singase sisuswe kuwe uzophinda futhi uholele kude izinhliziyo zalaba bantu; ngakho-ke, kuzokuba kuwe ngisho nanjengoba iNkosi ithanda.\n\n56 Futhi kwenzeka ukuthi isiqalekiso asisuswanga kuKorihori; kodwa waxoshwa wakhishelwa ngaphandle, futhi wahamba ezulazula umuzi nomuzi ecela ukudla.\n\n57 Manje ulwazi ngalokho okwakwenzekile kuKorihori lwasakazwa khona manjalo kulo lonke izwe; yebo, isimemezelo sathunyelwa wumahluleli omkhulu kubo bonke abantu abasezweni, ememezela kulabo ababekholelwa emazwini kaKorihori ukuthi kufanele baphenduke ngokushesha, hleze izahlulelo ezifanayo zehlele kubo.\n\n58 Futhi kwenzeka ukuthi bonke bakholwa ngobubi bukaKorihori; ngakho-ke bonke baphendukela eNkosini futhi; futhi lokhu kwabuqeda ububi bukaKorihori. Futhi uKorihori nempela wahamba ezulazula umuzi nomuzi, ecela ukudla ukuze azondle.\n\n59 Futhi kwenzeka ukuthi ngesikhathi ehamba eya phakathi kwabantu, yebo, phakathi kwalabo bantu ababezehlukanisile namaNefi futhi bazibiza ngokuthi bangamaZoramu, beholwa yindoda egama layo kwakunguZoramu—futhi ngesikhathi ehamba eya phakathi kwabo, bheka, wanyathelwa futhi wagxotshwa, kwaze kwaba uyafa.\n\n60 Futhi ngalendlela siyasibona isiphetho salowo ophendukezela izindlela zeNkosi; futhi ngalendlela siyabona ukuthi udeveli akazukubasekela abantwana bakhe ngosuku lokugcina, kodwa ubadonsela ngokushesha phansi esihogweni.\n\n", "alma 31": "[center][font_size=26]Isahluko 31[/font_size][/center]\n\n[i]U-Alima uhola umsebenzi wokuyobuyisa amaZoramu ahlubukile—AmaZoramu ayamphika uKristu, akholelwa emcabangweni wokukhethwa ongamanga, futhi adumisa ngemikhuleko ehleliwe—Abefundisi bagcwaliswa ngoMoya oyiNgcwele—Izinhlupheko zabo zigwinywa enjabulweni kaKristu. Cishe ngonyaka wama 74 ngaphambi kokuzalwa kukaKristu.[/i]\n\n1 Manje kwenzeka ukuthi emva kokufa kukaKorihori, u-Alima esethole izindaba zokuthi amaZoramu ayephendukezela izindlela zeNkosi, futhi nokuthi uZoramu, owayengumholi wawo, wayehola izinhliziyo zabantu ukuthi zikhothamele izithixo eziyizimungulu, inhliziyo yakhe yaqala ukugula ngenxa yobubi babantu.\n\n2 Ngokuba kwakuyimbangela yosizi olukhulu ku-Alima ukwazi ngobubi phakathi kwabantu bakhe; ngakho-ke inhliziyo yakhe yayilusizi kakhulu ngenxa yokuhlukana kwamaZoramu namaNefi.\n\n3 Manje amaZoramu ayeseqoqane ndawonye ezweni ayelibiza ngokuthi yi-Antiyonumu, elalisempumalanga yezwe lakwaZarahemla, elaliseduzane komngcele wogu lolwandle, elaliseningizimu yezwe iJereshoni, futhi elaligudla ihlane eningizimu, lelo hlane elaligcwele amaLamani.\n\n4 Manje amaNefi ayenokwesaba okukhulu ukuthi amaZoramu ayezongena esivumelwaneni namaLamani, futhi lokho kwakuzoba yimbangela yokulahlekelwa okukhulu kumaNefi.\n\n5 Manje, njengoba ukushunyayelwa kwezwi kwakujwayele kakhulu ukuholela abantu ekwenzeni lokho okwakulungile—yebo, kwakube nomphumela onamandla amakhulu emiqondweni yabantu kunenkemba, noma yini enye, eyayenzeke kubo—ngakho-ke u-Alima wacabanga ukuthi kwakufanelekile ukuthi bawazame amandla ezwi likaNkulunkulu.\n\n6 Ngakho-ke wathatha u-Amoni, no-Aroni, kanye no-Omineri; kwathi uHimini yena wamshiya ebandleni eZarahemla; kodwa laba bokuqala abathathu wabathatha bahamba naye, futhi ngokunjalo no-Amuleki kanye noZeziromu, ababeseMeleki; futhi waphinde wathatha ababili bamadodana akhe.\n\n7 Manje omdala emadodaneni akhe akamthathanga ukuthi ahambe naye, igama lakhe kwakungu Helamani; kodwa amagama alabo ayebathathile bahamba naye kwakungo Shibiloni noKoriyantoni; lawa ngamagama alabo abahamba naye baya phakathi kwama Zoramu, ukuyoshumayela kuwo izwi.\n\n8 Manje amaZoramu ayengavumelani nebandla esuka kumaNefi; ngakho-ke lake lashunyayelwa izwi likaNkulunkulu kubo.\n\n9 Kodwa base bewele eziphosisweni ezinkulu, ngokuba babengasafuni ukuzama ukuthi bayigcine imiyalelo kaNkulunkulu, kanye nemithetho yakhe, njengokomthetho kaMose.\n\n10 Futhi babengezukuphila ngezenzo zebandla, ukuthi baqhubeke ekukhulekeni kanye nasekunxuseni uNkulunkulu nsuku zonke, ukuthi bangangeni ekulingweni.\n\n11 Yebo, ukuphetha, baziphendukezela izindlela zeNkosi ezikhathini eziningi kakhulu; ngakho-ke, ngalesi sizathu, u-Alima kanye nabafowabo bahamba baya ezweni ukuyoshumayela izwi kubo.\n\n12 Manje, ngesikhathi sebefike ezweni, bheka, ngokumangala okukhulu bathola ukuthi amaZoramu ayesakhe amasinagoge, futhi nokuthi ayeqoqana ndawonye ngosuku olulodwa esontweni, okuwusuku ababelubiza ngokuthi wusuku lweNkosi; futhi ayekhonza ngendlela u-Alima nabafowabo ababengakaze nanini bayibone;\n\n13 Ngokuba ayenendawo eyayakhiwe maphakathi nesinagoge labo, indawo yokuma, eyayiphakeme ngaphezulu kwekhanda; futhi iphezulu layo lalingenela umuntu oyedwa kuphela.\n\n14 Ngakho-ke, lowo owayenesifiso sokukhonza kwakufanele ahambe aye phambili bese ema phezu kwaleyondawo, bese elula izandla zakhe azibhekise ngasezulwini, bese ekhala ngezwi elikhulu, ethi:\n\n15 UNgcwele, ungcwele Nkulunkulu; siyakholwa ukuthi wena unguNkulunkulu, futhi siyakholwa ukuthi wena ungcwele, nokuthi wena wawungumoya, futhi nokuthi ungumoya, futhi nokuthi uyohlala ungumoya njalo.\n\n16 Nkulunkulu oNgcwele, siyakholwa ukuthi wena usehlukanisile kubafowethu; futhi thina asikholelwa emasikweni abafowethu, adluliselwa kubo ngenxa yobungane boyise; kodwa siyakholwa ukuthi usikhethile thina ukuthi sibe ngabantwana bakho abangcwele; futhi phezu kwalokho usambulele ukuthi ngeke kube khona Kristu.\n\n17 Kodwa usefana nayizolo, namuhla, futhi naphakade; futhi usikhethile ukuthi siyosindiswa, kuthi bonke abasizungezile bakhethelwe ukuthi balahlwe phansi esihogweni ngentukuthelo yakho; ngokuphathelene nalobu bungcwele, O Nkulunkulu, siyakubonga; futhi siyaphinda siyakubonga ukuthi usikhethile, ukuthi singaholelwa kude ngokulandela ubuphukuphuku bamasiko abafowethu, ababophela phansi ekukholweni kuKristu, okuholela izinhliziyo zabo ukuthi zibe kude nawe, Nkulunkulu wethu.\n\n18 Futhi phezu kwalokho siyakubonga, O Nkulunkulu, ukuthi sikhethiwe futhi singabantu abangcwele. Amen.\n\n19 Manje kwenzeka ukuthi emva kokuthi u-Alima nabafowabo kanye namadodana akhe sebeyizwile lemikhuleko, bamangala kakhulu.\n\n20 Ngokuba bheka, wonke umuntu nempela waya phambili futhi washo yona leyo mikhuleko efanayo.\n\n21 Manje leyondawo babeyibiza ngokuthi yiRamiyamtom, ngokuhunyushwa okwakuthiwa, yindawo yokuma engcwele.\n\n22 Manje, kulendawo yokuma nempela bonke babenza umkhuleko ofanayo kuNkulunkulu, bembonga uNkulunkulu wabo ukuthi bona bakhethwa nguye, futhi nokuthi akabaholelanga kude balandela isiko labafowabo, futhi nokuthi izinhliziyo zabo azintshontshwanga ukuthi zikholelwe ezintweni ezizofika, ababengazi lutho ngazo.\n\n23 Manje, emva kokuthi bonke abantu sebekwenzile ukubonga ngalendlela, babebuyela emakhaya abo, bengaphindi nanini bakhulume ngoNkulunkulu wabo futhi kuze kube baphinde baqoqana ndawonye futhi kuyo lendawo yokuma engcwele, ukuzokwenza ukubonga ngendlela yabo.\n\n24 Manje ngesikhathi u-Alima ekubona lokhu inhliziyo yakhe yadabuka; ngokuba wabona ukuthi babengabantu ababi futhi abanenkani; yebo, wabona ukuthi izinhliziyo zabo babezibeke kulo igolide, nakulo isiliva, kanye nakuzo zonke izinhlobo zezimpahla ezicolekileyo.\n\n25 Yebo, futhi waphinde wabona ukuthi izinhliziyo zabo zase ziphakeme kangangoba base benokuqhosha okukhulu, nokuziqhenya.\n\n26 Futhi waphakamisela izwi lakhe ezulwini, wakhala, ethi: O, kuyoze kube nini, O Nkosi, uvumela izinceku zakho ukuthi zihlale lapha ngaphansi enyameni, ukuthi zibone ububi obungaka phakathi kwabantwana babantu na?\n\n27 Bheka, O Nkulunkulu, bakhala kuwe, kodwa futhi zibe izinhliziyo zabo zigcwele ukuzikhukhumeza. Bheka, O Nkulunkulu, bakhala kuwe ngemilomo yabo, bebe bekhukhumele, ngisho bezizwa bebakhulu, ngezinto eziyize zezwe.\n\n28 Bheka, O Nkulunkulu wami, izingubo zabo ezibizayo, kanye nezindandatho zabo ezincane, kanye nama bhengela abo, kanye nezinto zabo zokuhlobisa zegolide, kanye nazo zonke izinto zabo eziyigugu abahlotshiswe ngazo; futhi bheka, izinhliziyo zabo bazibeke kuzo, kodwa futhi bebe bekhala kuwe bethi—Siyakubonga, O Nkulunkulu, ngokuba singabantu abakhethiwe kuwe, bebe abanye bezolahleka.\n\n29 Yebo, futhi bathi ubambulele ukuthi akuyikuba khona Kristu.\n\n30 O Nkosi Nkulunkulu, kuyoze kube nini uvumela ukuthi ububi obunjena kanye nokungakholwa kube phakathi kwalabantu na? O Nkosi, unganginika yini amandla, ukuze ngikwazi ukuthi ngibubekezelele ubuthakathaka bami. Ngokuba ngibuthakathaka, futhi ububi obunjena phakathi kwalabantu benza ubuhlungu emphefumulweni wami.\n\n31 O Nkosi, inhliziyo yami ilusizi kakhulu; ungawududuza yini umphefumulo wami kuKristu. O Nkosi, unganginika yini ukuthi ngibe namandla, ukuze ngizithwale ngesineke lezizinhlupheko ezizoza kimi, ngenxa yobubi balaba bantu.\n\n32 O Nkosi, ungewududuze yini umphefumulo wami, futhi ungiphe impumelelo, futhi ngokunjalo nalaba engisebenza nabo abanami—yebo, u-Amoni, kanye no-Aroni, kanye no-Omineri, futhi ngokunjalo no-Amuleki kanye noZeziromu, futhi ngokunjalo namadodana ami amabili—yebo, ngisho bonke laba ubungebaduduze, O Nkosi. Yebo, ubungeyiduduze yini imiphefumulo yabo kuKristu.\n\n33 Ubungebanikeze yini ukuthi babe namandla, ukuze bazithwale izinhlupheko zabo eziyofika kubo ngenxa yobubi balaba bantu.\n\n34 O Nkosi, ungesiphe yini ukuthi sibe nempumelelo ekubaletheni futhi kuwe kuKristu.\n\n35 Bheka, O Nkosi, imiphefumulo yabo iyigugu, futhi abaningi babo bangabafowethu; ngakho-ke, sinike, O Nkosi, amandla kanye nokuhlakanipha ukuze silethe laba, abafowethu, kuwe futhi.\n\n36 Manje kwenzeka ukuthi ngesikhathi u-Alima esewashilo lamazwi, wabeka izandla zakhe phezu kwabo bonke labo ababenaye. Futhi bheka, ngesikhathi ebeka izandla zakhe phezu kwabo, bagcwaliswa ngoMoya oyiNgcwele.\n\n37 Futhi emva kwalokho nempela bazehlukanisa omunye komunye, bengacabangi ngabo ukuthi bazodlani, noma bazophuzani, noma bazogqokani.\n\n38 Futhi iNkosi yabanikeza ukuthi bangalambi, nokuthi bangomi; yebo, futhi yaphinde yabanika amandla, ukuthi bangabi nazinhlupheko noma ngabe zaluhlobo luni, ngaphandle kokuthi zigwinywe enjabulweni kaKristu. Manje lokhu kwaba njengomkhuleko ka-Alima; futhi lokhu ngenxa yokuthi wakhuleka ngokholo.\n\n", "alma 32": "[center][font_size=26]Isahluko 32[/font_size][/center]\n\n[i]U-Alima ufundisa abampofu abathotshiswe yizinhlupheko zabo—Ukholo ngukuthembela kulokho okungabonwayo okuyiqiniso—U-Alima ufakaza ngokuthi izingelosi zifundisa amadoda, abesifazane, kanye nabantwana—U-Alima uqhathanisa izwi nembewu—Kufanele litshalwe futhi londliwe—Bese likhula liba yisihlahla okukhiwa kuso isithelo sokuphila okuphakade. Cishe ngonyaka wama 74 ngaphambi kokuzalwa kukaKristu.[/i]\n\n1 Futhi kwenzeka ukuthi nempela bahamba, futhi baqala ukushumayela izwi likaNkulunkulu kubantu, bengena emasinagogeni abo, kanye nasezindlini zabo; yebo, futhi nempela balishumayela izwi ngisho nasemigwaqweni yabo.\n\n2 Futhi kwenzeka ukuthi emva kokusebenza kanzima phakathi kwabo, baqala ukuthi babe nempumelelo phakathi kwesigaba sabantu abampofu; ngokuba bheka, babekhishelwa ngaphandle kwamasinagoge ngenxa yokuguga kwezingubo zabo—\n\n3 Ngakho-ke babengavumelekile ukuthi bangene emasinagogeni abo ukuze bakhonze uNkulunkulu, bethathwa ngokuthi bangcolile; ngakho-ke babempofu; yebo, babethathwa ngabafowabo ngokuthi bayizinto ezingelutho; ngakho-ke babempofu ngokwezinto zezwe; futhi phezu kwalokho babempofu ezinhliziyweni.\n\n4 Manje, ngesikhathi u-Alima efundisa futhi ekhuluma kubantu phezu kwegquma i-Onida, kwafika isixuku esikhulu kuye, okwakuyibo labo ebesikhuluma ngabo, ababempofu ezinhliziyweni, ngenxa yobumpofu babo ngokwezinto zezwe.\n\n5 Futhi beza ku-Alima; futhi lowo owayephambili kubo wathi kuye: Bheka, yini abangayenza labafowethu, ngokuba badelelwa ngabantu bonke ngenxa yobumpofu babo, yebo, futhi ikakhulukazi ngabaphristi bethu; ngokuba basikhiphele ngaphandle kumasinagoge ethu esasebenza kanzima ukuwakha ngezandla zethu uqobo; futhi basikhiphele ngaphandle ngenxa yobumpofu bethu obukhulu; futhi asinandawo yokukhonzela uNkulunkulu wethu; futhi bheka, kufanele senzenjani na?\n\n6 Manje ngesikhathi u-Alima ekuzwa lokhu, wamphendula, ubuso bakhe ngokushesha babheka kuye ngqo, futhi wambheka ngenjabulo enkulu; ngokuba wabona ukuthi izinhlupheko zabo zase zibenze ukuthi bazithobe ngempela, futhi nokuthi base belungele ukulizwa izwi.\n\n7 Ngakho-ke akabange esasho lutho kwesinye isixuku; kodwa welulela phambili isandla sakhe, futhi wakhala kulabo ayebabona, ababedabuke ngeqiniso ngokona, wathi kubo:\n\n8 Ngiyabona ukuthi nithobile ngezinhliziyo; futhi uma kunjalo, nibusisiwe.\n\n9 Bhekani umfowenu uthe, Kufanele senzenjani na?—ngokuba sikhishelwe ngaphandle kwamasinagoge ethu, ukuze singakwazi ukukhonza uNkulunkulu wethu.\n\n10 Bhekani ngithi kini, nicabanga ukuthi aninakumkhonza uNkulunkulu ngaphandle kokuthi kube semasinagogeni enu kuphela na?\n\n11 Futhi ngaphezu kwalokho, ngizonibuza ukuthi, nicabanga ukuthi akufanele nikhonze uNkulunkulu kuphela kanye ngesonto na?\n\n12 Ngithi kini, kuhle ukuthi nikhishelwe ngaphandle kwamasinagoge enu, ukuze nizithobe, futhi ukuze nifunde ukuhlakanipha; ngokuba kudingekile ukuthi nifunde ukuhlakanipha; ngokuba kungenxa yokuthi nikhishelwe ngaphandle, nokuthi nidelelwe ngabafowenu ngenxa yobumpofu benu obukhulu, ukuthi niholelwe ekutheni nithobeke ngezinhliziyo; ngokuba ngenxa yesimo niholelwe ekutheni nizithobe.\n\n13 Manje, ngenxa yokuthi niphoqelelekile ukuthi nizithobe nibusisiwe; ngokuba umuntu ngesinye isikhathi, uma ephoqelelekile ukuthi azithobe, uyaye afune ukuphenduka; manje ngokuqinisekileyo, lowo ophendukayo uyothola umusa; futhi lowo othola umusa futhi abekezele kuze kube sekupheleni nguye lowo oyosindiswa.\n\n14 Manje, njengoba ngishilo kini, ukuthi ngenxa yokuthi niphoqelelekile ukuthi nizithobe nibusisiwe, ngabe anicabangi yini ukuthi babusiswe kakhulu labo abazithoba ngeqiniso ngenxa yezwi na?\n\n15 Yebo, lowo ozithoba ngeqiniso, futhi aphenduke ezonweni zakhe, futhi abekezele kuze kube sekupheleni, nguye lowo oyobusiswa—yebo, ubusiswe kakhulu kunalabo abaphoqelekile ukuthi bazithobe ngenxa yobumpofu babo obukhulu.\n\n16 Ngakho-ke, babusisiwe labo abazithobayo ngaphandle kokuphoqeleka ukuthi bathobe; noma-ke, ngokuyikho, ngamanye amazwi, ubusisiwe lowo okholelwa ezwini likaNkulunkulu, futhi abhabhadiswe ngaphandle kokuba nenhliziyo elukhuni, yebo, ngaphandle kokuholeleka ekutheni alazi izwi, noma ngisho nokuthi baphoqeleke ukuthi bazi, ngaphambi kokuthi bakholwe.\n\n17 Yebo, baningi abathi: Uma ungasikhombisa isibonakaliso esivela ezulwini, ngalokho siyokwazi ngeqiniso; ngalokho siyokholwa.\n\n18 Manje ngiyabuza, ngabe lokhu ngukholo na? Bhekani, ngithi kini, Cha; ngokuba uma umuntu eyazi into akanasidingo sokukholwa, ngokuba uyayazi.\n\n19 Manje, uqalekiswe kangakanani lowo oyaziyo intando kaNkulunkulu kodwa angayenzi, kunalowo okholwayo kuphela, noma kuphela abe nesizathu sokukholwa, bese ewela esiphambekweni na?\n\n20 Manje kufanele nahlulele mayelana nalento. Bhekani, ngithi kini, kunjalo esandleni esisodwa ngisho njengoba kunjalo nakwesinye; futhi kuyoba kuwo wonke umuntu ngokomsebenzi wakhe.\n\n21 Manje njengoba ngishilo mayelana nokholo—ukholo akukona ukuthi ube nolwazi oluphelele lwezinto; ngakho-ke uma unokholo unethemba lezinto ezingabonakaliyo, eziyiqiniso.\n\n22 Manje, bhekani, ngithi kini, futhi ngifuna ukuthi nikhumbule, ukuthi uNkulunkulu unomusa kubo bonke labo abakholwa egameni lakhe; ngakho-ke unesifiso, okokuqala nje, sokuthi nikholwe, yebo, ngisho nakulo izwi lakhe.\n\n23 Manje, wembula izwi lakhe ngezingelosi kubantu, yebo, hhayi kuphela abesilisa kodwa nabesifazane ngokunjalo. Manje lokhu akusikho konke; abantwana abancane banawo amazwi anikwe kubo izikhathi eziningi, athobisa abahlakaniphileyo kanye nabafundile.\n\n24 Manje, bafowethu abathandekayo, njengoba ninesifiso sokwazi kimi ukuthi kufanele nenzenjani ngoba niyahlushwa futhi nikhishelwa ngaphandle—manje angifuni ukuthi nicabange ukuthi ngiqonde ukunahlulela kuphela ngalokho okuliqiniso—\n\n25 Ngokuba angiqondile ukuthi nonke niphoqelekile ukuthi nizithobe; ngokuba ngempela ngiyakholwa ukuthi kukhona abanye phakathi kwenu abangazithoba, noma ngabe bangaba kusiphi isimo.\n\n26 Manje, njengoba ngishilo mayelana nokholo—ukuthi bekungelona ulwazi oluphelele—kukanjalo ngisho nangamazwi ami. Aninakuwazi ubuqiniso bawo okokuqala, ngokupheleleyo, njengoba nokholo kungelona ulwazi olupheleleyo.\n\n27 Kodwa bhekani, uma ningavuka futhi nivuselele ulwazi lwenu, ngisho nokuwalinga amazwi ami, futhi nisebenzise intwanyana encane yokholo, yebo, ngisho noma ungeke wenza ngaphezu kokuthi ube nesifiso nje kuphela sokukholwa, yenza lesifiso sisebenze kuwe, kuze kube ukholwa ngendlela onganikeza ngayo indawo yengxenyana nje yamazwi ami.\n\n28 Manje, sizoqhathanisa izwi nembewu. Manje, uma ninikeza indawo, ukuthi imbewu itshalwe ezinhliziyweni zenu, bheka, uma kuyimbewu yeqiniso, noma kuyimbewu enhle, uma ningayilahli ngaphandle ngokungakholwa kwenu, ukuze nenqabele uMoya weNkosi, bheka, iyoqala ikhukhumale ngaphakathi kwezifuba zenu; futhi uma seniyizwa lemizwa yokukhukhumala, niyoqala ukuthi ngaphakathi kwenu—kufanelele ukuthi lena yimbewu enhle, noma ukuthi lelizwi lihle, ngokuba seliqala ukuwukhulisa umphefumulo wami; yebo, seliqala ukukhanyisa ukuqonda kwami, yebo, seliqala ukuthi libe mnandi kimi.\n\n29 Manje bheka, ngabe lokhu akuzukulikhulisa yini ukholo lwenu na? Ngithi kini, Yebo; noma kunjalo alukakakhuli ukuthi lube wulwazi olupheleleyo.\n\n30 Kodwa bhekani, ngesikhathi imbewu isikhukhumala, futhi isiqhuma, futhi isiqala ukukhula, uma kunjalo kufanele nithi lembewu yinhle; ngokuba bheka isiyakhukhumala, futhi isiyaqhuma, futhi isiqala ukukhula. Manje, bhekani, ngabe lokhu akuzukuluqinisa yini ukholo lwenu na? Yebo, kuzoluqinisa ukholo lwenu: ngokuba nizothi ngiyazi ukuthi lena yimbewu enhle; ngokuba bheka iyaqhuma futhi isiqala ukukhula.\n\n31 Manje, bhekani, ngabe ninaso yini isiqiniseko sokuthi lena yimbewu enhle na? Ngithi kini, Yebo; ngokuba yonke imbewu ikhipha lokho okufana nayo.\n\n32 Ngakho-ke, uma imbewu ikhula yinhle, kodwa uma ingakhuli, bheka ayiyinhle, ngakho-ke ilahlwa ngaphandle.\n\n33 Manje, bhekani, ngokuba senizamile ukulinga, futhi nayitshala imbewu, futhi isiyakhukhumala futhi isiyaqhuma, futhi isiqala ukukhula, kufanele nazi ukuthi lembewu yinhle.\n\n34 Manje, bhekani, ngabe ulwazi lwenu seluphelele na? Yebo, ulwazi lwenu seluphelele kuleyonto, futhi ukholo lwenu lusalele; futhi lokhu ngenxa yokuthi niyazi; ngokuba niyazi ukuthi izwi liyikhukhumalisile imiphefumulo yenu, futhi phezu kwalokho niyazi ukuthi liqhumile, nokuthi ukuqonda kwenu kuqala ukukhanya, futhi umqondo wenu usuqala ukuvuleka.\n\n35 O uma kunjalo-ke, ngabe lokhu akusilo yini iqiniso na? Ngithi kini, Yebo, ngoba kuwukukhanya; futhi noma ngabe yini engukukhanya, yinhle, ngenxa yokuthi iyabonakala, ngakho-ke kufanele nazi ukuthi yinhle; manje bhekani, emva kokuthi senikuzwile lokhu kukhanya ngabe ulwazi lwenu seluphelele na?\n\n36 Bhekani ngithi kini, Cha; futhi akufanele nilubeke eceleni ukholo lwenu, ngokuba nisebenzise ukholo lwenu kuphela ukutshala lembewu ukuze nizame ukulinga ukuze nazi ukuthi lembewu yinhle yini.\n\n37 Futhi bhekani, ngesikhathi isihlahla sesiqala sikhula, nizokuthi: Masisondle ngokusinakekela okukhulu, ukuze sithole impande, ukuze sikhule siye phezulu, futhi sisikhiphele izithelo. Manje bhekani, uma nisondla ngokusinakekela okukhulu siyothola impande, futhi sikhule siye phezulu, futhi sikhiphe izithelo.\n\n38 Kodwa uma ningasinaki isihlahla, futhi ningacabangi nangokondliwa kwaso, bhekani asiyikuthola mpande; futhi uma ukushisa kwelanga sekufika futhi kusihwamula, ngenxa yokuthi asinampande siyabuna, futhi niyasisiphula nisilahle ngaphandle.\n\n39 Manje, lokhu akukona ukuthi kungenxa yokuthi imbewu ibingeyinhle, noma ngoba isithelo saso singenakuthandeka; kodwa kungenxa yokuthi umhlabathi wenu uwugwadule, futhi anisondli lesi sihlahla, ngakho-ke aninakuthola sithelo saso.\n\n40 Ngakho-ke, uma ningalondli izwi, nibheke phambili ngeso lokukholwa esithelweni salo, aniyukwazi nanini ukukha isithelo somuthi wokuphila.\n\n41 Kodwa uma nizolondla izwi, yebo, nisondle isihlahla ngesikhathi sesiqala ukukhula, ngokholo lwenu ngokukhuthala okukhulu, kanye nangokubekezela, nibheke phambili esithelweni salo, liyokuba nempande; futhi bheka liyokuba yisihlahla esiyokhula siye phezulu sibe ngukuphila okuphakade.\n\n42 Futhi ngenxa yokukhuthala kwenu kanye nokholo lwenu kanye nokubekezela kwenu ukuthi nilondle izwi, ukuze lithole impande kini, bheka, emva kwesikhashana nje niyosikha isithelo salo, esiyigugu elikhulu, esimtoti ngaphezu kwakho konke okumtoti, futhi esimhlophe ngaphezu kwakho konke okumhlophe, yebo, futhi esimsulwa ngaphezu kwakho konke okumsulwa; futhi niyozitika ngalesi sithelo ngisho nize nineliseke, ukuze ningabe nisalamba, noma nome.\n\n43 Ngaleso sikhathi, bafowethu, niyoyivuna inzuzo yokholo lwenu, kanye nenkuthalo yenu, kanye nokubekezela, kanye nokuba nenhliziyo ende, nilinde isihlahla ukuthi sinivezele isithelo.\n\n", "alma 33": "[center][font_size=26]Isahluko 33[/font_size][/center]\n\n[i]UZenoshe wafundisa ukuthi abantu kumele bakhuleke futhi bakhonze kuzo zonke izindawo, futhi nokuthi izahlulelo ziyasuswa ngenxa yeNdodana—UZenoki wafundisa ukuthi umusa unikwa ngenxa yeNdodana—UMose waphakamisa ehlane isibonakaliso seNdodana kaNkulunkulu. Cishe ngonyaka wama 74 ngaphambi kokuzalwa kukaKristu.[/i]\n\n1 Manje emva kokuthi u-Alima esewakhulumile lamazwi, bathumela kuye benesifiso sokwazi ukuthi ngabe kumele bakholwe kuNkulunkulu oyedwa yini, ukuze bathole lesi sithelo ayekhulume ngaso, noma ukuthi bangayitshala kanjani imbewu, noma izwi lelo ayekhulume ngalo, ayethe kufanele litshalwe ezinhliziyweni zabo; noma bangaqala kanjani ukusebenzisa ukholo lwabo.\n\n2 Futhi u-Alima wathi kubo: Bhekani, nithe anikwazi ukukhonza uNkulunkulu wenu ngoba niyaxoshwa emasinagogeni enu. Kodwa bhekani, ngithi kini, uma nicabanga ukuthi aninakumkhonza uNkulunkulu, niduke kakhulu, futhi kufanele nicwaninge imibhalo engcwele; uma nicabanga ukuthi yiyo eyanifundisa lokhu, aniyiqondi.\n\n3 Niyakhumbula nifunda lokho uZenoshe, umphrofethi wasendulo, akusho mayelana nokukhuleka noma ukukhonza na?\n\n4 Ngokuba wathi: Unesihawu, O Nkulunkulu, ngokuba uwuzwile umkhuleko wami, ngisho noma bengisehlane; yebo, waba nesihawu ngesikhathi ngikhuleka mayelana nalabo ababe yizitha zami, futhi nempela wababhekisa kimi.\n\n5 Yebo, O Nkulunkulu, futhi waba nesihawu kimi ngesikhathi ngikhala kuwe ngisensimini yami; ngesikhathi ngikhala kuwe emkhulekweni wami, futhi nempela wangizwa.\n\n6 Futhi phezu kwalokho, O Nkulunkulu, ngesikhathi ngiya endlini yami wangizwa emkhulekweni wami.\n\n7 Futhi ngesikhathi ngiya ekhosombeni lami, O Nkosi, futhi ngikhuleka kuwe, nempela wangizwa.\n\n8 Yebo, unesihawu kubantwana bakho uma bekhala kuwe, ukuthi bazwiwe nguwe hhayi ngabantu, futhi uzobezwa.\n\n9 Yebo, O Nkulunkulu, ube nesihawu kimi, futhi wakuzwa ukukhala kwami phakathi kwamabandla akho.\n\n10 Yebo, futhi phezu kwalokho ungizwile ngesikhathi ngikhishelwe ngaphandle futhi ngidelelwa yizitha zami; yebo, nempela wakuzwa ukukhala kwami, futhi wazithukuthelela izitha zami, futhi nempela wazivakashela ngentukuthelo yakho ngembhubhiso esheshayo.\n\n11 Futhi nempela wangizwa ngenxa yezinhlupheko zami kanye nobuqotho bami; futhi kungenxa yeNdodana yakho ukuthi ube nesihawu ngalendlela kimi, ngakho-ke ngizokhala kuwe kuzo zonke izinhlupheko zami, ngokuba ukujabula kwami kukuwe; ngokuba wena uzisusile izahlulelo zakho kimi, ngenxa yeNdodana yakho.\n\n12 Manje u-Alima wathi kubo: Niyayikholwa yini leyo mibhalo engcwele eyabhalwa yibo abasendulo na?\n\n13 Bhekani, uma niyikholwa, kufanele nikukholwe okwashiwo ngu Zenoshe; ngokuba, bhekani wathi: Uzisusile izahlulelo zakho ngenxa yeNdodana yakho.\n\n14 Manje bhekani, bafowethu, ngizonibuza ukuthi niyifundile yini imibhalo engcwele na? Uma niyifundile, ningangakholwa kanjani eNdodaneni kaNkulunkulu na?\n\n15 Ngokuba akubhaliwe ukuthi uZenoshe yedwa owakhuluma ngalezi zinto, kodwa no Zenoki ngokunjalo naye wakhuluma ngalezi zinto—\n\n16 Ngokuba bhekani, wathi: Ubathukuthelele, O Nkosi, laba bantu, ngenxa yokuthi abawuqondi umusa wakho obanike wona ngenxa yeNdodana yakho.\n\n17 Manje, bafowethu, niyabona ukuthi umphrofethi wesibili wasendulo ufakazile ngeNdodana kaNkulunkulu, futhi ngenxa yokuthi abantu abakwazanga ukuwaqonda amazwi akhe bamkhanda ngamatshe waze wafa.\n\n18 Kodwa bhekani, lokhu akusikho konke; laba akubona kuphela abakhulumile mayelana neNdodana kaNkulunkulu.\n\n19 Bhekani, wakhuluma ngayo no Mose; yebo, futhi bhekani isibonakaliso saphakanyiswa ehlane, ukuthi lowo oyosibheka angaphila. Futhi abaningi nempela babheka futhi baphila.\n\n20 Kodwa bancane abaqonda ngencazelo yalezo zinto, futhi lokhu kwakungenxa yobulukhuni bezinhliziyo zabo. Kodwa babebaningi ababelukhuni kakhulu kangangokuthi ababhekanga, ngakho-ke bafa. Manje isizathu sokuthi bangabheki yingoba babengakholwa ukuthi sasingabaphilisa.\n\n21 O bafowethu, uma beningaphiliswa ngokubheka nje ngamehlo enu ukuze niphile, beningena kubheka ngokushesha na, noma beningancamela ukuqinisa izinhliziyo zenu ngokungakholwa na, futhi nivilaphe, ukuthi ningabheki ngamehlo enu, ukuze nife na?\n\n22 Uma kunjalo, usizi luyoza kini; kodwa uma kungenjalo, phonsani amehlo enu futhi niqale ukukholwa eNdodaneni kaNkulunkulu, ukuthi izofika izokhulula abantu bayo, futhi nokuthi iyohlupheka futhi ife ukuze ihlawulele izono zabo; futhi nokuthi iyophinda ivuke kwabafileyo, okuyofeza uvuko, ukuze bonke abantu bame phambi kwayo, ukuze behlulelwe ngosuku lokugcina kanye nolokwahlulelwa, ngokwemisebenzi yabo.\n\n23 Manje, bafowethu, ngifisa ukuthi nilitshale lelizwi ezinhliziyweni zenu, futhi ngesikhathi seliqala ukukhukhumala londleni kanjalo ngokholo lwenu. Futhi bhekani, liyokuba yisihlahla, esiyokhula kini sibe wukuphila okuphakade. Futhi ngaleso sikhathi sengathi uNkulunkulu anganinika ukuthi imithwalo yenu ibe lula, ngenjabulo yeNdodana yakhe. Futhi ngisho konke lokhu ningakwenza uma nje nithanda. Amen.\n\n", "alma 34": "[center][font_size=26]Isahluko 34[/font_size][/center]\n\n[i]U-Amuleki ufakaza ukuthi izwi lensindiso likuKristu—Ngaphandle kokuthi inhlawulo yenziwe, sonke isintu kufanele silahleke—Wonke umthetho kaMose ukhomba emnikelweni weNdodana kaNkulunkulu—Isu laphakade lokukhululwa lincike okholweni kanye nasekuphendukeni—Khulekela izibusiso zesikhashana kanye nezikamoya—Lempilo iyisikhathi sokuthi abantu bazilungisele ukuhlangana noNkulunkulu—Sebenzela ukusindiswa kwakho ngokwesaba phambi kukaNkulunkulu. Cishe ngonyaka wama 74 ngaphambi kokuzalwa kukaKristu.[/i]\n\n1 Manje kwenzeka ukuthi emva kokuthi u-Alima esewakhulumile lamazwi kubo wahlala phansi, futhi u-Amuleki wasukuma waqala ukubafundisa, ethi:\n\n2 Bafowethu, ngicabanga ukuthi ngeke kwenzeke ukuthi ningabi nalwazi lwalezi zinto okukhulunywe ngazo mayelana nokuza kukaKristu, esifundisa ngaye ukuthi uyiNdodana kaNkulunkulu; yebo, ngiyazi ukuthi lezi zinto zafundiswa kini kaningi ngaphambi kokuhlubuka kwenu phakathi kwethu.\n\n3 Futhi njengoba nibe nesifiso sokuthi umfowethu othandekayo anikhombise ukuthi kumele nenzeni, ngenxa yezinhlupheko zenu; futhi ukhulumile ngandlela thize kini ukuthi alungise imiqondo yenu; yebo, futhi uninxusele okholweni kanye nasekubekezeleni—\n\n4 Yebo, ngisho nokuthi nibe nokholo olukhulu kakhulu kangangokuthi nize nilitshale izwi ezinhliziyweni zenu, ukuze nizame ukulinga ubuhle balo.\n\n5 Futhi sibonile ukuthi umbuzo omkhulu osemiqondweni yenu owokuthi ngabe izwi liseNdodaneni kaNkulunkulu, noma ngabe akuyikuba khona Kristu na.\n\n6 Futhi niphinde nabona ukuthi umfowethu unibonisile, ngezindlela eziningi, ukuthi izwi lensindiso likuKristu.\n\n7 Umfowethu ucaphune emazwini kaZenoshe, ukuthi ukukhululwa kuza ngeNdodana kaNkulunkulu, futhi ngokunjalo nasemazwini kaZenoki; futhi uphinde wacaphuna kuMose, ukubonisa ukuthi lezi zinto ziyiqiniso.\n\n8 Manje, bhekani, ngizofakaza kini ngokwami ukuthi lezi zinto ziyiqiniso. Bhekani, ngithi kini, ngiyazi ukuthi uKristu uyofika phakathi kwabantwana babantu, ukuzothwala iziphambeko zabantu bakhe, futhi nokuthi uyohlawulela izono zomhlaba; ngokuba iNkosi uNkulunkulu ikukhulumile lokhu.\n\n9 Ngokuba kufanele ukuthi inhlawulo yenziwe; ngokuba ngokwesu elikhulu likaNkulunkulu waPhakade kufanele kube khona inhlawulo eyenziwayo, uma kungenjalo sonke isintu kufanele silahleke ngokungenakuvimbeleka; yebo, bonke balukhuni; yebo, bonke bawile futhi bagcwele isono, futhi kufanele balahleke ngaphandle kokuthi kube ngokwenhlawulo okufanele ukuthi yenziwe.\n\n10 Ngokuba kufanele ukuthi kube khona umnikelo omkhulu nowokugcina; yebo, hhayi umnikelo womuntu, noma wesilwane, noma wanoma hlobo luni lwenyoni; ngokuba akuyikuba ngumnikelo womuntu; kodwa kufanele kube ngumnikelo ongenakuphela futhi waphakade.\n\n11 Manje akukho namunye umuntu onganikela ngegazi lakhe uqobo elingahlawulela izono zomunye. Manje, uma umuntu ebulala, bheka ngabe umthetho wethu, olungile, ungayithatha yini impilo yomfowabo na? Ngithi kini, Cha.\n\n12 Kodwa umthetho ufuna impilo yakhe lowo obulele; ngakho-ke ngeke kwaba khona lutho olungaba ngaphansi kwenhlawulo engapheliyo oluyokwenela izono zomhlaba.\n\n13 Ngakho-ke, kufanele ukuthi kube khona umnikelo omkhulu nowokugcina, futhi uma kunjalo kuyoba khona, noma kufanele ukuthi kube khona, ukuyekwa kokuchithwa kwegazi; uma kunjalo umthetho kaMose uyobe usuyagcwaliseka; yebo; wonke uyogcwaliseka, wonke amaganyana kanye namacashaza, futhi akukho nakunye okuyobe kungagcwalisekile.\n\n14 Futhi bheka, lokhu kuyincazelo yawo wonke umthetho, konke nokuncane kangakanani kukhomba kulowo mnikelo omkhulu kanye nowokugcina; futhi lowo mnikelo omkhulu kanye nowokugcina uzokuba yiNdodana kaNkulunkulu, yebo, ongapheliyo futhi nowaphakade.\n\n15 Futhi ngalendlela iyoletha insindiso kubo bonke abayokholwa egameni layo; lokhu kuyinjongo yalomnikelo wokugcina, ukuletha ububele, obuhlula ukulunga, futhi obuveza indlela kubantu ukuze babe nokholo ngokwanele ukuba baphenduke.\n\n16 Futhi ngalendlela umusa ungazenelisa izimfuno zokulunga, futhi ubazungeze ngezingalo zokuphepha, kuthi lowo ongalusebenzisi ukholo ngokwanele ukuba aphenduke uba ngaphansi kwawo wonke umthetho wezimfuno zokulunga; ngakho-ke kulowo kuphela onokholo ngokwanele ukuba aphenduke kwenzeka kuye isu elikhulu futhi lokukhululwa laphakade.\n\n17 Ngakho-ke sengathi uNkulunkulu anganipha, bafowethu, ukuthi niqale ukusebenzisa ukholo lwenu ngokwanele ukuba niphenduke, ukuthi niqale ukubiza igama lakhe elingcwele, ukuze abe nomusa kini;\n\n18 Yebo, khalelani umusa kuye; ngokuba unamandla okusindisa.\n\n19 Yebo, zithobeni, futhi niqhubeke nokukhuleka kuye.\n\n20 Khalani kuye uma nisemasimini enu, yebo, phezu kwayo yonke imihlambi yenu.\n\n21 Khalani kuye ezindlini zenu, yebo, phezu kwakho konke okwemizi yenu, ekuseni, emini, kanye nantambama.\n\n22 Yebo, khalani kuye ngokumelene namandla ezitha zenu.\n\n23 Yebo, khalani kuye ngokumelene no develi, oyisitha sakho konke ukulunga.\n\n24 Khalani kuye phezu kwezitshalo zamasimu enu, ukuze niphumelele kuwo.\n\n25 Khalani phezu kwemihlambi yamasimu enu, ukuze yande.\n\n26 Kodwa lokhu akusikho konke; kufanele nikhuleke ngokushisekela okukhulu emakhosombeni enu, kanye nasezindaweni zenu ezifihlakele, kanye nasehlane lenu.\n\n27 Yebo, futhi uma ningakhali eNkosini, izinhliziyo zenu mazigcwale, niqhubeke nokukhulekela inhlalakahle yenu kuye, futhi ngokunjalo nenhlalakahle yalabo abanizungezile.\n\n28 Manje bhekani, bafowethu abathandekayo, ngithi kini, ningacabangi ukuthi yilokhu kuphela; ngokuba emva kokuthi senizenzile zonke lezi zinto, uma nixosha abantulayo, kanye nabahlubule, futhi ningabavakasheli abagulayo kanye nabahluphekile, futhi niphane ngezimpahla zenu, uma ninazo, kulabo abadingayo—ngithi kini, uma ningenzi noma yikuphi okwalezi zinto, bhekani, umkhuleko wenu uyize, futhi awunisizi ngalutho, futhi ninjengabazenzisi abaluphikayo ukholo.\n\n29 Ngakho-ke, uma ningakhumbuli ukuthi nibe ngabanesihe, nifana nento engelutho elahlwa ngabacwengi (ngokuba ingenalusizo) futhi inyathelwa ngaphansi kwezinyawo zabantu.\n\n30 Manje, bafowethu, ngifuna ukuthi, emva kokuthi senithole ofakazi abaningi kangaka, ngenxa yokuthi imibhalo engcwele iyafakaza ngalezi zinto, yizani phambili futhi nilethe izithelo ngokwanele ukuba niphenduke.\n\n31 Yebo, ngifisa sengathi beningeza phambili futhi ningabe nisazenza lukhuni izinhliziyo zenu; ngokuba bhekani, manje yisikhathi kanye nosuku lokusindiswa kwenu, ngalokho-ke, uma nizophenduka futhi ningazenzi lukhuni izinhliziyo zenu, khona manjalo isu elikhulu lokukhulula lizokwenzeka kini.\n\n32 Ngokuba bhekani, lempilo iyisikhathi sabantu ukuthi bazilungiselele ukuthi bahlangane noNkulunkulu; yebo, bhekani usuku lwalempilo luwusuku lwabantu ukuthi benze imisebenzi yabo.\n\n33 Manje, njengoba ngishilo kini phambilini, njengoba nibe nofakazi abaningi kangaka, ngakho-ke, ngiyanincenga ukuthi ningaluhlehlisi usuku loku phenduka kwenu kuze kube sekugcineni; ngokuba emva kwalo lusuku lwalempilo, esinikwe lona ukuthi silungiselele iphakade, bhekani, uma singasenzi ngcono isikhathi sethu ngesikhathi sikulempilo, emva kwalokho kufika ubusuku bobumnyama lapho kungeke kusaba khona msebenzi owenziwayo.\n\n34 Ngeke nithi, uma senilethwa kuleso simo esibi, ukuthi ngizophenduka, ngizobuyela kuNkulunkulu wami. Cha, ngeke nikusho lokhu; ngokuba lowo moya ophethe imizimba yenu ngesikhathi seniphuma kulomhlaba, lowo moya uzoba namandla okuphatha umzimba wakho kulowo mhlaba waphakade.\n\n35 Ngokuba bhekani, uma niluhlehlisile usuku lwenu lokuphenduka kuze kube sekufeni, bhekani, seningaphansi komoya kadeveli, futhi uyanibopha nibe ngabakhe; ngakho-ke, uMoya weNkosi uyobe ususukile kini, futhi awusenandawo kini, futhi udeveli usenamandla onke phezu kwenu; futhi lesi yisimo sokugcina sababi.\n\n36 Futhi lokhu ngiyakwazi, ngokuba iNkosi ishilo ukuthi ayihlali emathempelini angengcwele, kodwa ihlala ezinhliziyweni zabalungileyo; yebo, futhi iphinde yasho ukuthi abalungile bayohlala phansi embusweni wayo, bangabe besaphuma; kodwa izingubo zabo zihlanzwe zibe mhlophe ngegazi leMvana.\n\n37 Manje, bafowethu abathandekayo, ngifisa ukuthi nizikhumbule lezi zinto, futhi kumele nisebenzele insindiso yenu ngokwesaba phambi kukaNkulunkulu, futhi ningabe nisakuphika ukuza kukaKristu.\n\n38 Nokuthi ningabe nisaphikisana noMoya oyiNgcwele nanini, kodwa niwemukele, futhi namukele igama likaKristu nibizwe ngaye; nizithobe ngisho nasothulini, nimkhonze uNkulunkulu, noma yikuphi lapho eningaba khona, ngomoya kanye nangeqiniso; futhi nihlale ngokubonga nsuku zonke, ngomusa omningi kanye nezibusiso aninika zona.\n\n39 Yebo, futhi ngiyaphinda ngiyaninxusa, bafowethu, ukuthi niqaphele ukuthi nikhuleke njalonjalo, ukuze ningaholelwa kude yizilingo zikadeveli, ukuze anganihluli, ukuze ningabi ngabangaphansi kwakhe ngosuku lokugcina; ngokuba bhekani, akanivuzisi ngalutho oluhle.\n\n40 Manje bafowethu abathandekayo, ngizoninxusa ukuthi nibe nokubekezela, futhi nokuthi nibekezelele lonke uhlobo lwezinhlupheko; nokuthi ningabethuki labo abaniphonsa ngaphandle ngenxa yobumpofu benu obukhulu, hleze nani nibe ngaboni njengabo;\n\n41 Kodwa ukuthi nibe nokubekezela, futhi nizibekezelele lezo zinhlupheko, ngethemba eliqinile lokuthi ngolunye usuku niyophumula kuzo zonke izinhlupheko zenu.\n\n", "alma 35": "[center][font_size=26]Isahluko 35[/font_size][/center]\n\n[i]Ukushunyayelwa kwezwi kuqeda ubuqili bamaZoramu—Baxosha abaguqukayo, okuthi emva kwalokho bazihlanganisa nabantu baka-Amoni eJereshoni—U-Alima uyadabuka ngenxa yobubi babantu. Cishe ngonyaka wama 74 ngaphambi kokuzalwa kukaKristu.[/i]\n\n1 Manje kwenzeka ukuthi emva kokuthi u-Amuleki eseqedile ukukhuluma lamazwi, basishiya isixuku futhi babuyela ezweni lakwaJereshoni.\n\n2 Yebo, futhi nabo bonke abanye ayehamba nabo, emva kokuthi sebelishumayele izwi kumaZoramu, nabo babuyela ezweni lakwaJereshoni.\n\n3 Futhi kwenzeka ukuthi emva kokuthi iningi lamaZoramu elalaziwa selike lahlangana ndawonye mayelana namazwi ayeshunyayelwe kubo, lathukuthela ngenxa yezwi, ngokuba nempela labuqeda ubuqili babo; ngakho-ke abafunanga ukuwalalela amazwi.\n\n4 Futhi bathumela futhi baqoqela bonke abantu ndawonye kulo lonke izwe, futhi babonisana nabo mayelana nalawo mazwi ayekhulunyiwe.\n\n5 Manje ababusi babo kanye nabaphristi babo kanye nabafundisi babo ababazisanga abantu mayelana nezifiso zabo; ngakho-ke bazitholela ngasese imibono yabantu.\n\n6 Futhi kwenzeka ukuthi emva kokuthi sebeyitholile imibono yabo bonke abantu, labo ababewathanda lawomazwi ayekhulunywe ngu-Alima kanye nabafowabo baxoshwa bakhishelwa ngaphandle kwezwe; futhi babebaningi; futhi phezu kwalokho bawelela ezweni lakwaJereshoni.\n\n7 Futhi kwenzeka ukuthi u-Alima kanye nabafowabo nempela babafundisa.\n\n8 Manje abantu bamaZoramu babathukuthelela abantu bakwa-Amoni ababeseJereshoni, futhi umbusi omkhulu wamaZoramu, engumuntu omubi kakhulu, wathumela kubantu bakwa-Amoni efuna ukuthi babaxoshe babakhiphele ngaphandle kwezwe bonke labo ababebalekele ezweni labo.\n\n9 Futhi wabasabisa ngeziningi izinsongo ngokumelene nabo. Manje abantu baka-Amoni abawesabanga amazwi abo; ngakho-ke abazange babaxoshe, kodwa nempela babemukela bonke abampofu bamaZoramu abeza kubo; futhi nempela babondla, futhi nempela babembesa, futhi babanikeza imihlaba ukuthi ibe ngamafa abo; futhi babasiza ngokwezidingo zabo.\n\n10 Manje lokhu nempela kwawaphehla amaZoramu ukuthi abathukuthelele abantu baka-Amoni, futhi aqala ukuhlangana namaLamani futhi bawaphehla nawo ukuthi abathukuthelele.\n\n11 Futhi ngalendlela amaZoramu kanye namaLamani aqala ukwenza amalungiselelo empi ukuthi alwe nabantu baka-Amoni, futhi ngokunjalo namaNefi.\n\n12 Waphela ngalendlela-ke unyaka weshumi nesikhombisa wokubusa kwabehluleli phezu kwabantu baNefi.\n\n13 Futhi abantu baka-Amoni bemuka baphuma ezweni lakwaJereshoni, futhi bawelela ezweni lakwaMeleki, futhi banika amabutho amaNefi indawo esezweni lakwaJereshoni, ukuze alwe namabutho amaLamani kanye namabutho amaZoramu; futhi ngalendlela yaqala impi phakathi kwamaLamani kanye namaNefi, ngonyaka weshumi nesishiyagalombili wokubusa kwabehluleli; futhi lendaba yezimpi zabo izonikwa emva kwalokhu.\n\n14 U-Alima, kanye no-Amoni, kanye nabafowabo, futhi ngokunjalo namadodana amabili ka-Alima babuyela ezweni lakwaZarahemla, emva kokuthi besetshenziswe nguNkulunkulu ukuletha abaningi bamaZoramu ekuphendukeni; futhi ngobuningi balabo abalethwa ekuphendukeni baxoshwa baphuma ezweni labo; kodwa banamazwe angamafa abo ezweni lakwaJereshoni, futhi bathathe izikhali ukuthi bazivikele, kanye nabafazi babo, kanye nabantwana, kanye namazwe abo.\n\n15 Manje u-Alima, ekhathazekile ngenxa yobubi babantu bakhe, yebo nangezimpi, kanye nangokuchitheka kwegazi, kanye nangengxabano eyayiphakathi kwabo; futhi eselimemezele izwi, noma esethumele ukuthi kumenyezelwe izwi, phakathi kwabo bonke abantu emadolobheni onke; futhi ebona ukuthi izinhliziyo zabantu zase ziqala ukuthi zibe lukhuni, futhi nokuthi base beqala ukuthi bacasuke ngenxa yokuqina kwezwi, inhliziyo yakhe yaba buhlungu kakhulu.\n\n16 Ngakho-ke, wenza ukuthi amadodana akhe aqoqelwe ndawonye, ukuze awanike wonke ngamunye umyalelo wakhe, ngokwehlukana, mayelana nezinto eziphathelene nokulunga. Futhi sinayo indaba ngemiyalo yakhe, abanikeza yona ngokombhalo wakhe.\n\n", "alma 36": "Imiyalelo ka-Alima endodaneni yakhe uHelamani.\n\nItholakala ezahlukweni 36 kuya ku 37.\n\n[center][font_size=26]Isahluko 36[/font_size][/center]\n\n[i]U-Alima ufakaza kuHelamani ngokuguquka kwakhe emva kokubona ingelosi—Wezwa ubuhlungu bomphefumulo oyiswe ekujezisweni; Wabiza igama likaJesu, futhi emva kwalokho wabe esezalwa nguNkulunkulu—Injabulo emnandi yagcwalisa umphefumulo wakhe—Wabona izixuku-ngezixuku zezingelosi zidumisa uNkulunkulu—Abaningi abaguqukileyo bazwile futhi babona njengoba naye ezwile futhi wabona. Cishe ngonyaka wama 74 ngaphambi kokuzalwa kukaKristu.[/i]\n\n1 Ndodana yami, yipha indlebe emazwini ami; ngokuba ngiyafunga kuwe, ukuthi uma nje ungagcina imiyalelo kaNkulunkulu uyophumelela ezweni.\n\n2 Ngifuna ukuthi wenze njengoba ngenzile, ekukhumbuleni ukuthunjwa kobaba bethu; ngokuba babesebu gqilini, futhi kwakungekho namunye owayengabakhulula ngaphandle kokuthi kube ngu Nkulunkulu ka-Abrahama, kanye noNkulunkulu ka-Isaka, kanye noNkulunkulu kaJakobe; futhi ngempela wabakhulula ezinhluphekweni zabo.\n\n3 Manje, O ndodana yami Helamani, bheka, usesebusheni bakho, ngakho-ke, ngiyakunxusa ukuthi sengathi ungawezwa amazwi ami futhi ufunde kimi; ngokuba ngiyazi ukuthi labo abayobeka ithemba labo kuNkulunkulu bayosekelwa ezilingweni zabo, kanye nasezinhluphekweni zabo, kanye nasezinkathazweni zabo, futhi bayo phakanyiswa ngosuku lokugcina.\n\n4 Futhi angifuni ukuthi ucabange ukuthi ngazi ngokwami—hhayi ngokwenyama kodwa ngokukamoya, hhayi ngokomqondo wasemhlabeni kodwa kaNkulunkulu.\n\n5 Manje, bheka, ngithi kuwe, ukuba benginga zalwanga nguNkulunkulu bengingenakuzazi lezi zinto; kodwa uNkulunkulu, ngomlomo wengelosi yakhe engcwele, ungambulele, hhayi ngenxa yokulunga kwami.\n\n6 Ngokuba ngahamba ngizula-zula namadodana kaMosiya, sifuna ukuqeda ibandla likaNkulunkulu; kodwa bheka, uNkulunkulu wathumela ingelosi yakhe engcwele ukuthi isimise endleleni.\n\n7 Futhi bheka, yakhuluma kithi, kwangathi yizwi lokuduma, futhi iphansi lonke nempela lazamazama phansi kwezinyawo zethu; futhi sonke sawela phansi, ngokuba ukwesaba iNkosi kwafika kithi.\n\n8 Kodwa bheka, izwi lathi kimi: Phakama. Futhi ngaphakama ngasukuma ngema, futhi ngayibona ingelosi.\n\n9 Futhi yathi kimi: Uma wena ufuna ngokwakho ukubulawa, ungabe usafuna ukuqeda ibandla likaNkulunkulu.\n\n10 Futhi kwenzeka ukuthi ngawela phansi; futhi kwaba yisikhathi esingangezinsuku ezintathu kanye nobusuku obuthathu lapho ngangingakwazi ukuvula umlomo wami, noma ngisebenzise amalunga ami.\n\n11 Futhi ingelosi yakhuluma izinto eziningi kimi, ezazwiwa ngabafowethu, kodwa mina angizizwanga; ngokuba ngesikhathi ngizwa amazwi athi—Uma wena ufuna ngokwakho ukubulawa, ungabe usafuna ukuqeda ibandla likaNkulunkulu—ngashaywa wukwesaba okukhulu kakhulu kanye nokumangala hleze mhlawumbe ngibulawe, kangangokuthi ngawela phansi futhi angabe ngisezwa lutho.\n\n12 Kodwa ngahlushwa yiminjunju yaphakade, ngokuba umphefumulo wami wakhathazeka kakhulu futhi wahlupheka ngezono zami zonke.\n\n13 Yebo, ngazikhumbula zonke izono zami kanye nobubi bami, engahlushwa ngabo ngobuhlungu besihogo; yebo, ngabona ukuthi ngangihlubukile kuNkulunkulu, futhi nokuthi ngangingayigcinanga imiyalelo yakhe engcwele.\n\n14 Yebo, futhi ngangibulele abaningi babantwana bakhe, noma-ke ngangibaholele ekonakaleni; yebo, kafushane nje babubukhulu kakhulu ububi bami, kangangokuthi ukucabanga nje ukuza phambi bukaNkulunkulu wami kwawuhlupha umphefumulo wami ngokwesaba okungenakuchazwa.\n\n15 O, ngacabanga, ukuthi kwangathi ngingadingiswa futhi ngibe ngongasekho ngokomphefumulo kanye nangokomzimba, ukuze ngingalethwa ukuthi ngime phambi kukaNkulunkulu wami, ukuthi ngahlulelwe ngokwe zenzo zami.\n\n16 Manje, izinsuku ezintathu kanye nobusuku obuthathu ngahlushwa, ngisho nangobuhlungu bomphefumulo oyiswe ekujezisweni.\n\n17 Futhi kwenzeka ukuthi njengoba ngangihlushwa yiminjunju, ngesikhathi ngisakhathazwa wukukhumbula izono zami eziningi, bheka, ngakhumbula futhi ukuthi ngamuzwa ubaba ephrofetha kubantu mayelana nokuza kothile onguJesu Kristu, iNdodana kaNkulunkulu, ukuzohlawulela izono zomhlaba.\n\n18 Manje, ngesikhathi umqondo wami ubambelela kulomcabango, ngakhala ngaphakathi enhliziyweni yami ngathi: O Jesu, Ndodana kaNkulunkulu, yiba nomusa kimi, mina engisekubabeni kwenyongo, futhi ngizungezwe nxazonke ngamaketanga aphakade okufa.\n\n19 Manje, bheka, ngesikhathi ngikucabanga lokhu, angibange ngisabuzwa ubuhlungu enganginabo; yebo, angibange ngisakhathazwa yinkumbulo yezono zami.\n\n20 O, yayinkulu kangakanani injabulo, futhi kwakumangalisa kangakanani ukukhanya engakubona; yebo, umphefumulo wami wagcwaliswa ngenjabulo eyabankulu njengobuhlungu bami!\n\n21 Yebo, ngithi kuwe, ndodana yami, akukho okwakungaba kukhulu futhi kube buhlungu njengobuhlungu engabanabo. Yebo, futhi ngiyaphinda ngithi kuwe, ndodana yami, ngakolunye uhlangothi, akukho okungaba kukhulu futhi kube mnandi njengenjabulo engaba nayo.\n\n22 Yebo, ngacabanga ukuthi ngabona, ngisho njengoba ubaba uLehi abona, uNkulunkulu ehleli esihlalweni sakhe sobukhosi, ezungezwe yizixuku ngezixuku zezingelosi ezingabaleki, zisesimweni sokucula kanye nokudumisa uNkulunkulu wazo; yebo, futhi umphefumulo wami walangazelela ukuba lapho.\n\n23 Kodwa bheka, amalunga ami nempela aphinda athola amandla awo futhi, futhi ngama ngezinyawo zami, futhi nempela ngamemezela kubantu ukuthi ngase ngizelwe nguNkulunkulu.\n\n24 Yebo, futhi kusukela ngaleso sikhathi kuze kube manje, ngisebenze ngokungaphezi, ukuze ngilethe abantu ekuphendukeni; ukuze ngibalethe ukuthi bezwe leyo njabulo enkulu nami engayizwa; ukuze nabo ngokunjalo bazalwe nguNkulunkulu, futhi bagcwaliswe ngoMoya oNgcwele.\n\n25 Yebo, manje bheka, O ndodana yami, iNkosi inginika injabulo enkulu ngokwedlulele ngenxa yezithelo zokusebenza kwami;\n\n26 Ngokuba ngenxa yezwi enginikeze lona, bheka, abaningi bazelwe nguNkulunkulu, futhi bezwa njengoba nami ngezwa, futhi bazibonela iso ngeso njengoba nami ngibonile; ngakho-ke bayazi ngalezi zinto engikhulume ngazo, njengoba nami ngazi; futhi ulwazi enginalo ngolukaNkulunkulu.\n\n27 Futhi bengisekelwe ngisezilingweni kanye nasezinkingeni ezinhlobonhlobo, yebo, futhi nakuzo zonke izinhlobo zezinkathazo; yebo, uNkulunkulu ungikhululile etilongweni, kanye nasezibophweni, kanye nasekufeni; yebo, futhi ngibeka ithemba lami kuye, futhi usazongi khulula njalo.\n\n28 Futhi ngiyazi ukuthi uyongivusa ngosuku lokugcina, ukuthi ngihlale naye enkazimulweni; yebo, futhi ngiyomdumisa ingunaphakade, ngokuba ubakhiphile obaba bethu eGibithe, futhi uwagwinyile amaGibithe oLwandle oluBomvu; futhi wabahola ngamandla akhe wabayisa ezweni lesethembiso; yebo, futhi ubakhululile ebugqilini kanye nasekuthunjweni izikhathi ngezikhathi.\n\n29 Yebo, futhi phezu kwalokho ubakhiphile obaba bethu ezweni laseJerusalema; futhi, ngamandla akhe angapheliyo, wabakhulula baphuma ebugqilini kanye nasekuthunjweni, izikhathi ngezikhathi ngisho kwehle kuze kufike kulolu suku lwanamuhla; futhi njalo ngihlala ngikhumbula ukuthunjwa kwabo; yebo, futhi nawe ngokunjalo kumele uhlale ukukhumbula, njengoba nami ngenzile, ukuthunjwa kwabo.\n\n30 Kodwa bheka, ndodana yami, lokhu akusikho kuphela; ngokuba nawe kumele wazi njengoba nami ngazi, ukuthi kangangokuba uyoyigcina imiyalelo kaNkulunkulu uyophumelela ezweni; futhi kumele wazi futhi, ukuthi kangangokuba ungenakuyigcina imiyalelo kaNkulunkulu uyosuswa phambi kwakhe. Manje lokhu kunjengokwezwi lakhe.\n\n", "alma 37": "[center][font_size=26]Isahluko 37[/font_size][/center]\n\n[i]Izingcwephe zethusi kanye neminye imibhalo engcwele kuyagcinwa ukuze kulethe abantu ensindisweni—AmaJarede abhujiswa ngenxa yobubi bawo—Izifungo kanye nezivumelwano zawo eziyimfihlo kufanele kungavezwa ebantwini—Bonisanani neNkosi ekwenzeni kwenu konke—Njengoba iLiyahona yaqondisa amaNefi, kanjalo nezwi likaKristu liholela abantu empilweni yaphakade. Cishe ngonyaka wama 74 ngaphambi kokuzalwa kukaKristu.[/i]\n\n1 Manje, ndodana yami Helamani, ngiyakuyala ukuthi uthathe lemibhalo ebengiphathiswe yona;\n\n2 Futhi phezu kwalokho ngiyakuyala ukuthi ugcine umbhalo walabantu, njengoba nami ngenzile, kulezi zingcwephe zikaNefi, futhi uzigcine zonke lezi zinto engizigcinile zingcwele, ngisho njengoba nami ngizigcinile; ngokuba kungenhloso yokuhlakanipha ukuthi zigcinwe.\n\n3 Futhi lezi zingcwephe zethusi, eziqukethe lemiqopho, ezinemibhalo engcwele kuzo, ezinomlando wesizukulwane sokhokho bethu, kusukela ekuqaleni—\n\n4 Bheka, kwaphrofethwa ngobaba bethu, ukuthi kumele zigcinwe futhi zidluliswe zehle kusukela esizukulwaneni kuya kwesinye, futhi zigcinwe zilondolozwe ngesandla seNkosi zize zihambe ziye kuzo zonke izizwe, imindeni, izilimi, kanye nakubantu, ukuze bazi ngezimfihlakalo eziqukethwe kuzo.\n\n5 Manje bheka, uma zigciniwe kufanele zihlale zikhazimula; yebo, futhi ziyohlala zikhazimula; yebo, futhi kanjalo nazo zonke izingcwephe eziqukethe leyo mibhalo engcwele.\n\n6 Manje ungacabanga ukuthi lokhu engikwenzayo kuwubulima; kodwa bheka ngithi kuwe, ngezinto ezincane neziwubala kufezeka izinto ezinkulu; futhi amasu amancane ezikhathini eziningi ayazithobisa izihlakaniphi.\n\n7 Futhi iNkosi uNkulunkulu isebenza ngamasu ukuze ifeze izinhloso zayo ezinkulu futhi zaphakade; futhi ngamasu amancane kakhulu iNkosi ithobisa izihlakaniphi futhi isindise imiphefumulo eminingi.\n\n8 Manje, kuze kube manje bekulokhu kuwukuhlakanipha kukaNkulunkulu ukuthi lezi zinto zilondolozwe; ngokuba bheka, ziyivulile imiqondo yalabantu, yebo, futhi zakholwisa abaningi ngamaphutha ezindlela zabo, futhi balethwa olwazini lukaNkulunkulu wabo ukuze kusindiswe imiphefumulo yabo.\n\n9 Yebo, ngithi kuwe, ukuba kwakungave kungenxa yalezi zinto eziqukethwe yilemibhalo, ekulezi zingcwephe, u-Amoni kanye nabafowabo babengenakukwazi ukuthi bakholwise izinkulungwane eziningi kangaka zamaLamani ngamasiko angalungile oyise; yebo, lemibhalo kanye namazwi abo abaletha ekuphendukeni; okungukuthi, yabaletha olwazini lweNkosi uNkulunkulu wabo, kanye nasekutheni bajabule ngoJesu Kristu uMkhululi wabo.\n\n10 Futhi ngubani owaziyo mhlawumbe zingaba yindlela yokuletha eziningi izinkulungwane zabo, yebo, futhi kanjalo neziningi izinkulungwane zabafowethu abangontamolukhuni, amaNefi, okumanje aqinisa izinhliziyo zawo esonweni kanye nasebubini, ekutheni amazi uMkhululi wawo na?\n\n11 Manje lezi zimfihlakalo azikembulwa ngokugcwele kimi; ngakho-ke ngizoma lapha.\n\n12 Futhi kungaba kwenele uma ngingathi kuphela nje zilondolozelwe isizathu sokuhlakanipha, leso sizathu esaziwa nguNkulunkulu; ngokuba yena uyala ngokuhlakanipha kuyo yonke imisebenzi yakhe, futhi izindlela zakhe ziqondile, futhi indlela yakhe yinye naphakade.\n\n13 O khumbula, khumbula, ndodana yami Helamani, ukuthi iqine kanjani imiyalelo kaNkulunkulu. Futhi wathi: Uma uzoyigcina imiyalelo yami uyophumelela ezweni—kodwa uma ungayigcini imiyalelo yakhe uyosuswa phambi kwakhe.\n\n14 Manje khumbula, ndodana yami, ukuthi uNkulunkulu uziphathise wena lezi zinto, ezingcwele, azigcine zingcwele, futhi azozigcina futhi azilindolozele isizathu sakhe sokuhlakanipha, ukuze akhombise amandla akhe ezizukulwaneni ezizayo.\n\n15 Manje bheka, ngikutshela ngomoya wokuphrofetha, ukuthi uma uphambuka emithethweni kaNkulunkulu, bheka, lezi zinto ezingcwele ziyothathwa kuwe ngamandla kaNkulunkulu, futhi uyonikelwa kuSathane, ukuthi akuhlunge njengamakhoba emoyeni.\n\n16 Kodwa uma ugcina imiyalelo kaNkulunkulu, futhi wenze ngalezi zinto ezingcwele njengoba iNkosi ikuyalile, (ngokuba kufanele unxuse eNkosini ngazo zonke izinto okufanele uzenze ngazo) bheka, akukho mandla asemhlabeni noma esihogo angazithatha kuwe, ngokuba uNkulunkulu unamandla okugcwalisa onke amazwi akhe.\n\n17 Ngokuba uyozigcwalisa zonke izethembiso zakhe ayozenza kuwe, ngokuba uzigcwalisile izethembiso zakhe azenza kobaba bethu.\n\n18 Ngokuba wethembisa kubo ukuthi uyozilondoloza lezi zinto azilondolozele inhloso yakhe yokuhlakanipha, ukuze akhombise amandla akhe ezizukulwaneni ezizayo.\n\n19 Manje bheka, inhloso eyodwa useyigcwalisile, ngisho ekubuyiselweni kwezinkulungwane eziningi zamaLamani olwazini lweqiniso; futhi uwakhombisile amandla akhe kubo, futhi kanjalo usayowakhombisa amandla akhe kubo abezizukulwane ezizayo; ngakho-ke ziyolondolozwa.\n\n20 Ngakho-ke ngiyakuyala, ndodana yami Helamani, ukuthi ukhuthale ekuwagcwaliseni wonke amazwi ami, futhi nokuthi ukhuthale ekugcineni imiyalelo kaNkulunkulu njengoba ibhaliwe.\n\n21 Manje, sengizokhuluma kuwe mayelana nalezo zingcwephe ezingamashumi amabili nane, ukuthi uzigcine, ukuze izimfihlakalo kanye nemisebenzi yobumnyama, kanye nemisebenzi yabo yangasese, noma imisebenzi yangasese yalabo bantu ababhujisiwe, ivezwe kulaba bantu; yebo, konke ukubulala kwabo, kanye nobugebengu, kanye nokuphanga, kanye nabo bonke ububi kanye nezinengiso zabo, kungavezwa kulaba bantu; yebo, futhi nokuthi uzilondoloze lezi zihumushi.\n\n22 Ngokuba bheka, iNkosi yabona ukuthi abantu bayo baqala ukusebenza ebumnyameni, yebo, besebenza ukubulala ngasese kanye nezinengiso; ngakho-ke iNkosi yathi, uma bengaphendukanga bayobhujiswa baphele ebusweni bomhlaba.\n\n23 Futhi iNkosi yathi: Ngizolungiselela inceku yami uGazelema, itshe, eliyokhanya ebumnyameni libe wukukhanya, ukuze ngibonise abantu bami ukuthi wubani ongisebenzelayo, nokuthi ngibabonise imisebenzi yabafowabo, yebo, imisebenzi yabo efihlakele, imisebenzi yabo yobumnyama, kanye nobubi babo kanye nezinengiso.\n\n24 Manje, ndodana yami, lezi zihumushi zalungiselelwa ukuthi izwi likaNkulunkulu ligcwaliseke, alikhuluma, ethi:\n\n25 Ngiyokwambula ebumnyameni ngiveze ekukhanyeni yonke imisebenzi yabo efihlakele kanye nezinengiso zabo; futhi ngaphandle kokuthi baphenduke ngiyobabhubhisa baphele nya ebusweni bomhlaba; futhi ngiyoziveza ekukhanyeni zonke izimfihlakalo kanye nezinengiso zabo, kuzo zonke izizwe eziyoba ngabanini balelizwe emva kwalokhu.\n\n26 Manje, ndodana yami, siyabona ukuthi abazange baphenduke; ngakho-ke babhujisiwe, futhi kuze kube manje izwi likaNkulunkulu ligcwalisekile; yebo, izinengiso zabo ezifihlakele zikhishiwe ebumnyameni futhi zembulelwa thina.\n\n27 Manje, ndodana yami, ngiyakuyala ukuthi uzigodle zonke izifungo zabo, kanye nezivumelwano zabo, kanye nezivumelwano zabo ngokuphathelene nezinengiso zabo ezifihlakele; yebo, kanye nazo zonke izimpawu zabo kanye nezimangaliso zabo uyobafihlela labantu, ukuze bangazazi, funa mhlawumbe bawele ebumnyameni nabo futhi bese beyabhujiswa.\n\n28 Ngokuba bheka, kukhona isiqalekiso phezu kwalo lonke lelizwe, sokuthi ukubhujiswa kuyoza phezu kwabo bonke labo basebenzi bobumnyama, ngokwamandla kaNkulunkulu, uma sebevuthwe ngokupheleleyo; ngakho-ke ngifisa ukuthi labantu bangabhujiswa.\n\n29 Ngakho-ke uyowafihla lamasu ayimfihlo ezifungo zabo kanye nezivumelwano zabo kulaba bantu, kuphela wububi babo kanye nokubulala kwabo kanye nezinengiso zabo oyobambulela zona; futhi uyobafundisa ukuthi babenyanye ububi obunjalo kanye nezinengiso kanye nokubulala; futhi phezu kwalokho uyobafundisa ukuthi labantu babhujiswa ngenxa yobubi babo kanye nezinengiso kanye nokubulala kwabo.\n\n30 Ngokuba bheka, bababulala bonke abaphrofethi beNkosi abeza phakathi kwabo ukuzoshumayela kubo mayelana nobubi babo; futhi igazi lalabo ababa bulalayo nempela lakhala eNkosini uNkulunkulu wabo ukuphindiselelwa kulabo ababengababulali babo; futhi ngalendlela izehlulelo zikaNkulunkulu nempela zeza phezu kwalabasebenzi bobumnyama kanye namaqembu ayimfihlo.\n\n31 Yebo, futhi liqalekisiwe izwe ingunaphakade naphakade kulabo basebenzi bobumnyama kanye namaqembu ayimfihlo, ngisho kuze kube bayabhujiswa, ngaphandle kokuthi baphenduke ngaphambi kokuthi bavuthwe ngokuphelele.\n\n32 Manje, ndodana yami, khumbula amazwi engiwakhulume kuwe; ungabaniki lawo masu ayimfihlo labantu, kodwa ubafundise ukuthi basizonde njalo isono kanye nobubi.\n\n33 Shumayela kubo ukuphenduka, kanye nokholo eNkosini uJesu Kristu; bafundise ukuthi bazithobe futhi babe mnene futhi bathobe ngenhliziyo; bafundise ukuthi bamelane nazo zonke izilingo zikadeveli, ngokukholwa kwabo eNkosini uJesu Kristu.\n\n34 Bafundise ukuthi bangalokothi bakhathale ukwenza imisebenzi emihle, kodwa ukuthi babe mnene futhi bathobe ngenhliziyo; ngokuba ngabanjalo abayothola ukuphumula emiphefumulweni yabo.\n\n35 O, khumbula, ndodana yami, futhi ufunde ukuhlakanipha ebusheni bakho; yebo, funda ebusheni bakho ukugcina imiyalelo kaNkulunkulu.\n\n36 Yebo, futhi khala kuNkulunkulu ukuze uthole konke ukuphila kwakho; yebo, konke ukwenza kwakho makube seNkosini, futhi noma ngabe uyakuphi makube seNkosini; yebo, yonke imicabango yakho yiqondise eNkosini; yebo, uthando lwenhliziyo yakho malube seNkosini ingunaphakade.\n\n37 Bonisana neNkosi kukho konke ukwenza kwakho, futhi iyokuqondisa ukuze uzuze; yebo, uma ulala phansi ebusuku lala phansi eNkosini, ukuze ikubheke ekulaleni kwakho; futhi uma uvuka ekuseni inhliziyo yakho mayigcwale ukubonga kuNkulunkulu; futhi uma uzenza lezi zinto, uyophakanyiswa ngosuku lokugcina.\n\n38 Manje, ndodana yami, nginokuthize engifuna ukuthi ngikusho mayelana naleyonto obaba bethu abayibiza ngebhola, noma umqondisi—noma obaba bethu ababekubiza ngokuthi yiLiyahona, ngokuhunyushwa okuthiwa, yinkombandlela; futhi iNkosi yayilungisa.\n\n39 Futhi bheka, akekho namunye umuntu ongenza lokhu ngendlela yobuciko obungaka. Futhi bheka, yayilungiselelwe ukuthi ikhombise obaba bethu indlela okwakufanele bahambe ngayo ehlane.\n\n40 Futhi nempela yabasebenzela njengoku kholwa kwabo kuNkulunkulu; ngakho-ke, uma babenokholo lokukholwa ukuthi uNkulunkulu wayengakwazi ukwenza lezo zinti zikhombe indlela okwakumele bahambe ngayo, bheka, kwakwenzeka; ngakho-ke babenalesi simangaliso, futhi kanjalo neziningi ezinye izimangaliso ezenzeka ngamandla kaNkulunkulu, usuku nosuku.\n\n41 Nokho, ngenxa yokuthi lezo zimangaliso zazenzeka ngezinto ezincane nempela zabakhombisa imisebenzi emihle kakhulu. Babevilapha, futhi bekhohlwa ukusebenzisa ukholo lwabo kanye nenkuthalo kwase kuthi leyo misebenzi emihle kakhulu yanqamuka, futhi ababange besaqhubeka ohambweni lwabo.\n\n42 Ngakho-ke, bahlala ehlane, noma abazange besahamba indlela eqondile, futhi bahlushwa yindlala kanye nokoma, ngenxa yeziphambeko zabo.\n\n43 Manje, ndodana yami, ngifuna ukuthi uqonde ukuthi lezi zinto akukhona ukuthi azinakho ukufana; ngokuba njengoba obaba bethu bavilapha ukuthi bayinake lenkombandlela (manje lezi zinto kwakungezesikhashana) abaphumelelanga; kunjalo-ke ngisho nangezinto ezingezikamoya.\n\n44 Ngokuba bheka, kulula ukuthi ulinake izwi likaKristu, eliyokukhombisa indlela eqondile eya entokozweni yaphakade, njengoba kwakunjalo kobaba bethu ukuthi bayinake lenkombandlela, eyayibakhombisa indlela eqondile eya ezweni lesethembiso.\n\n45 Manje ngithi, ngabe akukho yini ukufana kulento na? Ngokuba njengoba nakanjani lomqondisi nempela aletha obaba bethu, ngokulandela indlela yakhe, ezweni lesethembiso, kanjalo namazwi kaKristu, uma silandela indlela yawo, asithwala asiyise ngale kwalesigodi sosizi siye ezweni elingcono kakhulu lesethembiso.\n\n46 O ndodana yami, ungasivumeli ukuthi sivilaphe ngenxa yobulula bendlela; ngokuba kwakunjalo nakobaba bethu; ngokuba yayilungiselwe bona kanjalo, ukuthi uma babengabheka babengaphila; kusenjalo ngisho nakithi. Indlela ilungisiwe, futhi uma singabheka singaphila ingunaphakade.\n\n47 Manje, ndodana yami, bona ukuthi uyazinakekela lezi zinto ezingcwele, yebo, bona ukuthi ubheka kuNkulunkulu futhi uphile. Hamba uye kulaba bantu futhi umemezele izwi, futhi ube qotho. Ndodana yami, hamba kahle.\n\n", "alma 38": "Imiyalelo ka-Alima endodaneni yakhe uShibiloni.\n\nItholakala esahlukweni 38.\n\n[center][font_size=26]Isahluko 38[/font_size][/center]\n\n[i]UShibiloni wahlushwa ngenxa yokulunga—Ukusindiswa kukuKristu, ongukuphila kanye nokukhanya komhlaba—Fakani amatomu kuyo yonke imizwa yenu. Cishe ngonyaka wama 73 ngaphambi kokuzalwa kukaKristu.[/i]\n\n1 Ndodana yami, phana indlebe emazwini ami, ngokuba ngithi kuwe, ngisho njengoba ngasho nakuHelamani, ukuthi kangangokuba uyoyigcina imiyalelo kaNkulunkulu uyophumelela ezweni; futhi kangangokuba ungeyikuyigcina imiyalelo kaNkulunkulu uyohlukaniswa naye.\n\n2 Manje, ndodana yami, ngiyethemba ukuthi ngizoba nentokozo enkulu ngawe, ngenxa yokuqina kwakho kanye nokwethembeka kwakho kuNkulunkulu; njengoba uqale usesebusheni bakho ukuthi ubheke eNkosini uNkulunkulu wakho, ngisho nakanjalo ngiyethemba ukuthi uzoqhubeka nokugcina imithetho yayo; ngokuba ubusisiwe lowo obekezela kuze kube sekugcineni.\n\n3 Ngithi kuwe, ndodana yami, sengibe nokuthokoza okukhulu ngawe vele, ngenxa yokwethembeka kwakho kanye nokukhuthala kwakho, kanye nokubekezela kwakho kanye nokuba nenhliziyo ende kwakho phakathi kwabantu bamaZoramu.\n\n4 Ngokuba ngiyazi ukuthi wawuboshiwe; yebo, futhi phezu kwalokho ngiyazi ukuthi wakhandwa ngamatshe ngenxa yezwi; futhi wazithwala zonke lezi zinto ngokubekezela ngenxa yokuthi iNkosi yayinawe; manje usuyazi ukuthi iNkosi yakukhulula.\n\n5 Manje ndodana yami, Shibiloni, ngifuna ukuthi ukhumbule, ukuthi uma nje uyobeka ithemba lakho kuNkulunkulu ngisho nakanjalo uyokhululwa uphume ezilingweni zakho, kanye nasezinkathazweni zakho, kanye nasezinhluphekweni zakho, futhi uyophakanyiswa ngosuku lokugcina.\n\n6 Manje, ndodana yami, angifuni ukuthi ucabange ukuthi lezi zinto ngizazi ngokwami nje, kodwa nguMoya kaNkulunkulu okimi owembula lezi zinto kimi; ngokuba ukuba bengingazalwanga nguNkulunkulu bengingenakuzazi lezi zinto.\n\n7 Kodwa bheka, iNkosi ngomusa wayo omkhulu yathumela ingelosi yayo ukuthi imemezele kimi ukuthi kufanele ngiwuyeke umsebenzi wokona phakathi kwabantu bayo; yebo, futhi ngibonene nengelosi ubuso nobuso, futhi yakhuluma nami, futhi izwi layo lalinjengokuduma, futhi lazamazamisa iphansi lonke.\n\n8 Futhi kwenzeka ukuthi izinsuku ezintathu kanye nobusuku obuthathu ngaba nobuhlungu obukhulu kakhulu kanye nosizi olukhulu lomphefumulo; futhi angizange nanini, kwaze kwaba ngikhalela umusa eNkosini uJesu Kristu, ukuthi ngathola ukuthethelelwa kwezono zami. Kodwa bheka, ngakhala kuye futhi nempela ngakuthola ukuthula emphefumulweni wami.\n\n9 Manje, ndodana yami, ngikutshela lokhu ukuze ufunde ukuhlakanipha, ukuze ufunde kimi ukuthi ayikho enye indlela noma isu umuntu angasindiswa ngalo, kuphela kuye kanye nangaye uKristu. Bheka, ungukuphila kanye nokukhanya komhlaba. Bheka, uyizwi leqiniso kanye nokulunga.\n\n10 Manje, njengoba usuqalile ukulifundisa izwi kanjalo nami ngifuna ukuthi uqhubeke nokulifundisa; futhi ngifuna ukuthi ukhuthale futhi uzithibe kuzo zonke izinto.\n\n11 Qaphela ukuthi ungaziqhenyi; yebo, qaphela ukuthi ungaziqhayisi ngokuhlakanipha kwakho, noma ngamandla akho amakhulu.\n\n12 Sebenzisa ubuqhawe, kodwa ungaphoqi; futhi ngokunjalo qaphela ukuthi ufaka amatomu kuyo yonke imizwa yakho, ukuze ugcwaliswe ngothando; qaphela ukuthi uyehlukana nobuvila.\n\n13 Ungathandazi njengoba amaZoramu enza, ngokuba ubonile ukuthi athandazela ukuthi kuzwe abantu, futhi nokuthi adunyiswe ngokuhlakanipha kwawo.\n\n14 Ungasho ukuthi: O Nkulunkulu, ngiyakubonga ukuthi thina singcono kunabafowethu; kodwa esikhundleni salokho yithi: O Nkosi, thethelela ukungafaneleki kwami, futhi ukhumbule abafowethu ngesihawu—yebo, vuma ukungafaneleki kwakho phambi kukaNkulunkulu ngezikhathi zonke.\n\n15 Futhi sengathi iNkosi ingawubusisa umphefumulo wakho, futhi ikwamukele ngosuku lokugcina embusweni wayo, ukuthi uhlale phansi ngokuthula. Manje hamba, ndodana yami, futhi ufundise izwi kulaba bantu. Ube qotho. Ndodana yami, hamba kahle.\n\n", "alma 39": "Imiyalelo ka-Alima endodaneni yakhe uKoriyantoni.\n\nItholakala ezahlukweni 39 kuya ku 42.\n\n[center][font_size=26]Isahluko 39[/font_size][/center]\n\n[i]Isono sokulalana siyisinengiso—Izono zikaKoriyantoni zenza amaZoramu ukuthi angalamukeli izwi—Ukukhululwa kukaKristu kuyakwazi ukusindisa ababekholwa kungakenziwa. Cishe ngonyaka wama 74 ngaphambi kokuzalwa kukaKristu.[/i]\n\n1 Manje, ndodana yami, ngisenokuthile okunye engizokusho kuwe kunalokho engikusho kumfowenu; ngokuba bheka, awukubonanga yini ukuqina komfowenu, ukwethembeka kwakhe, kanye nokukhuthala kwakhe ekugcineni imiyalelo kaNkulunkulu na? Bheka, akazange yini abe yisibonelo esihle kuwe na?\n\n2 Ngokuba wena awuzange uwanake kangako amazwi ami njengoba umfowenu enza, phakathi kwabantu bamaZoramu. Manje yilokhu enginakho ngokumelene nawe; wena ubuhamba uziqhayisa ngamandla akho kanye nangokuhlakanipha kwakho.\n\n3 Futhi lokhu akusikho kuphela, ndodana yami. Wena wenze lokho okubuhlungu kakhulu kimi; ngokuba ubulahlile ubufundisi, futhi wahamba waya ezweni lakwaSironi phakathi kwemingcele yamaLamani, ulandela isifebe u-Isabeli.\n\n4 Yebo, nempela wazintshontsha izinhliziyo zabaningi; kodwa lokhu kwakungasho ukuthi wawungenacala, ndodana yami. Wena kwakufanele uzinikele ebufundisini owawuphathiswe bona.\n\n5 Awazi yini, ndodana yami, ukuthi lezi zinto ziyisinengiso emehlweni eNkosi; yebo, zinengeke kakhulu ngaphezu kwazo zonke izono ngaphandle kokuchitha igazi elingenacala noma ukuphika uMoya oyiNgcwele na?\n\n6 Ngokuba bheka, uma umphika uMoya oyiNgcwele uma wake kanye waba nendawo kuwe, futhi wazi ukuthi uyamphika, bheka, lokhu kuyisono esingaxoleleki; yebo, futhi lowo obulalayo ngokuphambene nokukhanya kanye nolwazi lukaNkulunkulu, akulula kuye ukuthi athole ukuthethelelwa; yebo, ngithi kuwe, ndodana yami, akulula kuye ukuthi athole ukuthethelelwa.\n\n7 Manje, ndodana yami, ngifisa kuNkulunkulu ukuthi sengathi ngabe awubanga nacala lesono esikhulu kangaka. Bengingenakuhlala phezu kwamacala akho, ukuthi ngikhathaze umphefumulo wakho, ukuba bengingahlosile ukuthi uzuze.\n\n8 Kodwa bheka, awunakukwazi ukufihla amacala akho kuNkulunkulu; futhi ngaphandle kokuthi uphenduke ayoma njengobufakazi ngokumelene nawe ngosuku lokugcina.\n\n9 Manje ndodana yami, ngifisa ukuthi uphenduke futhi uzishiye izono zakho, futhi ungabe usazilandela nanini izinkanuko zamehlo akho, kodwa zincishe zonke lezi zinto; ngokuba ngaphandle kokuthi wenze lokhu awunakukwazi nanini ukuthi udle ifa lombuso kaNkulunkulu. O, khumbula, futhi ukubeke phezu kwamahlombe akho, futhi uzincishe lezi zinto.\n\n10 Futhi ngiyakuyala ukuthi ukubeke phezu kwamahlombe akho ukuthi ubonisane nabafowenu abadala ezintweni ozenzayo; ngokuba bheka, wena usesebusheni bakho, futhi usadinga ukondliwa ngabafowenu. Zinake izeluleko zabo.\n\n11 Ungazivumeli ukuthi ukhohliswe yinoma yini engenamsebenzi noma yinto ewubuphukuphuku; ungamvumeli udeveli ukuthi aphinde akhohlise inhliziyo yakho ukuba ulandele lezo zifebe ezingcolile. Bheka, O ndodana yami, bukhulu kangakanani ububi obulethe phezu kwamaZoramu; ngokuba ngesikhathi ebona ukuziphatha kwakho awazange esawakholwa amazwi ami.\n\n12 Manje uMoya weNkosi uthi kimi: Yala abantwana bakho ukuthi benze okuhle, funa bakhohlise izinhliziyo zabaningi abantu ukuba bonakale; ngakho-ke ngiyakuyala, ndodana yami, ngokwesaba uNkulunkulu, ukuthi buyeke lobubi bakho.\n\n13 Nokuthi guqukela eNkosini ngayo yonke ingqondo yakho, amandla, kanye nokuqina; ukuze ungabe usazikhohlisa izinhliziyo zabo nanini ukuthi benze ububi; kodwa esikhundleni salokho buyela kuwo, uwavume amaphutha akho kanye nalokho okubi okwenzile.\n\n14 Ungayifuni ingcebo noma izinto eziyize zalomhlaba; ngokuba bheka, awunakukwazi ukuzithwala uhambe nazo.\n\n15 Manje, ndodana yami, ngizosho okuthile kuwe mayelana nokuza kukaKristu. Bheka, ngithi kuwe, nguye ngempela oyoza ukuzosusa izono zomhlaba; yebo, uzomemezela izindaba zokuthokoza okukhulu zokusindiswa kwabantu bakhe.\n\n16 Manje, ndodana yami, yibo lobu bufundisi owawubizelwe kubo, ukuthi umemezele lezindaba zokuthokoza okukhulu kulaba bantu, ukuthi ulungise izingqondo zabo; noma ngokuyikho ukuze ukusindiswa kuze kubo, ukuze balungise imiqondo yabantwana babo ukuthi balizwe izwi ngesikhathi sokuza kwakhe.\n\n17 Manje sengizoyiphumuza ingqondo yakho kancane ngalesi sihloko. Bheka, uyamangala ukuthi kungani lezi zinto kumele zaziwe ngaphambili kusekude kangaka. Bheka, ngithi kuwe, ngabe umphefumulo ngalesi sikhathi awulona yini igugu kuNkulunkulu njengoba kuyoba njalo ngesikhathi sokuza kwakhe na?\n\n18 Akudingekile yini ukuthi isu lokukhululwa laziswe labantu kanjalo nakubantwana babo na?\n\n19 Akulula yini ngalesi sikhathi ukuthi iNkosi ithumele izingelosi zayo ukuthi zimemezele lezizi ndaba zokuthokoza okukhulu kithi kanjalo nakubantwana bethu, noma kanjalo nasemuva kwesikhathi sokuza kwakhe na?\n\n", "alma 40": "[center][font_size=26]Isahluko 40[/font_size][/center]\n\n[i]UKristu ufeza uvuko lwabantu bonke—Abafileyo abalungileyo baya eparadesi kuthi ababi baye ebumnyameni obungaphandle ukuze bayolindela usuku lokuvuka—Zonke izinto zizobuyiselwa ohlakeni lwazo olufanele kanye noluphelele ngoVuko. Cishe ngonyaka wama 74 ngaphambi kokuzalwa kukaKristu.[/i]\n\n1 Manje ndodana yami, nakhu okunye okumbalwa engizokusho kuwe; ngokuba ngiyabona ukuthi umqondo wakho ukhathazekile mayelana nokuvuka kwabafileyo.\n\n2 Bheka, ngithi kuwe, akukho ukuvuka—noma, ngingathi, ngamanye amazwi, lomzimba ofayo awukugqoki ukungafi, lokhu kubola akukugqoki ukungaboli—kuze kube semuva kokuza kukaKristu.\n\n3 Bheka, ufeza ukuvuka kwabafileyo. Kodwa bheka, ndodana yami, uvuko alukakafiki. Manje, ngikwembulela imfihlakalo; nokho, ziningi izimfihlakalo ezigciniwe, okungekho namunye ozaziyo ngaphandle kukaNkulunkulu uqobo. Kodwa ngizokukhombisa into eyodwa nje engiyibuze ngenkuthalo kuNkulunkulu ukuthi ngiyazi—emayelana novuko.\n\n4 Bheka, kukhona isikhathi esibekiwe lapho bonke beyovuka kwabafileyo. Manje ukuthi lesi sikhathi sifika nini akekho owaziyo; kodwa uNkulunkulu uyasazi isikhathi esibekiwe.\n\n5 Manje, noma kuyoba khona isikhathi esisodwa, noma isikhathi sesibili, noma isikhathi sesithathu, lapho abantu beyovuka kwabafileyo, akusho lutho; ngokuba uNkulunkulu uyazazi zonke lezi zinto; futhi kuyangenelisa ukuthi ngazi ukuthi yilokhu okuzokwenzeka—ukuthi kukhona isikhathi esibekiwe sokuthi bonke bayovuka kwabafileyo.\n\n6 Manje kufanele ukuthi kube khona isikhathi phakathi kwesikhathi sokufa kanye nesikhathi sokuvuka.\n\n7 Manje ngizobuza ukuthi kwenzekani ngemiphefumulo yabantu kusukela kulesi sikhathi sokufa kuze kube yisikhathi esibekiwe sokuvuka na?\n\n8 Manje noma ngabe kunesikhathi esingaphezulu kwesisodwa esibekelwe abantu ukuthi bavuke lokho akusho lutho; ngokuba bonke abafi ngesikhathi esisodwa, futhi lokhu akusho lutho; konke kunjengosuku olulodwa kuNkulunkulu, futhi isikhathi sibalwa ngabantu kuphela.\n\n9 Ngalokho-ke, kukhona isikhathi esibekelwe abantu ukuthi bayovuka kwabafileyo; futhi kunesikhathi phakathi kwesikhathi sokufa kanye nesokuvuka. Manje, mayelana nalesi sikhathi, ukuthi kwenzekani ngemiphefumulo yabantu yinto engiyibuzile ngenkuthalo eNkosini ukuthi ngiyazi; futhi lena yinto engiyaziyo.\n\n10 Futhi uma isikhathi sesifika lapho bonke beyovuka, ngaleso sikhathi bonke bayokwazi ukuthi uNkulunkulu uyazazi zonke izikhathi azibekele umuntu.\n\n11 Manje, mayelana nesimo somphefumulo phakathi kokufa kanye nokuvuka—Bheka, kwambuliwe kimi ngengelosi, ukuthi imiphefumulo yabo bonke abantu, masinyane ngesikhathi nje uma isuka kulomzimba ofayo, yebo, imiphefumulo yabo bonke abantu, noma ngabe ibimihle noma ibimibi, iyathathwa iyiswe ekhaya kulowo Nkulunkulu owayinika impilo.\n\n12 Futhi ngaleso sikhathi kuyokwenzeka, ukuthi imiphefumulo yalabo abalungile yemukelwa esimweni senjabulo, esibizwa ngokuthi yiparadesi, isimo sokuphumula, isimo sokuthula, lapho iyophumula kuzo zonke izinkathazo zayo kanye nakho konke ukuhlupheka, kanye nosizi.\n\n13 Futhi ngaleso sikhathi kuyokwenzeka, ukuthi imiphefumulo yababi, yebo, labo abanobubi—ngokuba bheka, ayinangxenye nasabelo soMoya weNkosi; ngokuba bheka, bona bakhetha imisebenzi yobubi kunemisebenzi emihle; ngakho-ke umoya kadeveli nempela wangena kubo, futhi wathatha ubunini bendlu yabo—futhi lena iyolahlwa ebumnyameni obungaphandle; lapho kuyoba khona ukukhala, kanye nokuhhewula, kanye nokugedla kwamazinyo, futhi lokhu ngenxa yobubi babo obukhulu, beholelwe ekuthunjweni ngentando kadeveli.\n\n14 Manje lesi yisimo semiphefumulo yababi, yebo, esebumnyameni, kanye nesesimweni esibi kakhulu, sokulindela ngokwesaba ukushiswa yintukuthelo yolaka lukaNkulunkulu; ngakho-ke bahlala bekulesi simo, kanjalo nabalungile eparadesi, kuze kube yisikhathi sokuvuka kwabo.\n\n15 Manje, kukhona abanye abasazi ngokuthi lesi simo senjabulo kanye nalesi simo sokuhlupheka komphefumulo, esingaphambi kokuvuka, singukuvuka kokuqala. Yebo, ngiyavuma ukuthi singabizwa ngovuko, ukuvuswa komoya noma komphefumulo kanye nokuyiswa kwawo ekujabuleni noma osizini, njengokwamazwi akhulunyiwe.\n\n16 Futhi bheka, kukhulunyiwe futhi, kwathiwa kukhona uvuko lokuqala, uvuko lwabo bonke labo ababe khona, noma abakhona, noma abayoba khona, kwehle kuze kufike ekuvukeni kukaKristu kwabafileyo.\n\n17 Manje, asikholelwa wukuthi loluvuko lokuqala, okukhulunywa ngalo ngalendlela, kungaba wukuvuka kwemiphefumulo kanye nokuyiswa kwayo ekujabuleni noma osizini. Ungakholelwa ukuthi lokhu kusho lokho.\n\n18 Bheka, ngithi kuwe, Cha; kodwa kuchaza ukuhlangana komphefumulo kanye nemizimba, yalabo kusukela ezinsukwini zika-Adamu kwehla kuya ekuvukeni kukaKristu.\n\n19 Manje, noma ngabe imiphefumulo kanye nemizimba yalabo osekukhulunywe ngabo yonke iyohlanganiswa kanyekanye, ababi ngokunjalo nabalungile, angisho; makukwanelise, ukuthi ngithi yonke iyovuka, noma-ke ngamanye amazwi, ukuvuka kwabo kuyofezeka ngaphambi kokuvuka kwalabo abafa emva kokuvuka kukaKristu.\n\n20 Manje, ndodana yami, angisho ukuthi ukuvuka kwabo kuyofika ngokuvuka kukaKristu; kodwa bheka, ngikusho nje njengombono wami, ukuthi imiphefumulo kanye nemizimba iyohlangana futhi, yabalungile, ekuvukeni kukaKristu, kanye nasekwenyukeleni kwakhe ezulwini.\n\n21 Kodwa noma ngabe kuyoba sekuvukeni kwakhe noma ngemuva, anginakusho; kodwa yilokhu engingakusho, ukuthi kukhona isikhathi phakathi kokufa kanye nokuvuka komzimba, kanye nesimo somphefumulo esisentokozweni noma esisosizini kuze kube yisikhathi leso esibekwe nguNkulunkulu ukuthi abafileyo bavuke, futhi baphinde bahlangane, umphefumulo kanye nomzimba, futhi balethwe ukuthi bazoma phambi kukaNkulunkulu, futhi bahlulelwe njengokwemisebenzi yabo.\n\n22 Yebo, lokhu kuletha ukubuyiselwa kwalezo zinto okwakhulunywa ngazo ngemilomo yabaphrofethi.\n\n23 Umphefumulo uyobuyiselwa emzimbeni, kanye nomzimba emphefumulweni; yebo, futhi wonke amalungu kanye namalunga kuyobuyiselwa emzimbeni wako; yebo, ngisho nonwele lwekhanda aliyukulahleka; kodwa zonke izinto ziyobuyiselwa ohlakeni lwazo oluyilo kanye noluphelele.\n\n24 Manje, ndodana yami, lokhu ngukubuyiselwa okukhulunywe ngakho ngemilomo yabaphrofethi—\n\n25 Futhi ngaleso sikhathi abalungile bayokhazimula embusweni kaNkulunkulu.\n\n26 Kodwa bheka, ukufa okubi kakhulu kuyeza kwababi; ngokuba bona bayafa ngokwezinto eziphathelene nezinto zokulunga; ngokuba bona bangcolile, futhi ayikho into engcolile engakwazi ukudla ifa lombuso kaNkulunkulu; kodwa bayokhishelwa ngaphandle, futhi bahanjiswe bayodla izithelo zokusebenza kwabo noma zemisebenzi yabo, eyinkohlakalo; futhi baphuze amavovo enkomishi ebabayo.\n\n", "alma 41": "[center][font_size=26]Isahluko 41[/font_size][/center]\n\n[i]EkuVukeni abantu bavuka besesimweni senjabulo engapheliyo noma usizi olungapheliyo—Ububi abukaze nanini bube yintokozo—Abantu abanaka inyama abanaye uNkulunkulu emhlabeni—Wonke umuntu ekuBuyiselweni uyophinda athole isimilo kanye nobunjalo bakhe akuzuza esese mhlabeni. Cishe ngonyaka wama 74 ngaphambi kokuzalwa kukaKristu.[/i]\n\n1 Manje, ndodana yami, nginokuthile engizokusho mayelana nokubuyiselwa okukhulunywe ngakho; ngokuba bheka, abanye bayihlanekezele imibhalo engcwele, futhi baphambukile ngenxa yalento. Futhi ngiyabona ukuthi nomqondo wakho ubukade ulokhu ukhathazekile futhi mayelana nalento. Kodwa bheka, ngizokuchaza lokhu kuwe.\n\n2 Ngithi kuwe, ndodana yami, isu lokubuyiselwa lihambisana nokulunga kukaNkulunkulu; ngokuba kuyisidingo ukuthi zonke izinto zibuyiselwe esimweni sazo sangempela. Bheka, kuyisidingo futhi kulungile, ngokwamandla kanye nokuvuka kukaKristu, ukuthi umphefumulo womuntu ubuyiselwe emzimbeni wawo, kanye nokuthi yonke ingxenye yomzimba ibuyiselwe kuwo.\n\n3 Futhi kuhambisana nokulunga kukaNkulunkulu ukuthi abantu behlulelwe ngokwe misebenzi yabo; futhi uma imisebenzi yabo yayikade imihle kulempilo, kanye nezifiso zezinhliziyo zabo zazizinhle, kumele ngokunjalo, ngosuku lokugcina, babuyiselwe kulokho okuhle.\n\n4 Futhi uma imisebenzi yabo ingeyobubi iyobuyiselwa kubo iwububi. Ngakho-ke, zonke izinto ziyobuyiselwa esimweni sazo sangempela, yonke into ohlakeni lwayo lwemvelo—okufayo kuvuselwe kulokho okungafi, ukonakala ekungonakalini—bavuselwe entokozweni engapheliyo ukuze badle ifa lombuso kaNkulunkulu, noma osizini olungapheliyo ukuze badle ifa lombuso kadeveli, omunye ngakwesinye isandla, nomunye ngakwesinye—\n\n5 Omunye avuselwe entokozweni njengokwezifiso zakhe zokuthokoza, noma kokuhle njengokwezifiso zakhe zobuhle; kanti omunye ebubini njengokwezifiso zakhe zobubi; ngokuba njengokuba enesifiso sokwenza okubi ubude bonke bosuku ngisho kanjalo uyowuthola umvuzo wakhe wobubi ngesikhathi kufika ubusuku.\n\n6 Futhi kuyoba kanjalo nangakwesinye isandla. Uma ephendukile ezonweni zakhe, futhi wafisa ukulunga kwaze kwaba sekupheleni kwezinsuku zakhe, ngisho kanjalo uyozuza ukulunga.\n\n7 Yibo labo abakhululwa yiNkosi; yebo, yibo labo abakhishelwa ngaphandle, abakhululwa kulobo busuku obumnyama obungapheliyo; futhi ngaleyondlela bayama noma bawe; ngokuba bheka, bangabehluleli babo uqobo, noma ukwenza okuhle noma ukwenza okubi.\n\n8 Manje, izimemezelo zikaNkulunkulu aziguquki; ngakho-ke, indlela ilungisiwe ukuze lowo othandayo angahamba ngayo futhi asindiswe.\n\n9 Manje bheka, ndodana yami, ungabe usangena nakanye engozini yokucanula uNkulunkulu wakho mayelana nalawo maphuzu emfundiso, owephulile ngesikhathi wenza isono.\n\n10 Ungacabangi, ukuthi ngenxa yokuthi sekukhulunyiwe mayelana nokubuyiselwa, ukuthi uyobuyiselwa ususwe esonweni uyiswe ekujabuleni. Bheka, ngithi kuwe, ububi abukaze nanini bube yinjabulo.\n\n11 Manje, ndodana yami, bonke abantu abasesimweni semvelo, noma ngizothi, abasesimweni sokunaka inyama, basekubabeni kwenyongo kanye nasezibophweni zobubi; abanaye uNkulunkulu emhlabeni, futhi bahamba ngokuphikisana nemvelo kaNkulunkulu; ngakho-ke, basesimweni esiphikisanayo nemvelo yokujabula.\n\n12 Manje bheka, ngabe incazelo yegama elithi ukubuyisela wukuthatha into esesimweni semvelo bese uyibeka esimweni okungesona esemvelo, noma wukuyibeka esimweni esiphikisana nesemvelo yayo na?\n\n13 O, ndodana yami, akukona lokho; kodwa incazelo yegama elithi ukubuyisela wukubuyisela futhi okubi ngokubi, noma okwenyama ngokwenyama, noma ubudeveli ngobudeveli—okuhle ngalokho okuhle; okulungile ngalokho okulungile; okunesihawu ngalokho okunesihawu.\n\n14 Ngakho-ke, ndodana yami, bona ukuthi unesihawu kubafowenu; yenza ngokulunga, hlulela ngokulunga, futhi wenze okuhle njalo-njalo; futhi uma uzenza zonke lezi zinto uyowuthola umvuzo wakho; yebo, isihawu siyobuyiselwa kuwe futhi; ukulunga kuyobuyiselwa kuwe futhi; ukwahlulelwa okulungile kuyobuyiselwa kuwe futhi; futhi uyothola umvuzo wobuhle futhi.\n\n15 Ngokuba lokho okuthumelayo kuyobuyela kuwe futhi, futhi kubuyiselwe; ngakho-ke, igama lokubuyisela ngokugcwele liyasilahla ngecala isoni, futhi alisithetheleli nakancane.\n\n", "alma 42": "[center][font_size=26]Isahluko 42[/font_size][/center]\n\n[i]Impilo yasemhlabeni iyisikhathi sokuvivinywa esivumela umuntu ukuthi aphenduke futhi asebenzele uNkulunkulu—UkuWa kwaletha ukufa komzimba kanye nokomoya kuwo wonke umuntu—Ukukhululwa kuza ngokuphenduka—UNkulunkulu Yena uqobo lwakhe uhlawulela izono zomhlaba—Umusa ungowalabo abaphendukayo—Bonke abanye bangaphansi kokulunga kukaNkulunkulu—UMusa uza ngenxa yeNhlawulo—Ngabadabuke ngempela ngokona kuphela abasindiswayo. Cishe ngonyaka wama 74 ngaphambi kokuzalwa kukaKristu.[/i]\n\n1 Manje, ndodana yami, ngiyabona ukuthi kukhona okuthize okunye okusakhathaza umqondo wakho, ongakuqondi—okumayelana nokulunga kukaNkulunkulu ekujeziseni isoni; ngokuba uzama ukucabanga ukuthi akulungile ukuthi isoni siyiswe esimweni sosizi.\n\n2 Manje bheka, ndodana yami, ngizoyichaza lento kuwe. Ngokuba bheka, emva kokuthi iNkosi uNkulunkulu ikhiphe abazali bethu bokuqala baphuma ensimini yase-Edene, bayolima umhlabathi, lapho ababethathwe khona—yebo, yamkhipha umuntu, futhi yabeka empumalanga yensimu yase-Edene, ikherubi, kanye nenkemba evuthayo eyayiphendukela ezindleleni zonke, ukugada umuthi wokuphila—\n\n3 Manje, siyabona ukuthi umuntu wabe esefana noNkulunkulu, esazi okuhle nokubi; futhi ngokwesaba ukuthi wayezolula isandla sakhe, futhi aphinde athathe emthini wokuphila, adle bese ephila ingunaphakade, iNkosi uNkulunkulu yabeka ikherubi kanye nenkemba evuthayo, ukuze angasidli leso sithelo—\n\n4 Futhi ngaleyondlela siyabona, ukuthi kwabakhona isikhathi esabekelwa umuntu ukuthi aphenduke, yebo, isikhathi sokuvivinywa, isikhathi sokuphenduka kanye nesokusebenzela uNkulunkulu.\n\n5 Ngokuba bheka, ukuba u-Adamu welula isandla sakhe masinyane, wadla emthini wokuphila, wayeyophila ingunaphakade, njengokwezwi likaNkulunkulu, engasenasikhathi sokuphenduka; yebo, futhi phezu kwalokho nezwi likaNkulunkulu laliyoba yize, futhi isu elikhulu lokusindiswa laliyovimbeleka.\n\n6 Kodwa bheka, umuntu wabekelwa ukuthi afe—ngakho-ke, njengoba bavinjelwa emthini wokuphila kwakumele basuswe ebusweni bomhlaba—futhi umuntu wabe eseba ngolahlekile ingunaphakade, yebo, base beba ngabantu abawile.\n\n7 Manje, ngalokhu uyabona ukuthi abazali bethu bokuqala bavinjelwa ngokomzimba kanye nangokomoya ukuthi beze eNkosini; futhi ngaleyondlela siyabona ukuthi baba ngabalandela intando yabo.\n\n8 Manje bheka, kwakungadingekile ukuthi umuntu abuyiswe kulokufa kwesikhashana, ngokuba lokho kwakuzoqeda isu elikhulu lentokozo.\n\n9 Ngakho-ke, njengoba umphefumulo wawungenakufa nanini, futhi nokuwa kwakulethe kuwo wonke umuntu ukufa ngokomoya kanjalo nokomzimba, okungukuthi, base behlukanisiwe neNkosi, kwakudingekile ukuthi wonke umuntu abuyiswe kulokufa ngokomoya.\n\n10 Ngakho-ke, njengoba base bengabanaka inyama, sebengabathokozisa inyama, futhi sebenobudeveli, ngokwemvelo, lesisimo sokuvivinywa saba yisimo sabo sokulunga; saba yisimo sokuzilungiselela.\n\n11 Manje khumbula, ndodana yami, ukuba kwakungekona ukuthi kwakungenxa yecebo lokukhululwa, (uma silibeka eceleni) masinyane nje ngesikhathi befa imiphefumulo yabo yayiyoba sosizini, isihlukanisiwe neNkosi.\n\n12 Manje, yayingekho indlela yokubabuyisa abantu kulesimo sokuwa, umuntu ayesilethe phezu kwakhe ngenxa yokungalaleli kwakhe uqobo.\n\n13 Ngakho-ke, ngokokulunga, isu lokukhululwa lalingenakwenzeka, ngaphandle kwemibandela yoku phenduka kwabantu kulesimo sokuvivinywa, yebo, lesimo sokuzilungiselela; ngokuba ngaphandle kokuthi kube ngenxa yalemibandela, umusa wawungeke ukwazi ukusebenza ngaphandle kokuthi uqede imisebenzi yokulunga. Manje imisebenzi yokulunga yayingenakuqedwa; uma kunjalo, uNkulunkulu wayezo pheza ukuba nguNkulunkulu.\n\n14 Futhi ngaleyondlela siyabona ukuthi wonke umuntu wawa, futhi base bebanjwe wukulunga; yebo, ukulunga kukaNkulunkulu, okwakubayisa ekutheni bahlukaniswe ingunaphakade naye.\n\n15 Manje, isu lomusa lalingeke lenzeke ngaphandle kokuthi kwenziwe inhlawulo; ngakho-ke uNkulunkulu uqobo lwakhe wahlawulela izono zomhlaba; ukuze alethe isu lomusa, ukwanelisa izidingo zokulunga, ukuze uNkulunkulu abe ngophelele, uNkulunkulu olungile, futhi ngokunjalo noNkulunkulu onesihawu.\n\n16 Manje, ukuphenduka kwakungeke kuze kumuntu ngaphandle kokuthi kube khona isijeziso, naso futhi okwakungesaphakade njengempilo yomphefumulo kufanele ibe njalo, esasibekiwe saphikisana necebo lenjabulo, nalo futhi okwakungelaphakade njengempilo yomphefumulo.\n\n17 Manje, umuntu wayengaphenduka kanjani ngaphandle kokuthi one na? Wayengona kanjani uma umthetho wawungekho na? Wawungaba khona kanjani umthetho ngaphandle kokuthi kube khona isijeziso na?\n\n18 Manje, kwakukhona isijeziso esasibekiwe, kanye nomthetho olungile owawubekiwe, owawuletha ukuzisola ngesazela kumuntu.\n\n19 Manje, uma ngabe kwakungekho mthetho obekiwe—ukuthi uma umuntu ebulele naye kwakumele afe—wayengesaba yini ukuthi uzofa uma wayengabulala na?\n\n20 Futhi ngokunjalo, uma ngabe wawungekho umthetho obekiwe ngokumelene nesono umuntu wayengenakwesaba ukona.\n\n21 Futhi uma ngabe wawungekho umthetho obekiwe, uma abantu bona ukulunga kwakungenzani, nomusa ngokunjalo, ngokuba kwakungeke kufune lutho esidalweni?\n\n22 Kodwa kukhona umthetho obekiwe, kanye nesijeziso esibekiwe, kanye nokuphenduka okunikeziwe; ukuphenduka lokho, okufunwa ngumusa; ngaphandle kwalokho, ukulunga kuyasifuna isidalwa bese kusebenzisa umthetho, bese umthetho uzwisa isijeziso; uma kungenjalo, imisebenzi yokulunga ingaphela, futhi uNkulunkulu angapheza ukuba nguNkulunkulu.\n\n23 Kodwa uNkulunkulu akaphezi ukuba nguNkulunkulu, futhi umusa uyamamukela okudabukile ngokona, futhi umusa uza ngenxa yenhlawulo; futhi inhlawulo ifeza ukuvuka kwabafileyo; futhi ukuvuka kwabafileyo kubuyisela abantu emuva kuNkulunkulu; futhi ngaleyondlela bayabuyiselwa kuye; ukuze bahlulelwe ngokwemisebenzi yabo, ngokomthetho kanye nangokulunga.\n\n24 Ngokuba bheka, ukulunga kwenza zonke izidingo zakho, futhi ngokunjalo nomusa ufuna konke okungokwakhe; futhi ngaleyondlela, akekho namunye kodwa kuphela odabuke ngeqiniso ngokona oyosindiswa.\n\n25 Yini, ucabanga ukuthi umusa ungakwephuca ukulunga na? Ngithi kuwe, Cha; nakancane nje. Uma kunjalo, uNkulunkulu wayeyopheza ukuba nguNkulunkulu.\n\n26 Futhi ngaleyondlela uNkulunkulu wenza kwenzeke izinjongo zakhe ezinkulu zaphakade, ezazilungiswe kusukela ekudabukeni komhlaba. Futhi ngaleyondlela kweza ukusindiswa kanye nokukhululwa kwabantu, futhi ngokunjalo nokonala kwabo kanye nosizi.\n\n27 Ngakho-ke, O ndodana yami, lowo oyokuza angeza futhi aphuze amanzi okuphila ngokukhululeka; futhi lowo ongenakuza akanakuphoqwa ukuthi eze; kodwa ngosuku lokugcina kuyobuyiselwa kuye njengokwezenzo zakhe.\n\n28 Uma ebe nesifiso sokwenza okubi, futhi engaphendukanga ezinsukwini zakhe, bheka, ububi buyokwenziwa kuye, njengokubuyiselwa kukaNkulunkulu.\n\n29 Manje, ndodana yami, ngifisa ukuthi ungazivumeli lezi zinto ukuthi zikuhluphe nanini, futhi vumela ukuhlushwa yizono zakho kuphela, ukuhlushwa lokho okuyokwehlisela phansi ekuphendukeni.\n\n30 O ndodana yami, ngifisa ukuthi ungaphindi ukuphike ukulunga kukaNkulunkulu nanini. Ungazami ukuzikhipha ecaleni nakancane nje ngenxa yezono zakho, ngokuphika ukulunga kukaNkulunkulu; kodwa vumela ukulunga kukaNkulunkulu, kanye nomusa wakhe, kanye nokuba nenhliziyo ende kwakhe kube nomthelela ogcwele enhliziyweni yakho; futhi kuvumele kukulethe phansi othulini ngokuzehlisa.\n\n31 Manje, O ndodana yami, ubizwe nguNkulunkulu ukuthi ushumayele izwi kulaba bantu. Manje, ndodana yami, hamba ngendlela yakho, umemezele izwi ngeqiniso kanye nangobuqotho, ukuze ulethe imiphefumulo ekuphendukeni, ukuze isu elikhulu lesihawu libazuze. Futhi sengathi uNkulunkulu angakupha ngisho njengokwamazwi ami. Amen.\n\n", "alma 43": "[center][font_size=26]Isahluko 43[/font_size][/center]\n\n[i]U-Alima kanye namadodana akhe bashumayela izwi—AmaZoramu kanye nabanye abahlubuki bamaNefi baba ngamaLamani—AmaLamani alwa namaNefi empini—UMoroni uhlomisa amaNefi ngesihlangu sokuzivikela—INkosi yambulela u-Alima isu lamaLamani—AmaNefi avikela amakhaya awo, inkululeko yawo, imindeni yawo, kanye nenkolo yawo—Amabutho kaMoroni kanye noLehi azungeza amaLamani. Cishe ngonyaka wama 74 ngaphambi kokuzalwa kukaKristu.[/i]\n\n1 Manje kwenzeka ukuthi amadodana ka-Alima nempela ahamba aya phakathi kwabantu, ukuze amemezele izwi kubo. Futhi u-Alima, naye wahamba futhi wayengakwazi ukuphumula, wahamba.\n\n2 Manje asisezukusho lutho olunye mayelana nokushumayela kwabo, ngaphandle nje kokuthi balishumayela izwi, kanye neqiniso, ngokomoya wokuphrofetha kanye nowokwambulelwa; futhi bashumayela ngokohlelo olungcwele lukaNkulunkulu ababebizwe ngalo.\n\n3 Manje sengibuyela odabeni lwezimpi phakathi kwamaNefi kanye namaLamani, ngonyaka weshumi nesishiyagalombili wokubusa kwabehluleli.\n\n4 Ngokuba bheka, kwenzeka ukuthi amaZoramu aba ngamaLamani; ngakho-ke, ekuqaleni konyaka weshumi nesishiyagalombili abantu bamaNefi babona ukuthi amaLamani ayeseza phezu kwabo; ngakho-ke benza amalungiselelo empi; yebo, babuthela ndawonye amabutho abo ezweni lakwaJereshoni.\n\n5 Futhi kwenzeka ukuthi amaLamani eza nezinkulungwane zawo; futhi eza angena ezweni lakwa-Antiyonumu, okuyizwe lamaZoramu; futhi indoda egama layo kwakunguZerahemina yayingumholi wawo.\n\n6 Manje, njengoba ama-Amaleki ngokwawo aye ngabantu ababe nobubi kakhulu futhi engababulali kakhulu kunalokho amaLamani ayeyikho, ngakho-ke, uZerahemina wabeka izinduna ezinkulu phezu kwamaLamani, futhi zonke zazingama-Amaleki kanye namaZoramu.\n\n7 Manje lokhu wakwenza ukuze agcine inzondo yabo kumaNefi, ukuze abalethe ngaphansi kwakhe ukuze afeze amacebo akhe.\n\n8 Ngokuba bheka, amacebo akhe kwakungukuphehla amaLamani ukuthi athukuthelele amaNefi; lokhu wakwenza ukuze athole amandla amakhulu phezu kwawo, futhi ngokunjalo ukuze azuze amandla phezu kwamaNefi ngokuwaletha ekuthunjweni.\n\n9 Manje isu lamaNefi kwakuwukusekela amazwe abo, kanye nezindlu zabo, kanye nabafazi babo, kanye nabantwana babo, ukuze babavikele ezandleni zezitha zabo; futhi phezu kwalokho ukuze bavikele amalungelo abo kanye nenzuzo yabo, yebo, futhi kanjalo nenkululeko yabo, ukuze badumise uNkulunkulu njengokwezifiso zabo.\n\n10 Ngokuba babazi ukuthi uma bengawela ezandleni zamaLamani, nokuthi lowo oyokhonza uNkulunkulu ngokomoya kanye nangeqiniso, uNkulunkulu weqiniso futhi ophilayo, amaLamani ayeyombulala.\n\n11 Yebo, futhi phezu kwalokho babazi ngenzondo enkulu yamaLamani kubafowabo, ababe ngabantu bakwa-Anti-Nefi-Lehi, ababebizwa ngabantu ba-Amoni—futhi babengeke baze bazithathe izikhali zabo, yebo, babengene esivumelwaneni futhi babengeke baze basephule—ngakho-ke, uma babengawela ezandleni zamaLamani babeyobulawa.\n\n12 Futhi amaNefi ayengenakuvuma ukuthi babulawe; ngakho-ke babanika amazwe ukuthi abe ngamafa abo.\n\n13 Futhi abantu ba-Amoni nempela bawanikeza amaNefi ingxenye enkulu yempahla yabo ukuze basekele amabutho abo; futhi ngaleyo ndlela amaNefi aphoqeleka, wona wodwa, ukuthi amelane namaLamani, ayeyingxube kaLamani noLemuweli, kanye namadodana ka-Ishmayeli, kanye nabo bonke labo ababehlubuke kumaNefi, ababengama-Amaleki kanye namaZoramu, kanye nabozalo lwabaphristi baNowa.\n\n14 Manje lolo zalo lwaluluningi kakhulu, cishe, njengamaNefi; futhi ngalendlela amaNefi aphoqeleleka ukuthi alwe nabafowabo, ngisho nangokuchitha igazi.\n\n15 Futhi kwenzeka ngesikhathi amabutho amaLamani ayesebuthene ndawonye ezweni lakwa-Antiyonumu, bheka, amabutho amaNefi ayesezilungiselele ukuthi ahlangane nabo ezweni lakwaJereshoni.\n\n16 Manje, umholi wamaNefi, noma indoda eyayibekwe ukuthi ibe yinduna enkulu phezu kwamaNefi—manje induna enkulu yayikhuza wonke amabutho amaNefi—futhi igama lakhe kwakunguMoroni.\n\n17 Futhi uMoroni nguye owayekhuza futhi ephethe izimpi zabo. Futhi wayeneminyaka engamashumi amabili nanhlanu nje kuphela ubudala ngesikhathi ebekwa ukuthi abe yinduna enkulu phezu kwamabutho amaNefi.\n\n18 Futhi kwenzeka ukuthi wahlangana namaLamani emngceleni wakwaJereshoni, futhi abantu bakhe babehlome ngezinkemba, kanye nangocelemba, kanye nangazo zonke izinhlobo zezikhali zempi.\n\n19 Ngesikhathi amabutho amaLamani ebona ukuthi abantu baNefi, noma ukuthi uMoroni, wayesebalungiselele abantu bakhe ngezivikelo zesifuba kanye nangezivikelo zengalo, yebo, futhi kanjalo nangezihlangu zokuvikela amakhanda abo, futhi phezu kwalokho babegqoke izingubo eziqinile—\n\n20 Manje impi kaZerahemina yayingazilungiselelanga ngalutho olufana nalezi zinto; bona babephethe kuphela izinkemba zabo kanye nocelemba babo, iminsalo yabo kanye nemicibisholo yabo, amatshe abo kanye nezihlilingi zabo; futhi bona babenqunu, ngaphandle nje kwesikhumba esasizungeze izinkalo zabo; yebo, bonke babenqunu, ngaphandle kwamaZoramu kanye nama-Amaleki.\n\n21 Kodwa bona babengahlomanga ngezivikelo zesifuba, noma izihlangu—ngakho-ke, bawesaba kakhulu amabutho amaNefi ngenxa yezikhali zawo, naphezu kokuba inani labo lalilikhulu kakhulu kunalelo lamaNefi.\n\n22 Bheka, manje kwenzeka ukuthi abazange balokothe nakancane basondele ukuzolwa namaNefi emingceleni yakwaJereshoni; ngakho-ke bahamba baphuma ezweni lakwa-Antiyonumu baya ehlane, futhi bathatha uhambo lwabo bazungeza ihlane, baya ngasenhloko yomfula iSidoni, ukuze babuyele ezweni lakwaManti futhi balithathe izwe kube ngelabo; ngokuba babengacabangi ukuthi amabutho kaMoroni ayazi ukuthi baye ngalaphi.\n\n23 Kodwa kwenzeka ukuthi, masinyane nje ngesikhathi sebehambile baya ehlane uMoroni wathumela izinhloli zaya ehlane ukuthi ziyoyibheka inkambi yabo; futhi uMoroni, phezu kwalokho, azi ngeziphrofetho zika-Alima, wathumela amadoda athize kuye, enesifiso sokuthi abuze eNkosini ukuthi amabutho amaNefi kwakufanele aye ngalaphi ukuyozivikela kumaLamani.\n\n24 Futhi kwenzeka ukuthi izwi leNkosi leza ku-Alima, futhi u-Alima wazitshela izithunywa zikaMoroni, ukuthi amabutho amaLamani ayehamba ezungeza ihlane, ukuze aze afike ezweni lakwaManti, ukuze aqale ukuhlasela ngasengxenyeni ebuthakathaka yabantu. Futhi izithunywa lezo zahamba futhi zayowethula umyalezo kuMoroni.\n\n25 Manje uMoroni, washiya ingxenye yempi yakhe ezweni lakwaJereshoni, hleze ngandlela thize ingxenye yamaLamani ifike kulelozwe izithathele idolobha kube ngelawo, wathatha ingxenye eyayisele yempi yakhe wahamba nayo waya ezweni lakwaManti.\n\n26 Futhi wenza ukuthi bonke abantu kuleyongxenye yezwe bahlangane ndawonye ukuze balwe namaLamani, ukuze bavikele imihlaba yabo kanye nezwe labo, amalungelo abo kanye nenkululeko yabo; ngakho-ke base besilungele isikhathi sokufika kwamaLamani.\n\n27 Futhi kwenzeka ukuthi uMoroni wenza ukuthi impi yakhe icashe esigodini esasiseduze nogu lomfula iSidoni, esasisentshonalanga yomfula iSidoni ehlane.\n\n28 UMoroni waphinde wabeka izinhloli zazungeza, ukuze azi ngesikhathi ibutho lamaLamani seliza.\n\n29 Manje, njengoba uMoroni wayezazi izinhloso zamaLamani, ukuthi kwakuyinhloso yawo ukuthi abulalale abafowabo, noma ukuthi babacindezele futhi babalethe ebugqilini ukuze bazakhele umbuso phezu kwalo lonke izwe.\n\n30 Futhi phezu kwalokho azi ukuthi kwakuyisona sifiso kuphela samaNefi ukuthi agcine amazwe awo, nenkululeko yawo, kanye nebandla lawo, ngakho-ke wabona ukuthi kwakungesona isono ukuthi abavikele ngesu; ngakho-ke, wathola ngezinhloli zakhe ukuthi iyiphi indlela amaLamani ayezoyithatha.\n\n31 Ngakho-ke, wayehlukanisa impi yakhe waletha ingxenye esigodini, futhi wayicashisa empumalanga, kanye naseningizimu yegquma iRipila.\n\n32 Kwathi abasalayo wabacashisa esigodini esisentshonalanga, entshonalanga yomfula iSidoni, kwehla njalo kuya emigceleni yezwe iManti.\n\n33 Futhi ngaleyondlela eseyibekile impi yakhe njengokwesifiso sakhe, wayesezilungiselele ukuthi ahlangane nawo.\n\n34 Futhi kwenzeka ukuthi amaLamani eza akhuphukela ngasenyakatho yegquma, lapho ingxenye yempi kaMoroni yayicashe khona.\n\n35 Futhi ngesikhathi amaLamani esedlulile egqumeni iRipila, esefika esigodini, eseqala ukuthi awele umfula iSidoni, impi eyayicashe eningizimu yegquma, eyayiholwa yindoda egama layo kwakungu Lehi, yalihola ibutho layo phambili futhi yawazungeza amaLamani empumalanga ngemuva kwawo.\n\n36 Futhi kwenzeka ukuthi amaLamani, ngesikhathi ebona amaNefi etheleka phezu kwawo ngemuva kwawo, aphendukela kuwo aqala alwa nempi kaLehi.\n\n37 Futhi ukubulala kwaqala nhlangothi zombili, kodwa kwaba kubi kakhulu engxenyeni yamaLamani, ngokuba ubunqunu bawo babungavikelekile emagalelweni anzima amaNefi ngezinkemba zawo kanye nangocelemba babo, okwakuletha ukufa cishe ngawo wonke amagalelo.\n\n38 Kanti ngakolunye uhlangothi, kwakukhona nje lapha nalaphaya indoda eyayiwa phakathi kwamaNefi, ngezinkemba zawo kanye nangokulahleka kwegazi, ngenxa yokuthi bona babevikelekile ezindaweni ezibucayi emizimbeni yabo, noma izindawo ezibucayi kakhulu zomzimba zazivikelekile emagalelweni amaLamani, ngezivikelo zesifuba zabo, kanye nangezivikelo zengalo zabo, kanye nezivikelo zekhanda zabo; futhi amaNefi nempela aqhubeka kanjalo-ke nokubulala phakathi kwamaLamani.\n\n39 Futhi kwenzeka ukuthi amaLamani aqala ukwesaba, ngenxa yokubulawa okukhulu phakathi kwawo, kwaze kwaba aqala ukubalekela ngasemfuleni iSidoni.\n\n40 Futhi axoshwa nguLehi kanye nabantu bakhe; futhi aqhutshwa nguLehi aze afika emanzini aseSidoni, anqamula emanzini aseSidoni. Futhi uLehi wahlala nempi yakhe ogwini lomfula iSidoni ukuze angaweli.\n\n41 Futhi kwenzeka ukuthi uMoroni kanye nempi yakhe bahlangana namaLamani esigodini, kwelinye icala lomfula iSidoni, futhi baqala ukutheleka phezu kwawo bewabulala.\n\n42 Futhi amaLamani nempela aphinda ababalekela, aya ngasezweni iManti; futhi aphinda ahlangabezana namabutho kaMoroni.\n\n43 Manje kulokhu amaLamani nempela alwa kakhulu; yebo, kwakungakaze nanini amaLamani aziwe elwa ngamandla amakhulu kangaka kanye nangesibindi esingaka, cha, ngisho kusukela ekuqaleni.\n\n44 Futhi ayekhuthazwa ngamaZoramu kanye nama-Amaleki, ayeyizinduna zawo ezinkulu kanye nabaholi bawo, kanye nanguZerahemina, owayeyinduna yawo enkulu, noma umholi kanye nomkhuzi wawo omkhulu; yebo, nempela alwa njengodrako, futhi abaningi bamaNefi babulawa ngezandla zawo, yebo, ngokuba nempela abashaya zaze zahlukana kabili eziningi izivikelo zekhanda zabo, futhi phezu kwalokho nempela azibhoboza eziningi izivikelo zesifuba zabo, futhi nempela ashaya anqamula eziningi zezingalo zabo; futhi amaLamani alwa kanjalo-ke ngentukuthelo yawo embi kakhulu.\n\n45 Nokho, amaNefi ayekhuthazwa yisizathu esingcono, ngokuba ayengalweli nje ukubusa noma amandla kodwa ayelwela amakhaya awo kanye nenkululeko yawo, abafazi bawo kanye nabantwana bawo, kanye nakho konke okwawo, yebo, nezimiso zawo zokukhonza kanye nebandla lawo.\n\n46 Futhi babenza lokho ababecabanga ukuthi kwakungu msebenzi ababedinga ukuwenzela uNkulunkulu wabo; ngokuba iNkosi yayithe kubo, futhi kanjalo nakoyise: Kangangoba ningenacala lesono sokuqala, kanjalo nesesibili, aniyikuvuma ukuthi nibulawe ngezandla zezitha zenu.\n\n47 Futhi phezu kwalokho, iNkosi ithe: Niyoyivikela imindeni yenu ngisho nangokuchitha igazi. Ngakho-ke amaNefi alwa namaLamani ngenxa yalesi sizathu, ukuthi azivikele wona, kanye nemindeni yawo, kanye nezindawo zawo, kanye nezwe lawo, kanye namalungelo awo, kanye nenkolo yawo.\n\n48 Futhi kwenzeka ukuthi ngesikhathi amadoda kaMoroni ebona ubudlova kanye nentukuthelo yamaLamani, base bezohoxa futhi bababalekele. Futhi uMoroni, ewubona umqondo wabo, wathumela phambili wabafaka intshisekelo ezinhliziyweni zabo ngalemicabango—yebo, imicabango yezindawo zabo, inkululeko yabo, yebo, ukukhululeka kwabo ekuthunjweni.\n\n49 Futhi kwenzeka ukuthi baphendukela kumaLamani, futhi bakhala ngezwi elilodwa eNkosini uNkulunkulu wabo, ngenkululeko yabo kanye nokukhululwa kwabo ekuthunjweni.\n\n50 Futhi baqala babhekana namaLamani ngamandla; futhi ngalo lelo hora bekhala eNkosini ngenkululeko yabo, amaLamani aqala ababalekela; futhi abaleka aze ayofika emanzini aseSidoni.\n\n51 Manje, amaLamani ayemaningi kakhulu, yebo, ngaphezulu kokuphindwe kabili kwesibalo samaNefi; nokho, aqhutshwa kangangokuthi aze aqoqelwa ndawonye aba yiqoqo elilodwa esigodini, ogwini ngasemfuleni iSidoni.\n\n52 Ngakho-ke amabutho kaMoroni abazungeza, yebo, ngisho nasezinhlangothini zombili zomfula, ngokuba bheka, empumalanga kwakukhona amadoda aLehi.\n\n53 Ngakho-ke ngesikhathi uZerahemina ebona amadoda kaLehi empumalanga yomfula iSidoni, kanye namabutho kaMoroni entshonalanga yomfula iSidoni, ukuthi base bezungezwe ngamaNefi, bashaywa wukwesaba.\n\n54 Manje uMoroni, ngesikhathi ebona ukwesaba kwawo, wayala amadoda akhe ukuthi akuyeke ukuchitha igazi lawo.\n\n", "alma 44": "[center][font_size=26]Isahluko 44[/font_size][/center]\n\n[i]UMoroni uyala amaLamani ukuthi enze isivumelwano soxolo noma babulawe—UZerahemina uyasenqaba lesi siphakamiso, impi iyaqala futhi—Amabutho kaMoroni ayawanqoba amaLamani. Cishe ngonyaka wama 74 kuya kowama 73 ngaphambi kokuzalwa kukaKristu.[/i]\n\n1 Futhi kwenzeka ukuthi nempela bema futhi bahlehla benza isikhala phakathi kwabo nawo. UMoroni wathi kuZerahemina: Bheka, Zerahemina, asifuni ukuthi sibe ngabantu begazi. Niyazi ukuthi senisezandleni zethu, kepha asifuni ukuthi sinibulale.\n\n2 Bhekani, asiphumelanga ukuthi sizolwa nani ukuze sichithe igazi lenu ukuze sizuze amandla; futhi asifuni ukuletha noma ngubani ejokeni lokuthunjwa. Kodwa lokhu kuyiso kanye isizathu nina enize ngaso ukuzolwa nathi; yebo, futhi nisithukuthelele ngenxa yenkolo yethu.\n\n3 Kodwa manje, niyabona ukuthi iNkosi inathi; futhi niyabona ukuthi inilethile ezandleni zethu. Manje ngifuna ukuthi niqonde ukuthi lokhu sikwenzelwe ngenxa yenkolo yethu kanye nokholo lwethu kuKristu. Manje niyabona ukuthi aninakukwazi ukuluqeda lolu kholo lwethu.\n\n4 Manje seniyabona ukuthi lolu wukholo lweqiniso oluvela kuNkulunkulu; yebo, niyabona ukuthi uNkulunkulu uzosisekela, asigcine, futhi asilondoloze, uma nje sethembeka kuye, nasokholweni lwethu, kanye nasenkolweni yethu; futhi nanini iNkosi ayinakusiyekelela ukuthi sibulawe ngaphandle kokuthi siwele esiphambekweni futhi siluphike ukholo lwethu.\n\n5 Manje, Zerahemina, ngiyakuyala, egameni lalowo Nkulunkulu onamandla onke, oqinise izingalo zethu ukuze sithole amandla phezu kwenu, ngokholo lwethu, ngenkolo yethu, kanye nangamasiko ethu okukhonza, kanye nangebandla lethu, kanye nangokusekelwa okungcwele okufanele sibonge abafazi bethu kanye nabantwana bethu ngakho, ngaleyo nkululeko esenza sibambelele ezindaweni zethu kanye nasezweni lethu; yebo, futhi kanjalo nangokugcina izwi elingcwele likaNkulunkulu, okufanele silibonge ngayo yonke injabulo yethu; futhi nangakho konke okuthandeka kakhulu kithi—\n\n6 Yebo, futhi lokhu akusikho kuphela; ngiyaniyala ngazo zonke izifiso eninazo ukuba niphile, ukuthi nilethe lapha izikhali zenu zempi futhi angeke sifune igazi lenu, kodwa sizozisindisa izimpilo zenu, uma nje ningahamba futhi ningaphinde nibuye ukuzolwa nathi.\n\n7 Manje, uma ningakwenzi lokhu, bhekani, nisezandleni zethu, futhi ngizoyala abantu bami ukuthi banihlasele, banizwise amanxeba okufa emizimbeni yenu, ukuze ningabe nisababikho; futhi ngaleso sikhathi sizoke sibone ukuthi ngubani ozoba namandla phezu kwalabantu; yebo, sizobona ukuthi ngubani ozolethwa ekuthunjweni.\n\n8 Manje kwenzeka ukuthi ngesikhathi uZerahemina eseyizwile lenkulumo weza ngaphambili wabeka inkemba yakhe kanye nocelemba wakhe, kanye nomnsalo wakhe ezandleni zikaMoroni, futhi wathi kuye: Bheka, nazi izikhali zethu zempi; sizoziletha kuwe, kodwa ngeke sivume ukuthi senze isifungo kuwe sibe sazi, ukuthi sizosiphula, futhi ngokunjalo nabantwana bethu; kodwa-ke zithathe izikhali zethu zempi, bese usivumela ukuthi sihambe siye ehlane; ngaphandle kwalokho sizozigcina izinkemba zethu, futhi sizofa noma sinqobe.\n\n9 Bheka, thina asibona abokholo lwenu; asikholwa ukuthi wuNkulunkulu lona osilethe ezandleni zenu; kodwa sikholwa wukuthi wubuqili benu obunivikelile ezinkembeni zethu. Bheka, yizivikelo zesifuba zenu kanye nezihlangu zenu ezinivikelile.\n\n10 Manje ngesikhathi uZerahemina eseqedile ukukhuluma lamazwi, uMoroni wayibuyisela inkemba kanye nezikhali zempi, ayezemukele, kuZerahemina, ethi: Bheka, sizoyiqeda lengxabano.\n\n11 Manje angisakwazi ukuwabuyisa amazwi engiwakhulumile, ngakho-ke njengoba iNkosi iphila, aninakwemuka ngaphandle kokuthi nemuke nesifungo sokuthi ngeke nisaphinde nibuye ukuzolwa nathi. Manje njengoba nisezandleni zethu sizolichitha igazi lenu ligcwale phansi, noma nivumele lemibandela engiyiphakamisile.\n\n12 Manje ngesikhathi uMoroni esewashilo lamazwi, uZerahemina wathatha inkemba yakhe, futhi wamthukuthelela uMoroni, futhi wagijima waya phambili ukuze ambulale uMoroni; kodwa ngesikhathi ephakamisa inkemba yakhe, bheka, omunye wamabutho kaMoroni wayishaya yawa, futhi yephuka ngasesibambweni, futhi phezu kwalokho wamshaya uZerahemina ngendlela yokuthi wasusa isikhumba sakhe sezinwele sawela phansi. Futhi uZerahemina wasuka kubo wangena phakathi kwamabutho akhe.\n\n13 Futhi kwenzeka ukuthi isosha elalimi eduzane, lelo elashaya lasusa isikhumba sezinwele zikaZerahemina, lasicosha isikhumba leso esasiphansi ngezinwele, futhi lasibeka echosheni lenkemba yalo futhi lasiphakamisela phezulu phambi kwabo lithi kubo ngezwi elikhulu:\n\n14 Ngisho njengoba lesi sikhumba sezinwele siwele phansi, okuyisikhumba somholi wenu, ngokunjalo nani nizowela phansi ngaphandle kokuthi nilethe izikhali zenu zempi bese nihamba nesivumelwano sokuthula.\n\n15 Manje ayemaningi, ngesikhathi ezwa lamazwi futhi esibona isikhumba esasiphezu kwenkemba, angenwa wukwesaba; futhi amaningi eza ngaphambili azilahla phansi izikhali zawo zempi ezinyaweni zikaMoroni, futhi angena esivumelwaneni sokuthula. Futhi ngangobuningi balawo angena esivumelwaneni avunyelwa ukuthi ahambe aye ehlane.\n\n16 Manje kwenzeka ukuthi uZerahemina wathukuthela kakhulu, futhi wabaphehla ababesele bamasosha akhe ukuthi bathukuthele, ukuthi balwe ngamandla amakhulu namaNefi.\n\n17 Manje noMoroni wathukuthela, ngenxa yenkani yamaLamani; ngakho-ke wayala abantu bakhe ukuthi bawahlasele futhi bawabulale. Futhi kwenzeka ukuthi baqala bawabulala; yebo, futhi amaLamani nempela alwa ngezinkemba zawo kanye nangamandla awo.\n\n18 Kodwa bheka, izikhumba zawo ezazisobala kanye nezimbungculu zawo kwakusengozini yezinkemba ezibukhali zamaNefi; yebo, bheka ahlatshwa futhi ashaywa, yebo, futhi nempela awa masinyane kakhulu phambi kwezinkemba zamaNefi; futhi aqala ukuthi ashanelwe, ngisho njengoba isosha likaMoroni laliphrofethile.\n\n19 Manje uZerahemina, ngesikhathi esebona ukuthi cishe bonke base bezobulawa, wakhala kakhulu kuMoroni, ethembisa ukuthi wayezosenza isivumelwano nabo futhi ngokunjalo nabantu bakhe, uma nje bengasindisa izimpilo zabo ezase zisele, nokuthi babengeke besaphinda nanini beze bazolwa nabo.\n\n20 Futhi kwenzeka ukuthi uMoroni wenza ukuthi ukubulala kuyekwe futhi phakathi kwalabantu. Futhi wazithatha izikhali zempi kumaLamani; futhi emva kokuthi esengene esivumelwaneni sokuthula nawo avunyelwa ukuthi ahambe aye ehlane.\n\n21 Manje isibalo sabafileyo babo asibalwanga ngenxa yobukhulu baleso sibalo; yebo, isibalo sabafileyo sabo sasisikhulu kakhulu, kumaNefi kanye nakumaLamani.\n\n22 Futhi kwenzeka ukuthi babaphonsa abafileyo babo emanzini aseSidoni, futhi izidumbu zabo sezikhukhulekile zaze zayongcwatshwa ekujuleni kolwandle.\n\n23 Futhi amabutho amaNefi, noma kaMoroni, abuyela emakhaya kanye nasemihlabeni yawo.\n\n24 Futhi waphela kanjalo-ke unyaka weshumi nesishiyagalombili wokubusa kwabehluleli phezu kwabantu baNefi. Futhi waphela kanjalo-ke umbhalo ka-Alima, owawubhalwe ezingcwepheni zikaNefi.\n\n", "alma 45": "Indaba yabantu baNefi, kanye nezimpi kanye nokungezwani kwabo, ngezinsuku zikaHelamani, ngokombhalo kaHelamani, awugcina ezinsukwini zakhe.\n\nItholakala ezahlukweni 45 kuya ku 62.\n\n[center][font_size=26]Isahluko 45[/font_size][/center]\n\n[i]UHelamani uyawakholwa amazwi ka-Alima—U-Alima uphrofetha ngokonakala kwamaNefi—Uyalibusisa futhi uyaliqalekisa izwe—U-Alima kungenzeka ukuthi wathathwa nguMoya wenyuka, ngisho njengoMose—Ukungezwani kuyanda eBandleni. Cishe ngonyaka wama 73 ngaphambi kokuzalwa kukaKristu.[/i]\n\n1 Bheka, manje kwenzeka ukuthi abantu baNefi babejabule kakhulu, ngoba iNkosi yayiphinde yabakhipha futhi ezandleni zezitha zabo; ngakho-ke bayibonga iNkosi uNkulunkulu wabo; yebo, futhi bazila kakhulu, bakhuleka kakhulu, futhi bamkhonza uNkulunkulu ngenjabulo enkulu kakhulu.\n\n2 Futhi kwenzeka ngonyaka weshumi nesishiyagalolunye wokubusa kwabehluleli phezu kwabantu baNefi, ukuthi u-Alima weza endodaneni yakhe uHelamani wathi kuyo: Uyawakholwa yini amazwi engiwakhulume kuwe mayelana naleyomibhalo egciniwe na?\n\n3 UHelamani wathi kuye: Yebo, ngiyawakholwa.\n\n4 U-Alima waphinda wathi: Uyakholwa yini kuJesu Kristu, ozoza na?\n\n5 Yena wathi: Yebo, ngiyawakholwa wonke amazwi owakhulumile.\n\n6 U-Alima waphinda wathi kuye: Uzoyigcina yini imiyalelo yami na?\n\n7 Yena wathi: Yebo, ngizoyigcina imiyalelo yakho ngayo yonke inhliziyo yami.\n\n8 Emva kwalokho u-Alima wathi kuye: Ubusisiwe; futhi iNkosi izokuphumelelisa kulelizwe.\n\n9 Kodwa bheka, nginokuthile engizoku phrofetha kuwe; kodwa lokho engikuphrofetha kuwe ungakwembuli; yebo, lokhu engikuphrofetha kuwe akuyikwambulwa, ngisho kuze kube isiphrofetho siyagcwaliseka; ngakho-ke bhala lamazwi engizowakhuluma.\n\n10 Futhi nanka amazwi: Bheka, ngiyabona ukuthi bona kanye labantu, amaNefi, ngokomoya wokwambulelwa okimi, eminyakeni engamakhulu amane kusukela ngaleso sikhathi uJesu Kristu ayoziveza ngaso kubo, bayoncishelwa wukukholwa.\n\n11 Yebo, futhi ngaleso sikhathi bayobona izimpi kanye nomashayabhuqe bezifo, yebo, indlala kanye nokuchitheka kwegazi, ngisho kuze kube abantu baNefi bayaphela nya—\n\n12 Yebo, futhi lokhu ngenxa yokuthi bayoncishelwa wukukholwa futhi bawele emisebenzini yobumnyama, kanye nasezinengisweni kanye nakuzo zonke izinhlobo zobubi; yebo, ngithi kuwe, ngenxa yokuthi bayokona sebe nokukhanya okukhulu kangaka kanye nolwazi olungaka, yebo, ngithi kuwe, kusukela ngalolo suku, ngisho nesizukulwane sesine asiyikudlula sonke ngaphambi kokuthi lobu bubi obukhulu bufike.\n\n13 Futhi ngesikhathi lolo suku olukhulu lufika, bheka, isikhathi siyobe sesiseduze ukuthi labo manje, noma inzalo yalabo manje ababalwa phakathi kwenzalo yabantu baNefi, abaseyikubalwa phakathi kwabantu baNefi.\n\n14 Kodwa lowo oyosala, futhi angabulawa ngalolo suku olukhulu nolwesabekayo, uyobalwa phakathi kwamaLamani, futhi uyokuba njengawo, bonke, ngaphandle nje kwabambalwa abayobizwa ngabafundi beNkosi; futhi amaLamani ayobazingela ngisho baze baphele nya. Manje, ngenxa yobubi, lesisiphrofetho siyogcwaliseka.\n\n15 Manje kwenzeka ukuthi emva kokuthi u-Alima esezishilo lezi zinto kuHelamani, wambusisa, futhi ngokunjalo namanye amadodana akhe; futhi phezu kwalokho wawubusisa umhlaba ngenxa yabalungileyo.\n\n16 Futhi wathi: Isho kanje iNkosi uNkulunkulu—Liyoqalekiswa izwe, yebo, lelizwe, liqalekiselwe zonke izizwe, imindeni, izilimi, kanye nabantu, okuyobangela imbubhiso, yabenza ububi, uma sebevuthwe ngokuphelele; futhi njengoba sengishilo kuyoba njalo; ngokuba lesi yisiqalekiso kanye nesibusiso sikaNkulunkulu phezu kwalelizwe, ngokuba iNkosi ayinakusibuka isono isivumele ngisho nakancane.\n\n17 Manje, ngesikhathi u-Alima esewashilo lamazwi walibusisa ibandla, yebo, bonke labo ababezokuma baqine okholweni kusukela ngaleso sikhathi kuya phambili.\n\n18 Futhi ngesikhathi u-Alima esekwenzile lokhu wemuka waphuma ezweni lakwaZarahemla, kwaba sengathi uya ezweni lakwaMeleki. Futhi kwenzeka ukuthi akuphindanga kuzwakale lutho ngaye; mayelana nokufa kwakhe noma ukungcwatshwa kwakhe asikwazi.\n\n19 Bheka, yilokhu esikwaziyo, ukuthi wayeyindoda elungile; futhi amahemuhemu agcwala izwe lonke ebandleni ukuthi wathathwa nguMoya wenyuka, noma wangcwatshwa ngesandla seNkosi, ngisho njengoMose. Kodwa bheka, imibhalo engcwele ithi iNkosi yamthatha uMose yamletha kuyo; futhi siyacabanga ukuthi ngokunjalo isimemukele no-Alima emoyeni, yamletha kuyo; ngakho-ke, ngenxa yalesi sizathu asazi lutho mayelana nokufa kanye nokungcwatsha kwakhe.\n\n20 Manje kwenzeka ekuqaleni konyaka weshumi nesishiyagalolunye wokubusa kwabehluleli phezu kwabantu baNefi, ukuthi uHelamani wahamba ngaphakathi kwabantu ukuze amemezele izwi kubo.\n\n21 Ngokuba bheka, ngenxa yezimpi zabo namaLamani kanye nokungezwani okuningi okungasho lutho kanye nokuphazamiseka okwakuphakathi kwabantu, kwabonakala kufanelekile ukuthi izwi likaNkulunkulu limenyezelwe phakathi kwabo, yebo, futhi nokuthi kulungiswe ibandla lonke.\n\n22 Ngakho-ke, uHelamani kanye nabafowabo baqhubeka nokumisa ibandla ezweni lonke, yebo, kuwo wonke amadolobha ezweni lonke okwakungelabantu baNefi. Futhi kwenzeka ukuthi babeka abaphristi kanye nabafundisi kulo lonke izwe, phezu kwawo wonke amabandla.\n\n23 Manje kwenzeka ukuthi emva kokuthi uHelamani kanye nabafowabo sebebeke abaphristi kanye nabafundisi emabandleni kwavuka ukungezwani phakathi kwabo, futhi abafunanga ukulalela amazwi kaHelamani kanye nabafowabo;\n\n24 Kodwa bakhula ekuziqhenyeni, bephakeme ezinhliziyweni zabo, ngenxa yengcebo yabo eningi kakhulu; ngakho-ke bakhula banotha emehlweni abo, futhi abafunanga ukulalela amazwi abo, ukuthi bahambe ngobuqotho phambi kukaNkulunkulu.\n\n", "alma 46": "[center][font_size=26]Isahluko 46[/font_size][/center]\n\n[i]U-Amalikiya wenza uzungu lokuba yinkosi—UMoroni uphakamisa isibonakaliso senkululeko—Uhlanganisa abantu ukuthi bavikele inkolo yabo—Abakholwa ngeqiniso babizwa ngamaKristu—Insali kaJosefa iyolondolozwa—U-Amalikiya kanye nabahlubuki babalekela ezweni lakwaNefi—Labo abangezukuyisekela imigomo yenkululeko bayabulawa. Cishe ngonyaka wama 73 kuya kowama 72 ngaphambi kokuzalwa kukaKristu.[/i]\n\n1 Futhi kwenzeka ukuthi ngobuningi balabo ababengafuni ukuwalalela amazwi kaHelamani kanye nabafowabo babuthana ndawonye ngokumelene nabafowabo.\n\n2 Manje bheka, babethukuthele kakhulu, kangangokuthi babephokophelele ukuthi bababulale.\n\n3 Manje umholi walabo ababe thukuthelele abafowabo wayemkhulu futhi eyindoda eqinile; futhi igama lakhe kwakungu-Amalikiya.\n\n4 Futhi u-Amalikiya wayenesifiso sokuthi abe yinkosi; nalabo bantu ababe thukuthele nabo ngokunjalo babenesifiso sokuthi abe yinkosi yabo; futhi babeyinxenye enkulu yalabo ababengabehluleli abancane bezwe, futhi ababefuna amandla.\n\n5 Futhi babeholwe ngu-Amalikiya ngokubathopha, ngokuthi uma bengamsekela futhi bambeke ukuthi abe yinkosi yabo uyobenza babe ngababusi phezu kwabantu.\n\n6 Ngalendlela u-Amalikiya wabaholela kude ekuhlubukeni, bangayinaka intshumayelo kaHelamani nabafowabo, yebo, naphezu kokunakekelwa kwabo okukhulu ebandleni, ngokuba babengabaphristi abakhulu ebandleni.\n\n7 Futhi babebaningi ebandleni ababekholelwa emazwini athophayo ka-Amalikiya, ngakho-ke bahlubuka ngisho nasebandleni; futhi zaba kanjalo-ke izindaba zabantu baNefi ezazinobucayi obukhulu kanye nobungozi, naphezu kokunqoba kwabo okukhulu ababanakho kumaLamani, kanye nenjabulo enkulu ababe nayo ngenxa yokukhululwa kwabo ngesandla seNkosi.\n\n8 Ngakho-ke siyabona ukuthi bashesha kanjani abantwana babantu ukukhohlwa yiNkosi uNkulunkulu wabo, yebo, bashesha kanjani ukuthi benze ububi, futhi bakhohliswe ngomubi.\n\n9 Yebo, futhi phezu kwalokho siyabubona ububi obukhulu umuntu omubi kakhulu angabenza ukuthi bube khona phakathi kwabantwana babantu.\n\n10 Yebo, siyabona ukuthi u-Amalikiya, ngenxa yokuthi wayeyindoda eyayinamacebo anobuqili futhi eyindoda enamazwi anokuthopha okuningi, ukuthi wakhohlisa izinhliziyo zabantu abaningi ukuthi benze ububi; yebo, futhi nokuthi bafune ukuliqeda ibandla likaNkulunkulu futhi baqede isisekelo senkululeko uNkulunkulu ayebanikeze sona, noma isibusiso uNkulunkulu ayesithumele phezu kobuso bezwe ngenxa yabalungileyo.\n\n11 Manje kwenzeka ukuthi ngesikhathi uMoroni, owayengumkhuzi omkhulu wamabutho amaNefi, esezwile ngalokhu kuhlubuka, wamthukuthelela u-Amalikiya.\n\n12 Futhi kwenzeka ukuthi wadabula ibhantshi lakhe; wathatha isiqephu salo; wabhala kuso ukuthi—Isikhumbuzo sikaNkulunkulu wethu, inkolo yethu, kanye nenkululeko, kanye nokuthula kwethu, abafazi bethu, kanye nabantwana bethu—futhi wasibophela echosheni lesibonda.\n\n13 Futhi wabophela isivikelo sekhanda sakhe, kanye nesivikelo sesifuba sakhe, kanye nezihlangu zakhe, futhi wabhinca isivikelo sakhe okhalweni lwakhe; futhi wathatha isibonda, esasinebhantshi lakhe elalidatshuliwe lachonywa kuso, (futhi wasibiza ngokuthi yisibonakaliso senkululeko) futhi waguqa phansi, wakhuleka kakhulu kuNkulunkulu wakhe ekhulekela izibusiso zenkululeko ukuthi zehlele phezu kwabafowabo, uma nje kusekhona iqembu lamaKristu elisasele ukuthi lithathe izwe—\n\n14 Ngokuba babebizwa kanje bonke labo ababekholwa ngeqiniso kuKristu, labo okwakungabase bandleni likaNkulunkulu, yilabo ababengesibo abasebandleni.\n\n15 Futhi labo okwakungabasebandleni babethembekile; yebo, bonke labo ababekholwa ngeqiniso kuKristu bamukela, ngokuthokoza, igama likaKristu, noma amaKristu njengoba babebizwa kanjalo, ngenxa yokukholwa kwabo kuKristu okwakufanele eze.\n\n16 Ngakho-ke, ngalesi sikhathi, uMoroni wakhulekela ukuthi okufunwa ngamaKristu, kanye nenkululeko yezwe sengathi kungasekelwa nguNkulunkulu.\n\n17 Futhi kwenzeka ukuthi ngesikhathi esekhuleke ngentshisekelo kuNkulunkulu, lonke izwe elaliseningizimu yezwe walibiza nge Ncithakalo, yebo, ukuphetha, lonke izwe, elisenyakatho kanye neliseningizimu—walibiza ngelikhethekileyo, kanye nezwe lenkululeko.\n\n18 Futhi wathi: Ngempela uNkulunkulu akanakuvuma ukuthi thina, esihlushwayo ngenxa yokuthi semukele igama likaKristu, sinyathelwe phansi futhi sibulawe, kuze kube sikuletha kithi ngeziphambeko zethu uqobo.\n\n19 Futhi ngesikhathi uMoroni esewashilo lamazwi, wahamba waya phakathi kwabantu, ephephezelisa inxenye yengubo yakhe eyayidatshuliwe emoyeni, ukuze bonke bawubone umbhalo ayewubhalile kuleyo nxenye eyayidatshuliwe, futhi wayememeza ngezwi elikhulu ethi:\n\n20 Bhekani, labo abazosigcina lesi sibonakaliso kulelizwe, mabeze phambili ngamandla eNkosi, futhi bangene esivumelwaneni sokuthi bazowagcina amalungelo abo, kanye nenkolo yabo, ukuze iNkosi uNkulunkulu ibabusise.\n\n21 Futhi kwenzeka ukuthi ngesikhathi uMoroni esewamemezele lamazwi, bheka, abantu beza begijima ndawonye nezivikelo zabo ziboshelwe ezinkalweni zabo, bedabula izingubo zabo njengophawu lokuzinikela, noma njengesivumelwano, sokuthi ngeke bayilahle iNkosi uNkulunkulu wabo; noma, ngamanye amazwi, uma bengeqa imiyalelo kaNkulunkulu, noma bawele esiphambekweni, futhi bangafisi ukubizwa nge gama likaKristu, kuyofanele ukuthi iNkosi ibadabule ngisho njengoba nabo bedabule izingubo zabo.\n\n22 Manje lesi kwakuyisivumelwano abasenza, futhi balahla izingubo zabo ezinyaweni zikaMoroni, bethi: Sivumelana noNkulunkulu wethu, ukuthi siyobulawa, ngisho njengabafowethu abasezweni elingasenyakatho, uma siyowela esiphambekweni; yebo, angasilahla ezinyaweni zezitha zethu, ngisho njengoba nathi siphonse izingubo zethu ezinyaweni zakho ukuthi zinyathelwe phansi kwezinyawo, uma siyowela esiphambekweni.\n\n23 UMoroni wathi kubo: Bhekani, siyinsali yenzalo kaJakobe; yebo, siyinsali yenzalo ka Josefa, ibhantshi lakhe eladatshulwa ngabafowabo laba yizicucu eziningi; yebo, manje bhekani, masikhumbule ukuthi siyigcine imiyalelo kaNkulunkulu, ngaphandle kwalokho izingubo zethu ziyodatshulwa ngabafowethu, futhi siphonswe etilongweni, noma sithengiswe, noma sibulawe.\n\n24 Yebo, masiyigcine inkululeko yethu njengensali kaJosefa; yebo, masiwakhumbule amazwi kaJakobe, ngaphambi kokufa kwakhe, ngokuba bheka, wabona ukuthi inxenye yensalela yebhantshi likaJosefa yalondolozwa futhi ayizange ibole. Futhi wathi—Ngisho njengoba le nsalela yengubo yendodana yami yalondolozwa, kanjalo nensali yenzalo yendodana yami iyolondolozwa ngesandla sikaNkulunkulu, futhi ithathwe iyiswe kuye, ngesikhathi insali yenzalo kaJosefa ishabalala, ngisho njengensalela yengubo yakhe.\n\n25 Manje bheka, lokhu kwenza umphefumulo wami ube nosizi; nokho, umphefumulo wami unentokozo ngendodana yami, ngenxa yaleyo nxenye yenzalo yayo eyothathwa iyiswe kuNkulunkulu.\n\n26 Manje bheka, lawa kwakungamazwi kaJakobe.\n\n27 Manje ngubani owaziyo ukuthi mhlawumbe insali yenzalo kaJosefa, leyo eyoshabalala njengengubo yakhe, yiyo leyo eyahlubuka kithi na? Yebo, futhi ngisho kuyoba yithi uqobo uma singami siqine okholweni lukaKristu.\n\n28 Manje kwenzeka ukuthi ngesikhathi uMoroni esewashilo lamazwi waqhubekela phambili, futhi wabuye wathumela ezinxenyeni zonke zezwe lapho kwakukhona ukuhlubuka, futhi waqoqela ndawonye bonke abantu ababenesifiso sokugcina inkululeko yabo, ukuthi bamelane no-Amalikiya kanye nalabo ababehlubukile, ababebizwa ngokuthi ngama-Amalikiya.\n\n29 Futhi kwenzeka ukuthi ngesikhathi u-Amalikiya ebona ukuthi abantu baMoroni babebaningi kakhulu kunama-Amalikiya—futhi phezu kwalokho wabona ukuthi abantu bakhe babenqikaza mayelana nokulunga kwaleyo ndlela ababeyithathile—ngakho-ke, enokwesaba ukuthi hleze angazuzi lutho, wathatha labo bantu bakhe ababefuna bemuka baya ezweni likaNefi.\n\n30 Manje uMoroni wacabanga ukuthi kwakungafanele ukuthi amaLamani abe namanye amandla angaphezulu; ngakho-ke wacabanga ukuthi abavimbele abantu ba-Amalikiya, noma abathathe ababuyisele emuva, bese ebulala u-Amalikiya; yebo, ngokuba wayazi ukuthi wayezowaphehla amaLamani ukuthi abathukuthelele, futhi awenze ukuthi eze azolwa nabo; futhi lokhu wayekwazi ukuthi u-Amalikiya wayengakwenza ukuze afeze izinhloso zakhe.\n\n31 Ngakho-ke uMoroni wacabanga ukuthi kwakufanele ukuthi athathe amabutho akhe, ayekade ebuthene ndawonye, futhi azihlomisa, futhi angena esivumelwaneni sokugcina ukuthula—futhi kwenzeka ukuthi wathatha impi yakhe wahamba waphuma namatende akhe waya ehlane, ukuze ayovimba indlela ka-Amalikiya ehlane.\n\n32 Futhi kwenzeka ukuthi nempela wenza njengokwezifiso zakhe, futhi waqhubekela phambili ehlane, wawanqanda amabutho ka-Amalikiya.\n\n33 Futhi kwenzeka ukuthi u-Amalikiya wabaleka nedlanzana elincane labantu bakhe, kwathi insalela yanikwa uMoroni futhi bathathwa babuyiselwa ezweni lakwaZarahemla.\n\n34 Manje, uMoroni eyindoda eyayibekwe ngabehluleli abakhulu kanye nangezwi labantu, ngakho-ke wayenamandla ngokwentando yakhe ngokuphathelene namabutho amaNefi, ukuthi amise futhi asebenzise igunya phezu kwawo.\n\n35 Futhi kwenzeka ukuthi lowo wama-Amalikiya owayengenakungena esivumelwaneni sokuthi asekele indlela yenkululeko, ukuthi bagcine umkhandlu ophethe okhululekile, wenza ukuthi abulawe; futhi babekhona kodwa bembalwa abasenqaba isivumelwano senkululeko.\n\n36 Futhi kwaphinde kwenzeka, ukuthi wenza isibonakaliso senkululeko sibekwe kuyo yonke imibhoshongo eyayikhona kulo lonke izwe, okwakungelamaNefi; futhi ngalendlela uMoroni wasitshala isibonakaliso senkululeko phakathi kwamaNefi.\n\n37 Futhi baqala ukuthi babe nokuthula futhi ezweni; futhi ngalendlela nempela bakugcina ukuthula ezweni kwaze kwaba cishe ngasekupheleni konyaka weshumi nesishiyagalolunye wokubusa kwabehluleli.\n\n38 Futhi uHelamani kanye nabaphristi abakhulu nempela bakugcina ukuhleleka ebandleni; yebo, kwaze kwaba yisikhathi esiyiminyaka emine benokuthula okukhulu futhi kanye nokuthokoza ebandleni.\n\n39 Futhi kwenzeka ukuthi babebaningi abafayo, begxilile ekukholweni ukuthi imiphefumulo yabo yayikhululiwe yiNkosi uJesu Kristu; ngakho-ke bahamba emhlabeni bethokozile.\n\n40 Futhi kwakukhona abanye abafa bebulawa yimikhuhlane, okwakuthi ngezinye izikhathi ezithile zonyaka ivame kakhulu ezweni—kodwa hhayi kakhulu kangako ngemikhuhlane, ngenxa yamakhambi amahle kakhulu ezitshalo eziningi kanye nezimpande uNkulunkulu ayezilungiselele ukuthi zisuse imbangela yezifo, abantu ababenazo ngenxa yesimo sezulu—\n\n41 Kodwa babebaningi abafa ngenxa yobudala; futhi labo abafela okholweni lukaKristu bathokozile kuye, njengoba nathi kufanele sicabange kanjalo.\n\n", "alma 47": "[center][font_size=26]Isahluko 47[/font_size][/center]\n\n[i]U-Amalikiya usebenzisa inkohliso, ukubulala, kanye necebo eliyimfihlo ukuze abe yinkosi yamaLamani—Abahlubuki bamaNefi banobubi futhi banobudlova kakhulu kunamaLamani. Cishe ngonyaka wama 72 ngaphambi kokuzalwa kukaJesu Kristu.[/i]\n\n1 Manje sizobuyela endabeni yethu ku-Amalikiya kanye nalabo ababaleka naye baya ehlane; ngokuba, bheka, wayethathe labo ababehambe naye, wakhuphukela ezweni lakwaNefi phakathi kwamaLamani, futhi nempela wawaphehla amaLamani ukuthi athukuthelele abantu baNefi, kangangoba inkosi yamaLamani yathumela isimemezelo kulo lonke izwe layo, phakathi kwabo bonke abantu bayo, ukuthi bahlangane ndawonye bahambe bayolwa namaNefi.\n\n2 Futhi kwenzeka ukuthi ngesikhathi isimemezelo sesidluliselwe phambili phakathi kwabo besaba kakhulu; yebo, besaba ukungayithokozisi inkosi, futhi baphinde besaba ukuthi bayolwa namaNefi hleze balahlekelwe yizimpilo zabo. Futhi kwenzeka ukuthi babengafuni, noma inxenye enkulu yabo yayingafuni, ukulalela imiyalelo yenkosi.\n\n3 Manje kwenzeka ukuthi inkosi yathukuthela ngenxa yokungalaleli kwabo; ngakho-ke yanika u-Amalikiya ubuholi kuleyo nxenye yebutho lakhe elaliyilalela imiyalelo yayo, futhi wamyala ukuthi ahambe ayobaphoqa ukuthi bahlome.\n\n4 Manje bheka, lokhu kwakuyisifiso sika-Amalikiya; ngokuba wayeyindoda enobuqili obukhulu ekwenzeni ububi ngakho-ke walenza lelisu enhliziyweni yakhe lokuyikhipha esihlalweni sobukhosi inkosi yamaLamani.\n\n5 Manje wayesethole ubuholi kulezo zinxenye zamaLamani ayeyisekela inkosi; futhi wazama ukuthi athole ukwemukelwa yilabo ababengalaleli; ngakho-ke wahamba waya endaweni eyayibizwa ngokuthi yi-Onida, ngokuba yilapho kwakubalekele khona wonke amaLamani; ngokuba abona impi iza, futhi, ecabanga ukuthi yayizowabulala, ngakho-ke abalekela e-Onida, endaweni yezikhali.\n\n6 Futhi abeka umuntu ukuthi abe yinkosi kanye nomholi wawo, egxilile emiqondweni yawo ngesinqumo esingaguquki sokuthi ayengenakuphoqelelwa ukuthi alwe namaNefi.\n\n7 Futhi kwenzeka ukuthi abuthana ndawonye phezulu esicongweni sentaba eyayibizwa ngokuthi yi-Antipase, ukulungiselela impi.\n\n8 Manje kwakungeyona inhloso ka-Amalikiya ukuthi alwe nawo njengokwemiyalelo yenkosi; kodwa bheka, kwakuyinhloso yakhe ukuthi athole ukwemukelwa ngamabutho amaLamani, ukuze azibeke ekhanda lawo futhi akhiphe inkosi esihlalweni sobukhosi bese ethatha umbuso.\n\n9 Futhi bheka, kwenzeka ukuthi wenza amabutho akhe ukuthi agxumeke amatende awo esigodini esasiseduze nentaba i-Antipase.\n\n10 Futhi kwenzeka ukuthi ngesikhathi sekuhlwile wathumela izithunywa ngasese ukuthi ziye entabeni i-Antipase, enesifiso sokuthi umholi walabo ababesentabeni, igama lakhe okwakunguLehonti, ehlele ezansi phansi kwentaba, ngokuba wayenesifiso sokukhuluma naye.\n\n11 Futhi kwenzeka ukuthi ngesikhathi uLehonti ethola umyalezo akazange alokothe ahambe ehlele ezansi phansi kwentaba. Futhi kwenzeka ukuthi u-Amalikiya waphinda wathumela futhi okwesibili, enesifiso sokuthi ehle. Futhi kwenzeka ukuthi uLehonti akazange; futhi waphinda wathumela okwesithathu.\n\n12 Futhi kwenzeka ukuthi ngesikhathi u-Amalikiya ethola ukuthi wayengakwazi ukuthola uLehonti ukuthi ehle entabeni, wakhuphukela entabeni, waya eduzane nenkambi kaLehonti; futhi waphinda wathumela okwesine umlayezo wakhe kuLehonti, enefiso sokuthi ehlele ezansi, futhi eze nabaqaphi bakhe.\n\n13 Futhi kwenzeka ukuthi ngesikhathi uLehonti esehlele ezansi kanye nabaqaphi bakhe baya ku-Amalikiya, u-Amalikiya wayefisa ukuthi ehle namabutho akhe ngesikhathi sasebusuku, bese ezungeza lawo madoda ezinkanjini zawo inkosi eyayimnike ubuholi bawo, nokuthi yena uyobanika uLehonti, uma engamenza yena (u-Amalikiya) abe ngumholi wesibili phezu kwamabutho onke.\n\n14 Futhi kwenzeka ukuthi uLehonti wehlela ezansi nabantu bakhe futhi babazungeza abantu ba-Amalikiya, ukuze kuthi ngaphambi kokuthi bavuke entathakusa yosuku babe sebezungezwe ngamabutho kaLehonti.\n\n15 Futhi kwenzeka ukuthi ngesikhathi bebona ukuthi base bezungeziwe, bancenga u-Amalikiya ukuthi abavumele ukuthi bahlangane nabafowabo, ukuze bangabulawa. Manje lokhu kwakuyiyona kanye into u-Amalikiya ayeyifuna.\n\n16 Futhi kwenzeka ukuthi wawanikela amadoda akhe, ngokuphambene nomyalelo wenkosi. Manje lokhu kwakuyiyona into u-Amalikiya ayeyifisa, ukuze afeze amacebo akhe okukhipha inkosi esihlalweni sobukhosi.\n\n17 Manje kwakuwusiko phakathi kwamaLamani, uma umholi wabo omkhulu ebulewe, kubekwe umholi wesibili abe ngumholi omkhulu.\n\n18 Futhi kwenzeka ukuthi u-Amalikiya wenza ukuthi omunye wezinceku zakhe anikeze ubuthi kancane kancane kuLehonti, aze afe.\n\n19 Manje, ngesikhathi uLehonti esefile, amaLamani abeka u-Amalikiya ukuthi abe ngumholi wawo kanye nomkhuzi wawo omkhulu.\n\n20 Futhi kwenzeka ukuthi u-Amalikiya wahamba namabutho akhe (ngokuba wabe esezifezile izifiso zakhe) waya ezweni lakwaNefi, edolobheni lakwaNefi, okwakuyidolobha elikhulu.\n\n21 Futhi inkosi yaphuma ukuyomhlangabeza kanye nabalindi bayo, ngokuba yona yayicabanga ukuthi u-Amalikiya wabe eseyifezile imiyalelo yayo, kanye nokuthi u-Amalikiya wabe eseyibuthele ndawonye impi enkulu kangaka ukuthi iyolwa namaNefi.\n\n22 Kodwa bheka, ngesikhathi inkosi iphuma iyomhlangabeza u-Amalikiya wenza ukuthi izinceku zakhe zihambe phambili ziyoyihlangabeza inkosi. Futhi zahamba zakhothama phambi kwenkosi, sengathi ziyayihlonipha ngenxa yobukhulu bayo.\n\n23 Futhi kwenzeka ukuthi inkosi yelula isandla sayo ukuthi ibaphakamise, njengoba kwakuwusiko lwamaLamani, njengophawu lokuthula, lolo siko ababeluthathe kumaNefi.\n\n24 Futhi kwenzeka ukuthi ngesikhathi isimphakamisile owokuqala, bheka wayigwaza inkosi enhliziyweni; yawela phansi.\n\n25 Manje izinceku zenkosi zabaleka; kwathi izinceku zika-Amalikiya zamemeza zikhala, zithi:\n\n26 Bhekani, izinceku zenkosi ziyigwaze enhliziyweni, isiwile futhi sezibalekile; bhekani, wozani nizobona.\n\n27 Futhi kwenzeka ukuthi u-Amalikiya wayala ukuthi amabutho akhe ahambe ayobona ukuthi kwenzekeni enkosini; futhi ngesikhathi sebefikile kuleyo ndawo, bayithola inkosi ilele emahluleni egazi layo, u-Amalikiya wenza sengathi uthukuthele, futhi wathi: Lowo oyithandayo inkosi, makaphumele obala, azixoshe izinceku zayo ukuze zibulawe.\n\n28 Futhi kwenzeka ukuthi bonke labo ababeyithanda inkosi, ngesikhathi bezwa lamazwi, beza phambili futhi bazixosha izinceku zenkosi.\n\n29 Manje ngesikhathi izinceku zenkosi zibona impi ilandela emva kwazo, zaba nokwesaba futhi, futhi zabalekela ehlane, zawelela ezweni lakwaZarahemla zayohlangana nabantu ba-Amoni.\n\n30 Futhi kwathi impi leyo eyayikade izixosha yabuyela emuva, isizixoshe yehluleka; futhi ngaleyondlela u-Amalikiya, ngenkohliso yakhe, wazizuza izinhliziyo zabantu.\n\n31 Futhi kwenzeka ukuthi ngakusasa wangena edolobheni lakwaNefi namabutho akhe, walithatha idolobha.\n\n32 Manje kwenzeka ukuthi indlovukazi, ngesikhathi isizwile ukuthi inkosi ibulewe—ngokuba u-Amalikiya wayethumele isithunywa kuyo indlovukazi eyazisa ukuthi inkosi ibulewe yizinceku zayo, nokuthi uzixoshile ngempi yakhe, kodwa wehluleka, zibalekile—\n\n33 Ngakho-ke, ngesikhathi indlovukazi isiwuzwile lombiko yathumela ku-Amalikiya, ifisa ukuthi abasindise abantu bedolobha; futhi phezu kwalokho yayifisa ukuthi eze kuyo; futhi phezu kwalokho yayifisa ukuthi afike nofakazi ukuthi bazofakaza mayelana nokufa kwenkosi.\n\n34 Futhi kwenzeka ukuthi u-Amalikiya wathatha yona kanye leyo nceku eyayibulele inkosi, kanye nabo bonke labo ababenayo, bahamba baya kuyo indlovukazi, endaweni eyayihlezi kuyo; futhi bonke bafakaza kuyo ukuthi inkosi yayibulewe yizinceku zayo uqobo; futhi basho nokuthi: Zibalekile; ngabe lokhu akufakazi yini ngokumelene nazo na? Futhi ngalokho bayenelisa indlovukazi mayelana nokufa kwenkosi.\n\n35 Futhi kwenzeka ukuthi u-Amalikiya wafuna ukuthandwa yindlovukazi, wayithatha wayenza umkakhe; futhi ngaleyondlela ngenkohliso yakhe, nangokusizwa yizinceku zakhe ezinobuqili, wawuthola umbuso; yebo, wemukelwa njengenkosi kulo lonke izwe, phakathi kwabo bonke abantu bamaLamani, ababexube amaLamani namaLemuweli ama-Ishmayeli, kanye nabo bonke abahlubuki bamaNefi, kusukela ekubuseni kukaNefi kwehla kuze kube yilesi sikhathi samanje.\n\n36 Manje labahlubuki, benemfundiso efanayo futhi benolwazi olufanayo lwamaNefi, yebo, futhi befundiswe ngolwazi olufanayo lweNkosi, nokho, kuyamangalisa ukusho, ukuthi kungekudala nje emva kokuhlubuka kwabo baba lukhuni kakhulu futhi bangaba nakuphenduka, futhi baba yizinhlangunhlangu kakhulu, baba babi futhi baba nobudlova lakhulu kunamaLamani—bephuza ndawonye emasikweni amaLamani; bevumela ubuvila, kanye nazo zonke izinhlobo zezinengiso; yebo, bakhohlwa nya yiNkosi uNkulunkulu wabo.\n\n", "alma 48": "[center][font_size=26]Isahluko 48[/font_size][/center]\n\n[i]U-Amalikiya uphehla amaLamani ngokumelene namaNefi—UMoroni ulungiselela abantu bakhe ukuthi bavikele okuthandwa ngamaKristu—Uthokozela inkululeko futhi uyinceku enamandla kaNkulunkulu. Cishe ngonyaka wama 72 ngaphambi kokuzalwa kukaJesu Kristu.[/i]\n\n1 Manje kwenzeka ukuthi, masinyane nje emva kokuthi u-Amalikiya esethole umbuso waqala ukufaka umoya ezinhliziyweni zamaLamani ngokumelene nabantu baNefi; yebo, wabeka amadoda ukuthi akhulume kumaLamani esemibhoshongweni yawo, ngokumelene namaNefi.\n\n2 Futhi ngalendlela nempela wawufaka umoya ezinhliziyweni zabo ngokumelene namaNefi, kangangokuthi ngasekupheleni konyaka weshumi nesishiyagalolunye wokubusa kwabehluleli, esewafezile amacebo akhe kuze kube manje, yebo, esenziwe inkosi phezu kwamaLamani, wafuna futhi ukuthi abuse kulo lonke izwe, yebo, kanye nakubo bonke abantu ababesezweni, amaNefi ngokunjalo namaLamani.\n\n3 Ngakho-ke wayesewafezile amacebo akhe, ngokuba wayesezenze zaba lukhuni izinhliziyo zamaLamani futhi wayiphuphuthekisa imiqondo yawo, wawaphehla ukuthi athukuthele, kangangokuthi wayeseqoqele ndawonye ibutho elikhulu ukuthi lihambe liyolwa namaNefi.\n\n4 Ngokuba wayephokophelele, ngenxa yobukhulu besibalo sabantu bakhe, ukuthi awanqobe amaNefi futhi awalethe ekuthunjweni.\n\n5 Futhi ngenxa yalesi sizathu nempela wabeka izinduna ezinkulu zamaZoramu, ngokuba zaziwajwayele kakhulu amandla amaNefi, kanye nezindawo zawo zokucasha, kanye nezinxenye zamadolobha awo ezazibuthakathaka; ngakho-ke wazibeka ukuthi zibe yizinduna ezinkulu phezu kwamabutho akhe.\n\n6 Futhi kwenzeka ukuthi bathatha inkambi yabo, futhi baqhubekela phambili baya ngasezweni lakwaZarahemla ehlane.\n\n7 Manje kwenzeka ukuthi ngesikhathi u-Amalikiya esathola amandla ngobuqili kanye nangenkohliso, uMoroni, ngakolunye uhlangothi, wayelokhu elungiselela imiqondo yabantu ukuthi bathembeke eNkosini uNkulunkulu wabo.\n\n8 Yebo, wabe elokhu eqinisa amabutho amaNefi, futhi emisa izinqaba ezincane, noma izindawo zokucasha; akha ugange ngomhlabathi ezungeza ukuze avalele amabutho akhe, futhi phezu kwalokho akha izindonga zamatshe ukuze awazungeze, azungeze amadolobha abo kanye nemingcele yamazwe abo; yebo, ukuzungeza lonke izwe.\n\n9 Futhi ezinqabeni zabo ezibuthakathaka wabeka amadoda amaningi; futhi ngaleyondlela waziqinisa izinqaba waliqinisa nezwe lamaNefi.\n\n10 Futhi ngalendlela wayelungiselela ukuthi asekele inkululeko yabo, amazwe abo, abafazi babo, kanye nabantwana babo, kanye nokuthula kwabo, kanye nokuthi bahlale eNkosini uNkulunkulu wabo, kanye nokuthi bagcine lokho okwakubizwa yizitha zabo ngokuthi ngokuthandwa ngamaKristu.\n\n11 Futhi uMoroni wayeyindoda eqinile futhi enamandla; wayeyindoda enokuqonda okuphelele; yebo, indoda eyayingathokozi ekuchitheni igazi; indoda umphefumulo wayo owawuthokoza ngenkululeko yezwe layo, kanye neyabafowabo ekuthunjweni nasebugqilini;\n\n12 Yebo, indoda inhliziyo yayo yayigcwele ukubonga kuNkulunkulu wayo, ngamalungelo amaningi kanye nezibusiso azinika abantu bakhe; indoda eyayisebenzela kakhulu inhlalakahle kanye nokuphepha kwabantu bayo.\n\n13 Yebo, futhi wayeyindoda eyayiqinile okholweni lukaKristu, futhi wayefunge ngesifungo ukuvikela abantu bakhe, amalungelo akhe, kanye nezwe lakhe, kanye nenkolo yakhe, ngisho nangokulahlekelwa yigazi lakhe.\n\n14 Manje amaNefi ayefundiswe ukuzivikela ezitheni zawo, ngisho nasekuchitheni igazi uma kwakudingekile; yebo, futhi phezu kwalokho ayefundiswe ukuthi angoni muntu nanini, yebo, futhi angayiphakamisi nanini inkemba ngaphandle kokuthi kungokumelene nesitha, ngaphandle kokuthi kuwukulondoloza izimpilo zawo.\n\n15 Futhi lokhu kwakuwukholo lwabo, ukuthi ngokwenze njalo uNkulunkulu wayezobaphumelelisa ezweni, noma ngamanye amazwi, uma babethembekile ekugcineni imiyalelo kaNkulunkulu ukuthi wayezobaphumelelisa ezweni; yebo, abaxwayise ukuthi babaleke, noma balungiselele impi, njengokuba sengozini kwabo;\n\n16 Futhi phezu kwalokho, nokuthi uNkulunkulu uyobazisa ukuthi baye ngakuphi ukuze bazivikele ezitheni zabo, futhi ngokwenze njalo, iNkosi iyobakhulula; futhi lokhu kwakuyinkolelo kaMoroni, futhi inhliziyo yakhe nempela yayithokoza ngalokhu; hhayi ekuchitheni igazi kodwa ekwenzeni okuhle, ekulondolozeni abantu bakhe, yebo, ekugcineni imiyalelo kaNkulunkulu, yebo, kanye nokwenqaba ububi.\n\n17 Yebo, ngiqinisile, ngiqinisile ngithi kini, ukuba bonke abantu babekade benjengaye, futhi benjengaye, futhi beyokuba njengaye njalo, uMoroni, bheka, amandla esihogo uqobo abeyobhujiswa ingunaphakade; yebo, udeveli ubengenakuba namandla phezu kwezinhliziyo zabantwana babantu.\n\n18 Bheka, wayeyindoda enjengo-Amoni, indodana kaMosiya, yebo, futhi ngisho njenganamanye amadodana kaMosiya, yebo, futhi ngokunjalo no-Alima kanye namadodana akhe, ngokuba bonke babe ngabantu baNkulunkulu.\n\n19 Manje bheka, uHelamani kanye nabafowabo kwakungekhona ukuthi babenosizo oluncane kubantu kunalolo lukaMoroni; ngokuba balishumayela izwi likaNkulunkulu, futhi babhabhadisela ekuphendukeni wonke umuntu noma ngubani owayezowalalela amazwi abo.\n\n20 Futhi bahamba ngalendlela, futhi abantu bazithoba ngenxa yamazwi abo, kangangokuthi babethandwa kakhulu yiNkosi, futhi ngalendlela babekhululekile ezimpini kanye nasemibangweni phakathi kwabo, yebo, ngisho kwaze kwaba yisikhathi esingangeminyaka emine.\n\n21 Kodwa, njengoba ngishilo, ngasekupheleni konyaka weshumi nesishiyagalolunye, yebo, naphezu kokuthula phakathi kwabo, babephoqelekile bengathandi ukuthi balwe nabafowabo amaLamani.\n\n22 Yebo, ukuphetha, izimpi zabo namaLamani azizange ziphele isikhathi esingangeminyaka eminingi, naphezu kokungathandi kwabo okukhulu.\n\n23 Manje, babedabukile ukuthi bathathele amaLamani izikhali, ngoba babengathokozi ekuchitheni igazi; yebo, futhi lokhu kwakungekhona kuphela—babedabukile ukuthi babe yimbangela yokuthumela abaningi kangaka babafowabo babakhiphe kulomhlaba baye emhlabeni waphakade, bengazilungisele ukuhlangana noNkulunkulu wabo.\n\n24 Nokho, babengenakuvuma ukuthi babeke phansi izimpilo zabo, ukuthi abafazi babo kanye nabantwana babo babulawe ngonya lobuqaba lwalabo abake baba ngabafowabo, yebo, futhi ababehlubuke ebandleni labo, babashiya bahamba bayohlangana namaLamani ukuze bababulale.\n\n25 Yebo, babengenakukubekezelela ukuthi abafowabo bathokoze ngegazi lamaNefi, uma nje kwakusekhona labo ababesayigcina imiyalelo kaNkulunkulu, ngokuba isethembiso seNkosi sasiwukuthi, uma nje bengayigcina imiyalelo yayo bayophumelela ezweni.\n\n", "alma 49": "[center][font_size=26]Isahluko 49[/font_size][/center]\n\n[i]AmaLamani ahlaselayo awakwazi ukuthatha amadolobha aqinisiwe akwa-Amoniha nawakwaNowa—U-Amalikiya uqalekisa uNkulunkulu futhi uyafunga ukuthi uzoliphuza igazi likaMoroni—UHelamani kanye nabafowabo bayaqhubeka nokuqinisa iBandla. Cishe ngonyaka wama 72 ngaphambi kokuzalwa kukaJesu Kristu.[/i]\n\n1 Manje kwenzeka ngenyanga yeshumi nanye ngonyaka weshumi nesishiyagalolunye, ngosuku lweshumi enyangeni yeshumi, amabutho amaLamani abonakala ehamba eya ngasezweni lakwa-Amoniha.\n\n2 Futhi bheka, idolobha lase liphinde lakhiwa, futhi uMoroni wayesebeke ibutho ngasemnceleni wedolobha, futhi base bebeke ukungcola kwazungeza ukuze kubavikele emicibisholweni kanye nasematsheni amaLamani; ngokuba bheka, ayelwa ngamatshe kanye nangemicibisholo.\n\n3 Bheka, ngithe idolobha lakwa-Amoniha lase liphinde lakhiwa. Ngithi kini, yebo, lase liphinde lakhiwa inxenye; futhi ngenxa yokuthi amaLamani ayeke alibhubhisa kanye ngenxa yobubi babantu, ayecabanga ukuthi lalizophinda lithunjwe kalula.\n\n4 Kodwa bheka, kwaba kukhulu kangakanani ukudumala kwabo; ngokuba bheka, amaNefi ayesembe idundu lomhlabathi alizungezisa kuwo, elalilide ngendlela yokuthi amaLamani ayengakwazi ukujikijela amatshe awo kanye nemicibisholo yawo kubo ukuze ibalimaze, futhi ayengakwazi ukuza kubo ngaphandle kokuthi asebenzise indawo yokungena.\n\n5 Manje ngalesi sikhathi izinduna ezinkulu zamaLamani zamangala kakhulu, ngenxa yobuhlakani bamaNefi ekulungiseni izindawo zawo zokuzivikela.\n\n6 Manje abaholi bamaLamani babecabanga ukuthi, ngenxa yobukhulu benani labo, yebo, babecabanga ukuthi babezoba nenhlanhla yokuthi beze kubo njengoba babekade benzile ekuqaleni; yebo, futhi phezu kwalokho babe zilungiselele ngezihlangu, kanye nezivikelo zesifuba; futhi phezu kwalokho babezilungiselele ngezingubo zezikhumba, yebo, izingubo eziwugqinsi kakhulu ukuze bamboze ubunqunu babo.\n\n7 Futhi ngokuzilungiselela kanje babecabanga ukuthi babezobehlula kalula futhi babafake abafowabo ngaphansi kwejoka lobugqili, noma bababulale noma bagwaze ibhece ngokuthanda kwabo.\n\n8 Kodwa bheka, ngokushaqeka kwabo okukhulu, babezilungiselele bona, ngendlela eyayingakaze yaziwe phakathi kwabantwana bakaLehi. Manje babewalungele amaLamani, ukuthi balwe ngendlela yemiyalelo kaMoroni.\n\n9 Futhi kwenzeka ukuthi amaLamani, noma ama-Amalikiya, amangala kakhulu ngendlela ababezilungiselele ngayo impi.\n\n10 Manje, ukuba inkosi u-Amalikiya yayize phansi iphuma ezweni lakwaNefi, isekhanda lempi yayo, mhlawumbe yayiyokwenza amaLamani ukuthi ahlasele amaNefi edolobheni lakwa-Amoniha; ngokuba bheka, yayingalikhathalelanga nakancane igazi labantu bayo.\n\n11 Kodwa bheka, u-Amalikiya akazange ehle ukuzolwa. Futhi bheka, izinduna zakhe ezinkulu azizange zilokothe ziwahlasele amaNefi edolobheni lakwa-Amoniha, ngokuba uMoroni wayesezishintshile izindlela amaNefi ayenza ngazo izinto, kangangokuthi amaLamani adumala ngenxa yezindawo zawo zokuphepha futhi awakwazanga ukuza phezu kwawo.\n\n12 Ngakho-ke aphindela ehlane, athatha inkambi yawo ahamba aya ngasezweni lakwaNowa, ecabanga ukuthi kwakuyiyona ndawo yawo elandelayo engcono ukuthi ahlasele amaNefi.\n\n13 Ngokuba ayengazi ukuthi uMoroni wayeseziqinisele izitha, noma wayesakhe izinqaba zokuzivikela, kuwo wonke amadolobha ezweni lonke elalizungezile; ngakho-ke, ahamba aya ezweni lakwaNowa ngempokophelelo enkulu; yebo, izinduna zawo ezinkulu zeza phambili futhi zafunga ukuthi zazizobabulala abantu bakulelo dolobha.\n\n14 Kodwa bheka, ngokumangala kwabo, idolobha lakwaNowa, ngaphambilini elaliyindawo eyayibuthakatha, manje, ngenxa kaMoroni, lase linamandla, yebo, ngisho ukwedlula amandla edolobha lakwa-Amoniha.\n\n15 Manje, bheka, lokhu kwabe kungukuhlakanipha kukaMoroni; ngokuba wayecabanga ukuthi babezoba nokulesaba idolobha lakwa-Amoniha; futhi njengoba idolobha lakwaNowa kwakuyileyo nxenye yezwe ngaleso sikhathi eyayibuthakathaka kakhulu, ngakho-ke babezohamba baye lapho ukuyohlasela; futhi lokhu kwenzeka njengezifiso zakhe.\n\n16 Futhi bheka, uMoroni wayebeke uLehi ukuthi abe yinduna enkulu phezu kwamadoda alelo dolobha; futhi kwakunguye kanye lowo Lehi owalwa namaLamani esigodini empumalanga yomfula iSidoni.\n\n17 Manje bheka kwenzeka, ukuthi ngesikhathi amaLamani esethole ukuthi uLehi wayelawula idolobha aphinda adumala, ngokuba ayemsaba kakhulu uLehi; nokho izinduna zawo ezinkulu zazifungile ngesifungo ukulihlasela lelidolobha; ngakho-ke, zawaletha amabutho azo.\n\n18 Manje bheka, amaLamani awakwazanga ukungena ezinqabeni zamaNefi zokuzivikela nganoma ngayiphi enye indlela ngaphandle kokuthi kube ngendawo yokungena, ngenxa yokuphakama kogange olwalwakhiwe lwaya phezulu, kanye nokujula komsele owawumbiwe wazungeza, ngaphandle kokuthi kube ngendlela yokungena.\n\n19 Futhi amaNefi ayezilungiselele ngalendlela-ke ukuthi abulale bonke abebefuna ukuzama ukuthi bagibele phezulu ukuze bangene enqabeni nanganoma iyiphi enye indlela, ngokuthi babajikijele ngamatshe kanye nangemicibisholo.\n\n20 Ayezilungiselele ngalendlela, yebo, iqembu lamadoda awo anamandla amakhulu, ngezinkemba zawo kanye nezihlilingi zawo, ukuthi alahle phansi bonke ababeyozama ukuthi beze endaweni yabo yokuzivikela ngendawo yokungena; futhi ngalendlela azilungiselela ukuthi azivikele kumaLamani.\n\n21 Futhi kwenzeka ukuthi izinduna zamaLamani zawaletha amabutho azo phambi kwendawo yokungena, futhi zaqala ukulwa namaNefi, ukuze bangene endaweni yawo yokuzivikela; kodwa bheka, baqhutshwa baphindiswa emuva isikhathi nesikhathi, kangangokuthi babulawa kakhulu.\n\n22 Manje ngesikhathi bebona ukuthi babengenakukwazi ukuthi bawathole amandla phezu kwamaNefi ngokungena ngaleyo ntuba, baqala ukuthi bambe bashonise phansi izindonga zomhlabathi ukuze bathole intuba eya emabuthweni abo, ukuze babe namathuba alinganayo okulwa; kodwa bheka, kulemizamo bashanelwa baphela nya ngamatshe kanye nemicibisholo eyayijikijelwa kubo; futhi esikhundleni sokugcwalisa imisele yabo ngokuthi badonse izindonga zomhlabathi, yagcwala yaba sezingeni elithize ngabafile babo kanye nangemzimba elimele.\n\n23 Ngalendlela-ke amaNefi aba namandla onke phezu kwezitha zawo; futhi ngalendlela amaLamani azama ukuthi abulale amaNefi kwaze kwathi zonke izinduna zawo ezinkulu zabulawa; yebo, futhi kwabulawa amaLamani angaphezulu kwenkulungwane; okwathi, ngakolunye uhlangothi, kwangaba khona namunye umphefumulo wamaNefi owabulawa.\n\n24 Kwakukhona cishe abangamashumi amahlanu abalimala, ababe hlatshwe yimicibisholo yamaLamani entubeni, kodwa babevikelekile ngezihlangu zabo, kanye nangezivikelo zesifuba, kanye nangezivikelo zekhanda, kangangokuthi izilonda zabo zazisemilenzeni yabo, eziningi zazo zazizimbi kakhulu.\n\n25 Futhi kwenzeka, ukuthi ngesikhathi amaLamani ebona ukuthi izinduna zawo ezinkulu zonke zase zibulewe abalekela ehlane. Futhi kwenzeka ukuthi abuyela ezweni lakwaNefi, ukuthi ayobikela inkosi yawo, u-Amalikiya, owayengumNefi ngokuzalwa, mayelana nokulahlekelwa kwabo okukhulu.\n\n26 Futhi kwenzeka ukuthi wabathukuthelela kakhulu abantu bakhe, ngenxa yokuthi wayengasifezanga isifiso sakhe kumaNefi; akakwazanga ukuwenza ukuthi abe ngaphansi kwejoka lobugqili.\n\n27 Yebo, wathukuthela kakhulu, futhi wamqalekisa uNkulunkulu, futhi ngokunjalo noMoroni, efunga ngesifungo ukuthi uyoliphuza igazi lakhe; futhi lokhu ngenxa yokuthi uMoroni wayegcine imiyalelo kaNkulunkulu ekulungiseleleni ukuphepha kwabantu bakhe.\n\n28 Futhi kwenzeka, ukuthi ngakolunye uhlangothi, abantu baNefi nempela bayibonga iNkosi uNkulunkulu wabo, ngenxa yamandla ayo angenakulinganiswa ekubakhululeni ezandleni zezitha zabo.\n\n29 Futhi ngalendlela yaphela kanjalo-ke iminyaka eyishumi nesishiyagalolunye yokubusa kwabehluleli phezu kwabantu baNefi.\n\n30 Yebo, futhi kwaba khona ukuthula njalo phakathi kwabo, kanye nokuphumelela okukhulu kakhulu ebandleni ngenxa yokulalela kwabo kanye nenkuthalo ababa nayo ezwini likaNkulunkulu, elalishunyayelwe kubo nguHelamani, kanye noShibiloni, kanye noKoriyantoni, kanye no-Amoni kanye nabafowabo, yebo, kanye nabo bonke labo ababegcotshwe ngokohlelo olungcwele lukaNkulunkulu, bebhabhadiselwe ekuphendukeni, futhi bathunyelwa ukuthi bayoshumayela phakathi kwabantu.\n\n", "alma 50": "[center][font_size=26]Isahluko 50[/font_size][/center]\n\n[i]UMoroni uqinisa amazwe amaNefi—Bakha amadolobha amaningi amasha—Izimpi kanye nokubhujiswa kwehlela amaNefi ngezinsuku zobubi kanye nezinengiso zabo—UMoriyantoni kanye nabahlubuki bakhe behlulwa nguTeyankumi—UNefiha uyafa, futhi indodana yakhe uPahorani uthatha isihlalo sokwahlulela. Cishe ngonyaka wama 72 kuya kowama 67 ngaphambi kokuzalwa kukaKristu.[/i]\n\n1 Manje kwenzeka ukuthi uMoroni akazange ayeke ukwenza amalungiselelo empi, noma ukuvikela abantu bakhe kumaLamani; ngokuba wenza ukuthi amabutho akhe aqale ekuqaleni konyaka wamashumi amabili wokubusa kwabehluleli, ukuthi kumele baqale ukumba izindunduma zomhlabathi bazungeze wonke amadolobha, kulo lonke izwe okwakungelamaNefi.\n\n2 Futhi ngaphezulu kwalezindunduma zomhlabathi wenza ukuthi kube khona izingodo, yebo, imisebenzi yezingodo ezakhiwe zaba wubude obungangobomuntu, zizungeze amadolobha.\n\n3 Futhi wenza ukuthi kuyo leyo misebenzi yezingodo kube khona uhlaka lwezikhonkwane olwalwakhiwe phezu kwezingodo lwazungeza; futhi zaziqinile futhi zizinde.\n\n4 Futhi wenza ukuthi kwakhiwe imibhoshongo eyayibheke kuyo leyo misebenzi yezikhonkwane, futhi wenza ukuthi kwakhiwe izindawo zokuzivikela kuyo leyo mibhoshongo, ukuze amatshe kanye nemicibisholo yamaLamani ingabalimazi.\n\n5 Futhi babezilungiselele ukuthi bakwazi ukujikijela amatshe bephezulu lapho, ngokuthanda kwabo kanye nangokwamandla abo, bambulale owayezozama ukusondela eduze kwezindonga zedolobha.\n\n6 Ngalendlela-ke uMoroni nempela wazilungisa izinqaba ukulungiselela ukuza kwezitha zabo, kuwo wonke amadolobha azungeze ezweni lonke.\n\n7 Futhi kwenzeka ukuthi uMoroni wenza ukuthi amabutho akhe ahambe aye ehlane elisempumalanga; yebo, futhi bahamba bayowaqhuba wonke amaLamani ayesehlane elisempumalanga bawayisa emazweni awo, ayeseningizimu yezwe lakwaZarahemla.\n\n8 Futhi izwe lakwaNefi lalihamba ngendlela eqondile kusukela empumalanga yolwandle kuya entshonalanga.\n\n9 Futhi kwenzeka ukuthi ngesikhathi uMoroni esewaqhube wonke amaLamani wawakhipha ehlane lasempumalanga, elalisenyakatho yamazwe okwakungawabo, wenza ukuthi abahlali ababesezweni lakwaZarahemla kanye nababesezweni elalizungezile ukuthi bahambe baye ehlane elisempumalanga, ngisho naseminceleni engasogwini lolwandle, balithathe lelozwe.\n\n10 Futhi waphinda wabeka amabutho eningizimu, emingceleni yokwakungokwabo, futhi wabenza ukuthi bamise izinqaba ukuze bavikele amabutho abo kanye nabantu babo ezandleni zezitha zabo.\n\n11 Futhi ngaleyondlea wazinqamula zonke izinqaba zamaLamani ezazisehlane elisempumalanga, yebo, futhi kanjalo nasentshonalanga, eqinisa umngcele phakathi kwamaNefi namaLamani, phakathi kwezwe lakwaZarahemla nezwe lamaNefi, kusukela olwandle lwasentshonalanga, kuphikelele ngasesizalweni somfula iSidoni—amaNefi ezithathela lonke izwe elingasenyakatho, yebo, ngisho nalo lonke izwe elalingasenyakatho yezwe iNala, njengokuthanda kwabo.\n\n12 Ngalendlela-ke uMoroni, kanye namabutho akhe, ayekhula nsukuzonke ngenxa yesiqiniseko sokuvikeleka imisebenzi yakhe eyasiletha kubo, nempela bafuna ukukuvimbela ukuqina kanye namandla amaLamani bawasuse aphele emazweni okungawabo, ukuze angabi namandla phezu kwamazwe abo.\n\n13 Futhi kwenzeka ukuthi amaNefi aqala isisekelo sedolobha, futhi alibiza lelodolobha ngegama elithi iMoroni; futhi lalingasolwandle olungasempumalanga; futhi laliseningizimu ngasemnceleni walokho okungokwamaLamani.\n\n14 Futhi phezu kwalokho baqala isisekelo sedolobha phakathi kwedolobha lakwaMoroni kanye nedolobha lakwa-Aroni, behlanganisa imincele yakwa-Aroni kanye neyakwaMoroni; futhi balibiza lelodolobha, noma lelozwe, ngegama elithi, iNefiha.\n\n15 Futhi phezu kwalokho baqala ngawo kanye lowo nyaka ukwakha amadolobha amaningi enyakatho, elinye balakha ngandlela thize balibiza ngokuthi iLehi, elalisenyakatho ngaseminceleni yogu lolwandle.\n\n16 Futhi waphela ngaleyondlela-ke unyaka wamashumi amabili.\n\n17 Futhi babekulesi simo sokuphumelela abantu bakwaNefi ekuqaleni konyaka wamashumi amabili nanye wokubusa kwabehluleli kubantu bakwaNefi.\n\n18 Futhi nempela baphumelela kakhulu, futhi banotha kakhulu; yebo, futhi nempela banda futhi bakhula baqina ezweni.\n\n19 Futhi ngalendlela siyabona ukuthi zinomusa futhi zilunge kangakanani izenzo zeNkosi, ekugcwaliseni wonke amazwi ayo kubantwana babantu; yebo, singabona ukuthi amazwi ayo ayaqinisekiswa, ngisho nangalesi sikhathi, akhuluma ngaso kuLehi, ethi:\n\n20 Ubusisiwe kanye nabantwana bakho; futhi bayobusiswa, kangangoba beyoyigcina imiyalelo yami bayophumelela kulelizwe. Kodwa khumbula, kangangoba bengezukuyigcina imiyalelo yami bayohlukaniswa neNkosi.\n\n21 Futhi siyabona ukuthi lezi zethembiso ziqinisekisiwe ebantwini baNefi; ngokuba kwakungukuxabana kanye nemibango yabo, yebo, ukubulalana kwabo, ukuphanga kwabo, ukukhonza kwabo izithombe, ubufebe babo, kanye nezinengiso zabo, okwabakhona phakathi kwabo, okwaletha kubo izimpi kanye nokubulawa kwabo.\n\n22 Futhi labo ababethembekile ekugcineni imiyalelo yeNkosi bakhululiwe ngezikhathi zonke, ngesikhathi izinkulungwane zabafowabo ababi bethunyelwe ekuthunjweni, noma bebulewe ngenkemba, noma belahlekelwe wukholo, futhi bahlangana namaLamani.\n\n23 Kodwa bheka akukaze nanini kube khona isikhathi esimnandi kanje phakathi kwabantu baNefi, kusukela ezinsukwini zikaNefi, njengasezinsukwini zikaMoroni, yebo, ngisho nangalesi sikhathi, onyakeni wamashumi amabili nanye wokubusa kwabehluleli.\n\n24 Futhi kwenzeka ukuthi ngonyaka wamashumi amabili nambili wokubusa kwabehluleli nawo ngokunjalo waphela ngokuthula; yebo, futhi ngokunjalo nonyaka wamashumi amabili nantathu.\n\n25 Futhi kwenzeka ukuthi ekuqaleni konyaka wamashumi amabili nane wokubusa kwabehluleli, kwakuyoba khona ukuthula phakathi kwabantu baNefi ukuba kwakungazange kube ngenxa yombango owabakhona phakathi kwabo mayelana nezwe lakwaLehi, kanye nezwe lakwaMoriyantoni, ayehlangana emingceleni kaLehi; womabili ayesemingceleni ngasogwini lolwandle.\n\n26 Ngokuba bheka, abantu okwakungabanini bezwe lakwaMoriyantoni nempela bafuna inxenye yezwe lakwaLehi; ngakho-ke kwaqala kwaba khona umbango oshisayo phakathi kwabo, kangangokuthi abantu bakwaMoriyantoni bathathela abafowabo izikhali, futhi babephokophele ukuthi bababulale ngenkemba.\n\n27 Kodwa bheka, abantu ababengabanikazi bezwe lakwaLehi babalekela enkanjini kaMoroni, bayocela kuye usizo; ngokuba bheka babengekho ephutheni.\n\n28 Futhi kwenzeka ukuthi ngesikhathi abantu bakwaMoriyantoni, ababeholwa yindoda igama layo okwakunguMoriyantoni, bethola ukuthi abantu bakwaLehi base bebalekele enkanjini kaMoroni, baba nokwesaba okukhulu hleze impi kaMoroni ize kubo futhi ibabulale.\n\n29 Ngakho-ke, uMoriyantoni wakufaka ezinhliziyweni zabo ukuthi babaleke baye ezweni elalingasenyakatho, elalembozwe ngamachibi amakhulu amanzi, futhi balithathe kube ngelabo lelozwe elalingasenyakatho.\n\n30 Futhi bheka, babengalifeza lelisu labo, (elaliyokuba yisizathu sokulila) kodwa bheka, uMoriyantoni eyindoda enolaka olukhulu, ngakho-ke ethukuthelele omunye wezincekukazi zakhe kakhulu, wawela phezu kwakhe wamshaya kakhulu.\n\n31 Futhi kwenzeka ukuthi wabaleka, futhi weza enkanjini kaMoroni, futhi watshela uMoroni zonke izinto eziphathelene naloludaba, futhi kanjalo mayelana nezinhloso zabo zokubalekela ezweni elingasenyakatho.\n\n32 Manje bheka, abantu ababesezweni iNala, noma ngokuyikho uMoroni, wesaba ukuthi babezolalela amazwi kaMoriyantoni futhi bahlangane nabantu bakhe, futhi ngaleyondlela wayezothola ukuthi abe ngumnini walezo zingxenye zezwe, lokho okwakuzoba nemiphumela enzima eyayizoba khona phakathi kwabantu baNefi, yebo, leyomiphumela eyayizoholela ekupheleni kwenkululeko yabo.\n\n33 Ngakho-ke uMoroni wathumela ibutho, kanye nenkambi yalo, ukuthi bayonqanda abantu bakwaMoriyantoni, ukuthi bangabalekeli ezweni elingasenyakatho.\n\n34 Futhi kwenzeka ukuthi abazange babanqande kwaze kwaba bafika eminceleni yezwe iNcithakalo; futhi lapho babanqanda, ngasemzileni omncane owawuholeleka ngasolwandle uya ezweni elingasenyakatho, yebo, ngasolwandle, entshonalanga kanye nasempumalanga.\n\n35 Futhi kwenzeka ukuthi ibutho elalithunywe nguMoroni, elaliholwa yindoda igama layo okwakunguTeyankumi, nempela lahlangana nabantu bakaMoriyantoni; futhi babenenkani kakhulu abantu bakwaMoriyantoni, (befunzelelwa ngububi bakhe kanye namazwi akhe athophayo) kangangokuthi impi yaqala phakathi kwabo, lapho uTeyankumi nempela wambulala uMoriyantoni futhi wayihlula impi yakhe, futhi wabathatha wababopha, futhi wabuyela enkanjini kaMoroni. Futhi yaphela ngalendlela iminyaka engamashumi amabili nane yokubusa kwabehluleli kubantu bakwaNefi.\n\n36 Futhi babuyiselwa ngalendlela emuva abantu bakwaMoriyantoni. Futhi emva kwesivumelwano sabo sokugcina ukuthula babuyiselwa ezweni lakwaMoriyantoni, ubumbano lwenzeka phakathi kwabo kanye nabantu bakwaLehi; futhi baphinde babuyiselwa emazweni abo.\n\n37 Futhi kwenzeka ukuthi ngawo lowo nyaka abantu bakwaNefi okwabuyiselwa ngawo ukuthula kubo, ukuthi uNefiha, umahluleli omkhulu wesibili, wafa, ekade ephethe isihlalo sokwahlulela ngobuqotho obukhulu phambi kukaNkulunkulu.\n\n38 Nokho, wayenqabile ku-Alima ukuthi athathe imibhalo kanye nalezo zinto ezazaziswa ngu-Alima kanye noyise ukuthi zingezingcwele kakhulu; ngakho-ke u-Alima wazinikeza indodana yakhe, uHelamani.\n\n39 Bheka, kwenzeka ukuthi indodana kaNefiha yabekwa ukuthi ithathe isihlalo sokwahlulela, esikhundleni sikayise; yebo, yabekwa ukuthi ibe wumahluleli omkhulu kanye nombusi wabantu, ngesifungo kanye nangesimiso esingcwele sokwahlulela ngokulunga, kanye nokugcina ukuthula kanye nenkululeko yabantu, kanye nokubanikeza amalungelo abo angcwele okukhonza iNkosi uNkulunkulu wabo, yebo, nokuthi isekele futhi igcine indlela kaNkulunkulu izinsuku zonke zayo, futhi ilethe ababi ukuthi bahlulelwe ngokwamacala abo.\n\n40 Manje bheka, igama layo kwakunguPahorani. Futhi uPahorani nempela wasithatha isihlalo sikayise, futhi nempela waqala ukubusa kwakhe ekupheleni konyaka wamashumi amabili nane, kubantu baNefi.\n\n", "alma 51": "[center][font_size=26]Isahluko 51[/font_size][/center]\n\n[i]Abantu benkosi bafuna ukushintsha umthetho futhi babeke inkosi—UPahorani kanye nabantu abathanda inkululeko basekelwa yizwi labantu—UMoroni uphoqa abantu benkosi ukuthi bavikele izwe labo noma babulawe—U-Amalikiya kanye namaLamani bathumba amaningi amadolobha aqinisiwe—UTeyankumi ududula uhlaselo lwamaLamani futhi ubulala u-Amalikiya esetendeni lakhe. Cishe ngonyaka wama 67 kuya kowama 66 ngaphambi kokuzalwa kukaKristu.[/i]\n\n1 Manje kwenzeka ekuqaleni konyaka wamashumi amabili nanhlanu wokubusa kwabehluleli kubantu bakwaNefi, sebemise ukuthula phakathi kwabantu baLehi kanye nabantu baMoriyantoni mayelana namazwe abo, futhi sebeqale unyaka wamashumi amabili nanhlanu ngokuthula;\n\n2 Nokho, abakugcinanga isikhathi eside ukuthula okuphelele ezweni, ngokuba kwaqala ukuthi kube khona umbango phakathi kwabantu mayelana nomahluleli omkhulu uPahorani; ngokuba bheka, kwakukhona inxenye yabantu ababenesifiso sokuthi izigaba ezithile ezimbalwa zomthetho kumele ziguqulwe.\n\n3 Kodwa bheka, uPahorani akazange afune noma avume ukuthi umthetho uguqulwe; ngakho-ke, akazange abalalele labo ababethumele amazwi abo nezicelo mayelana nokuguqulwa komthetho.\n\n4 Ngakho-ke, labo ababenesifiso sokuthi umthetho uguqulwe bamthukuthelela, futhi bafisa ukuthi angabe esaba umahluleli omkhulu ezweni; ngakho-ke kwaqubuka impikiswano eshisayo mayelana naloludaba, kodwa akubanga khona ukuchitheka kwegazi.\n\n5 Futhi kwenzeka ukuthi labo ababenesifiso sokuthi uPahorani asuswe esihlalweni sokwahlulela babebizwa ngokuthi ngabantu benkosi, ngokuba babefisa ukuthi umthetho uguqulwe ngendlela yokuthi baketule umkhandlu ophetheyo okhululekile futhi bese bebeka inkosi ezweni.\n\n6 Futhi labo ababenesifiso sokuthi uPahorani ahlale ewumahluleli omkhulu ezweni bazithathela igama elithi ngabantu abathanda inkululeko; futhi ngalendlela kwaba khona uqhekeko phakathi kwabo, ngokuba abantu abathanda inkululeko babefungile noma babenze isivumelwano sokuthi bagcine amalungelo abo kanye nenzuzo yenkolo yabo ngomkhandlu ophetheyo okhululekile.\n\n7 Futhi kwenzeka ukuthi loludaba lombango wabo lwaxazululwa ngezwi labantu. Futhi kwenzeka ukuthi izwi labantu lavumelana nabantu abathanda inkululeko, futhi uPahorani wasigcina isihlalo sokwahlulela, lokho okwaletha injabulo enkulu phakathi kwabafowabo baPahorani futhi ngokunjalo nabaningi babantu abathanda inkululeko, futhi ababathulisa abantu benkosi, kangangoba ababange besalokotha nakancane bayiphikise kodwa baphoqeleka ukuthi bayigcine indlela yenkululeko.\n\n8 Manje labo ababevumelana namakhosi kwakuyilabo ababengabasemakhosini ohlanga, futhi babefuna ukuthi babe ngamakhosi; futhi babesekelwa yilabo ababefuna amandla kanye negunya phezu kwabantu.\n\n9 Kodwa bheka, lesi kwakuyisikhathi esibucayi sokuthi kube khona imibango enjena phakathi kwabantu baNefi; ngokuba bheka, u-Amalikiya wayesephindile futhi waphehla izinhliziyo zabantu bamaLamani ngokumelene nabantu bamaNefi, futhi wayeseqoqela ndawonye amabutho kuzo zonke izinxenye zezwe lakhe, futhi ewahlomisa, futhi elungiselela impi ngakho konke ukukhuthala; ngokuba wayefungele ukuliphuza igazi likaMoroni.\n\n10 Kodwa bheka, sizobona ukuthi isethembiso sakhe asenza wayegagamele; noma kunjalo wazilungiselela kanye namabutho akhe ukuthi beze bazolwa namaNefi.\n\n11 Manje amabutho akhe ayengasemaningi kakhulu njengakuqala, ngenxa yezinkulungwane eziningi ezazibulewe ngesandla samaNefi; kodwa naphezu kokulahlekelwa kwabo okukhulu, u-Amalikiya waqoqela ndawonye ibutho elikhulu ngokumangalisayo, kangangokuthi akesabanga ukwehlela ezansi ezweni lakwaZarahemla.\n\n12 Yebo, ngisho no-Amalikiya uqobo lwakhe nempela wehlela ezansi, ehola amaLamani. Futhi kwakusonyakeni wamashumi amabili nanhlanu wokubusa kwabehluleli; futhi kwakungaso kanye leso sikhathi lapho base beqale ukuzixazulula izindaba zabo zemibango mayelana nomehluleli omkhulu, uPahorani.\n\n13 Futhi kwenzeka ukuthi ngesikhathi labantu ababebizwa ngokuthi ngabantu benkosi sebezwile ukuthi amaLamani ayeza ehlela ezansi ukuzolwa nabo, bajabula ezinhliziyweni zabo; futhi benqaba ukuthatha izikhali, ngokuba babemthukuthelele kakhulu umahluleli omkhulu, futhi ngokunjalo nabantu abathanda inkululeko, kangangokuthi abafunanga ukuthatha izikhali ukuthi bavikele izwe labo.\n\n14 Futhi kwenzeka ukuthi ngesikhathi uMoroni ekubona lokhu, futhi phezu kwalokho ebona ukuthi amaLamani ayeseza eminceleni yezwe, wathukuthela kakhulu ngenxa yenkani yalabo bantu ayekade esebasebenzele ngokukhuthala okukhulu ukubavikela; yebo, wathukuthela kakhulu; umphefumulo wakhe wawugcwele intukuthelo ngenxa yabo.\n\n15 Futhi kwenzeka ukuthi wathumela isicelo, ngezwi labantu, kumphathi wezwe, efisa ukuthi asifunde, futhi amnike amandla okuphoqelela labo bahlubuki ukuthi bavikele izwe labo noma-ke ababulale.\n\n16 Ngokuba kwakungumsebenzi wakhe wokuqala ukuthi aqede lemibango enjena kanye nokungezwani phakathi kwabantu; ngokuba bheka, kuze kube manje lokhu kwakuyikho okwabangela konke ukonakala kwabo. Futhi kwenzeka ukuthi lokhu kwavunyelwa njengokwezwi labantu.\n\n17 Futhi kwenzeka ukuthi uMoroni wayala ukuthi ibutho lakhe lihambe liyokulwa nalabo bantu-benkosi, ukuthi badonsele phansi ukuzikhukhumeza kwabo kanye nesithunzi sabo futhi babalinganise nomhlabathi, noma kungenjalo bathathe izikhali futhi basekele indlela yenkululeko.\n\n18 Futhi kwenzeka ukuthi amabutho nempela ahamba ayolwa nabo; futhi nempela akudonsela phansi ukuzikhukhumeza kwabo kanye nesithunzi sabo, kangangokuthi ngesikhathi bephakamisa izikhali zabo zempi ukuthi balwe nabantu baMoroni babulawa, futhi balinganiswa nomhlabathi.\n\n19 Futhi kwenzeka ukuthi babeyizinkulungwane ezine labo bahlubuki ababulawa ngenkemba; futhi labo baholi babo ababengabulawanga empini bathathwa baphonswa etilongweni, ngokuba sasingekho isikhathi sokuqulwa kwamacala abo ngalesi sikhathi.\n\n20 Futhi insalela yalabo bahlubuki, kunokuthi ithelwe phansi othulini ngenkemba, yavumela isibonakalo senkululeko, futhi yaphoqwa ukuthi isiphakamise isibonakaliso senkululeko emibhoshongweni yabo, kanye nasemadolobheni abo, futhi ithathe izikhali ivikele izwe labo.\n\n21 Futhi ngalendlela uMoroni wabaqeda abantu benkosi kangangokuthi kwakungasekho namunye owayaziwa ngaleli gama labantu benkosi; futhi ngalendlela wayiqeda inkani kanye nokuziqhenya kwalabo bantu ababezibiza ngabasemakhosini ohlanga; kodwa babekwa phansi ukuthi bazithobe njengabafowabo, futhi balwele inkululeko yabo ngesibindi ekuthunjweni.\n\n22 Bheka, kwenzeka ukuthi ngesikhathi uMoroni esaqeda izimpi kanye nemibango phakathi kwabantu bakhe uqobo, futhi ebafaka phansi kokuthula kanye nempucuko, futhi esenza imithetho yokulungiselela impi namaLamani, bheka amaLamani ayesengenile ezweni lakwaMoroni, elalisemingceleni ngasogwini lolwandle.\n\n23 Futhi kwenzeka ukuthi amaNefi ayesedolobheni lakwaMoroni ayengenawo amandla ngokwanele; ngakho-ke u-Amalikiya nempela wawakhipha, ebulala amaningi. Futhi kwenzeka ukuthi u-Amalikiya walithatha idolobha, yebo, wathatha nazo zonke izinqaba zawo.\n\n24 Futhi labo ababaleka baphuma edolobheni lakwaMoroni baya edolobheni lakwaNefiha; futhi phezu kwalokho abantu basedolobheni lakwaLehi babuthana ndawonye, futhi benza amalungiselelo, futhi babekulungele ukuthi bamelane namaLamani empini.\n\n25 Kodwa kwenzeka ukuthi u-Amalikiya akafunanga ukuwavumela amaLamani ukuthi ahambe aye edolobheni lakwaNefiha ukuyolwa, kodwa wawagcina ezansi ngasogwini lolwandle, eshiya amadoda kuwo wonke amadolobha ukuthi aligcine futhi alivikele.\n\n26 Futhi waqhubeka ngalendlela, ethatha amaningi amadolobha, idolobha lakwaNefiha, nedolobha lakwaLehi, nedolobha lakwaMoriyantoni, nedolobha lakwa-Omineri, nedolobha lakwaGide, kanye nedolobha lakwaMuleki, wonke ayeseminceleni empumalanga ngasogwini lolwandle.\n\n27 Futhi amaLamani awathola ngalendlela, ngobuqili buka-Amalikiya, amadolobha amaningi kangaka, ngamabutho abo angabaleki, wonke ayeqiniswe kakhulu ngendlela yokuqiniswa kukaMoroni; wonke enza ukuthi amaLamani abe nezinqaba eziqinile.\n\n28 Futhi kwenzeka ukuthi ahamba aya eminceleni yezwe iNala, ebalekisa amaNefi ayephambi kwawo futhi ebulala amaningi.\n\n29 Kodwa kwenzeka ukuthi ahlangabezana noTeyankumi, owayebulele uMoriyantoni futhi owayekade enqande abantu bakhe ekubalekeni kwakhe.\n\n30 Futhi kwenzeka ukuthi wamnqanda no-Amalikiya, njengoba ayesehamba nebutho lakhe elikhulu ukuze athathe izwe iNala, futhi ngokunjalo nezwe elingasenyakatho.\n\n31 Kodwa bheka wahlangabezana nembibizane ngokunqwamana noTeyankumi kanye nabantu bakhe, ngokuba babengamaqhawe amakhulu; ngokuba ngayinye indoda kaTeyankumi nempela yayiwedlula amaLamani ngamandla abo kanye nangobuciko bokulwa, kangangokuthi nempela bawahlula amaLamani.\n\n32 Futhi kwenzeka ukuthi nempela bawahlupha, kangangokuthi bawabulala kwaze kwaba mnyama. Futhi kwenzeka ukuthi uTeyankumi kanye nabantu bakhe bagxumeka amatende abo eminceleni yezwe iNala; kwathi u-Amalikiya wagxumeka amatende akhe emingceleni yosebe lolwandle ngasogwini lolwandle, futhi abalekiswa ngalendlela.\n\n33 Futhi kwenzeka ukuthi ngesikhathi sebufikile ubusuku, uTeyankumi kanye nenceku yakhe ngesinyenyela bahamba ngobusuku, baya enkanjini ka-Amalikiya; futhi bheka, ubuthongo babubagabhile ngenxa yokukhathala kwabo okukhulu, okwakwenziwe yimisebenzi kanye nokushisa kosuku.\n\n34 Futhi kwenzeka ukuthi uTeyankumi wahamba ngesinyenyela ngasese wangena etendeni lenkosi, futhi wayihlaba ngentshumentshu enhliziyweni yayo; futhi nempela wayibulala inkosi khona manjalo kangangokuthi akazivusanga izinceku zayo.\n\n35 Futhi waphinda wabuyela futhi ngasese enkanjini yakhe, futhi bheka, abantu bakhe babelele, futhi wabavusa wabatshela zonke izinto ayesezenzile.\n\n36 Futhi wenza ukuthi amabutho akhe azilungiselele, hleze amaLamani ayesevukile futhi esezoza kubo.\n\n37 Futhi waphela ngalendlela-ke unyaka wamashumi amabili nanhlanu wokubusa kwabehluleli kubantu baNefi; futhi zaphela ngalendlela-ke izinsuku zika-Amalikiya.\n\n", "alma 52": "[center][font_size=26]Isahluko 52[/font_size][/center]\n\n[i]U-Amoroni ulandela u-Amalikiya njengenkosi yamaLamani—UMoroni, uTeyankumi, kanye noLehi bahola amaNefi empini abanqoba kuyo amaLamani—Idolobha lakwaMuleki liyathathwa futhi, futhi uJakobe umZoramu uyabulawa. Cishe ngonyaka wama 66 kuya kowama 64 ngaphamlbi kokuzalwa kukaKristu.[/i]\n\n1 Manje, kwenzeka ukuthi ngonyaka wamashumi amabili nesithupha wokubusa kwabehluleli kubantu bakwaNefi, bheka, ngesikhathi amaLamani evuka ngosuku lokuqala lwenyanga yokuqala, bheka, bathola u-Amalikiya efile etendeni lakhe; futhi phezu kwalokho abona ukuthi uTeyankumi wayesekulungele ukuthi alwe nabo ngalolo suku.\n\n2 Manje, ngesikhathi amaLamani ekubona lokhu esaba; futhi aliyeka iqhinga lawo lokuhamba aye ezweni elingasenyakatho, futhi ahlehlela emuva kanye nayo yonke impi yawo aya edolobheni lakwaMuleki, futhi afuna ukuphepha ezinqabeni zawo.\n\n3 Futhi kwenzeka ukuthi umfowabo ka-Amalikiya wabekwa ukuthi abe yinkosi phezu kwabantu; futhi igama lakhe kwakungu-Amoroni; ngakho-ke inkosi u-Amoroni, umfowabo wenkosi u-Amalikiya, wabekwa ukuthi abuse esikhundleni sakhe.\n\n4 Futhi kwenzeka ukuthi wayala ukuthi abantu bakhe bawagcine lawo madolobha, ababewathathe ngokuchitha igazi; ngokuba akukho madolobha abawathatha ngaphandle kokuchitha igazi eliningi.\n\n5 Manje, uTeyankumi wabona ukuthi amaLamani ayezimisele ukugcina lawo madolobha ayewathathile, kanye nalezo zinxenye zezwe ayezithathile kwaba ngezawo; futhi phezu kwalokho ngokubona ubuningi besibalo sawo, uTeyankumi wacabanga ukuthi kwakungadingekile ukuthi azame ukuthi awahlasele ezinqabeni zawo.\n\n6 Kodwa wabagcina abantu bakhe ndawo zonke, sengathi benza amalungiselelo empi; yebo, futhi ngempela wayelungiselela ukuthi azivikele kuwo, ngokukhuphula izindonga zizungeze futhi elungiselela izindawo zokucasha.\n\n7 Futhi kwenzeka ukuthi waqhubeka kanjalo elungiselela impi kwaze kwaba uMoroni uthumela isibalo esikhulu samadoda ukuthi ayoqinisa ibutho lakhe.\n\n8 Futhi uMoroni phezu kwalokho wathumela imiyalelo kuye ukuthi azigcine zonke iziboshwa ezaziwele ezandleni zakhe; njengoba amaLamani ayebophe iziboshwa eziningi, ukuthi azigcine zonke iziboshwa zamaLamani njengesihlengo salabo amaLamani ayebathathile.\n\n9 Futhi phezu kwalokho wathumela imiyalelo kuye ukuthi aqinise izwe iNala, futhi aqinise leyondlela encane eyayiholela ezweni elingasenyakatho, hleze amaLamani ayithole leyo ndawo futhi bese eba namandla okubahlupha macala onke.\n\n10 Futhi uMoroni phezu kwalokho wathumela kuye, efisa ukuthi athembeke ekugcineni leyo nxenye yezwe, futhi nokuthi afune wonke amathuba okuwahlupha amaLamani kuleyo nxenye, ngokwamandla akhe ayenawo, ukuze mhlawumbe aphinde awathathe ngecebo noma ngenye indlela lawo madolobha ayekade ethathwe ezandleni zabo; futhi nokuthi phezu kwalokho ahlumelelise futhi aqinise amadolobha ndawo zonke, lawo ayengazange awele ezandleni zamaLamani.\n\n11 Futhi waphinde wathi kuye, bengizoza kuwe, kodwa bheka, amaLamani aphezu kwethu eminceleni yezwe ngasolwandle olusentshonalanga; futhi bheka, ngizowahlasela, ngakho-ke anginakukwazi ukuza kuwe.\n\n12 Manje, inkosi (u-Amoroni) wayesehambile waphuma ezweni lakwaZarahemla, futhi wabe esazise indlovukazi mayelana nokufa komfowabo, futhi wabe eseqoqele ndawonye isibalo esikhulu samadoda futhi sesihambe sayokulwa namaNefi eminceleni ngasolwandle olusentshonalanga.\n\n13 Futhi ngalendlela wayezama ukuwahlupha amaNefi, kanye nokudonsela kude inxenye yamabutho awo ukuthi aye kuleyo nxenye yezwe, ngesikhathi eseyale labo ayekade ebashiye ukuthi bathathe amadolobha ayekade ewathathile, futhi nokuthi bawahluphe amaNefi eminceleni ngasolwandle olusempumalanga, futhi bawathathe amazwe abo kangangoba kwakusemandleni abo, ngokwamandla amabutho abo.\n\n14 Ngenxa yalokhu amaNefi aba kulezo zimo eziyingozi ekupheleni konyaka wamashumi amabili nesithupha wokubusa kwabehluleli kubantu baNefi.\n\n15 Kodwa bheka, kwenzeka ngonyaka wamashumi amabili nesikhombisa wokubusa kwabehluleli, ukuthi uTeyankumi, ngokuyalelwa nguMoroni—owayebeke amabutho ukuthi avikele imincele eseningizimu kanye nesentshonalanga yezwe, futhi owayeseqale uhambo oluya ngasezweni iNala, ukuze asize uTeyankumi ngabantu bakhe ekuthatheni futhi amadolobha lawo ayekade ebalahlekele—\n\n16 Futhi kwenzeka ukuthi uTeyankumi wayethole imiyalelo yokuthi ahlasele idolobha lakwaMuleki, aphinde futhi alithathe uma kwakungase kwenzeke.\n\n17 Futhi kwenzeka ukuthi uTeyankumi wenza amalungiselelo ukuthi ahlasele idolobha lakwaMuleki, futhi wahamba nebutho lakhe wayowahlasela amaLamani; kodwa wabona ukuthi kwakulukhuni ukuthi wayengawahlula ngesikhathi esezinqabeni zawo; ngakho-ke wawayeka amacebo akhe futhi waphindela edolobheni iNala, ukuthi alindele ukufika kukaMoroni, ukuze ibutho lakhe lithole amandla.\n\n18 Futhi kwenzeka ukuthi uMoroni nempela wafika nebutho lakhe ezweni iNala, ekupheleni konyaka wamashumi amabili nesikhombisa wokubusa kwabehluleli kubantu baNefi.\n\n19 Futhi ekuqaleni konyaka wamashumi amabili nesishiyagalombili, uMoroni kanye noTeyankumi kanye nabaningi bezinduna ezinkulu babamba umhlangano wempi—ukuthi babezokwenza kanjani ukuthi benze amaLamani ukuthi aphume eze azokulwa nabo; noma ukuthi ngandlela thize babaluthe ukuthi baphume ezinqabeni zabo, ukuze babathole baphinde futhi balithathe idolobha lakwaMuleki.\n\n20 Futhi kwenzeka ukuthi bathumela izithunywa ebuthweni lamaLamani, elalivikele idolobha lakwaMuleki, kumholi wawo, igama lakhe okwakunguJakobe, benesifiso sokuthi aphume namabutho akhe ukuthi bahlangane nabo emathafeni phakathi kwamadolobha amabili. Kodwa bheka, uJakobe, owayengumZoramu, akafunanga ukuza nebutho lakhe ukuthi azohlangana nabo emathafeni.\n\n21 Futhi kwenzeka ukuthi uMoroni, engasenamathemba okuhlangana nabo esimweni esilungileyo, ngakho-ke, lenkinga wayixazulula ngokuthi enze isu ukuze awaluthe amaLamani aphume ezinqabeni zawo.\n\n22 Ngakho-ke wenza ukuthi uTeyankumi athathe isibalo esincane samadoda futhi ahambe ehlele ezansi eduze nogu lolwandle; kwathi uMoroni kanye nebutho lakhe, ngobusuku bahamba ehlane, entshonalanga yedolobha iMuleki; futhi ngalendlela, ngakusasa, ngesikhathi abalindi bamaLamani sebebone uTeyankumi, bagijima bayotshela uJakobe, umholi wawo.\n\n23 Futhi kwenzeka ukuthi amabutho amaLamani nempela ahamba ayolwa noTeyankumi, ecabanga ukuthi ngesibalo sawo ayomnqoba uTeyankumi ngenxa yobuncane besibalo sakhe. Futhi ngesikhathi uTeyankumi ewabona amabutho amaLamani eza ezolwa naye waqala ukuhlehlela emuva wehla ngogu lolwandle, ngasenyakatho.\n\n24 Futhi kwenzeka ukuthi ngesikhathi amaLamani ebona ukuthi wayeseqala ukubaleka, aba nesibindi futhi amxosha ngomfutho. Futhi ngesikhathi uTeyankumi ewahola ngalendlela amaLamani ayebaxosha engabafici, bheka, uMoroni wayala ukuthi inxenye yebutho lakhe elalinaye lihambe liye edolobheni, futhi lilithathe.\n\n25 Futhi benza kanjalo, futhi babulala bonke labo ababekade beshiywe ukuthi balivikele idolobha, yebo, bonke labo ababengafuni ukubeka phansi izikhali zabo zempi.\n\n26 Futhi uMoroni walithatha ngalendlela-ke idolobha iMuleki ngenxenye yebutho lakhe, ngesikhathi ehamba nenye inxenye ukuyohlangana namaLamani ngesikhathi bebuya ekuxosheni uTeyankumi.\n\n27 Futhi kwenzeka ukuthi amaLamani nempela amlandela uTeyankumi aze afika eduzane nedolobha iNala, futhi emva kwalokho ahlangatshezwa nguLehi kanye nebutho elincane, elalishiywe ukuthi livikele idolobha iNala.\n\n28 Manje bheka, ngesikhathi izinduna ezinkulu zamaLamani sezibone uLehi nempi yakhe eza ezolwa nabo, babaleka bedidekile kakhulu, hleze mhlawumbe bangabe besakwazi ukulithola idolobha iMuleki ngaphambi kokuthi uLehi abafice; ngokuba base bekhathele ngenxa yokuhamba kwabo, futhi abantu baLehi babengakhathele.\n\n29 Manje amaLamani ayengazi ukuthi uMoroni wayese semva kwawo nebutho lakhe; kuphela ababe kwesaba kwakunguLehi kanye nabantu bakhe.\n\n30 Manje uLehi wayengenasifiso sokuba abafice baze bahlangane noMoroni kanye nebutho lakhe.\n\n31 Futhi kwenzeka ukuthi ngaphambi kokuthi amaLamani ahlehlele emuva kakhulu aye sezungezwe ngamaNefi, ngabantu baMoroni kwesinye isandla, kanye nabantu baLehi ngakwesinye, bonke babe ngakhathele futhi besagcwele amandla; kodwa amaLamani ayesekhathele ngenxa yohambo lwawo olude.\n\n32 Futhi uMoroni wayala abantu bakhe ukuthi bawele phezu kwawo kuze kube anikezela izikhali zawo zempi.\n\n33 Futhi kwenzeka ukuthi uJakobe, engumholi wabo, futhi phezu kwalokho engumZoramu, futhi enomoya onganqobeki, wawahola amaLamani ukuthi ayolwa ngokufutheka okubi noMoroni.\n\n34 UMoroni esendleleni yawo yokuhamba, ngakho-ke uJakobe wayezimisele ukubabulala futhi anqume indlela yakhe phakathi aye edolobheni lakwaMuleki. Kodwa bheka, uMoroni kanye nabantu bakhe babenamandla amakhulu; ngakho-ke abawanikezanga amaLamani indlela.\n\n35 Futhi kwenzeka ukuthi balwa nhlangothi zombili ngomfutho omkhulu; futhi kwaba khona abaningi ababulawa macala womabili; yebo, futhi noMoroni walimala kwathi uJakobe wabulawa.\n\n36 Futhi uLehi wacindezela emva kwabo ngomfutho omkhulu namadoda akhe anamandla, kangangokuthi amaLamani ayengasemuva azinikela izikhali zawo zempi; kwathi insalela yawo, ididekile kakhulu, ayazanga noma ihambe noma ilwe.\n\n37 Manje uMoroni ebona ukudideka kwawo, wathi kuwo: Uma ningaletha phambili izikhali zenu zempi futhi nizibeke lapha, bhekani sizoyeka ukulichitha igazi lenu.\n\n38 Futhi kwenzeka ukuthi ngesikhathi amaLamani esewazwile lamazwi, izinduna zawo ezinkulu, bonke labo ababe ngazange babulawe, beza phambili futhi bazijikijela phansi izikhali zabo zempi ezinyaweni zikaMoroni, futhi baphinde bayala amadoda abo ukuthi nawo enze njalo.\n\n39 Kodwa bheka, babebaningi ababengafuni; futhi labo ababengafuni ukuziletha izinkemba zabo bathathwa baboshwa, kwathi izikhali zabo zempi zathathwa kubo, futhi baphoqelelwa ukuthi bahambe nabafowabo baye ezweni iNala.\n\n40 Manje isibalo seziboshwa ezazithathiwe sasisedlula kakhulu isibalo salabo ababebulewe, yebo, sasingaphezulu kwalabo ababebulewe nhlangothi zombili.\n\n", "alma 53": "[center][font_size=26]Isahluko 53[/font_size][/center]\n\n[i]Iziboshwa zamaLamani zisetshenziswa ukuqinisa idolobha iNala—Ukungezwani phakathi kwamaNefi kwenza ukuthi amaLamani anqobe—UHelamani uthatha isikhundla sokukhuzwa kwezinsizwa eziyizinkulungwane ezimbili ezingamadodana abantu ba-Amoni. Cishe ngonyaka wama 64 kuya kowama 63 ngaphambi kokuzalwa kukaKristu.[/i]\n\n1 Futhi kwenzeka ukuthi nempela babeka abalindi phezu kweziboshwa zamaLamani, futhi nempela baziphoqa ukuthi zihambe ziyongcwaba abafileyo bazo, yebo, futhi ngokunjalo nabafileyo bamaNefi ababebulewe; futhi uMoroni wabeka amadoda phezu kwazo ukuthi aziqaphe ngesikhathi zenza umsebenzi wazo.\n\n2 Futhi uMoroni wahamba waya edolobheni lakwaMuleki noLehi, futhi wathatha isikhundla sokuphathwa kwedolobha wasinika uLehi. Manje bheka, lo Lehi wayeyindoda eyayikade inoMoroni esikhathini esiningi sezimpi zakhe zonke; futhi wayeyindoda eyayifana noMoroni, futhi babethokoza ngokuphepha komunye nomunye; yebo, babethandana omunye nomunye, futhi bethandwa ngabantu bonke baNefi.\n\n3 Futhi kwenzeka ukuthi emva kokuthi amaLamani eseqedile ukungcwaba abafileyo babo futhi ngokunjalo nabafileyo bamaNefi, ahanjiswa aphindiselwa emuva ezweni iNala; futhi uTeyankumi, ngemiyalelo kaMoroni, wenza ukuthi aqale ukusebenza ambe umsele azungeze izwe, noma idolobha, iNala.\n\n4 Futhi wenza ukuthi akhe udonga lwamapulangwe osebeni olungaphakathi lomsele; futhi akhiphe ukungcola emseleni akuphonse ngale kodonga lwamapulangwe; futhi benza ukuthi amaLamani asebenze ngalendlela kuze kube ayalihaqa idolobha iNala alizungeza ngodonga oluqinile lwamapulangwe kanye nomhlabathi, okwakufinyelela phezulu kakhulu.\n\n5 Futhi lelidolobha laba yinqaba eqine kakhulu emva kwalokho; futhi kulelidolobha baziqapha iziboshwa zamaLamani; yebo, ngisho nangaphakathi kodonga ababenze ukuthi zilwakhe ngezandla zazo uqobo. Manje uMoroni wayephoqelekile ukuthi enze amaLamani ukuthi asebenze, ngoba kwakulula ukuthi aqashwe ngesikhathi esemsebenzini wawo; futhi wayefisa ukuba namabutho akhe onke uma ehlasela amaLamani.\n\n6 Futhi kwenzeka ukuthi uMoroni ngalendlela wayesethole ukunqoba kwelinye lamabutho amakhulu amaLamani, futhi esethole ubunini bedolobha lakwaMuleki, elalingelinye lezinqaba zamaLamani ezaziqinile ezweni lakwaNefi; futhi ngalendlela wayesakhe inqaba eqinile ukuthi agcine iziboshwa zakhe.\n\n7 Futhi kwenzeka ukuthi akazange esenza mizamo nanini yokulwa namaLamani kulowo nyaka, kodwa nempela wasebenzisa abantu bakhe ukulungiselela impi, yebo, kanye nokwenza izinqaba eziqinile zokuvimbela amaLamani, yebo, futhi kanjalo nokukhulula abafazi babo kanye nabantwana babo endlaleni kanye nasekuhluphekeni, kanye nokunikeza ukudla amabutho akhe.\n\n8 Manje kwenzeka ukuthi amabutho amaLamani, olwandle olusentshonalanga, eningizimu, ngesikhathi uMoroni engekho ngenxa yesenzo sangasese sokuhlubuka phakathi kwamaNefi, okwadala ukungezwani phakathi kwabo, kwenza ukuthi awazuze ngandlela thize amaNefi, yebo, kangangokuthi ayesethole ubunini bamadolobha awo amaningi kuleyo nxenye yezwe.\n\n9 Ngakho-ke ngenxa yobubi phakathi kwabo, yebo, ngenxa yokungezwani kanye nesenzo sangasese sokuhlubuka phakathi kwabo bazithola sebesezimweni eziyingozi kakhulu.\n\n10 Manje bheka, nginento ethize okumele ngiyisho mayelana nabantu ba-Amoni, labo, ekuqaleni, ababengamaLamani; kodwa ngo-Amoni kanye nabafowabo, noma-ke ngamandla kanye nangezwi likaNkulunkulu, base bephendukele eNkosini; futhi balethwa ezansi ezweni lakwaZarahemla, futhi kusukela ngaleso sikhathi selokhu bavikelwa ngamaNefi.\n\n11 Futhi ngenxa yesifungo sabo bavinjelwa yiso ukuthi bathathele abafowabo izikhali; ngokuba babenze isifungo sokuthi nanini abaseyikulichitha igazi futhi; futhi ngokwesifungo sabo babeyofa; yebo, babeyozivumela ukuthi bawele ezandleni zabafowabo, ukuba kwakungekona ukuthi kwakungenxa yesihawu kanye nothando olukhulu u-Amoni kanye nabafowabo ababenalo ngabo.\n\n12 Futhi ngalesi sizathu balethwa ezweni lakwaZarahemla; futhi selokhu bavikelwa ngamaNefi njalo.\n\n13 Kodwa kwenzeka ukuthi ngesikhathi bebona ingozi, kanye nezinhlupheko eziningi kanye nezinsizi amaNefi ayezithwalela bona, bathinteka ngesihawu futhi babanesifiso sokuthatha izikhali ukuthi bavikele izwe labo.\n\n14 Kodwa bheka, ngesikhathi sebezothatha izikhali zempi zabo, behlulwa wukuvunyiswa nguHelamani kanye nabafowabo, ngokuba base bezosephula isifungo ababesenzile.\n\n15 Futhi uHelamani wayesaba hleze ngokwenze njalo balahlekelwe yimiphefumulo yabo; ngakho-ke bonke labo ababengene kulesi sivumelwano baphoqeleka ukuthi babuke abafowabo bedlula kanzima ezinhluphekweni zabo, ezimweni zabo eziyingozi ngalesi sikhathi.\n\n16 Kodwa bheka, kwenzeka ukuthi babenamadodana amaningi, ayengangenanga esivumelwaneni sokuthi awanakuzithatha izikhali zawo zempi ukuze azivikele ezitheni zawo; ngakho-ke abuthana ndawonye ngalesi sikhathi, ngobuningi balabo ababengakwazi ukuzithatha izikhali, futhi bazibiza ngokuthi bangamaNefi.\n\n17 Futhi bangena esivumelwaneni sokuthi balwele inkululeko yamaNefi, yebo, ukuthi bavikele izwe ngokunikela ngezimpilo zabo; yebo, ngisho nabo benza isivumelwano sokuthi abasoze balahle inkululeko yabo, kodwa bayokulwa zikhathi zonke ukuvikela amaNefi kanye nabo ekuboshweni.\n\n18 Manje bhekani, kwakukhona izinkulungwane ezimbili zalezo zinsizwa, ezangena kulesi sivumelwano futhi zathatha izikhali zazo zempi ukuvikela izwe lazo.\n\n19 Manje bheka, njengoba zazingakaze nanini ziwamise kabi amaNefi, manje ngalesi sikhathi zaba wusizo olukhulu; ngokuba zathatha izikhali zazo zempi, futhi zafuna ukuthi uHelamani abe ngumholi wazo.\n\n20 Futhi bonke babeseyizi nsizwa, futhi babengamaqhawe amakhulu ngokwesibindi, futhi ngokunjalo nangokwamandla kanye nangokusebenza; kodwa bheka, lokhu kwakungekona kuphela—babengamadoda ayeneqiniso ngaso sonke isikhathi kukho konke ababephathiswe kona.\n\n21 Yebo, babengamadoda aneqiniso futhi anobuqotho, ngokuba babefundiswe ukuthi bayigcine imiyalelo kaNkulunkulu kanye nokuhamba ngokulunga phambi kwakhe.\n\n22 Manje kwenzeka ukuthi uHelamani nempela wazihola izinsizwa zakhe eziyizinkulungwane ezimbili zamasosha, wayosekela abantu eminceleni yezwe eningizimu ngasolwandle olusentshonalanga.\n\n23 Futhi waphela ngalendlela-ke unyaka wamashumi amabili nesishiyagalombili wokubusa kwabehluleli kubantu baNefi.\n\n", "alma 54": "[center][font_size=26]Isahluko 54[/font_size][/center]\n\n[i]U-Amoroni kanye noMoroni baxoxisana ngokushintshana ngeziboshwa—UMoroni ufuna ukuthi amaLamani ahoxise futhi ayeke ukuhlasela kwawo ngokubulala—U-Amoroni ufuna ukuthi amaNefi abeke phansi izikhali zawo futhi abe ngaphansi kwamaLamani. Cishe ngonyaka wama 63 ngaphambi kokuzalwa kukaKristu.[/i]\n\n1 Manje kwenzeka ekuqaleni konyaka wamashumi amabili nesishiyagalolunye wabehluleli, ukuthi u-Amoroni wathumela kuMoroni efisa ukuthi bashintshane ngeziboshwa.\n\n2 Futhi kwenzeka ukuthi uMoroni wazizwa enokujabula okukhulu ngalesi sicelo, ngokuba wayekufuna ukudla okwakunikezwe ukuba kondliwe iziboshwa zamaLamani ukuthi kondle abantu bakhe; futhi phezu kwalokho wayebafuna abantu bakhe ukuze baqinise ibutho lakhe.\n\n3 Manje amaLamani ayethathe abesifazane abaningi kanye nabantwana, futhi kwakungekho namunye owesifazane noma ingane phakathi kwazo zonke iziboshwa zikaMoroni, noma iziboshwa uMoroni ayezithathile; ngakho-ke uMoroni wasungula isu lokuthi athole iziboshwa zamaNefi eziningi kumaLamani kangangoba kwakungenzeka.\n\n4 Ngakho-ke wabhala incwadi, futhi wayithumela ngenceku ka-Amoroni, yona kanye leyo eyayilethe incwadi kuMoroni. Manje lawa ngamazwi awabhalela u-Amoroni, ethi:\n\n5 Bheka, Amoroni, ngikubhalele ngokuthize mayelana nalempi eniyiqhubayo ngokumelene nabantu bami, noma-ke umfowenu ebelokhu eyiqhubile ngokumelene nabo, futhi enisazimisele namanje ukuthi niyiqhube emva kokufa kwakhe.\n\n6 Bheka, ngizokutshela okuthile mayelana nokulunga kukaNkulunkulu, kanye nenkemba yentukuthelo yakhe enamandla onke, elengela kini ngaphandle kokuthi niphenduke futhi nibuyisele amabutho enu emazweni enu, noma ezweni okungelenu, okuyizwe lakwaNefi.\n\n7 Yebo, bengizokutshela lezi zinto ukuba ubukwazi ukuzilalela; yebo, bengizokutshela mayelana naleso sihogo esibi esilindele ukwamukela ababulali abanjengawe kanye nomfowenu, ngaphandle kokuthi niphenduke futhi nihoxise izinhloso zenu zokubulala, futhi nibuyele namabutho enu emazweni enu.\n\n8 Kodwa njengoba nake nazenqaba lezi zinto, futhi nalwa nabantu beNkosi, ngisho kanjalo-ke ngingalindela ukuthi nizokwenza lokho futhi.\n\n9 Manje bheka, sikulungele ukuhlangana nani; yebo, futhi ngaphandle kokuthi nihoxise izinhloso zenu, bhekani, nizodonsela phansi intukuthelo yalowo Nkulunkulu enimenqabile, phezu kwenu, ngisho kuze kube sekubhujisweni kwenu nonke.\n\n10 Kodwa, njengoba iNkosi iphila, amabutho ethu azokuza kini ngaphandle kokuthi nihoxe, futhi ngokushesha nizovakashelwa ngokufa, ngokuba sizowagcina amadolobha ethu kanye namazwe ethu; yebo, futhi sizoyigcina inkolo yethu kanye nendlela kaNkulunkulu wethu.\n\n11 Kodwa bheka, kuyangicacela ukuthi ngikhuluma kuwe mayelana nalezi zinto ngeze; noma kuyangicacela ukuthi ungumntwana wesihogo; ngakho-ke ngizoyivala incwadi yami ngokukutshela ukuthi angizukushintshana ngeziboshwa, ngaphandle kombandela wokuthi uzokhulula indoda kanye nomkayo kanye nabantwana bayo, ngesiboshwa esisodwa; uma uzokwenza lokhu, ngizoshintshana nawe.\n\n12 Futhi bheka, uma ningenakukwenza lokhu, ngizokuza kini namabutho ami, yebo, ngizohlomisa ngisho nabesifazane bami kanye nezingane zami, futhi ngizokuza ngilwe nani, futhi ngizonilandela ngisho nasezweni lenu, okuyizwe eliyifa lethu lokuqala; yebo, futhi kuyoba yigazi ngegazi, yebo, impilo ngempilo; futhi ngizolwa nawe ngisho kuze kube uyabulawa ususwe ebusweni bomhlaba.\n\n13 Bheka, ngithukuthele, futhi kanjalo nabantu bami; nifune ukusibulala, kepha thina sifune ukuzivikela kuphela. Kodwa bhekani, uma nifuna ukusibulala ngaphezu kwalokhu nathi sizofuna ukunibulala; yebo, futhi sizolifuna izwe lethu, izwe eliyifa lethu lokuqala.\n\n14 Manje ngiyayivala incwadi yami. NginguMoroni; ngingumholi wabantu bamaNefi.\n\n15 Manje kwenzeka ukuthi u-Amoroni, ngesikhathi eseyitholile lencwadi, wathukuthela; futhi wabhala enye incwadi eya kuMoroni, futhi lawa ngamazwi awabhala, ethi:\n\n16 Ngingu-Amoroni, inkosi yamaLamani; ngingumfowabo ka-Amalikiya enambulala. Bheka, ngizoliphindiselela igazi lakhe kini, yebo, futhi ngizokuza kini namabutho ami ngokuba angizesabi izinsongo zakho.\n\n17 Ngokuba bheka, oyihlo bona abafowabo, kangangokuthi babaqhwanga ilungelo labo lokubusa ekubeni ngokomthetho okwakungelabo.\n\n18 Manje bheka, uma ningabeka phansi izikhali zenu, bese niziletha ngaphansi kwalabo umbuso okungowabo ngokomthetho, uma kunjalo ngizokwenza ukuthi abantu bami babeke phansi izikhali zabo futhi bangabe besalwa nanini.\n\n19 Bheka, ukhulume izinsongo eziningi kimi kanye nakubantu bami; kodwa bheka, asizesabi izinsongo zakho.\n\n20 Noma kunjalo, ngizovuma ukuthi sitshintshane ngeziboshwa njengokwesicelo sakho, ngokuthokoza, ukuze ngigcinele abantu bami bempi ukudla; futhi sizoqhuba impi engeyikuphela, ukuze silethe amaNefi ngaphansi kwethu noma ashabalale nya.\n\n21 Futhi mayelana nalowo Nkulunkulu othi simenqabile, bheka, asazi lutho ngalowo muntu; ngisho nani imbala; kodwa uma kungenzeka ukuthi kukhona umuntu onjalo, asazi lutho kodwa kungenzeka ukuthi usenzile thina nani.\n\n22 Futhi uma kungenzeka ukuthi ukhona udeveli kanye nesihogo, bheka akanakunithumela yini lapho ukuthi niyohlala kanye nomfowethu enambulala, ophawule ngaye ukuthi uye endaweni enjalo na? Kodwa bheka lezi zinto azinamsebenzi.\n\n23 Ngingu-Amoroni, futhi ngingowozalo luka Zoramu, oyihlo abamphoqa futhi bamkhipha ezweni laseJeruselema.\n\n24 Futhi bheka manje, ngingumLamani onesibindi; bheka, lempi iqhutshelwa ukuthi iphindiselele ukoniwa kwabo, nokugcina futhi ibuyisele amalungelo abo ukuthi babuse, futhi ngiyayivala lencwadi yami eya kuMoroni.\n\n", "alma 55": "[center][font_size=26]Isahluko 55[/font_size][/center]\n\n[i]UMoroni uyenqaba ukushintshana ngeziboshwa—Abalindi bamaLamani bayengwa ngokuthi badakwe, futhi iziboshwa zamaNefi ziyakhululwa—Idolobha lakwaGide lithathwa ngaphandle kokuchitha igazi. Cishe ngonyaka wama 63 kuya kowama 62 ngaphambi kokuzalwa kukaKristu.[/i]\n\n1 Manje kwenzeka ukuthi ngesikhathi uMoroni esethole lencwadi wathukuthela kakhulu, ngoba wayazi ukuthi u-Amoroni wayenolwazi oluphelele ngenkohliso yakhe; yebo, wayazi ukuthi u-Amoroni wayazi ukuthi kwakungesona isizathu esilungile esasimenze aqhube impi ngokumelene nabantu baNefi.\n\n2 Futhi wathi: Bheka, ngeke ngishintshane ngeziboshwa no-Amoroni ngaphandle kokuthi ahoxise lenhloso yakhe, njengoba ngichazile encwadini yami; ngokuba ngeke ngivume ukuthi abe namanye amandla ngaphezulu kwalawa anawo.\n\n3 Bheka, ngiyayazi indawo lapho amaLamani eqaphe khona abantu bami ababathathile babenza iziboshwa; futhi njengoba u-Amoroni engezukungivumela ngokwencwadi yami, bheka, ngizokwenza kuye njengokwamazwi ami; yebo, ngizofuna ukufa phakathi kwabo baze bacele uxolo.\n\n4 Manje kwenzeka ukuthi ngesikhathi uMoroni esewashilo lamazwi, wenza ukuthi kwenziwe uphenyo phakathi kwamadoda akhe, ukuze mhlawumbe athole indoda eyayiwuzalo lukaLamani phakathi kwabo.\n\n5 Futhi kwenzeka ukuthi bamthola oyedwa, igama lakhe okwakunguLamani; futhi wayengomunye wezinceku zenkosi eyayibulewe ngu-Amalikiya.\n\n6 Manje uMoroni wenza ukuthi uLamani kanye nedlanzana elincane lamadoda akhe bahambe baye kubaqaphi ababeqaphe amaNefi.\n\n7 Manje amaNefi ayeqashelwe edolobheni lakwaGide; ngakho-ke uMoroni wabeka uLamani futhi wenza ukuthi idlanzana elincane lamadoda lihambe naye.\n\n8 Futhi ngesikhathi sekuhlwile uLamani waya kubaqaphi ababeqaphe amaNefi, futhi bheka, bambona eza bambingelela, kodwa wathi kubo: Ningesabi; bhekani, ngingumLamani. Bhekani, seqile kumaNefi, futhi alele; bhekani sithathe iwayini labo seza nalo.\n\n9 Manje ngesikhathi amaLamani ezwa la mazwi amemukela ngenjabulo; athi kuye: Sinikeni iwayini lenu, ukuze siphuze; siyathokoza ukuthi niphathe iwayini ngokuba sikhathele.\n\n10 Kodwa uLamani wathi kubo: Masiligcine elinye iwayini lethu size siyolwa namaNefi. Kodwa le nkulumo yabenza ukuthi bafise kakhulu ukuliphuza iwayini;\n\n11 Ngokuba, bathi: Sikhathele, ngakho-ke masiliphuze leliwayini, futhi sekuyothi emva kwesikhashana nje bese sisithola isabelo sewayini lethu, eseliyosiqinisa ukuze siyolwa namaNefi.\n\n12 Futhi uLamani wathi kubo: Ningenza njengokwezifiso zenu.\n\n13 Futhi kwenzeka ukuthi nempela baliphuza iwayini ngokukhululeka; futhi lalinambitheka kamnandi, ngakho-ke baliphuza ngokukhululeka okukhulu; futhi lalinamandla, kade lilungiselwe ukuthi libe namandla.\n\n14 Futhi kwenzeka ukuthi baliphuza bathokoza, kwathi emva kwesi khashana nje base bedakwe bonke.\n\n15 Manje ngesikhathi uLamani kanye nabantu bakhe bebona ukuthi bonke base bedakiwe, futhi sebesebuthongweni obujulile, babuyela kuMoroni bayomtshela zonke izinto ezazenzekile.\n\n16 Manje lokhu kwenzeka njengecebo likaMoroni. Futhi uMoroni wayesewalungiselele amadoda akhe ngezikhali zempi; futhi wahamba waya edolobheni iGide, ngesikhathi amaLamani esebuthongweni obujulile futhi edakiwe, wafike waphonsa izikhali zempi eziboshweni, kangangokuthi zonke zahloma;\n\n17 Yebo, ngisho nabesifazane babo, kanye nabo bonke abantwana babo, ngobuningi balabo ababengakwazi ukusebenzisa izikhali zempi, ngesikhathi uMoroni ehlomisa zonke lezo ziboshwa; zonke lezo zinto zenziwa ngokuthula okukhulu.\n\n18 Kodwa ukuba babewavusile amaLamani, bheka ayedakiwe futhi amaNefi ayengawabulala.\n\n19 Kodwa bheka, lokhu kwakungesona isifiso sikaMoroni; wayengakuthokozeli ukubulala noma ukuchitha igazi, kodwa wayethokozela ukusindisa abantu bakhe ekonakalisweni; futhi ngalesi sizathu wayengenakuletha kuye ukwahlulelwa ngokungalungi, wayengenakuwela phezu kwamaLamani awabulale edakiwe.\n\n20 Kodwa wayesezifezile izifiso zakhe; ngokuba wayesezihlomisile lezo ziboshwa zamaNefi ezazingaphakathi kwezindonga zedolobha, futhi wayesezinike amandla okuthatha lezo zinxenye ezazingaphakathi kwezindonga.\n\n21 Futhi emva kwalokho wenza ukuthi lawo madoda ayenawo ahlehle ibangana phakathi kwabo, bese ezungeza amabutho amaLamani.\n\n22 Manje bheka lokhu kwenzeka ngesikhathi sasebusuku, kangangokuthi ngesikhathi amaLamani evuka ekuseni abona ukuthi ayesezungezwe ngamaNefi ngaphandle, futhi iziboshwa zawo zase zihlomile ngaphakathi.\n\n23 Futhi ngalendlela abona ukuthi amaNefi ayesenamandla phezu kwawo; futhi kulezizimo athola ukuthi kwakungasadingekile ukuthi alwe namaNefi; ngakho-ke izinduna zawo ezinkulu zafuna izikhali zabo zempi, futhi zaziletha phambili zaziphonsa phansi ezinyaweni zamaNefi, zizicelela umusa.\n\n24 Manje bheka, lokhu kwakuyisifiso sikaMoroni. Wawathatha wawenza iziboshwa zempi, futhi walithatha idolobha, wenza ukuthi zonke iziboshwa zikhululwe, ezazingamaNefi; futhi nempela zahlangana nebutho likaMoroni, futhi zafaka amandla amakhulu ebuthweni lakhe.\n\n25 Futhi kwenzeka ukuthi wenza ukuthi amaLamani, ayewabophile, ukuthi aqale umsebenzi wokuqinisa izinqaba ndawo zonke nedolobha iGide.\n\n26 Futhi kwenzeka ukuthi ngesikhathi eseliqinisile idolobha iGide, njengokwezifiso zakhe, wenza ukuthi iziboshwa zakhe zithathwe ziyiswe edolobheni iNala; futhi phezu kwalokho waliqapha lelo dolobha ngebutho elinamandla amakhulu.\n\n27 Futhi kwenzeka ukuthi, naphezu kwawo wonke amacebo angasese amaLamani, azigcina futhi azivikela zonke iziboshwa ayezithathile, futhi phezu kwalokho awugcina wonke umhlaba kanye nalezo zindawo ayesebuye azithatha.\n\n28 Futhi kwenzeka ukuthi amaNefi aqala ukunqoba futhi, aphinda afuna amalungelo kanye namathuba awo.\n\n29 Izikhathi eziningi amaLamani azama ukubazungeza ebusuku, kodwa kulemizamo alahlekelwa yiziboshwa eziningi.\n\n30 Futhi izikhathi eziningi azama ukunikeza elinye lamawayini abo kumaNefi, ukuze bawabulale ngobuthi noma ngokuwadakisa.\n\n31 Kodwa bheka, amaNefi ayengaphuzi ukuyikhumbula iNkosi uNkulunkulu wawo kulesi sikhathi sawo sokuhlupheka. Ayengenakuzifaka ogibeni; yebo, awaliphuzanga iwayini lawo, ngaphandle kokuthi kuqala balinikeze ezinye zeziboshwa zamaLamani.\n\n32 Futhi ngalendlela babeqaphele ukuthi kungabibikho buthi abangafakelwa bona; ngokuba uma iwayini labo lalingaba nobuthi kumLamani lalingaba nobuthi futhi nakumNefi; futhi babuhlola ngalendlela bonke utshwala bawo.\n\n33 Manje kwenzeka ukuthi kwaba nesidingo sokuthi uMoroni enze amalungiselelo okuhlasela idolobha iMoriyantoni; ngokuba bheka, amaLamani, ngokwemisebenzi yawo, ayeseliqinisile idolobha iMoriyantoni laze laba yinqaba eqine kakhulu.\n\n34 Futhi ayeqhubeka nokuletha amabutho amasha kulelo dolobha, futhi kanjalo nezabelo ezintsha sokudla.\n\n35 Futhi waphela kanjalo-ke unyaka wamashumi amabili nesishiyagalolunye wokubusa kwabehluleli kubantu baNefi.\n\n", "alma 56": "[center][font_size=26]Isahluko 56[/font_size][/center]\n\n[i]UHelamani uthumela incwadi kuMoroni, elanda ngesimo sempi namaLamani—U-Antipasi kanye noHelamani bazuza ukunqoba okukhulu phezu kwamaLamani—Izinsizwa eziyizinkulungwane ezimbili ezingamadodana kaHelamani zilwa ngamandla amangalisayo, futhi akekho namunye kuzo obulawayo. Ivesi 1, cishe ngonyaka wama 62 ngaphambi kokuzalwa kukaKristu; amavesi 2–19, cishe ngonyaka wama 66 ngaphambi kokuzalwa kukaKristu; amavesi 20–57, cishe ngonyaka wama 65 kuya kowama 64 ngaphambi kokuzalwa kukaKristu.[/i]\n\n1 Manje kwenzeka ekuqaleni konyaka wamashumi amathathu wokubusa kwabehluleli, ngosuku lwesibili enyangeni yokuqala, uMoroni wathola incwadi evela kuHelamani, eyayilandisa ngesimo sabantu kuleyo nxenye yezwe.\n\n2 Futhi lawa ngamazwi awabhalayo, ethi: Mfowethu othandekayo kakhulu, uMoroni, eNkosini nasezinhluphekweni zempi yethu; bheka, mfowethu othandekayo, nginokuthize okufanele ngikutshele kona mayelana nempi yethu kulenxenye yezwe.\n\n3 Bheka, amadodana ayizinkulungwane ezimbili zalabo bantu u-Amoni abaletha ebakhipha ezweni lakwaNefi—manje wazile ukuthi laba babengabozalo lukaLamani, owayeyindodana endala kababa uLehi;\n\n4 Manje akudingekile ukuthi ngiphindaphinde kuwe mayelana namasiko abo noma ukungakholwa kwabo, ngokuba uyazi mayelana nazo zonke lezi zinto—\n\n5 Ngakho-ke kuyangenelisa ukuthi ngikutshele ukuthi izinkulungwane ezimbili zalezi zinsizwa zithathe izikhali zazo zempi, zafuna ukuthi ngibe ngumholi wazo; futhi siphumele obala ukuze siyovikela izwe lethu.\n\n6 Futhi nawe uyazi mayelana nesivumelwano oyise abasenza, sokuthi ngeke besazithatha izikhali zabo zempi ukuthi balwe nabafowabo ukuze bachithe igazi.\n\n7 Kodwa onyakeni wamashumi amabili nesithupha, ngesikhathi bebona izinhlupheko zethu kanye nezinsizi zethu ngabo, base bezosephula leso sivumelwano ababesenzile bese bethatha izikhali zabo zempi ukuyosivikela.\n\n8 Kodwa angibavumelanga ukuthi basephule lesi sivumelwano ababesenzile, ngokucabanga ukuthi uNkulunkulu wayezosiqinisa, kangangokuthi besingeke sisahlupheka kakhulu ngenxa yokugcwaliseka kwesifungo ababesenzile.\n\n9 Kodwa bheka, nansi into eyodwa esingajabula ngayo kakhulu. Ngokuba bheka, ngonyaka wamashumi amabili nesithupha, mina, Helamani, nempela ngazihola lezi zinsizwa eziyizinkulungwane ezimbili ukuya edolobheni lakwaJudiya, ukuyosiza u-Antipasi, owawumbeke ukuthi abe ngumholi wabantu bakuleyo nxenye yezwe.\n\n10 Futhi nempela ngawahlanganisa namadodana ami ayizinkulungwane ezimbili, (ngokuba afanelekile ukuthi abizwe ngamadodana) nempi ka-Antipasi, lawo mandla u-Antipasi awajabulela kakhulu; ngokuba bheka, ibutho lakhe lase lehlisiwe ngamaLamani ngoba amabutho awo ayesebulele isibalo esikhulu samadoda ethu, okuyisizathu sokuthi sikhale.\n\n11 Nokho, singaziduduza ngalokhu, ukuthi bafele emzabalazweni wezwe labo kanye noNkulunkulu wabo, yebo, futhi bajabule.\n\n12 Futhi amaLamani phezu kwalokho asegcine iziboshwa eziningi, zonke eziyizinduna ezinkulu, ngokuba akekho namunye amshiya ephila. Futhi sicabanga ukuthi kumanje ngalesi sikhathi zisezweni lakwaNefi; kunjalo uma zingabulawanga.\n\n13 Manje lawa ngamadolobha amaLamani athole ubunini bawo ngokuchitha igazi labaningi bamadoda ethu anesibindi:\n\n14 Izwe lakwaManti, noma idolobha lakwaManti, kanye nedolobha lakwaZeziromu, kanye nedolobha lakwaKumeni, kanye nedolobha lakwa-Antipara.\n\n15 Futhi lawa ngamadolobha awathola ukuthi abe ngawabo ngesikhathi ngifika edolobheni lakwaJudiya; futhi ngathola u-Antipasi kanye namadoda akhe besebenza kanzima ngamandla abo onke ukuthi baliqinise lelidolobha.\n\n16 Yebo, futhi babedangele ngokomzimba kanjalo nangokomoya, ngokuba babelwe ngesibindi emini futhi basebenza kanzima ngobusuku ukuze bawagcine amadolobha abo; futhi ngaleyondlela base behlupheke ngezinhlupheko ezinkulu ezinhlobonhlobo.\n\n17 Manje babezimisele ukunqoba kulendawo noma bafe; ngakho-ke ngesizathu esihle ungakholwa wukuthi leli butho elincane engafika nalo, yebo, lalawo madodana ami, abanika amathemba amakhulu kanye nenjabulo enkulu.\n\n18 Manje kwenzeka ukuthi ngesikhathi amaLamani esebona ukuthi u-Antipasi wayesethole amandla amakhudlwana ebuthweni lakhe, aphoqeka ngemiyalelo ka-Amoroni ukuthi angalihlaseli idolobha lakwaJuda, noma azolwa nathi.\n\n19 Futhi ngalendlela sabusiswa yiNkosi; ngokuba ukube ake eza kithi kulobu buthakathaka bethu mhlawumbe ayengalibulala ibutho lethu elincane; kodwa ngalendlela salondolozwa.\n\n20 Ayalwa ngu-Amoroni ukuthi awagcine lawo madolobha ayesewathathile. Futhi waphela kanjalo-ke unyaka wamashumi amabili nesithupha. Ekuqaleni konyaka wamashumi amabili nesikhombisa sabe sesililungiselele idolobha lethu kanye nathi uqobo lwethu ukuthi sizivikele.\n\n21 Manje sasifuna ukuthi amaLamani eze kithi; ngokuba sasingafuni ukuthi siwahlasele ezinqabeni zawo eziqinile.\n\n22 Futhi kwenzeka ukuthi sabeka izinhloli ndawo zonke, ukuthi ziqaphe iminyakazo yamaLamani, ukuze angasidluli ebusuku noma emini ukuze ahlasele amanye amadolobha ethu ayengasenyakatho.\n\n23 Ngokuba sasazi ukuthi kulawo madolobha babengaqinile ngokwanele ukuthi bahlangane nawo; ngakho-ke sasifuna, ukuthi uma nje engadlula ngakithi, ukuthi sitheleke phezu kwawo ngasemuva, futhi ngaleyondlela sinqwamane nawo ngemuva ngaso leso sikhathi ehlangatshezwa ngaphambili. Sasicabanga ukuthi singawanqoba; kodwa bheka, saphoxeka kulokhu kufisa kwethu.\n\n24 Awazange alokothe adlule ngakithi nempi yawo yonke, noma nje badlule nenxenye, hleze bangabi namandla ngokwanele futhi bese behlulwa.\n\n25 Futhi awazange alokothe ahambe ehle ayolwa nedolobha lakwaZarahemla; noma alokothe anqamule enhloko yeSidoni, ukuya edolobheni lakwaNefiha.\n\n26 Futhi ngalendlela, ngamabutho awo, ayezimisele ukuthi awagcine lawo madolobha ayewathathile.\n\n27 Manje kwenzeka ngenyanga yesibili yalonyaka, kwalethwa kithi ukudla okuningi kuvela koyise balawo madodana ami ayizinkulungwane ezimbili.\n\n28 Futhi phezu kwalokho kwathunyelwa amadoda ayizinkulungwane ezimbili kithi evela ezweni lakwaZarahemla. Futhi ngaleyondlela sazilungiselela ngamadoda ayizinkulungwane eziyishumi, kanye nokudla kwawo, futhi kanjalo nokwabafazi bawo kanye nokwabantwana bawo.\n\n29 Futhi amaLamani, ngalesi sizathu ngokubona amabutho ethu anda nsukuzonke, futhi nokudla kufika ukuzosisekela, aqala ukwesaba, futhi aqala ukuphuma, ukuyobona ukuthi kwakungena kwenzeka yini ukuthi ayovimbela ukuthola kwethu ukudla kanye namandla.\n\n30 Manje ngesikhathi sibona ukuthi amaLamani ayeseqala ukungakhululeki ngalokhu, sasifuna ukwenza isu elalizofezeka kuwo; ngakho-ke u-Antipasi wayala ukuthi ngihambe phambili namadodana ami amancane siye edolobheni elingumakhelwane, kube sengathi sihambisa ukudla edolobheni elingumakhelwane.\n\n31 Futhi kwakufanele sedlule eduze kwedolobha i-Antipara, kube sengathi siya edolobheni elingaphambili, eminceleni ngasogwini lolwandle.\n\n32 Futhi kwenzeka ukuthi sahamba, sengathi sithwele ukudla kwethu, siya kulelo dolobha.\n\n33 Futhi kwenzeka ukuthi u-Antipasi nempela wahamba nenxenye yempi yakhe, washiya abasalayo ukuthi bagcine idolobha. Kodwa akahambanga kwaze kwaba mina sengihambe phambili nempi yami encane, futhi saze safika eduzane nedolobha i-Antipara.\n\n34 Manje, edolobheni i-Antipara kwakubekwe ibutho eliqine kakhulu lamaLamani; yebo, eliningi kakhulu.\n\n35 Futhi kwenzeka ukuthi ngesikhathi esetshelwe yizinhloli zawo, eza nempi yawo ahamba aqonda kithi.\n\n36 Futhi kwenzeka ukuthi nempela sawabalekela, saya ngase nyakatho. Futhi ngaleyondlela sasiliholela kude ibutho elinamandla amakhulu lamaLamani;\n\n37 Yebo, ngisho kwaze kwaba yibanga elide kakhulu, kangangokuthi ngesikhathi ebona impi ka-Antipasi iwalandela, ngamandla ayo wonke, awajikelanga kwesokudla noma kwesokhohlo, kodwa aqhubeka nohambo lwawo ngendlela eqondile emva kwethu; futhi, njengoba sasicabanga, kwakuyinhloso yawo ukuthi asibulale ngaphambi kokuthi u-Antipasi awafice, ukuze angazungezwa ngabantu bethu.\n\n38 Manje u-Antipasi, eyibona ingozi yethu, nempela walusheshisa uhambo lwempi yakhe. Kodwa bheka, kwakusebusuku; ngakho-ke awasificanga, ngokunjalo no-Antipasi akawaficanga; ngakho-ke sakanisa ngalobo busuku.\n\n39 Futhi kwenzeka ukuthi ngaphambi kwentatha kusa, bheka, amaLamani ayesilandela. Manje sasingaqinile ngokwanele ukuthi silwe nawo; yebo, ngangingenakuvuma ukuthi amadodana ami amancane awele ezandleni zawo; ngakho-ke nempela saqhubeka nohambo lwethu, saya ehlane.\n\n40 Manje awalokothanga ajikele kwesokudla noma kwesokhohlo hleze azungezwe; futhi nami angijikelanga kwesokudla noma kwesokhohlo hleze asifice, bese singakwazi ukumelana nawo, kodwa sibulawe, bese eshaya echitha; futhi ngenxa yalokho sabaleka lonke lolo suku sabalekela ehlane, ngisho kwaze kwaba mnyama.\n\n41 Futhi kwaphinda kwenzeka ukuthi, ngesikhathi ukukhanya kokusa kufika sawabona amaLamani esephezu kwethu, futhi sawabalekela.\n\n42 Kodwa kwenzeka ukuthi awasilandelanga kakhulu ngaphambi kokuthi ame; futhi kwakusekuseni ngosuku lwesithathu enyangeni yesikhombisa.\n\n43 Manje, noma aficwa ngu-Antipusi asazanga, kodwa ngathi emadodeni ami: Bhekani, asazi noma amele ukuthi siwahlasele, ukuze asibambe ngogibe lwawo;\n\n44 Ngakho-ke nithini, madodana ami, nizohamba yini niyowahlasela na?\n\n45 Manje ngithi kuwe, mfowethu othandekayo uMoroni, angikaze nanini ngisibone isibindi esikhulu kangaka, cha, hhayi phakathi kwawo wonke amaNefi.\n\n46 Ngokuba njengoba ngangihlala ngibabiza ngamadodana ami (ngokuba bonke babe bancane kakhulu) ngisho nabo ngokunjalo bathi kimi: Baba, bheka uNkulunkulu wethu unathi, futhi ngeke avume ukuthi siwe; ngakho-ke masihambe; ngeke sibabulale abafowethu uma nabo bengasiyeka; ngakho-ke masihambeni, hleze bayihlule impi ka-Antipasi.\n\n47 Manje babengakaze balwe, kodwa babengakwesabi ukufa; futhi babecabanga ikakhulukazi ngenkululeko yoyise kunokucabanga ngezimpilo zabo; yebo, babefundiswe ngonina, ukuthi uma bengangabazi, uNkulunkulu wayeyobakhulula.\n\n48 Futhi bangiphindaphindela amazwi onina, bethi: Asingabazi omama bethu babazi.\n\n49 Futhi kwenzeka ukuthi nempela ngabuyela emuva nezinkulungwane zami ezimbili ngayokulwa nalamaLamani ayekade esilandela. Manje bheka, amabutho ka-Antipasi ayesewaficile, futhi impi embi kakhulu yabe isiqalile.\n\n50 Impi ka-Antipasi isikhathele, ngenxa yohambo lwabo olude ngesikhathi esifushane kangaka, yayisizowela ezandleni zamaLamani; ukuba angibuyanga nezinkulungwane zami ezimbili ayezoyifeza inhloso yawo.\n\n51 Ngokuba u-Antipasi wayesewile ngenkemba, kanye nabaningi babaholi bakhe, ngenxa yokukhathala kwabo, okwakwenziwe wuhambo lwabo olwalushesha—ngakho-ke abantu bakwa-Antipasi, bedidekile ngenxa yokuwa kwabaholi babo, baqala ukuhlehlela emuva ngaphambi kwamaLamani.\n\n52 Futhi kwenzeka ukuthi amaLamani ama isibindi, aqala futhi ukubahubha; futhi ngesikhathi amaLamani ebahubha ngomfutho omkhulu uHelamani watheleka emva kwawo nezinkulungwane zakhe ezimbili, futhi waqala ukuwabulala kakhulu, kangangokuthi impi yonke yamaLamani yema futhi yaphendukela kuHelamani.\n\n53 Manje ngesikhathi abantu ba-Antipasi bebona ukuthi amaLamani ayesephendukile, babuthela ndawonye abantu babo baphinda beza ngemuva kwamaLamani.\n\n54 Manje kwenzeka ukuthi thina, bantu baNefi, abantu ba-Antipasi, nami kanye nezinkulungwane zami ezimbili, sawazungeza amaLamani, sawabulala; yebo, kangangokuthi aphoqeleka ukuthi anikele izikhali zawo zempi futhi kanjalo nawo uqobo lwawo njengeziboshwa zempi.\n\n55 Manje kwenzeka ukuthi ngesikhathi esezinikezele kithi, bheka, ngazibala lezo zinsizwa ezazikade zilwa nami, nginokwesaba hleze eziningi zazo zazibulewe.\n\n56 Kodwa bheka, ngokujabula kwami okukhulu, kwakungekho ngisho namunye umphefumulo owawuwele phansi; yebo, futhi zazilwe sengathi zazinamandla kaNkulunkulu; yebo, awekho amadoda aziwayo ake alwa ngamandla amangalisa kangaka; futhi nangamandla amakhulu kangaka awela phezu kwamaLamani, kangangokuthi awesabisa; futhi ngalesi sizathu amaLamani azinikela njengeziboshwa zempi.\n\n57 Futhi njengoba sasingenayo indawo yeziboshwa zethu, ukuthi sizigade ukuze zingahlangani namabutho amaLamani, ngakho-ke sazithumela ezweni lakwaZarahemla, kanye nenxenye yalawo madoda ayengabulawanga ka-Antipasi, kanye nazo; kwathi abasalayo ngabathatha futhi ngabahlanganisa nezinsizwa zami zama-Amoni, futhi sathatha uhambo lwethu saphindela emuva edolobheni lakwaJudiya.\n\n", "alma 57": "[center][font_size=26]Isahluko 57[/font_size][/center]\n\n[i]UHelamani ulanda ngokuthathwa kwe-Antipara nokunikelwa kanye nokuvikelwa kweKumeni kamuva—Izinsizwa zakhe zama-Amoni zilwa ngesibindi; zonke ziyalimala, kodwa akukho nayinye ebulawayo—UGide ubika ngokubulawa kanye nokweqa kweziboshwa zamaLamani. Kwakuphakathi kweminyaka engama 65 nengama 63 ngaphambi kokuzalwa kukaKristu.[/i]\n\n1 Manje kwenzeka ukuthi ngathola incwadi ivela ku-Amoroni, inkosi, ithi uma ngangingaletha lezo ziboshwa zempi esasizithathile naye wayeyosinikeza idolobha lakwa-Antipara.\n\n2 Kodwa ngathumela incwadi enkosini, ngithi sasinesiqiniseko ukuthi amabutho ethu ayenele ukuthi alithathe izwe lase-Antipara ngamandla ethu, futhi ukukhulula iziboshwa ngalelo dolobha kwakungasho ukuthi sasingahlakaniphile, futhi nokuthi sasiyozikhulula kuphela iziboshwa zethu ngokushintshisana.\n\n3 Futhi u-Amoroni wayenqaba imibandela yencwadi yami, ngokuba wayengafuni ukushintshisana ngeziboshwa; ngakho-ke saqala ukwenza amalungiselelo okuthi siyohlasela idolobha lakwa-Antipara.\n\n4 Kodwa abantu bakwa-Antipara nempela balishiya idolobha, futhi babalekela kwamanye amadolobha abo, okwakungawabo, ukuze bawaqinise; futhi ngaleyondlela idolobha lakwa-Antipara lawela ezandleni zethu.\n\n5 Futhi waphela kanjalo-ke unyaka wamashumi amabili nesishiyagalombili wokubusa kwabehluleli.\n\n6 Futhi kwenzeka ukuthi ekuqaleni konyaka wamashumi amabili nesishiyagalolunye, sathola ukudla, futhi kanjalo nokwengezelelwa ebuthweni lethu, kuphuma ezweni lakwaZarahemla, kanye nasezweni elizungeze lapho, okwaba yisibalo samadoda ayizinkulungwane eziyisithupha, ngaphandle kwamashumi ayisithupha amadodana ama-Amoni ayefike ukuzohlanganyela nabafowabo, iqembu lami elincane lezinkulungwane ezimbili. Manje bheka, sase siqinile, yebo, futhi phezu kwalokho sabanokudla okuningi okwalethwa kithi.\n\n7 Futhi kwenzeka ukuthi kwakuyisifiso sethu ukuthi siyiqhube impi nebutho elalibekwe ukuthi livikele idolobha iKumeni.\n\n8 Manje bheka, ngizokukhombisa ukuthi sashesha sasifeza lesi sifiso sethu; yebo, nebutho lethu eliqinile, noma nenxenye yempi yethu eqinile, nempela salizungeza, ngobusuku, idolobha iKumeni, ngaphambi nje kancane kokuthi bathole ukudla.\n\n9 Futhi kwenzeka ukuthi sakanisa sazungeza idolobha ubusuku obuningi; nempela salala phezu kwezinkemba zethu, futhi sabeka abaqaphi, ukuze amaLamani angezi kithi ebusuku asibulale, lokho akuzama izikhathi eziningi; kodwa ezikhathini eziningi; ekuzama lokhu igazi lawo lachithwa.\n\n10 Ekugcineni ukudla kwawo kwafika, futhi ayesezongena edolobheni ngobusuku. Futhi thina, esikhundleni sokuba sibe ngamaLamani, sasingamaNefi; ngakho-ke, sawathatha kanye nokudla kwawo.\n\n11 Futhi nakuba amaLamani esevinjelwe ukuthi athole ukusekelwa ngalendlela, ayesaphikelele ukuthi aligcine idolobha; ngakho-ke kwadingeka ukuthi sikuthathe lokho kudla sikuthumele kwaJudiya, kuthi iziboshwa zethu sizithumele ezweni lakwaZarahemla.\n\n12 Futhi kwenzeka ukuthi kwakungakadluli izinsuku eziningi ngaphambi kokuthi amaLamani aqale ukulahla lonke ithemba lokusizwa; ngakho-ke alidedela idolobha ezandleni zethu; futhi ngalendlela sabe sesiwafezile amacebo ethu okuthola idolobha iKumeni.\n\n13 Kodwa kwenzeka ukuthi iziboshwa zethu zaziziningi kakhulu kangangokuthi, naphezu kwesibalo sethu esikhulu, saphoqeka ukuthi sisebenzise wonke amabutho ethu ukuthi sizigcine, noma sizibulale.\n\n14 Ngokuba bheka, ayeyodlubulundela abaleke eseyisibalo esikhulu kakhulu, futhi alwe ngamatshe, kanye nangezagila, noma nanganoma yini enye into ayengayithola, kangangokuthi nempela sabulala angaphezulu kwezinkulungwane ezimbili kuyaphezulu emuva kokuthi esezinikele ukuba yiziboshwa zempi.\n\n15 Ngakho-ke kwadingeka, ukuthi siziqede izimpilo zawo, noma siwaqaphe, ngenkemba esandleni, siwehlise aye ezweni lakwaZarahemla; futhi phezu kwalokho nokudla kwethu kwakungabenele abantu bethu, singakubali lokho esasikuthathe kumaLamani.\n\n16 Manje, kulezo zimo ezibucayi, kwaba wudaba olunzima kakhulu ukuthi kuthathwe isinqumo ukuthi kwenziweni ngalezi ziboshwa zempi; nokho, sanquma ukuthi sizithumele ezansi ezweni lakwaZarahemla; ngakho-ke sakhetha inxenye yamadoda ethu, sawanikeza igunya phezu kweziboshwa zethu ukuthi aye ezansi ezweni lakwaZarahemla.\n\n17 Kodwa kwenzeka ukuthi ngakusasa abuya. Manje bheka, asiwabuzanga mayelana neziboshwa; ngokuba bheka, amaLamani ayesephezu kwethu, futhi abuya ngesikhathi ukuthi azosisindisa ukuthi singaweli ezandleni zawo. Ngokuba bheka, u-Amoroni wayesewathumele isabelo esisha sokudla futhi kanjalo namabutho amaningi amadoda.\n\n18 Futhi kwenzeka ukuthi lawo madoda esasiwathumele neziboshwa afika ngesikhathi ukuzowamisa, njengoba ayesezosinqoba.\n\n19 Kodwa bheka, iqembu lami elincane lezinkulungwane ezimbili kanye namashumi ayisithupha lalwa ngokuzinikela okukhulu; yebo, laliqinile phambi kwamaLamani, futhi bababulala bonke ababe bhekene nabo.\n\n20 Futhi njengoba insalela yempi yethu yase ifuna ukuhlehla phambi kwamaLamani, bheka, lezo zinkulungwane ezimbili namashumi ayisithupha zaziqinile futhi zingadikibali.\n\n21 Yebo, futhi zalalela futhi zaqaphela ukuthi ziwenze wonke amazwi okuyalwa ngokuyikho; yebo, futhi kwenzeka kuzo ngisho njengokokholo lwazo; futhi ngawakhumbula amazwi ezawakhuluma kimi okuthi onina babezifundisile.\n\n22 Manje bheka, kwakuyila madodana ami, kanye nalawo madoda ayekade ekhethiwe ukuthi ahambise iziboshwa, esibabonga ngalokhu kunqoba okukhulu; ngokuba kwakuyibo abawashaya amaLamani; ngakho-ke aqhutshwa aphindiselwa emuva edolobheni lakwaManti.\n\n23 Futhi saligcina idolobha lethu iKumeni, futhi asibulawanga sonke ngenkemba; nokho, salahlekelwa kakhulu.\n\n24 Futhi kwenzeka ukuthi emva kokuthi amaLamani esebalekile, ngokushesha nganikeza imiyalelo yokuthi amadoda ami ayelimele mawathathwe phakathi kwabafileyo, futhi ngenza ukuthi izilonda zabo ziboshwe.\n\n25 Futhi kwenzeka ukuthi kwakukhona abangamakhulu amabili, kulabo abayizinkulungwane ezimbili namashumi ayisithupha bami, ababequleke ngenxa yokulahlekelwa yigazi; nokho, ngenxa yobuhle bukaNkulunkulu, futhi nangokumangala kwethu okukhulu, futhi nokwabangela injabulo yamabutho ethu onke, kwakungekho namunye wabo owafayo; yebo, futhi kwakungekho namunye phakathi kwabo owayengawatholanga amanxeba amaningi.\n\n26 Manje, ukulondolozeka kwabo kwakumangalisa ebuthweni lethu lonke, yebo, ukuthi balondolozeke kube kukhona inkulungwane yabafowethu ababe bulewe. Futhi ngokufanele sikubona kungenxa yamandla amangalisayo kaNkulunkulu, ngenxa yokholo lwabo olukhulu kulokho ababefundiswe khona ukuthi bakukholwe—ukuthi kwakukhona uNkulunkulu olungile, futhi nokuthi lowo owayengangabazi, wayeyolondolozwa ngamandla akhe amangalisayo.\n\n27 Manje lolu kwakuwukholo lwalabo engikhulume ngabo; bancane, futhi imiqondo yabo igxilile, futhi babeka ithemba labo kuNkulunkulu njalo-njalo.\n\n28 Manje kwenzeka ukuthi emva kokuthi sesiba nakekele abantu bethu abalimele, futhi sesiba ngcwabile abethu ababefile futhi kanjalo nabafileyo bamaLamani, ababe baningi, bheka, nempela sabuza kuGide mayelana nalezo ziboshwa ezaziqale ukuhamba zehla zaya ezweni lakwaZarahemla naye.\n\n29 Manje uGide kwakuyinduna enkulu yeqembu eyayibekwe ukuthi iziqaphe ngesikhathi zehla ziya kulelozwe.\n\n30 Manje, lawa ngamazwi uGide awakhuluma kimi: Bheka, siqalile ukuhamba sehlela ezansi ezweni lakwaZarahemla neziboshwa zethu. Futhi kwenzeka ukuthi sahlangana nezinhloli zamabutho ethu, ezazithunyelwe ukuthi ziyobheka inkambi yamaLamani.\n\n31 Futhi zasimemeza, zithi—Bhekani, amabutho amaLamani ahamba aqonde ngasedolobheni iKumeni; futhi bhekani, azobahlasela, yebo, futhi azobabulala abantu bethu.\n\n32 Futhi kwenzeka ukuthi iziboshwa zethu nempela zakuzwa ukukhala kwazo, okwenza ukuthi zibe nesibindi; futhi zaqala ukusivukela.\n\n33 Futhi kwenzeka ngenxa yokusivukela kwazo nempela senza ukuthi izinkemba zethu ziwele phezu kwazo. Futhi kwenzeka ukuthi zaya ziyiqembu zagijimela ezinkembeni zethu, okwenza ukuthi, isibalo esikhulu sazo sibulawe; kwase kuthi insalela yazo yeqa futhi yasibalekela.\n\n34 Futhi bheka, ngesikhathi sezibalekile asikwazanga ukuzifica, sathatha uhambo lwethu ngejubane saqonda ngasedolobheni iKumeni; futhi bheka, nempela safika ngesikhathi ukuthi sisize abafowethu ekugcineni idolobha.\n\n35 Futhi bheka, sesiphinde sakhululwa saphuma ezandleni zezitha zethu. Futhi libusisiwe igama likaNkulunkulu wethu; ngokuba bheka, nguye osikhululile; yebo, osenzele lento enkulu kangaka.\n\n36 Manje kwenzeka ukuthi ngesikhathi mina, Helamani, sengiwazwile lamazwi kaGide, ngagcwala injabulo enkulu ngenxa yobuhle bukaNkulunkulu ekusilondolozeni, ukuze sonke singafi; yebo, futhi ngiyethemba ukuthi imiphefumulo yalaba ababulawayo isingene ekuphumuleni kukaNkulunkulu wabo.\n\n", "alma 58": "[center][font_size=26]Isahluko 58[/font_size][/center]\n\n[i]UHelamani, uGide, kanye noTeyomineri bathatha idolobha lakwaManti ngecebo lokuhlakanipha—AmaLamani ayahlehla—Amadodana abantu ba-Amoni ayalondolozwa ngesikhathi emi eqinile ekuvikeleni inkululeko kanye nokholo lwawo. Kwakungunyaka wama 63 ngaphambi kokuzalwa kukaKristu.[/i]\n\n1 Bheka, manje kwenzeka ukuthi injongo yethu elandelayo kwase kuwukuthola idolobha lakwaManti; kodwa bheka, kwakungekho ndlela esasingawahola ngayo aphume edolobheni ngamaqenjana ethu amancane. Ngokuba bheka, ayesakukhumbula lokho esasikwenzile kuze kube manje; ngakho-ke asikwazanga ukuwayenga aphume ezinqabeni zawo eziqinile.\n\n2 Futhi ayemaningi kakhulu ngaphezu kwebutho lethu kangangokuthi asilokothanga siyowahlasela ezinqabeni zawo eziqinile.\n\n3 Yebo, futhi kwadingeka ukuthi sisebenzise amadoda ethu ekugcineni lezo zingxenye zezwe esasizitholile ukuthi kube ngezethu; ngakho-ke kwadingeka ukuthi silinde, ukuze sithole amanye amandla avela ezweni lakwaZarahemla futhi kanjalo nesabelo esisha sokudla.\n\n4 Futhi kwenzeka ukuthi ngenxa yalesi sizathu nempela ngathumela isithunywa kumbusi wezwe lethu, ukuthi ngimazise mayelana nesimo sabantu bethu. Futhi kwenzeka ukuthi salinda ukuthi sinikwe ukudla kanye namandla avela ezweni lakwaZarahemla.\n\n5 Kodwa bheka, sazuza kancane kulokhu; ngokuba amaLamani nawo futhi ayethola amandla amakhulu usuku nosuku, futhi ngokunjalo nokudla okuningi; zaba njena-ke izimo zethu ngalesi sikhathi.\n\n6 Futhi amaLamani ayephuma esihlasela izikhathi ngezikhathi, efuna ukusibulala ngecebo lokuhlakanipha; nokho sasingeke sikwazi ukuzolwa nawo, ngenxa yezindawo zawo zokuphepha kanye nezinqaba zawo eziqinile.\n\n7 Futhi kwenzeka ukuthi nempela salinda kulezi zimo ezinzima izikhathi ezingangezinyanga eziningi, ngisho kwaze kwaba cishe siyafa ngenxa yokweswela ukudla.\n\n8 Kodwa kwenzeka ukuthi nempela sakuthola ukudla, okwakulethwe kithi yibutho lamadoda ayizinkulungwane ezimbili ayezosisiza; futhi lolu yilo lodwa usizo esaluthola, ukuthi sizivikele kanye nezwe lethu ukuthi lingaweli ezandleni zezitha zethu, yebo, ukuthi silwe nesitha esasingabaleki.\n\n9 Manje isizathu salezi zinkinga zethu, noma isizathu sokuthi kwakungani bengathumelanga amandla amaningi kithi, sasingasazi; ngakho-ke sasikhathazekile futhi phezu kwalokho sigcwele ukwesaba, hleze ngandlela thile izahlulelo zikaNkulunkulu zize ezweni lethu, ukuzosiketula kanye nokuzosibhubhisa nya.\n\n10 Ngakho-ke nempela sakhuleka ngokushisekela okukhulu kuNkulunkulu, ukuthi asiqinise futhi asikhulule asikhiphe ezandleni zezitha zethu, yebo, futhi nokuthi asinike amandla okuthi siwagcine amadolobha ethu, kanye namazwe ethu, kanye nalokho esinakho, ukuze sisekele abantu bethu.\n\n11 Yebo, futhi kwenzeka ukuthi iNkosi uNkulunkulu wethu nempela yasivakashela ngokusiqinisekisa ukuthi iyosikhulula; yebo, kangangokuthi yasinika ukuthula emiphefumulweni yethu, futhi nempela yasipha ukholo olukhulu, futhi nempela yasenza ukuthi sethembele ekukhululweni yiyo.\n\n12 Futhi saba nesibindi nebutho lethu elincane esasilitholile, futhi sagxila ngokuphokophelela ukuzinqoba izitha zethu, kanye nokugcina amazwe ethu, kanye nalokho esasinakho, kanye nabafazi bethu, kanye nabantwana bethu, kanye nomgomo wenkululeko yethu.\n\n13 Futhi ngenxa yalokhu sahamba ngamandla ethu onke sayolwa namaLamani, ayesedolobheni lakwaManti; futhi sawagxumeka amatende ethu eceleni kwehlane, elaliseduzane nedolobha.\n\n14 Futhi kwenzeka ukuthi ngakusasa, ngesikhathi amaLamani ebona ukuthi sasisemingceleni ngasehlane elaliseduzane nedolobha, athumela izinhloli zawo zasizungeza ukuze athole isibalo kanye nokuqina kwempi yethu.\n\n15 Futhi kwenzeka ukuthi ngesikhathi ebona ukuthi sasingaqinile, ngokwezibalo zethu, futhi esaba nokuthi sasizowavimbela ekulekelelweni kwawo ngaphandle kokuthi aphume alwe nathi asibulale, futhi phezu kwalokho ecabanga ukuthi ayengasibulala kalula ngamabutho awo amaningi, ngakho-ke aqala ukwenza amalungiselelo okuthi aphume azolwa nathi.\n\n16 Futhi ngesikhathi sibona ukuthi aseyenza amalungiselelo okuthi aphume azolwa nathi, bheka, ngenza ukuthi uGide, kanye nesibalo esincane samadoda, azifihle ehlathini, futhi kanjalo nokuthi uTeyomineri kanye nesibalo esincane samadoda nabo ngokunjalo bazifihle ehlathini.\n\n17 Manje uGide kanye namadoda akhe babekwesokudla bese kuthi abanye bekwesokhohlo; futhi ngesikhathi sebezifihlile, bheka, mina ngasala, nensalela yebutho lami, kuyo kanye leyo ndawo esasigxumeke kuyo amatende ethu ekuqaleni sizilungiselela isikhathi sokuthi amaLamani aphume azokulwa nathi.\n\n18 Futhi kwenzeka ukuthi amaLamani nempela aphuma nebutho lawo elikhulu ukuzolwa nathi. Futhi ngesikhathi esefikile futhi esezowela phezu kwethu ngenkemba, ngenza ukuthi abantu bami, enganginabo, bahlehlele ehlathini.\n\n19 Futhi kwenzeka ukuthi amaLamani nempela alandela emva kwethu ngesivinini esikhulu, ngokuba ayenesifiso esikhulu sokuthi asifice ukuze asibulale; ngakho-ke asilandela angena ehlathini; futhi sadlula phakathi kukaGide noTeyomineri, kangangokuthi bona ababonwanga ngamaLamani.\n\n20 Futhi kwenzeka ukuthi ngesikhathi amaLamani esedlulile, noma ngesikhathi ibutho selidlulile, uGide benoTeyomineri bavuka ezindaweni zabo zokucasha, bazivimba izinhloli zamaLamani ukuthi zingabe zisakwazi ukubuyela edolobheni.\n\n21 Futhi kwenzeka ukuthi ngesikhathi sebezivimbile, bagijima baya edolobheni bawela phezu kwabaqaphi ababeshiywe ukuthi baqaphe idolobha, kangangokuthi nempela bababulala futhi balithatha idolobha.\n\n22 Manje lokhu kwenzeka ngoba amaLamani avumela impi yawo yonke, ngaphandle kwabaqaphi abambalwa nje kuphela, ukuthi iholelwe kude ehlane.\n\n23 Futhi kwenzeka ukuthi uGide kanye noTeyomineri ngalendlela base bebutholile ubunini bezinqaba zawo eziqinile. Futhi kwenzeka ukuthi sathatha indlela yethu, emveni kokuhamba kakhulu ehlane siya ngasezweni lakwaZarahemla.\n\n24 Futhi ngesikhathi amaLamani ebona ukuthi ayeya ngasezweni lakwaZarahemla, esaba kakhulu, hleze kwakukhona isu elalibekiwe ukubaholela ekubhujisweni; ngakho-ke aqala ukuhlehlela emuva ehlathini futhi, yebo, aphindela emuva ngisho ngayo kanye leyo ndlela ayekade eqhamuke ngayo.\n\n25 Futhi bheka, kwakusebusuku futhi nempela awagxumeka amatende awo, ngokuba izinduna ezinkulu zamaLamani zazicabanga ukuthi amaNefi ayesekhathele ngenxa yohambo lwawo; futhi zicabanga ukuthi ayeseyiqhubile yonke impi yawo ngakho-ke azicabanganga lutho mayelana nedolobha lakwaManti.\n\n26 Manje kwenzeka ukuthi ngesikhathi sekuhlwile, ngenza ukuthi amadoda ami angalali, kodwa ahambe ngenye indlela aye ngasezweni lakwaManti.\n\n27 Futhi ngenxa yalokhu kuhamba kwethu kwasebusuku, bheka, ngakusasa sabe sesingaphambili kwamaLamani, kangangokuthi nempela safika kuqala kunawo edolobheni lakwaManti.\n\n28 Ngakhoke kwenzeka, ukuthi ngalelisu lokuhlakanipha nempela sabuthatha ubunini bedolobha lakwaManti ngaphandle kokuchitha igazi.\n\n29 Futhi kwenzeka ukuthi ngesikhathi amabutho amaLamani efika eduze nedolobha, futhi ebona ukuthi sasizimisele ukuhlangabezana nawo, ashaqeka kakhulu futhi ashaywa wukwesaba okukhulu, kangangokuthi abalekela ehlane.\n\n30 Yebo, futhi kwenzeka ukuthi amabutho amaLamani abaleka aphuma kuyo yonke leyo nxenye yezwe. Kodwa bheka, ayethwale abesifazane abaningi kanye nabantwana baphuma ezweni.\n\n31 Futhi lawo madolobha ayethathwe ngamaLamani, wonke ngalesi sikhathi asephethwe yithi; futhi obaba bethu kanye nabesifazane bethu kanye nabantwana bethu sebebuyela emakhaya abo, bonke ngaphandle kwalabo abathathwe baboshwa futhi bathwalwa ngamaLamani.\n\n32 Kodwa bheka, amabutho ethu mancane ukuthi agcine amadolobha amaningi kangaka kanye nempahla eningi kangaka.\n\n33 Kodwa bheka, sethembela kuNkulunkulu wethu osinikeze ukunqoba phezu kwalawo mazwe, kangangoba siwatholile lawo madolobha kanye nalawo mazwe, okwakuvele kungawethu.\n\n34 Manje asisazi isizathu sokuthi umkhandlu ophetheyo yini ungasiniki amandla amaningi, ngisho nalawo madoda eza kithi awazi ukuthi kungani singanikwanga amandla amakhulu.\n\n35 Bheka, asazi kodwa kungenzeka ukuthi aniphumeleli, futhi nidonsele amabutho kuleyo nxenye yezwe; uma kunjalo, asifuni ukuvungama.\n\n36 Kodwa uma kungenjalo, bheka, siyesaba ukuthi kukhona ukungezwani kumkhandlu ophetheyo, ukuthi bangathumeli amadoda amaningi ukuthi azosisiza; ngokuba siyazi ukuthi maningi kakhulu kunalawo abawathumeleyo.\n\n37 Kodwa, bheka, akunandaba—siyethemba uNkulunkulu ukuthi uyosikhulula, naphezu kobuthakathaka bamabutho ethu, yebo, futhi asikhulule nasezandleni zezitha zethu.\n\n38 Bheka, lona ngunyaka wamashumi amabili nesishiyagalolunye, ekupheleni kwawo, futhi singabanini bamazwe ethu; futhi amaLamani asebalekele ezweni lakwaNefi.\n\n39 Futhi lawo madodana abantu ba-Amoni, engikhulume kahle ngawo, anami edolobheni lakwaManti; futhi iNkosi iwasekele, yebo, futhi yawagcina ekuweni ngenkemba, kangangokuthi akubangabikho ngisho namunye obulewe.\n\n40 Kodwa bheka, athole amaningi amanxeba; nokho ame aqina kuleyo nkululeko uNkulunkulu awakhulule ngayo; futhi akukhuthalele ukukhumbula iNkosi uNkulunkulu wawo usuku nosuku, yebo, ayakuqaphela ukugcina imithetho yayo, kanye nezahlulelo zayo, kanye nemiyalo yayo njalo-njalo; futhi ukholo lwabo luqinile kuzo iziphrofetho mayelana nalokho okuzayo.\n\n41 Manje, mfowethu othandekayo, uMoroni, sengathi iNkosi uNkulunkulu wethu, osihlengile futhi wasenza sakhululeka, angakugcina njalonjalo phambi kwakhe; yebo, futhi sengathi angabathanda labantu, ngisho kuze kuthi uphumelele ekutholeni ubunini bakho konke lokho amaLamani akuthatha kithi, okwakungokokusisekela. Manje, bheka, ngiyayivala incwadi yami. NginguHelamani, indodana ka-Alima.\n\n", "alma 59": "[center][font_size=26]Isahluko 59[/font_size][/center]\n\n[i]UMoroni ucela uPahorani ukuthi aqinise amabutho kaHelamani—AmaLamani athatha idolobha lakwaNefiha—UMoroni uwuthukuthelele umkhandlu ophetheyo. Cishe ngonyaka wama 62 ngaphambi kokuzalwa kuka Kristu.[/i]\n\n1 Manje kwenzeka ngonyaka wamashumi amathathu wokubusa kwabehluleli kubantu bakwaNefi, emva kokuthi uMoroni eseyitholile futhi eseyifundile incwadi kaHelamani, wajabula kakhulu ngenxa yenhlalakahle, yebo, nangempumelelo enkulu uHelamani aba nayo, ekutholeni lawo mazwe ayelahlekile.\n\n2 Yebo, futhi nempela wabazisa bonke abantu bakhe, kulo lonke izwe ndawo zonke kuleyo nxenye ayekuyo, ukuze nabo ngokunjalo bajabule.\n\n3 Futhi kwenzeka ukuthi khona manjalo wathumela incwadi ku Pahorani, efuna ukuthi abize amadoda ukuthi ahlangane ndawonye ukuyoqinisa uHelamani, noma amabutho kaHelamani, ukuze akwazi ukuyigcina leyo ngxenye yezwe kalula ayephumeleliswe ngokumangalisa okukhulu ukuthi ayithole futhi.\n\n4 Futhi kwenzeka ukuthi ngesikhathi uMoroni esethumele lencwadi ezweni lakwaZarahemla, waqala futhi ukwenza isu ukuze akwazi ukuthola lezo zimpahla kanye namadolobha ayesasele amaLamani ayekade ewathathe kubo.\n\n5 Futhi kwenzeka ukuthi ngesikhathi uMoroni esenza amalungiselelo okuhamba ayolwa namaLamani, bheka, abantu bakwaNefiha, ababebuthene ndawonye bevela edolobheni lakwaMoroni nasedolobheni lakwaLehi kanye nasedolobheni lakwaMoriyantoni, bahlaselwa ngamaLamani.\n\n6 Yebo, ngisho nalawo ayephoqeleke ukuthi abaleke ezweni lakwaManti, kanye nasezweni elizungezile, eza futhi ahlanganyela namaLamani kulenxenye yezwe.\n\n7 Futhi ngenxa yalesi sizathu emaningi kakhulu, yebo, futhi ethola amandla usuku nosuku, ngokuyala kuka-Amoroni eza phambili alwa nabantu bakwaNefiha, futhi aqala ukubabulala kakhulu.\n\n8 Futhi amabutho awo ayemaningi kakhulu kangangokuthi abantu ababesele baNefiha baphoqeka ukuthi bawabalekele; futhi beza baze bahlangana nempi kaMoroni.\n\n9 Manje njengoba uMoroni wayecabanga ukuthi kwakufanele kube khona amadoda ayezothunyelwa edolobheni lakwaNefiha, ukuyosiza abantu ukugcina lelo dolobha, futhi azi ukuthi kwakulula ukuligcina idolobha ekuweleni ezandleni zamaLamani kunokulithatha futhi kuwo, wacabanga ukuthi babezoligcina lelo dolobha kalula.\n\n10 Ngakho-ke wayigcina yonke impi yakhe ukuze igcine zonke lezo zindawo ayekade esephinde wazithola.\n\n11 Manje, ngesikhathi uMoroni ebona ukuthi idolobha lakwaNefiha lase lilahlekile waba nosizi olukhulu, futhi waqala ukungabaza, ngenxa yobubi babantu, ukuthi ngeke yini bawele ezandleni zabafowabo.\n\n12 Manje kwakunjalo nakuzo zonke izinduna zakhe ezinkulu. Nazo zangabaza futhi phezu kwalokho zamangala ngenxa yobubi babantu, futhi lokhu kwakungenxa yokuphumelela kwamaLamani phezu kwabo.\n\n13 Futhi kwenzeka ukuthi uMoroni wawuthukuthelela umkhandlu ophetheyo, ngenxa yokudembesela kwawo mayelana nenkululeko yezwe labo.\n\n", "alma 60": "[center][font_size=26]Isahluko 60[/font_size][/center]\n\n[i]UMoroni ukhononda kuPahorani ngokunganakekelwa kwamabutho ngumkhandlu ophetheyo—INkosi ivumela abalungileyo ukuthi babulawe—AmaNefi kufanele asebenzise amandla awo kanye nezindlela zawo zonke ukuze azikhulule ezitheni zawo—UMoroni usongela ukulwa nomkhandlu ophetheyo ngaphandle uma usizo lunikwa amabutho akhe. Cishe ngonyaka wama 62 ngaphambi kokuzalwa kukaKristu.[/i]\n\n1 Futhi kwenzeka ukuthi waphinda wabhalela umbusi wezwe, owayenguPahorani, futhi lawa ngamazwi awabhalayo, ethi: Bheka, ngiqondisa incwadi yami kuPahorani, edolobheni lakwaZarahemla, ongumahluleli omkhulu kanye nombusi ezweni lonke, futhi kanjalo nakubo bonke labo abakhethwe yilabantu ukuthi babuse futhi baphathe izindaba zalempi.\n\n2 Ngokuba bheka, nginokuthize engizokusho kubo ngendlela yokubasola; ngokuba bheka, nina uqobo lwenu niyazi ukuthi nibekwe ukuthi niqoqele ndawonye amadoda, futhi niwahlomise ngezinkemba; kanye nangocelemba, kanye nangazo zonke izikhali zempi ezinhlobonhlobo, futhi niwathumele ayolwa namaLamani, kunanoma yiziphi izingxenye angangena kuzo ezweni lethu.\n\n3 Manje bhekani, ngithi kini mina, futhi kanjalo namadoda ami, futhi kanjalo noHelamani kanye namadoda akhe, sizwe ukuhlupheka okukhulu kakhulu; yebo, ngisho ukulamba, ukoma, kanye nokukhathala, kanye nakho konke ukuhlupheka okunhlobonhlobo.\n\n4 Kodwa bhekani, ukuba bekuyilokhu kodwa ukuhlupheka esibe nakho besingeke sikhononde noma sisole.\n\n5 Kodwa bhekani, kube kukhulu ukubulawa phakathi kwabantu bethu; yebo, izinkulungwane ziwe ngenkemba, obekungeke kube njalo ukuba amabutho ethu niwanike amandla kanye nosizo olwanele. Yebo, kube kukhulu ukungasinakekeli kwenu.\n\n6 Manje bhekani, sifuna ukwazi imbangela yalokhu kungasinaki okukhulu kangaka; yebo, sifuna ukwazi imbangela yokungasicabangeli kwenu.\n\n7 Ningafuna ukuhlala ezihlalweni zenu zobukhosi nindwaze ningacabangi, zibe izitha zenu zisakaza umsebenzi wokufa ndawo zonke na? Yebo, zibe zibulala izinkulungwane zabafowenu—\n\n8 Yebo, ngisho nalabo abebethembele ukuvikelwa yini, yebo, banibeke esimweni sokuthi ngabe nibanike usizo, yebo, ngabe nithumele amabutho kubo, ukuze abaqinise, futhi ngabe nisindise izinkulungwane zabo ekuweni ngenkemba.\n\n9 Kodwa bhekani, lokhu akusikho kodwa—nikugodlile ukudla kwenu kubo, kangangokuthi abaningi balwile futhi bopha baze bafa ngenxa yezifiso zabo ezinkulu ababenazo zokuba kuzuze labantu; yebo, futhi lokhu bakwenze ngesikhathi sebezoshabalaliswa yindlala, ngenxa yokungabanaki kwenu okukhulu.\n\n10 Manje, bafowethu abathandekayo—ngokuba kufanele nithandeke; yebo, futhi bekufanele ngabe nizikhathazile kakhulu ngenhlalakahle kanye nangenkululeko yalaba bantu; kodwa bhekani, anibanakanga kangangokuthi igazi lezinkulungwane liyokuza phezu kwamakhanda enu ukuziphindiselela; yebo, ngokuba uNkulunkulu uyakwazi konke ukukhala kwabo, kanye nazo zonke izinhlupheko zabo—\n\n11 Bhekani, nicabanga ukuthi ningahlala ezihlalweni zenu zobukhosi, futhi ngenxa yobuhle obukhulu bukaNkulunkulu ningenzi lutho futhi yena bese eyanikhulula na? Bhekani, uma nicabange lokhu nicabange ize leze.\n\n12 Nicabanga ukuthi, njengoba bebaningi kangaka abafowenu abafayo kungenxa yobubi babo na? Ngithi kini, uma nicabanga kanjalo nicabanga ize; ngokuba ngithi kini, baningi abawe ngenkemba; futhi bhekani nizobekwa icala ngalokho;\n\n13 Ngokuba iNkosi ivumela abalungileyo ukuthi babulawe ukuze ukulunga kwayo nokwahlulela kuze kwababi; ngakho-ke akufanele nicabange ukuthi abalungileyo balahlekile ngoba bebulewe; kodwa bhekani, bangena ekuphumuleni kweNkosi uNkulunkulu wabo.\n\n14 Manje bhekani, ngithi kini, ngiyesaba kakhulu ukuthi izehlulelo zikaNkulunkulu zizoza phezu kwalabantu, ngenxa yobuvila babo obukhulu, yebo, ngisho nobuvila bomkhandlu ophetheyo wethu, kanye nokungabanaki kwawo okukhulu kakhulu abafowabo, yebo, labo ababulewe.\n\n15 Ngokuba ukuba bekungeve kungenxa yobubi obuqale kuqala ekhanda lethu, besingamelana nezitha zethu kangangokuthi bezingenakuwathola amandla phezu kwethu.\n\n16 Yebo, ukuba kwakungeve kungenxa yempi eyaba khona phakathi kwethu; yebo, ukuba kwakungeve kungenxa yala madoda enkosi, adala ukuchitheka kwegazi eliningi kangaka phakathi kwethu; yebo, ngesikhathi silwa sodwa, ukuba sahlanganisa amandla ethu njengoba sasenzile ngaphambili; yebo, ukuba kwakungeve kungenxa yokufuna amandla kanye negunya kwalawo madoda enkosi phezu kwethu; ukuba ayethembekile emzabalazweni wenkululeko yethu, futhi ahlangana nathi, ahamba ayolwa nezitha zethu, esikhundleni sokuthathela thina izinkemba zawo, okwaba yimbangela yokuchitheka kwegazi eliningi kangaka phakathi kwethu; yebo, ukuba sihambe sayolwa nazo ngamandla eNkosi, besiyozihlakaza izitha zethu, ngokuba bekuyokwenzeka, njengokugcwaliseka kwezwi layo.\n\n17 Kodwa bhekani, manje amaLamani eza kithi, azithathela amazwe ethu, futhi abulala abantu bethu ngenkemba, yebo, abesifazane bethu kanye nabantwana bethu, futhi phezu kwalokho ayabathwala ayobathumba, abazwisa zonke izinhlobo zokuhlupheka, futhi lokhu kwenzeka ngenxa yobubi obukhulu balabo abafuna amandla kanye negunya, yebo, ngisho lawo madoda enkosi.\n\n18 Kodwa kungani ngikhuluma kangaka mayelana naloludaba? Ngokuba asazi kodwa kungenzeka ukuthi nani uqobo nifuna igunya. Asazi kodwa kungenzeka ukuthi nani futhi ningamambuka ezweni lenu.\n\n19 Noma nisiyekelele ngoba nisenkabeni yezwe lethu futhi nizungezwe ngabavikeli, ukuthi ningenzi ukuthi ukudla kulethwe kithi, futhi kanjalo namadoda ukuthi azoqinisa amabutho ethu na?\n\n20 Ngabe seniyikhohliwe yini imiyalelo yeNkosi uNkulunkulu wenu na? Yebo, ngabe senikukhohliwe yini ukuthunjwa kobaba bethu na? Ngabe senizikhohliwe yini izikhathi eziningi sikhululwa ezandleni zezitha zethu na?\n\n21 Noma nicabanga ukuthi iNkosi isazophinda isikhulule, sibe thina sihlezi ezihlalweni zethu zobukhosi futhi sibe singawasebenzisi amasu iNkosi esinikeze wona na?\n\n22 Yebo, ngabe nizohlala ebuvileni nibe nizungezwe yizinkulungwane zalabo, yebo, kanye namashumi ezinkulungwane, nabo futhi ngokunjalo abahlezi ebuvileni, kube kukhona izinkulungwane ndawo zonke emingceleni yezwe eziwa ngenkemba, yebo, ezilimele futhi ezophayo na?\n\n23 Ngabe nicabanga ukuthi uNkulunkulu akayikunibeka cala yini uma nihlezi futhi nizibukela lezi zinto zenzeka na? Bhekani ngithi kini, Cha. Manje ngifuna ukuthi nikhumbule ukuthi uNkulunkulu uthe ingaphakathi lesitsha liyohlanjwa kuqala, bese kuthi emva kwalokho nengaphandle lesitsha nalo lihlanjwe.\n\n24 Manje, ngaphandle kokuthi niphenduke kulokho enikwenzile, futhi niqale nisukume futhi nenze, nithumele ukudla kanye namadoda kithi, futhi kanjalo nakuHelamani, ukuze naye asekele lezo zinxenye zezwe lethu aphinde wazithola, futhi ukuze nathi ngokunjalo sithole futhi izimpahla zethu ezisele kulezi zinxenye, bhekani kuzodingeka ukuthi singabe sisalwa namaLamani kuze kube kuqala ukuhlanza ingaphakathi lethu, yebo, ngisho ikhanda elikhulu lomkhandlu ophetheyo wethu.\n\n25 Futhi ngaphandle kokuthi ninginike engikucele encwadini yami, futhi niphumele obala ningikhombise umoya weqiniso wenkululeko, futhi niphokophelele ukukhulisa kanye nokuqinisa amabutho ethu, futhi niwanikeze ukudla kokuwasekela, bhekani ngizoshiya inxenye yamadoda ami enkululeko ukuthi agcine lengxenye yezwe lethu, futhi ngizoshiya amandla kanye nezibusiso zikaNkulunkulu phezu kwawo, ukuze kungabibikho amanye amandla angasebenza ukulwa nawo—\n\n26 Futhi lokhu ngenxa yokholo lwabo olukhulu, kanye nokubekezela kwabo ezinkathazweni zabo—\n\n27 Futhi ngizoza kini, futhi uma kukhona lowo phakathi kwenu onesifiso senkululeko, yebo, uma nje kungaba khona ngisho nenhlansi nje yenkululeko esele, bhekani ngizophehla uthuthuva phakathi kwenu, ngisho kuze kuthi labo abanezifiso zokuthatha amandla kanye negunya baphele nya.\n\n28 Yebo, bhekani angiwesabi amandla enu noma igunya lenu, kodwa nguNkulunkulu wami engimesabayo; futhi kungemiyalelo yakhe ukuthi ngithathe inkemba yami ukuze ngivikele okufunwa yizwe lami, futhi kungenxa yokungalungi kwenu ukuthi sibe nokulahlekelwa okungaka.\n\n29 Bhekani sekuyisikhathi, yebo, isikhathi manje sesifikile, sokuthi ngaphandle kokuthi nivuke nivikele izwe lenu kanye nabancane benu, inkemba yokulunga ilengela phezu kwenu; yebo, futhi izowela phezu kwenu futhi inivakashele ngisho kuze kube niyabhujiswa nya.\n\n30 Bhekani, ngilulindele usizo kini futhi, ngaphandle kokuthi nisinikeze usizo, bhekani, ngizofika kini, ngisho nasezweni lakwaZarahemla, nginishaye ngenkemba, kangangokuthi ningabe nisaba namandla okuvimbela inqubekela phambili yalabantu endleleni yenkululeko yethu.\n\n31 Ngokuba bhekani, iNkosi ngeke ivumele ukuthi niphile nikhule niqine ebubini benu ukuthi nibulale abantu bayo abalungile.\n\n32 Bhekani, nicabanga ukuthi iNkosi inganisindisa nina futhi iwahlulele amaLamani, kube kungamasiko oyise enza inzondo yabo, yebo, futhi iphinde yengezelelwa yilabo abahlubuka kithi, kube ububi benu buyisizathu sokuthanda kwenu udumo kanye nezinto eziyize zomhlaba na?\n\n33 Niyazi ukuthi neqa imithetho kaNkulunkulu, futhi niyazi ukuthi niyinyathela ngaphansi kwezinyawo zenu. Bhekani, iNkosi ithi kimi: Uma ngabe labo enibabekile ukuthi babe ngababusi benu bengaphenduki ezonweni zabo kanye nasebubini babo obukhulu, niyohamba nikhuphuke niyolwa nabo.\n\n34 Manje bhekani, mina, Moroni, ngiphoqelekile, ngokwesivumelwano engisenzile sokugcina imiyalelo kaNkulunkulu wami; ngakho-ke ngifuna ukuthi nilihloniphe izwi likaNkulunkulu, futhi nithumele ngokushesha kimi ukudla kanye namadoda enu, futhi ngokunjalo nakuHelamani.\n\n35 Futhi bhekani, uma ningakwenzi lokhu ngiza kini ngokushesha; ngokuba bhekani, uNkulunkulu akanakuvuma ukuthi sibulawe yindlala; ngakho-ke uzosinika ukudla kwenu, ngisho noma ngabe kufanele ukuthi kube ngenkemba. Manje bonani ukuthi niyaligcwalisa izwi likaNkulunkulu.\n\n36 Bhekani, nginguMoroni, induna yenu enkulu. Angifuni mandla, kodwa ukuthi ngiwadonsele phansi. Angifune kuhlonishwa ngumhlaba, kodwa udumo lukaNkulunkulu wami, kanye nenkululeko nenhlalakahle yezwe lami. Futhi ngalokho ngiyayivala incwadi yami.\n\n", "alma 61": "[center][font_size=26]Isahluko 61[/font_size][/center]\n\n[i]UPahorani utshela uMoroni ngokushokobeza kanye nokuvukelwa komkhandlu ophetheyo—Amadoda enkosi athatha iZarahemla futhi ahlangana namaLamani—UPahorani ucela usizo lwamasosha ukuze amelane nabahlubuki. Cishe ngonyaka wama 62 ngaphambi kokuzalwa kukaKristu.[/i]\n\n1 Bheka, manje kwenzeka ukuthi masinyane emva kokuthi uMoroni esethumele incwadi yakhe kumbusi omkhulu, wathola incwadi ivela ku Pahorani, umbusi omkhulu. Futhi lawa ngamazwi awathola:\n\n2 Mina, Pahorani, engingumbusi omkhulu walelizwe, ngithumela lamazwi kuMoroni, induna enkulu yempi. Bheka, ngithi kuwe, Moroni, angijabuli neze ngenxa yezinhlupheko zenu ezinkulu, yebo, kuyawudabukisa umphefumulo wami.\n\n3 Kodwa bheka, kukhona labo abajabulayo ngenxa yezinhlupheko zenu, yebo, kangangokuthi sebesukume bangivukela, futhi kanjalo nalabo babantu bami abangabantu abathanda inkululeko, yebo, futhi labo abangivukele baningi kakhulu.\n\n4 Futhi yilabo abebe funa ukuthatha isihlalo sokwahlulela kimi ababeyimbangela yalobubi obukhulu kangaka; ngokuba basebenzise ukuthopha okukhulu, futhi bakhohlise izinhliziyo zabantu abaningi, okuzoba yimbangela yenkathazo enkulu phakathi kwethu; bakubambile ukudla kwethu, futhi besabisa abantu bethu abathanda inkululeko kangangoba abezanga kini.\n\n5 Futhi bheka, bangixoshile bangikhipha, futhi ngibalekele ezweni lakwaGidiyoni, namadoda amaningi ebengingakwazi ukuwathola.\n\n6 Futhi bheka, ngithumele isimemezelo kuyo yonke lenxenye yezwe; futhi bheka, batheleka beza kithi nsuku zonke, behlomile ukuzovikela izwe labo kanye nenkululeko yabo, kanye nokuzoziphindiselela ngokoniwa kwethu.\n\n7 Futhi beze kithi, kangangokuthi labo ababesivukele bayasiphika, yebo, kangangokuthi bayasesaba futhi ngeke balokothe beze ukuzolwa nathi.\n\n8 Sebethole ubunini bezwe, noma idolobha, lakwaZarahemla; sebebeke inkosi yabo, futhi isibhalele inkosi yamaLamani, eseyenze isivumelwano sokuhlangana nayo kuleyo ncwadi; kulokho kuhlangana esivumile ukuligcina izwe lakwaZarahemla, ngalokho kulingcina kwayo icabanga ukuthi kuzokwenza amaLamani alinqobe izwe elisasele, bese ibekwa iba yinkosi yalabantu uma sebenqotshwe ngamaLamani.\n\n9 Manje, encwadini yakho ungigxekile, kodwa akunandaba; angithukuthele, kodwa ngiyathokoza ngokulunga kwenhliziyo yakho. Mina, Pahorani, angifuni mandla, ngaphandle nje kuphela kokugcina isihlalo sami sokwahlulela ukuze ngilondoloze amalungelo kanye nenkululeko yabantu bami. Umphefumulo wami umi uqinile kuleyo nkululeko uNkulunkulu asikhulule ngayo.\n\n10 Manje, bheka, sizobuvimbela ububi ngisho nangokuchitha igazi. Ngeke silichithe igazi lamaLamani uma ezohlala ezweni lawo.\n\n11 Ngeke silichithe igazi labafowethu uma bengeke basivukele futhi basithathele inkemba ukulwa nathi.\n\n12 Sizozinikela ejokeni lokuthunjwa uma kudingekile ngokulunga kukaNkulunkulu, noma uma esiyala ukuthi senze njalo.\n\n13 Kodwa bheka akasiyali ukuthi sizinikele ezitheni zethu, kodwa ukuthi sibeke ithemba lethu kuye, futhi uyosikhulula.\n\n14 Ngakho-ke, mfowethu othandekayo, Moroni, masibuvimbele ububi, noma ngabe yibuphi ububi esingenakukwazi ukubuvimbela ngamazwi ethu, yebo, njengokuvukelwa nokuhlubuka, masibuvimbele ngezinkemba zethu, ukuze sigcine inkululeko yethu, ukuze sijabule ngenhlanhla enkulu yebandla lethu, kanye nangokufunwa nguMkhululi wethu kanye noNkulunkulu wethu.\n\n15 Ngakho-ke, yiza kimi ngokushesha namanye amadoda akho ambalwa, bese kuthi abasalayo ubashiye babhekwe nguLehi kanye noTeyankumi; ubanike amandla okuphatha impi kuleyo nxenye yezwe, ngokuka Moya kaNkulunkulu, futhi okungumoya wenkululeko okubo.\n\n16 Bheka ngithumele ukudla okuncane kubo, ukuze bangafi nize nikwazi ukufika kimi.\n\n17 Buthela ndawonye noma ngabe yimaphi amabutho ongakwazi ukuwabutha uze lapha, futhi sizohamba ngokushesha siyolwa nalabo bahlubuki, ngamandla kaNkulunkulu wethu ngokokholo olukithi.\n\n18 Futhi sizobuthatha ubunini bezwe lakwaZarahemla, ukuze sithole ukudla okuningi ukuze sikuthumele kuLehi benoTeyankumi; yebo, sizohamba siyolwa nabo ngamandla eNkosi, futhi sizobuqeda lobubi obukhulu.\n\n19 Manje, Moroni, ngiyajabula ngokuthola incwadi yakho, ngokuba benginokukhathazeka mayelana nalokho okufanele sikwenze, ukuthi bekulungile yini ukuthi siyolwa nabafowethu.\n\n20 Kodwa uthe, ngaphandle kokuthi baphenduke iNkosi ikuyalile ukuthi kumele ulwe nabo.\n\n21 Bona ukuthi uyabaqinisa oLehi benoTeyankumi eNkosini; batshele ukuthi bangesabi, ngokuba uNkulunkulu uzobakhulula, yebo, futhi kanjalo kanye nabo bonke labo abemi beqinile kuleyo nkululeko uNkulunkulu abakhulule ngayo. Manje ngiyayivala incwadi yami kumfowethu othandekayo, uMoroni.\n\n", "alma 62": "[center][font_size=26]Isahluko 62[/font_size][/center]\n\n[i]UMoroni uyahamba uyonikeza usizo kuPahorani ezweni lakwaGidiyoni—Abantu benkosi abenqaba ukuvikela izwe labo bayabulawa—UPahorani kanye noMoroni bayayithatha futhi iNefiha—Amaningi amaLamani ahlangana nabantu bakwa-Amoni—UTeyankumi uyambulala u-Amoroni futhi naye ngokunjalo uyabulawa—AmaLamani ayakhishwa ezweni, futhi kumiswa ukuthula—UHelamani ubuyela ebufundisini futhi wakha iBandla. Cishe ngonyaka wama 62 kuya kowama 57 ngaphambi kokuzalwa kukaKristu.[/i]\n\n1 Manje kwenzeka ukuthi ngesikhathi uMoroni eseyitholile lencwadi inhliziyo yakhe yaba nesibindi, futhi wagcwala injabulo enkulu kakhulu ngenxa yokwethembeka kukaPahorani, ukuthi wayengeyena naye umdayisi ngekululeko kanye nangokufunwa yizwe lakhe.\n\n2 Kodwa futhi wakhala kakhulu ngenxa yobubi balabo ababesuse uPahorani esihlalweni sokwahlulela, yebo, kafushane nje ngenxa yalabo abahlubuka ezweni labo futhi kanjalo nakuNkulunkulu wabo.\n\n3 Futhi kwenzeka ukuthi uMoroni wathatha isibalo esincane samadoda, njengokwesifiso sikaPahorani, futhi wanikeza uLehi kanye noTeyankumi ukuphathwa kwalabo ababesele bebutho lakhe, futhi wathatha uhambo lwakhe waya ngasezweni lakwaGidiyoni.\n\n4 Futhi nempela wasiphakamisa isibonakaliso senkululeko kunanoma iyiphi indawo ayengena kuyo, futhi wathatha noma ngabe yiliphi ibutho ayengalithola ohambweni lwakhe lonke oluya ngasezweni lakwaGidiyoni.\n\n5 Futhi kwenzeka ukuthi izinkulungwane nempela zabuthanela esibonakalisweni sakhe, futhi nempela zazithatha izinkemba zazo ukuze zivikele inkululeko yabo, ukuze bangangeni ekuthunjweni.\n\n6 Ngakho-ke, ngesikhathi uMoroni esewabuthele ndawonye noma yimaphi amadoda ayengase akwazi ekuhambeni kwakhe konke, wafika ezweni lakwaGidiyoni; futhi ngesikhathi ehlanganisa amabutho akhe kanye nalawo kaPahorani baba namandla kakhulu, ngisho nangaphezulu kwawamadoda kaPakusi, owayeyinkosi yalabo bahlubuki ababexoshe abantu abathanda inkululeko babakhipha ezweni lakwaZarahemla futhi bathatha ubunini bezwe.\n\n7 Futhi kwenzeka ukuthi uMoroni kanye noPahorani bahamba behlela ezansi namabutho abo baya ezweni lakwaZarahemla, baqhubeka balihlasela idolobha, futhi bahlangabezana nabantu baPakusi, kangangokuthi balwa.\n\n8 Futhi bheka, uPakusi wabulawa kwathi abantu bakhe bathathwa baboshwa, futhi uPahorani wabuyiselwa esihlalweni sakhe sokwahlulela.\n\n9 Futhi abantu baPakusi behlulelwa, ngokomthetho, futhi kanjalo nalabo bantu benkosi ababethathiwe baphonswa etilongweni; futhi babulawa ngokomthetho; yebo, labo bantu baPakusi kanye nalabo bantu benkosi, noma ngabe yimuphi owayengafuni ukuthatha izikhali ukuvikela izwe labo, kodwa belwa nalo, babulawa.\n\n10 Futhi ngalendlela kwadingeka ukuthi lomthetho uqashelwe ngokucophelela kwenzelwa ukuphepha kwezwe labo; yebo, futhi lowo owayetholakala ephikisana nenkululeko yabo wayebulawa ngokushesha ngokomthetho.\n\n11 Futhi waphela kanjalo-ke unyaka wamashumi amathathu wokubusa kwabehluleli kubantu bakwaNefi; uMoroni kanye noPahorani sebekubuyisele ukuthula ezweni lakwaZarahemla, phakathi kwabantu babo, sebebabulele bonke labo ababengenako ukuthembeka kumgomo wenkululeko.\n\n12 Futhi kwenzeka ekuqaleni konyaka wamashumi amathathu nanye wokubusa kwabehluleli kubantu bakwaNefi, uMoroni masinyane wenza ukuthi ukudla kuhanjiswe, futhi kanjalo nebutho lamadoda ayizinkulungwane eziyisithupha lithunyelwe kuHelamani, ukuyomsiza ekugcineni leyo nxenye yezwe.\n\n13 Futhi phezu kwalokho wenza ukuthi ibutho lamadoda ayizinkulungwane eziyisithupha, nokudla okwanele, kuthunyelwe emabuthweni kaLehi benoTeyankumi. Futhi kwenzeka ukuthi lokhu kwenziwa ukuze kuqiniswe izwe ukumelana namaLamani.\n\n14 Futhi kwenzeka ukuthi uMoroni kanye noPahorani, beshiye iqembu lamadoda elikhulu ezweni lakwaZarahemla, bathatha uhambo lwabo neqembu elikhulu lamadoda baya ngasezweni lakwaNefiha, bephokophelele ukuyoketula amaLamani kulelo dolobha.\n\n15 Futhi kwenzeka ukuthi ngesikhathi behamba beya ngakulelozwe, babamba iqembu elikhulu lamadoda amaLamani, futhi babulala abaningi bawo, futhi bathatha ukudla kwawo kanye nezikhali zawo.\n\n16 Futhi kwenzeka emva kokuthi sebewathathile, benza ukuthi angene esivumelwaneni sokuthi angeke esazithatha izikhali zawo zempi alwe namaNefi nanini.\n\n17 Futhi ngesikhathi esengene kulesi sivumelwano bawathumela ukuthi ayohlala nabantu bakwa-Amoni, futhi ayeyisibalo cishe esiyizinkulungwane ezine lawo ayengabulawanga.\n\n18 Futhi kwenzeka ukuthi ngesikhathi sebewathumele baqhubeka nohambo lwabo oluya ezweni lakwaNefiha. Futhi kwenzeka ukuthi ngesikhathi sebefike edolobheni lakwaNefiha, bagxumeka amatende abo emathafeni akwaNefiha, ayeseduze nedolobha iNefiha.\n\n19 Manje uMoroni wayenesifiso sokuthi amaLamani aphume azolwa nabo, emathafeni; kodwa amaLamani, azi ngesibindi sabo esikhulu kakhulu, futhi ebona isibalo sabo esikhulu kakhulu, ngakho-ke awalokothanga nhlobo aphuma ukuyolwa nabo; ngakho-ke abazange balwe ngalolo suku.\n\n20 Futhi ngesikhathu ubusuku bufika, uMoroni wahamba ebumnyameni bobusuku, futhi waze wafinyelela esicongweni sodonga ukuhlola ukuthi amaLamani ayengakuyiphi inxenye yedolobha lapho ayekanise khona nebutho lawo.\n\n21 Futhi kwenzeka ukuthi ayesempumalanga, ngasekungeneni; futhi wonke ayelele. Manje uMoroni wabuyela ebuthweni lakhe, futhi wenza ukuthi lisheshise lilungise izintambo eziqinile kanye namalada, ukuthi kwehliselwe ezansi kusuka phezulu odongeni kungeniswe ngaphakathi kodonga.\n\n22 Futhi kwenzeka ukuthi uMoroni wenza ukuthi amadoda akhe ahambe futhi eze phezulu odongeni, bese ehlela kuleyo nxenye yedolobha, yebo, ngisho nasentshonalanga, lapho amaLamani ayengakanisanga namabutho awo khona.\n\n23 Futhi kwenzeka ukuthi bonke behliselwa edolobheni ngobusuku, ngezintambo zabo eziqinile kanye nangamalada abo; ngakho-ke ngesikhathi kufika ukusa bonke base bengaphakathi kwezindonga zedolobha.\n\n24 Manje, ngesikhathi amaLamani evuka futhi ebona ukuthi amabutho kaMoroni aye sengaphakathi kwezindonga, aba nokwesaba okukhulu; kangangokuthi abaleka aphuma ngentuba.\n\n25 Manje ngesikhathi uMoroni ebona ukuthi ayembalekela, wenza ukuthi amadoda akhe ahambe awalandele, futhi abulale abaningi, futhi azungeze abaningi abanye, futhi awathathe awabophe; futhi kwathi insalela yawo yabalekela ezweni lakwaMoroni, elaliseminceleni ngasogwini lolwandle.\n\n26 Ngaleyondlela uMoroni kanye noPahorani babuthola ubunini bedolobha lakwaNefiha ngaphandle kokulahlekelwa nangoyedwa umuntu; futhi babe baningi bamaLamani ababulawayo.\n\n27 Manje kwenzeka ukuthi abaningi bamaLamani ababeyiziboshwa baba nesifiso sokuhlangana nabantu ba-Amoni bese beba ngabantu abakhululekile.\n\n28 Futhi kwenzeka ukuthi ngangobuningi balabo ababenaleso sifiso, banikwa njengokwezifiso zabo.\n\n29 Ngakho-ke, zonke iziboshwa zamaLamani nempela zahlangana nabantu ba-Amoni, futhi baqala ukusebenza kakhulu, belima umhlabathi, bekhulisa zonke izinhlobo zokusanhlamvu, kanye nemihlambi yezimvu nemihlambi yezinkomo enhlobonhlobo; futhi ngalendlela amaNefi aphumula emthwalweni omkhulu; yebo, kangangokuthi aphumula kuzo zonke iziboshwa zamaLamani.\n\n30 Manje kwenzeka ukuthi uMoroni, emva kokuthi esethole ubunini bedolobha lakwaNefiha, esethathe iziboshwa eziningi, lokho okwasehlisa kakhulu isibalo samabutho amaLamani, futhi esethole abaningi bamaNefi ababe boshiwe, lokho nempela okwaliqinisa kakhulu ibutho likaMoroni; ngakho-ke uMoroni wahamba esuka ezweni lakwaNefiha waya ezweni lakwaLehi.\n\n31 Futhi kwenzeka ukuthi ngesikhathi amaLamani ebona ukuthi uMoroni wayeza ezolwa nawo, aphinda esaba futhi ayibalekela impi kaMoroni.\n\n32 Futhi kwenzeka ukuthi uMoroni kanye nempi yakhe nempela bawaxosha idolobha nedolobha, baze bahlangana noLehi benoTeyankumi; futhi amaLamani ababalekela oLehi benoTeyankumi, ehlisa imincele ngasogwini lolwandle, aze afika ezweni lakwaMoroni.\n\n33 Futhi amabutho amaLamani abuthana wonke ndawonye, kangangoba wonke aba yiqembu elilodwa ezweni lakwaMoroni. Manje u-Amoroni, inkosi yamaLamani, nayo ngokunjalo yayinawo.\n\n34 Futhi kwenzeka ukuthi uMoroni noLehi kanye noTeyankumi nempela bakanisa namabutho abo bazungeza eminceleni yezwe lakwaMoroni, kangangoba amaLamani azungezwa eminceleni yehlane ngaseningizimu, kanye naseminceleni yehlane esempumalanga.\n\n35 Futhi ngalendlela bakanisa ubusuku bonke. Ngokuba bheka, amaNefi kanye namaLamani ngokunjalo base bekhathele ngenxa yobude bohambo; ngakho-ke abenzanga cebo lokuhlakanipha ebusuku, ngaphandle kukaTeyankumi; ngokuba yena wayemthukuthelele kakhulu u-Amoroni, kangangokuthi wayebona ukuthi ngu-Amoroni, kanye no-Amalikiya umfowabo, ababeyimbangela yalempi enkulu nengapheli phakathi kwabo kanye namaLamani, eyayiyimbangela yokulwa kanye nokuchitheka kwegazi okukhulu kangaka, yebo, kanye nendlala engaka.\n\n36 Futhi kwenzeka ukuthi uTeyankumi entukuthelweni yakhe nempela wahamba waya enkamjini yamaLamani, futhi nempela wazehlisa ngodonga lwedolobha. Futhi wahamba ngentambo, indawo ngendawo, kangangoba nempela waze wayithola inkosi; futhi nempela wayiciba ngentshumentshu, eyayibhoboza eduze nenhliziyo. Kodwa bheka, inkosi yazivusa izinceku zayo phambi kokuthi ife, kangangokuthi zamlandela uTeyankumi, futhi zambulala.\n\n37 Manje kwenzeka ukuthi ngesikhathi uLehi kanye noMoroni bezwa ukuthi uTeyankumi wayesefile badabuka kakhulu; ngokuba bheka, wayeyindoda eyayililwele ngobuqhawe izwe layo, yebo, umngani weqiniso wenkululeko; futhi wayezwe izinhlupheko eziningi kakhulu. Kodwa bheka, wayesefile, futhi esehambe indlela yomhlaba wonke.\n\n38 Manje kwenzeka ukuthi uMoroni wahamba ngakusasa, futhi waze wafika kumaLamani, kangangokuthi nempela bawabulala kakhulu; futhi bawaqhuba bawakhipha ezweni; futhi abaleka, kangangokuthi awabange esabuya ngaleso sikhathi ukuzolwa namaNefi.\n\n39 Futhi waphela kanjalo-ke unyaka wamashumi amathathu nanye wokubusa kwabehluleli kubantu bakwaNefi; futhi ngalendlela base beke baba nezimpi, kanye nokuchitheka kwegazi, kanye nendlala, kanye nezinhlupheko, isikhathi esiyiminyaka eminingi.\n\n40 Futhi kwakukhona ukubulalana, nemibango, nokuhlubuka, kanye nazo zonke izinhlobo zobubi phakathi kwabantu baNefi; nokho ngenxa yabalungileyo, yebo, ngenxa yemikhuleko yabalungileyo, basindiswa.\n\n41 Kodwa bheka, ngenxa yokudonsa okukhulu kakhulu kwempi phakathi kwamaNefi kanye namaLamani abaningi base belukhuni, ngenxa yokudonsa okukhulu kakhulu kwempi; futhi abaningi bathamba ngenxa yezinkathazo zabo, kangangokuthi bazithoba phambi kukaNkulunkulu, ngisho nasekujuleni kokuzithoba.\n\n42 Futhi kwenzeka ukuthi emva kokuthi uMoroni eseziqinisile lezo zinxenye zezwe ezazisengozini kakhulu kumaLamani, sezize zaqina ngokwaneleyo, wabuyela edolobheni lakwaZarahemla; futhi kanjalo noHelamani wabuyela endaweni eyifa lakhe; futhi kwaba khona ukuthula okwamiswa phakathi kwabantu baNefi.\n\n43 Futhi uMoroni wanikela ukukhuzwa kwamabutho akhe ezandleni zendodana yakhe, igama layo okwakunguMoroniha; futhi yena wathatha umhlalaphansi ekhaya lakhe ukuze achithe insalela yezinsuku zakhe ngokuthula.\n\n44 Futhi uPahorani nempela wabuyela esihlalweni sakhe sokwahlulela; futhi uHelamani wathatha umsebenzi wokushumayela kubantu izwi likaNkulunkulu; ngokuba ngenxa yezimpi eziningi kangaka kanye nemibango kwadingeka ukuthi lihlelwe futhi ibandla.\n\n45 Ngakho-ke, uHelamani kanye nabafowabo bahamba, futhi nempela balimemezela izwi likaNkulunkulu ngamandla amakhulu, kangangoba bakholisa abantu abaningi ngobubi babo, okwabenza ukuthi baphenduke ezonweni zabo futhi babhabhadiswe eNkosini uNkulunkulu wabo.\n\n46 Futhi kwenzeka ukuthi nempela balimisa ibandla likaNkulunkulu futhi, kulo lonke izwe.\n\n47 Yebo, futhi imigomo yenziwa mayelana nomthetho. Futhi abehluleli babo, kanye nabehluleli babo abakhulu bakhethwa.\n\n48 Futhi abantu baNefi baqala baphumelela futhi ezweni, futhi baqala banda futhi baqina kakhulu ezweni. Baqala futhi bakhula banotha kakhulu.\n\n49 Kodwa kuyo ingcebo yabo, kanye amandla abo, kanye nokuphumelela kwabo, abazange baphakame ngenxa yokuzibo kwabo; noma bephuze ukukhumbula iNkosi uNkulunkulu wabo; kodwa bazithoba kakhulu phambi kwayo.\n\n50 Yebo, bakhumbula ukuthi zazinkulu kangakanani izinto iNkosi eyayi benzele zona, ukuthi yayibakhululile ekufeni, nasekuboshweni, nasematilongweni, kanye nakuzo zonke izinhlobo zezinhlupheko, futhi yayibakhululile baphuma ezandleni zezitha zabo.\n\n51 Futhi bakhuleka eNkosini uNkulunkulu wabo njalonjalo, kangangokuthi iNkosi nempela yababusisa, njengokwezwi layo, kangangoba bakhula baqina futhi baphumelela ezweni.\n\n52 Futhi kwenzeka ukuthi zonke lezi zinto zenzeka. Futhi uHelamani wafa, ngonyaka wamashumi amathathu nanhlanu wokubusa kwabehluleli kubantu bakwaNefi.\n\n", "alma 63": "[center][font_size=26]Isahluko 63[/font_size][/center]\n\n[i]UShibiloni futhi kamuva noHelamani baphatha imibhalo engcwele—AmaNefi amaningi ahamba aya ezweni elingasenyakatho—UHagoti wakha imikhumbi, ehamba olwandle olungasentshonalanga—UMoroniha wehlula amaLamani empini. Cishe ngonyaka wama 56 kuya kowama 52 ngaphambi kokuzalwa kukaKristu.[/i]\n\n1 Futhi kwenzeka ekuqaleni konyaka wamashumi amathathu nesithupha wokubusa kwabehluleli kubantu bakwaNefi, ukuthi uShibiloni wathatha lezo zinto ezingcwele ezazilethwe kuHelamani ngu-Alima.\n\n2 Futhi wayeyindoda elungile, futhi nempela wahamba ngobuqotho phambi kukaNkulunkulu; futhi waqaphela ukuthi enze okuhle njalonjalo, ukuthi ayigcine imiyalelo yeNkosi uNkulunkulu wakhe; futhi wenza kanjalo nomfowabo.\n\n3 Futhi kwenzeka ukuthi uMoroni naye wafa. Futhi waphela kanjalo-ke unyaka wamashumi amathathu nesithupha wokubusa kwabehluleli.\n\n4 Futhi kwenzeka ukuthi ngonyaka wamashumi amathathu nesikhombisa wokubusa kwabehluleli, kwabakhona iqembu elikhulu lamadoda, elalingabalelwa ngisho ezinkulungwaneni ezinhlanu namakhulu amane amadoda, nabafazi bawo kanye nezingane zawo, ahamba aphuma ezweni lakwaZarahemla aya ezweni elalingasenyakatho.\n\n5 Futhi kwenzeka ukuthi uHagoti, eyindoda eyayifuna njalo ukwazi okufihlakeleyo, ngakho-ke wazakhela umkhumbi omkhulu kakhulu, eminceleni yezwe iNala, ngasezweni iNcithakalo, futhi wawungenisa olwandle olusentsholanga, ngasesiqintaneni esincane esasiholeleka ezweni elingasenyakatho.\n\n6 Futhi bheka, kwakukhona abaningi bamaNefi abangena kuwo futhi nempela bahamba nokudla okuningi impela, futhi kanjalo nabesifazane abaningi kanye nezingane; futhi bathatha indlela yabo eya ngasenyakatho. Futhi waphela kanjalo-ke unyaka wamashumi amathathu nesikhombisa.\n\n7 Futhi ngonyaka wamashumi amathathu nesishiyagalombili, lendoda yakha eminye imikhumbi. Futhi umkhumbi wokuqala nempela wabuya, futhi abaningi abanye abantu nempela bangena kuwo; futhi nabo ngokunjalo bathatha ukudla okuningi, futhi baphinda bahamba baya ezweni elingasenyakatho.\n\n8 Futhi kwenzeka ukuthi akuphindanga kwezwakala ngabo. Futhi sicabanga ukuthi baminza ekujuleni kolwandle. Futhi kwenzeka ukuthi omunye umkhumbi nawo wahamba; futhi ukuthi lowo waya kuphi asazi.\n\n9 Futhi kwenzeka ukuthi ngalonyaka kwabakhona abantu abaningi abahamba baya ezweni elingasenyakatho. Futhi waphela kanjalo-ke unyaka wamashumi amathathu nesishiyagalombili.\n\n10 Futhi kwenzeka ngonyaka wamashumi amathathu nesishiyagalolunye wokubusa kwabehluleli, uShibiloni naye wafa, futhi uKoriyantoni wayesehambe waqhubekela ezweni elingasenyakatho ngomkhumbi, ukuze ahambise ukudla kubantu ababehambe baya kulelozwe.\n\n11 Ngakho-ke kwadingeka ukuthi uShibiloni adlulise lezo zinto ezingcwele, ngaphambi kokufa kwakhe, endodaneni ka Helamani, eyayibizwa ngokuthi nguHelamani, eyayiqanjwe ngegama likayise.\n\n12 Manje bheka, yonke leyo miqopho eyayiphethwe nguHelamani yabhalwa futhi yathunyelwa phakathi kwabantwana babantu kulo lonke izwe, ngaphandle kwalezo zinxenye u-Alima ayebayale ngazo ukuthi zingembulwa.\n\n13 Nokho, lezi zinto kwakufanele zigcinwe zingcwele, futhi zidluliswe zehle zisuka esizukulwaneni kuya kwesinye; ngakho-ke, ngalonyaka, zabe zinikezwe uHelamani, ngaphambi kokufa kukaShibiloni.\n\n14 Futhi kwaphinde kwenzeka ngawo lo nyaka ukuthi kwabakhona abanye abahlubuki ababehambe baya kumaLamani; futhi aphinda aphehlwa ukuthi awathukuthelele amaNefi.\n\n15 Futhi kuwo kanye lowo nyaka ehla nebutho eliningi kakhulu ukuzolwa nabantu ba Moroniha, noma nempi kaMoroniha, lapho ashaywa futhi aqhutshwa aphindiselwa emuva futhi emazweni awo, elahlekelwe kakhulu.\n\n16 Futhi waphela kanjalo-ke unyaka wamashumi amathathu nesishiyagalolunye wokubusa kwabehluleli kubantu bakwaNefi.\n\n17 Futhi yaphela kanjalo-ke indaba ka-Alima, kanye noHelamani indodana yakhe, futhi kanjalo noShibiloni, owaye yindodana yakhe.\n\n", "hel 1": "[center][font_size=26]INcwadi kaHelamani[/font_size][/center]\n\nIndaba yamaNefi. Izimpi kanye nemibango yawo, kanye nokungezwani kwawo. Futhi phezu kwalokho neziphrofetho zabaphrofethi abaningi abangcwele, ngaphambi kokuza kukaKristu, ngokwemibhalo kaHelamani, owayeyindodana kaHelamani, futhi kanjalo nangokwemibhalo yamadodana akhe, ngisho kwehla njalo kuze kufike ekuzeni kukaKristu. Futhi phezu kwalokho amaningi amaLamani ayaphenduka. Indaba yokuphenduka kwawo. Indaba yokulunga kwamaLamani, kanye nobubi nezinengiso zamaNefi, ngokombhalo kaHelamani kanye namadodana akhe, kwehla njalo kuze kufike ekuzeni kukaKristu, ebizwa ngokuthi yincwadi kaHelamani, kanye nokunye.\n\n[center][font_size=26]Isahluko 1[/font_size][/center]\n\n[i]UPahorani wesibili uba wumahluleli omkhulu futhi ubulawa nguKishkumeni—UPakumeni ungena esihlalweni sokwahlulela—UKoriyantuma uhola amabutho amaLamani, uthatha iZarahemla, futhi ubulala uPakumeni—UMoroniha unqoba amaLamani futhi uphinda uyayithatha iZarahemla, futhi uKoriyantuma uyabulawa. Cishe ngonyaka wama 52 kuya kowama 50 ngaphambi kokuzalwa kukaKristu.[/i]\n\n1 Manje bheka, kwenzeka ekuqaleni konyaka wamashumi amane wokubusa kwabehluleli ebantwini baNefi, kwaqala kwaba khona inkinga enkulu phakathi kwabantu bamaNefi.\n\n2 Ngokuba bheka, uPahorani wayesefile, futhi esehambe indlela yomhlaba wonke; ngakho-ke kwaqala kwabakhona umbango omkhulu mayelana nokuthi ngubani okwakufanele athathe isihlalo sokwahlulela phakathi kwababezalwa nguye, ababe ngamadodana kaPahorani.\n\n3 Manje lawa ngamagama alabo ababebanga isihlalo sokwahlulela, futhi abenza abantu ukuthi babange: UPahorani, uPanki, kanye noPakumeni.\n\n4 Manje lawa akusiwo wonke amadodana kaPahorani (ngokuba wayenamaningi), kodwa lawa yiwo ayebanga isihlalo sokwahlulela; ngakho-ke, nempela enza ukuthi kube khona ukwehlukana kathathu phakathi kwabantu.\n\n5 Nokho, kwenzeka ukuthi uPahorani wakhethwa ngezwi labantu ukuthi abe ngumahlaleli omkhulu kanye nombusi phezu kwabantu baNefi.\n\n6 Futhi kwenzeka ukuthi uPakumeni, ngesikhathi ebona ukuthi wayengenakukwazi ukusithola isihlalo sokwahlulela, wahlangana nezwi labantu.\n\n7 Kepha bheka, uPanki, kanye naleyo nxenye yabantu eyayinesifiso sokuthi abe ngumbusi wabo, bathukuthela kakhulu; ngakho-ke, waye sezobalutha labo bantu ukuthi basukume bavukele abafowabo.\n\n8 Futhi kwenzeka ngesikhathi esezokwenza lokhu, bheka, wathathwa, wayoquliswa icala ngokwezwi labantu, futhi wagwetshwa ngokufa; ngokuba wayehlubukile futhi wafuna ukuqeda inkululeko yabantu.\n\n9 Manje ngesikhathi labo bantu ababenesifiso sokuthi abe ngumbusi wabo bebona ukuthi wayesegwetshwe ngokufa, ngakho-ke bathukuthela, futhi bheka, bathumela uKishikumeni, ukuthi aye esihlalweni sokwahlulela sikaPahorani, futhi wambulala uPahorani ngesikhathi ehleli esihlalweni sokwahlulela.\n\n10 Futhi waxoshwa yizinceku zikaPahorani; kepha bheka, lalilikhulu ijubane likaKishikumeni kangangokuthi kwakungekho namunye umuntu owayengamfica.\n\n11 Futhi waya kulabo ababemthumile, futhi bonke bangena esivumelwaneni, yebo, befunga ngoMenzi wabo waphakade, ukuthi babengeke batshele namunye umuntu ukuthi uKishikumeni wayebulele uPahorani.\n\n12 Ngakho-ke, uKishikumeni akazange aziwe phakathi kwabantu baNefi, ngokuba wayezifihlile ngesikhathi ebulala uPahorani. Futhi uKishikumeni kanye neqembu lakhe, elalenze isivumelwano naye, nempela lahlangana nabantu, ngendlela yokuthi abazange batholwe bonke; kepha ngobuningi balabo abatholakala bagwetshwa ngokufa.\n\n13 Manje bheka, uPakumeni wabekwa, ngokwezwi labantu, ukuthi abe ngumahluleli omkhulu kanye nombusi phezu kwabantu, ukuze abuse esikhundleni somfowabo uPahorani; futhi kwakunjengokwelungelo lakhe. Futhi konke lokhu kwenzeka onyakeni wamashumi amane wokubusa kwabehluleli; futhi kwaba sekuba wukuphela kwawo.\n\n14 Futhi kwenzeka ngonyaka wamashumi amane nanye wokubusa kwabehluleli, ukuthi amaLamani ayeseqoqele ndawonye amabutho amadoda amaningi angabaleki, futhi awahlomisa ngezinkemba, kanye nangocelemba kanye nangeminsalo, kanye nangemicibisholo, kanye nangokokuvikela ikhanda, kanye nangezivikelo zesifuba, kanye nangazo zonke izinhlobo zezihlangu ezinhlobonhlobo.\n\n15 Futhi aphinda ehlela ezansi ukuze aqhube impi namaNefi. Futhi ayeholwa yindoda igama layo okwakunguKoriyantuma; futhi yayingowozalo lukaZarahemla; futhi yayiyimbuka elivela kumaNefi; futhi yayiyindoda enkulu futhi enamandla.\n\n16 Ngakho-ke, inkosi yamaLamani, igama layo okwakunguTubaloti, owayeyindodana ka-Amoroni, ngokucabanga ukuthi uKoriyantuma, ngoba wayeyindoda enamandla, wayengakwazi ukumelana namaNefi, ngamandla akhe futhi kanjalo nangokuhlakanipha kwakhe okukhulu, kangangokuthi ngokumthumela kwakhe phambili wayezothola amandla phezu kwamaNefi—\n\n17 Ngakho-ke nempela wawaphehla ukuthi athukuthele, futhi wawaqoqela ndawonye amabutho akhe, futhi wabeka uKoriyantuma ukuthi abe ngumholi wabo, futhi wenza ukuthi bahambe behlele ezweni lakwaZarahemla ukuthi bayolwa namaNefi.\n\n18 Futhi kwenzeka ukuthi ngenxa yombango omkhulu kakhulu kanye nobunzima obukhulu kangaka kumkhandlu ophetheyo, abazange babeke abaqaphi abenele ezweni lakwaZarahemla; ngokuba babecabanga ukuthi amaLamani ayengenakulokotha eze enkabeni yamazwe abo ukuthi azohlasela lelo dolobha elikhulu iZarahemla.\n\n19 Kodwa kwenzeka ukuthi uKoriyantuma nempela wahamba phambili ehola impi yakhe eningi, futhi waze wafika kubahlali bedolobha, futhi ukuhamba kwabo kwakunejubane elikhulu kakhulu kangangokuthi akuzange kubekhona isikhathi sokuba amaNefi aqoqele ndawonye amabutho awo.\n\n20 Ngakho-ke uKoriyantuma nempela wababulala abaqaphi ababesekungeneni kwedolobha, futhi wahamba waya phambili nempi yakhe yonke wayongena edolobheni, futhi bababulala bonke ababephikisana nabo, kangangokuthi balithatha idolobha lonke.\n\n21 Futhi kwenzeka ukuthi uPakumeni, owayengumahluleli omkhulu, wabaleka phambi kukaKoriyantuma, waze wafika ngasezindongeni zedolobha. Futhi kwenzeka ukuthi uKoriyantuma wamshaya wamhlanganisa nodonga, kangangokuthi waze wafa. Futhi zaphela kanjalo-ke izinsuku zikaPakumeni.\n\n22 Manje ngesikhathi uKoriyantuma esebona ukuthi wayeselitholile idolobha lakwaZarahemla, futhi esebona ukuthi amaNefi ayeseba balekele, futhi abulawa, athathwa, aphonswa etilongweni, nokuthi wayesebutholile ubunini bezinqaba eziqine kakhulu ezweni lonke, inhliziyo yakhe yama isibindi kangangokuthi wabe esezohamba ayolwa kulo lonke izwe.\n\n23 Manje akahlalanga ezweni lakwaZarahemla, kodwa waqhubeka nebutho elikhulu, waqonda ngasedolobheni iNala; ngokuba kwaku yinhloso yakhe ukuthi ahambe futhi avule indlela yakhe ngenkemba, ukuze athole izinxenye ezisenyakatho zezwe.\n\n24 Futhi, ecabanga ukuthi amandla abo amakhulu kakhulu ayephakathi naphakathi nezwe, ngakho-ke waqhubeka, engabaniki thuba lokuthi babuthane ndawonye ngaphandle nje kwamaqoqwana amancane; futhi ngalendlela nempela bawela phezu kwawo bawathela phansi othulini.\n\n25 Kodwa bheka, lokhu kuhamba kukaKoriyantuma eya phakathi naphakathi nezwe kwanika uMoroniha ithuba elikhulu phezu kwawo, nakuba sasisikhulu isibalo samaNefi ayebulewe.\n\n26 Ngokuba bheka, uMoroniha wayecabanga ukuthi amaLamani ayengeke alokothe eze phakathi naphakathi nezwe, kodwa ukuthi ayezohlasela amadolobha ayezungeze eminceleni njengoba ayekade nakuqala enzile; ngakho-ke uMoroniha wayenze ukuthi amabutho abo aqinile aqaphe lezo zinxenye ezazingasemingceleni.\n\n27 Kodwa bheka, amaLamani ayengesabi njengokwesifiso sakhe, kodwa ayesengene phakathi naphakathi nezwe, futhi ayeseyithathile inhloko dolobha owakuyidolobha lakwaZarahemla, futhi ayehamba edabula eqonde ezinxenyeni ezibalulekile zezwe, ebulala abantu abaningi kakhulu, abesilisa, nabesifazane, kanye nezingane, ethatha amadolobha amaningi kanye nezinqaba eziningi.\n\n28 Kodwa ngesikhathi uMoroniha esekubonile lokhu, wathumela uLehi ngokushesha kanye nebutho ukuthi ahambe ndawo zonke awanqande ngaphambi kokuthi afike ezweni iNala.\n\n29 Futhi wenza kanjalo; futhi wawanqanda ngaphambi kokuthi afike ezweni iNala, futhi wawahlasela, kangangokuthi aqala ahlehlela emuva aya ngasezweni lakwaZarahemla.\n\n30 Futhi kwenzeka ukuthi uMoroniha nempela wawanqanda ekuhlehleleni kwawo emuva, futhi wawahlasela, kangangokuthi kwaba yimpi yegazi eliningi kakhulu; yebo, abaningi babulawa, futhi phakathi kwesibalo salabo ababe bulewe uKoriyantuma naye ngokunjalo watholakala lapho.\n\n31 Manje, bheka, amaLamani ayengasakwazi ukuhlehla noma kuphi, noma ukuya enyakatho, noma ukuya eningizimu, noma empumalanga, noma entshonalanga, ngokuba ayesezungezwe ndawo zonke ngamaNefi.\n\n32 Futhi uKoriyantuma wawafaka ngalendlela amaLamani phakathi naphakathi kwamaNefi, kangangokuthi ayesesemandleni amaNefi, futhi naye qobo lwakhe wayesebulewe, futhi amaLamani nempela azinikela ezandleni zamaNefi.\n\n33 Futhi kwenzeka ukuthi uMoroniha waphinda wabuthatha ubunini bezwe lakwaZarahemla, futhi wenza ukuthi amaLamani ayekade eboshiwe ahambe aphume ezweni ngokuthula.\n\n34 Futhi waphela kanjalo-ke unyaka wamashumi amane nanye wokubusa kwabehluleli.\n\n", "hel 2": "[center][font_size=26]Isahluko 2[/font_size][/center]\n\n[i]UHelamani, indodana kaHelamani, uba ngumahluleli omkhulu—UGadiyantoni uhola iqembu likaKishikumeni—Inceku kaHelamani ibulala uKishikumeni, futhi iqembu likaGadiyantoni libalekela ehlane. Cishe ngonyaka wama 50 kuya kowama 49 ngaphambi kokuzalwa kukaKristu.[/i]\n\n1 Futhi kwenzeka ngonyaka wamashumi amane nambili wokubusa kwabehluleli, emva kokuthi uMoroniha esedale ukuthula futhi phakathi kwamaNefi kanye namaLamani, bheka kwakungekho muntu owayezothatha isihlalo sokwahlulela; ngakho-ke kwaqala kwaba khona umbango futhi phakathi kwabantu mayelana nokuthi ngubani owayezothatha isihlalo sokwahlulela.\n\n2 Futhi kwenzeka ukuthi uHelamani, owayeyindodana kaHelamani, wabekwa ukuthi athathe isihlalo sokwahlulela, ngezwi labantu.\n\n3 Kepha bheka, uKishikumeni, owayebulele uPahorani, wabe elokhu elinde ukumbulala noHelamani futhi; futhi wayesekelwe yiqembu lakhe, elalingene esivumelwaneni sokuthi kungabi bikho namunye oyokwazi ngobubi bakhe.\n\n4 Ngokuba kwakukhona uGadiyantoni othile, owayeyingcweti kakhulu ngamazwi amaningi, futhi kanjalo nangobuciko bakhe, ukuthi aqhubeke nomsebenzi wokubulala kanye nowokuphanga; ngakho-ke waba ngumholi weqembu likaKishikumeni.\n\n5 Ngakho-ke nempela wabalutha, futhi kanjalo noKishikumeni, ukuthi uma bengambeka esihlalweni sokwahlulela wayezokwenza labo okwakungabeqembu lakhe ukuthi banikwe amandla kanye negunya phakathi kwabantu; ngakho-ke uKishikumeni wafuna ukumbulala uHelamani.\n\n6 Futhi kwenzeka ngesikhathi esehamba eya ngasesihlalweni sokwahlulela ukuyobulala uHelamani, bheka enye yezinceku zikaHelamani, kade iphumile ebusuku, futhi isithole, ngokuzifihla, ulwazi ngalawo macebo ayekade ebekwe yileli qembu okubulala uHelamani—\n\n7 Futhi kwenzeka ukuthi yahlangana noKishikumeni, futhi yamnikeza uphawu; ngakho-ke uKishikumeni wayitshela inhloso yesifiso sakhe, efuna ukuthi imhole imyise esihlalweni sokwahlulela ukuze abulale uHelamani.\n\n8 Futhi ngesikhathi inceku kaHelamani seyazile konke okusenhliziyweni kaKishikumeni, futhi nokuthi kwakuyinhloso yakhe ukubulala, futhi kanjalo nokuthi kwakuyinhloso yabo bonke labo okwakungabeqembu lakhe ukuthi babulale, futhi baphange, futhi bazuze amandla, (futhi lokhu kwakuyisu labo elifihlakele, kanye nozungu lwabo) inceku kaHelamani yathi kuKishikumeni: Masihambe siye esihlalweni sokwahlulela.\n\n9 Manje lokhu kwamjabulisa kakhulu uKishikumeni, ngokuba wayecabanga ukuthi wayezolifeza isu lakhe; kepha bheka, inceku kaHelamani, ngesikhathi behamba beya esihlalweni sokwahlulela, nempela yamgwaza uKishikumeni enhliziyweni, kangangokuthi wawa wafa ngaphandle kokuquma. Futhi yagijima yayotshela uHelamani zonke izinto eyayizibonile, neyazizwile, futhi neyayizenzile.\n\n10 Futhi kwenzeka ukuthi uHelamani nempela wathumela ukuthi kuyobanjwa leliqembu labaphangi kanye nababulali abafihlakele, ukuze bajeziswe ngokomthetho.\n\n11 Kepha bheka, ngesikhathi uGadiyantoni esethole ukuthi uKishikumeni akabuyanga wesaba ukuthi hleze naye abulawe; ngakho-ke wenza ukuthi iqembu lakhe limlandele. Futhi babaleka baphuma ezweni, ngendlela efihlakele, baya ehlane; futhi ngenxa yalokhu ngesikhathi uHelamani esethumela ukuthi bayobanjwa ababange besatholakala ndawo.\n\n12 Futhi okunye ngaloGadiyantoni ngizobuye ngikhulume ngakho emva kwalokhu. Futhi waphela kanjalo-ke unyaka wamashumi amane nambili wokubusa kwabehluleli kubantu baNefi.\n\n13 Futhi bheka, ekugcineni kwalencwadi nizobona ukuthi lo Gadiyantoni nempela waba yimbangela, yebo, cishe yokonakaliswa kwabo bonke abantu baNefi.\n\n14 Bheka angiqondile ekugcineni kwencwadi kaHelamani, kodwa ngiqonde ekugcineni kwencwadi kaNefi, engithathe kuyo yonke lendaba engiyibhalile.\n\n", "hel 3": "[center][font_size=26]Isahluko 3[/font_size][/center]\n\n[i]AmaNefi amaningi athuthela ezweni elingasenyakatho—Akha izindlu zikasemende futhi agcina imibhalo eminingi—Amashumi ezinkulungwane ayaphenduka futhi ayabhabhadiswa—Izwi likaNkulunkulu liholela abantu ekusindisweni—UNefi indodana kaHelamani uthatha isihlalo sokwahlulela. Cishe ngonyaka wama 49 kuya kowama 39 ngaphambi kokuzalwa kukaKristu.[/i]\n\n1 Manje kwenzeka ngonyaka wamashumi amane nantathu wokubusa kwabehluleli, akuzange kube khona mbango phakathi kwabantu baNefi ngaphandle nje kokuziqhenya okuncane okwakusebandleni, okwabangela ukuhlubuka okuncane phakathi kwabantu, futhi lezi zindaba zasombululeka ekupheleni konyaka wamashumi amane nantathu.\n\n2 Futhi akuzange kube khona mbango phakathi kwabantu ngonyaka wamashumi amane nane; futhi akubanga khona mbango omkhulu ngonyaka wamashumi amane nanhlanu.\n\n3 Futhi kwenzeka ngonyaka wamashumi amane nesithupha, yebo, kwaba khona umbango omkhulu kanye nokuhlubuka okuningi; okwaba yimbangela yokuthi abaningi kakhulu bemuka baphuma ezweni lakwaZarahemla, futhi bahamba baya ezweni elingasenyakatho ukuyolithola njengefa.\n\n4 Futhi bahamba indlela ende kakhulu, kangangokuthi baze bafika emachibini amakhulu amanzi kanye nasemifuleni eminingi.\n\n5 Yebo, futhi basakazeka kuzo zonke izinxenye zezwe, kuzo zonke izinxenye ezazingenziwanga zaba yincithakalo futhi ezazingenamahlathi, ngenxa yabahlali abaningi ababehlala kulo phambilini.\n\n6 Manje kwakungekho nxenye yezwe eyayi yincithakalo, ngaphandle nje kokuthi kwakungekho mahlathi; kodwa ngenxa yokubhujiswa okukhulu kwabantu ababehlala kulo phambilini labizwa ngokuthi yincithakalo.\n\n7 Futhi ngenxa yokuthi kwakukhona amahlathi amancane nje ebusweni bezwe, nokho abantu abaya lapho baba yizingcweti ekusebenziseni usimende; ngakho-ke nempela bakha izindlu zikasimende, abahlala kuzo.\n\n8 Futhi kwenzeka ukuthi nempela bazalana banda futhi basakazeka, futhi bahamba besuka ezweni elalingase ningizimu beya ezweni elingase nyakatho, futhi basakazeka kangangokuthi baqala ukumboza ubuso bezwe lonke, kusukela olwandle oluseningizimu kuya olwandle olusenyakatho, kusukela olwandle olusentshonalanga kuya olwandle olusempumalanga.\n\n9 Futhi abantu ababesezweni elingasenyakatho babehlala ematendeni, kanye nasezindlini zikasimende, futhi bayekela nanoma yisiphi isihlahla esasivela ebusweni bezwe ukuthi sikhule, ukuze ngokuhamba kwesikhathi babe nezingodo zokwakha izindlu zabo, yebo, amadolobha abo, kanye namathempeli abo, kanye namasinagoge abo, kanye nezindlu zabo ezingcwele, kanye nazo zonke izinhlobo zezakhiwo zabo.\n\n10 Futhi kwenzeka njengoba izingodo zaziyindlala kakhulu ezweni elingasenyakatho, bathumela eziningi ngomkhumbi.\n\n11 Futhi ngaleyondlela basiza abantu ababesezweni elingasenyakatho ukuthi bakhe amaningi amadolobha amakhulu ngezingodo kanye nangosimende.\n\n12 Futhi kwenzeka ukuthi kwakukhona abaningi babantu ba-Amoni, ababengamaLamani ngokuzalwa, nabo ngokunjalo abahamba baya kulelizwe.\n\n13 Manje kukhona imibhalo eminingi egciniwe yezenzo zalabantu, ngabaningi balabantu, enemininingwane futhi eminingi kakhulu, mayelana nabo.\n\n14 Kepha bheka, inxenye eyodwa ekhulwini yezenzo zalabantu, yebo, indaba yamaLamani kanye neyamaNefi, kanye nezimpi zabo, kanye nemibango, kanye nokuhlubuka, kanye nokushumayela kwabo, kanye neziphrofetho zabo, kanye nokuthumela kwabo izinto ngemikhumbi kanye nokwakha kwabo imikhumbi, kanye nokwakha kwabo amathempeli, namasinagoge kanye nezindlu zabo ezingcwele, kanye nokulunga kwabo, kanye nobubi babo, kanye nokubulala kwabo, kanye nokuphanga kwabo, kanye nobugebengu babo, kanye nazo zonke izinhlobo zezinengiso zabo kanye nobufebe babo, akunakukwazi ukuthi kufakwe kulomsebenzi.\n\n15 Kepha bheka, kukhona eziningi izincwadi kanye neminingi imibhalo enhlobo nhlobo, futhi selokhu yagcinwa esikhathini esiningi ngamaNefi.\n\n16 Futhi selokhu yadluliswa ngamaNefi kusukela esizukulwaneni kuya kwesinye, kwaze kwaba awela esiphambekweni futhi abulawa, aphangwa, futhi azingelwa, futhi axoshwa, futhi asakazwa ebusweni bomhlaba, futhi axubana namaLamani aze angabe esabizwa ngamaNefi, esenobubi, futhi eseyizinhlangunhlangu, futhi esenobudlova, yebo, ngisho esengamaLamani.\n\n17 Manje sengibuyela futhi endabeni yami; ngakho-ke, lokho engikukhulumile kwenzeka emva kokuthi sekubekhona imibango, kanye nokuphazamiseka, kanye nezimpi, kanye nokuhlubuka, phakathi kwabantu baNefi.\n\n18 Unyaka wamashumi amane nesithupha wokubusa kwabehluleli waphela;\n\n19 Futhi kwenzeka ukuthi wawusekhona umbango omkhulu ezweni, yebo, ngisho nangonyaka wamashumi amane nesikhombisa, futhi kanjalo nangonyaka wamashumi amane nesishiyagalombili.\n\n20 Nokho uHelamani wasithatha isihlalo sokwahlulela ngokulunga kanye nangobuqotho; yebo, nempela waqaphela ukugcina imithetho, kanye nezahlulelo, kanye nemiyalelo kaNkulunkulu; futhi nempela wenza lokho okwakulungile emehlweni kaNkulunkulu njalonjalo; futhi wahamba ezindleleni zikayise, kangangokuthi waphumelela ezweni.\n\n21 Futhi kwenzeka ukuthi wayenamadodana amabili. Omdala wamnikeza igama lika Nefi, kwathi omncane, igama lika Lehi. Futhi aqala akhulela eNkosini.\n\n22 Futhi kwenzeka ukuthi izimpi kanye nemibango kwaqala kwaya ngokuphela, kancane nje, phakathi kwabantu bamaNefi, ngasekupheleni konyaka wamashumi amane nesishiyagalombili wokubusa kwabehluleli kubantu baNefi.\n\n23 Futhi kwenzeka ngonyaka wamashumi amane nesishiyagalolunye wokubusa kwabehluleli, kwabakhona ukuthula njalonjalo ezweni, ngaphandle nje kwamaqembu ayimfihlo uGadiyantoni umphangi ayewamisile ezinxenyeni eziningi zezindawo ezazithule, ngaleso sikhathi ayengaziwa yilabo ababesezihlalweni eziphezulu zomkhandlu ophetheyo; ngakho-ke awazange aqedwe aphele ezweni.\n\n24 Futhi kwenzeka ukuthi ngawo kanye lonyaka kwaba khona impumelelo enkulu kakhulu ebandleni, kangangokuthi kwaba khona izinkulungwane ezangena ebandleni futhi zabhabhadiselwa ekuphendukeni.\n\n25 Futhi kwaba kukhulu kakhulu ukuphumelela ebandleni, futhi nezibusiso zaba ziningi kakhulu ezathelwa kubantu, kangangokuthi ngisho abaphristi abakhulu kanye nabafundisi bamangala kakhulu.\n\n26 Futhi kwenzeka ukuthi umsebenzi weNkosi nempela waphumelela kangangoba kwabhabhadiswa futhi kwahlanganiswa ibandla likaNkulunkulu, abantu abaningi, yebo, ngisho amashumi ezinkulungwane.\n\n27 Ngaleyondlela singabona ukuthi iNkosi inomusa kubo bonke abathandayo, ngobuqotho bezinhliziyo zabo, ukubiza igama layo elingcwele.\n\n28 Yebo, ngaleyondlela siyabona ukuthi isango lasezulwini livulelwe bonke, ngisho nalabo abayokholwa egameni likaJesu Kristu, oyiNdodana kaNkulunkulu.\n\n29 Yebo, siyabona ukuthi lowo othandayo angabambelela ezwini likaNkulunkulu, eliphilayo futhi elinamandla, eliyohlukanisa phakathi naphakathi bonke ubuqili nezithiyo kanye neziyengo zikadeveli, futhi liholele umlandeli kaKristu endleleni engumngcingo nencane awele kulowo mhosha waphakade wokuhlupheka olungiselwe ukuthi ugwinye ababi—\n\n30 Futhi libeke imiphefumulo yabo, yebo, imiphefumulo yabo engafiyo, esandleni sokunene sikaNkulunkulu embusweni wasezulwini, ukuthi ihlale phansi no-Abrahama, no-Isaka, kanye no-Jakobe, kanye nabo bonke obaba bethu abangcwele, ingaphindi nanini iphumele ngaphandle.\n\n31 Futhi ngalonyaka kwabakhona ukujabula okuqhubekayo ezweni lakwaZarahemla, kanye nakuzo zonke izifunda ezizungezile, ngisho nakulo lonke izwe elalingelamaNefi.\n\n32 Futhi kwenzeka ukuthi kwabakhona ukuthula kanye nokujabula okukhulu esikhathini esasisasele sonyaka wamashumi amane nesishiyagalolunye; yebo, futhi kanjalo kwaba khona ukuthula okuqhubekayo kanye nokuthokoza okukhulu ngonyaka wamashumi amahlanu wokubusa kwabehluleli.\n\n33 Futhi ngonyaka wamashumi amahlanu nanye wokubusa kwabehluleli kwaba khona ukuthula futhi, ngaphandle nje kokuziqhenya okwaqala kwangena ebandleni—hhayi ebandleni likaNkulunkulu, kodwa ezinhliziyweni zabantu ababezibiza ngokuthi bangabebandla likaNkulunkulu—\n\n34 Futhi babeziqhenya, kwaze kwaba bahlupha abaningi babazalwane babo. Manje lokhu kwakuwububi obukhulu, obenza inxenye yabantu abathobe kakhulu ukuthi izwe ukuhlushwa okukhulu, futhi idlule enkathazweni enkulu.\n\n35 Nokho nempela bazila ukudla futhi bakhuleka njalo, futhi nempela bakhula beya ngokuqina ekuzithobeni kwabo, futhi beya ngokugxila okholweni lukaKristu, yaze imiphefumulo yabo yagcwala intokozo kanye nenduduzo, yebo, ngisho kwaze kwaba izinhliziyo zabo ziyahlanjwa futhi ziyangcweliswa, ukungcweliswa lokho okuza ngenxa yokunikela izinhliziyo zabo kuNkulunkulu.\n\n36 Futhi kwenzeka ukuthi unyaka wamashumi amahlanu nambili waphela nawo ngokuthula, ngaphandle kokuziqhenya okukhulu kakhulu okwasekungene ezinhliziyweni zabantu; futhi kwakungenxa yengcebo yabo enkulu kakhulu kanye nokuphumelela kwabo ezweni; futhi nempela kwakukhula kubo usuku nosuku.\n\n37 Futhi kwenzeka ngonyaka wamashumi amahlanu nantathu wokubusa kwabehluleli uHelamani wafa, kwase kuthi indodana yakhe endala uNefi yaqala ukubusa esikhundleni sakhe. Futhi kwenzeka ukuthi nempela yasithatha isihlalo sokwahlulela ngokulunga nangobuqotho; yebo, yayigcina imiyalelo kaNkulunkulu, futhi nempela yahamba ezindleleni zikayise.\n\n", "hel 4": "[center][font_size=26]Isahluko 4[/font_size][/center]\n\n[i]Abahlubuki bamaNefi kanye namaLamani bahlanganisa amabutho futhi bathatha izwe lakwaZarahemla—Ukwehlulwa kwamaNefi kuza ngenxa yobubi bawo—IBandla liyancipha, futhi nabantu baba buthakathaka njengamaLamani. Cishe ngonyaka wama 38 kuya kowama 30 ngaphambi kokuzalwa kukaKristu.[/i]\n\n1 Futhi kwenzeka ngonyaka wamashumi amahlanu nane kwabakhona abahlubuki abaningi ebandleni, futhi phezu kwalokho kwabakhona umbango phakathi kwabantu, kangangokuthi kwabakhona ukuchitheka kwegazi eliningi.\n\n2 Futhi inxenye yabavukelayo yabulawa futhi yaqhutshwa yakhishelwa ngaphandle kwezwe, futhi yaya enkosini yamaLamani.\n\n3 Futhi kwenzeka ukuthi bazama ukuphehla amaLamani ukuthi alwe namaNefi; kodwa bheka, amaLamani ayesaba kakhulu, kangangokuthi awawalalelanga amazwi alabo bahlubuki.\n\n4 Kodwa kwenzeka ngonyaka wamashumi amahlanu nesithupha wokubusa kwabehluleli, kwabakhona abahlubuki abakhuphukela kumaLamani besuka kumaNefi; futhi baphumelela ndawonye nalabo abanye ekuwaphehleni ukuthi athukuthelele amaNefi; futhi kuwo wonke lowo nyaka babelungiselela impi.\n\n5 Futhi ngonyaka wamashumi amahlanu nesikhombisa nempela behla ukuzolwa namaNefi, futhi bawuqala umsebenzi wokubulala; yebo, kangangokuthi ngonyaka wamashumi amahlanu nesishiyangalombili wokubusa kwabehluleli baphumelela ukuthola ubunini bezwe lakwaZarahemla; yebo, futhi kanjalo nawo wonke amazwe, ngisho nezwe elaliseduzane nezwe iNala.\n\n6 Futhi amaNefi kanye namabutho kaMoroniha aqhutshwa ayiswa ngisho nasezweni leNala;\n\n7 Futhi lapho nempela baziqinisa izinqaba ngokumelene namaLamani, kusuka olwandle olusentshonalanga, ngisho kuze kuyoshaya empumalanga; okwakuwuhambo losuku kumNefi, emnceleni lapho babeqinise khona babeka amabutho abo ukuthi bavikele izwe labo elisenyakatho.\n\n8 Futhi ngaleyondlela labo bahlubuki bamaNefi, ngosizo lwamabutho amaningi amaLamani, base bethole konke okungokwamaNefi okwakusezweni elingaseningizimu. Futhi konke lokho kwenzeka eminyakeni yamashumi amahlanu nesishiyangalombili kanye nesishiyagalolunye yokubusa kwabehluleli.\n\n9 Futhi kwenzeka ngonyaka wamashumi ayisithupha wokubusa kwabehluleli, uMoroniha waphumelela namabutho akhe ekutholeni futhi izinxenye eziningi zezwe; yebo, bawabuyisa amadolobha amaningi ayesewele ezandleni zamaLamani.\n\n10 Futhi kwenzeka ngonyaka wamashumi ayisithupha nanye wokubusa kwabehluleli baphumelela ekutholeni futhi ngisho nenxenye yakho konke okungokwabo.\n\n11 Manje lokhu kulahlekelwa okukhulu kangaka kwamaNefi, kanye nokubulawa okukhulu okwaba phakathi kwabo, kwakungenakwenzeka ukube kwakungekona ukuthi kwakungenxa yobubi babo kanye nezinengiso zabo ezaziphakathi kwabo; yebo, futhi phezu kwalokho kwakukhona naphakathi kwalabo ababezibiza ngokuthi bangabebandla likaNkulunkulu.\n\n12 Futhi kwakungenxa yokuziqhenya kwezinhliziyo zabo, ngenxa yengcebo yabo enkulu, yebo, kwakungenxa yokucindezela kwabo abampofu, begodla ukudla kwabo kwabalambile, begodla izingubo zabo kwabanqunu, futhi beshaya abazalwane babo abazithobile esihlathini, benza inhlekisa ngalokho okungcwele, bephika umoya wokuphrofetha kanye nowokwambulelwa, bebulala, bephanga, beqamba amanga, beba, bephinga, bekhula emibangweni emikhulu, futhi behlubuka beya ezweni likaNefi, phakathi kwamaLamani—\n\n13 Futhi ngenxa yalobubi babo obukhulu, kanye nokuziqhayisa kwabo ngamandla abo, bashiywa emandleni abo; ngakho-ke abazange baphumelele, kodwa bahlushwa futhi bashaywa, futhi baqhutshwa phambi kwamaLamani, kwaze kwaba balahlekelwa cishe yiwo wonke amazwe abo.\n\n14 Kepha bheka, uMoroniha nempela washumayela izinto eziningi kubantu ngenxa yokungalungi kwabo, futhi kanjalo no Nefi kanye noLehi, ababengamadodana kaHelamani, nempela bashumayela eziningi izinto kubantu, yebo, futhi nempela baphrofetha eziningi izinto kubo mayelana nokungalungi kwabo, kanye nalokho okwakuzokwenzeka kubo uma babengaphenduki ezonweni zabo.\n\n15 Futhi kwenzeka ukuthi baphenduka, futhi kangangoba babe phenduka nempela baqala ukuphumelela.\n\n16 Ngokuba ngesikhathi uMoroniha esebona ukuthi base bephenduka wazinikela ekutheni abahole indawo nendawo, futhi kusukela edolobheni, kuya edolobheni ngisho kuze kube bayayithola inxenye yempahla yabo kanye nenxenye yamazwe abo onke.\n\n17 Futhi waphela kanjalo-ke unyaka wamashumi ayisithupha nanye wokubusa kwabehluleli.\n\n18 Futhi kwenzeka ngonyaka wamashumi ayisithupha nambili wokubusa kwabehluleli, ukuthi uMoroniha wayengasakwazi ukuthola okwakungokwabo kumaLamani.\n\n19 Ngakho-ke baliyeka isu labo lokuthola amazwe abo ayesasele, ngokuba ayesemaningi kakhulu amaLamani kangangokuthi kwaba lukhuni kumaNefi ukuthi athole amanye amandla ngaphezu kwawo; ngakho-ke uMoroniha wabeka wonke amabutho akhe ukuthi agcine lezo zindawo ayezithathile.\n\n20 Futhi kwenzeka, ngenxa yobukhulu besibalo samaLamani amaNefi aba nokwesaba okukhulu, hleze ehlulwe, bese enyathelwa phansi, abulawe.\n\n21 Yebo, aqala azikhumbula iziphrofetho zika-Alima, futhi kanjalo namazwi kaMosiya; futhi abona ukuthi ayekade engabantu ababengontamo lukhuni, futhi nokuthi ayeyishaye indiva imiyalelo kaNkulunkulu;\n\n22 Futhi nokuthi ayeseyishintshile futhi ayinyathela ngaphansi kwezinyawo zawo imithetho kaMosiya, noma lokho iNkosi eyayimyale ngakho ukuthi akunike abantu; futhi abona ukuthi imithetho yawo yabe seyonakele, futhi nokuthi ayesengabantu ababi, kangangokuthi ayesemabi ngisho nanjengamaLamani.\n\n23 Futhi ngenxa yobubi bawo ibandla lase liqale ukuncipha; futhi aqala ukungakholelwa emoyeni wokuphrofetha kanye nasemoyeni wokwambulelwa; futhi izahlulelo zikaNkulunkulu zase zibajamele ebusweni.\n\n24 Futhi abona ukuthi ayesenobuthakathaka, njengabafowabo, amaLamani, futhi nokuthi uMoya weNkosi awubange usabalondoloza; yebo, wawusuhoxile kubo ngoba uMoya weNkosi awuhlali emathempelini angcolile—\n\n25 Ngakho-ke iNkosi nempela yayeka ukubalondoloza ngamandla ayo angummangaliso futhi angenakulinganiswa, ngokuba ayesewele esimweni sokungakholwa kanye nasebubini obukhulu; futhi abona ukuthi amaLamani ayesemaningi kakhulu kunawo, futhi ngaphandle kokuthi anamathele eNkosini uNkulunkulu wawo kufanele afe ngendlela engenakuvimbeleka.\n\n26 Ngokuba bheka, abona ukuthi amandla amaLamani ayemakhulu njengamandla awo, ngisho indoda ngendoda. Futhi ngalendlela bawela kulokhu kona okukhulu; yebo, ngalendlela baba buthakathaka, ngenxa yokona kwabo, esikhathini nje seminyaka emincane.\n\n", "hel 5": "[center][font_size=26]Isahluko 5[/font_size][/center]\n\n[i]UNefi kanye noLehi bazinikela ekushumayeleni—Amagama abo abakhuthaza ukuthi izimpilo zabo bazenze zifane nezokhokho babo—UKristu usindisa labo abaphendukayo—UNefi noLehi baphendula abaningi futhi bayaboshwa, futhi bazungezwa ngumlilo—Ifu lobumnyama ligubezela abantu abangamakhulu amathathu—Iphansi liyazamazama, futhi izwi liyala abantu ukuthi baphenduke—UNefi kanye noLehi bakhuluma nezingelosi, futhi isixuku sizungezwa ngumlilo. Cishe ngonyaka wama 30 ngaphambi kokuzalwa kukaKristu.[/i]\n\n1 Futhi kwenzeka ukuthi kuwo lo nyaka, bheka, uNefi isihlalo sokwahlulela wasinika indoda igama layo okwakunguSezoramu.\n\n2 Ngokuba njengokuba imithetho yabo kanye nemikhandlu yabo kwakumiswe ngezwi labantu, futhi labo ababekhetha ububi babebaningi kakhulu kunalabo ababekhetha okuhle, ngakho-ke base belungelwe ukubhujiswa, ngokuba leyo mithetho yabe seyonakele.\n\n3 Yebo, futhi kwakungekona lokhu kuphela; base bengabantu abangontamo lukhuni, kangangokuthi babengasakwazi ukubuseka ngomthetho noma ngokulunga, ngaphandle kokuthi kubangele ukubhujiswa kwabo.\n\n4 Futhi kwenzeka ukuthi uNefi wayesekhathele ngenxa yobubi babo; futhi wasiyekela isihlalo sokwahlulela, futhi wakubeka emahlombe akhe ukuthi ashumayele izwi likaNkulunkulu zonke izinsuku zakhe ezazisasele, futhi kanjalo nomfowabo uLehi, zonke izinsuku zakhe ezazisasele;\n\n5 Ngokuba bawakhumbula amazwi uyise uHelamani awakhuluma kubo. Futhi lawa ngamazwi awakhuluma:\n\n6 Bhekani, madodana ami, ngifisa ukuthi niyigcine imiyalelo kaNkulunkulu; futhi ngifuna ukuthi niwamemezele kubantu lamazwi. Bhekani, ngininikeze amagama abazali bethu bokuqala abaphuma ezweni laseJerusalema; futhi lokhu ngikwenze ukuze kuthi uma nikhumbula amagama enu nibakhumbule; futhi kuthi uma nibakhumbula niyikhumbule nemisebenzi yabo; futhi kuthi uma nikhumbula imisebenzi yabo nazi ukuthi lokho kushiwo ngani, futhi nokuthi kubhalwewani, ukuthi babelungile.\n\n7 Ngakho-ke, madodana ami, ngifisa ukuthi nenze lokho okuhle, ukuze kukhulunywe ngani, futhi nokuthi kubhalwe ngani, ngisho njengoba kukhulunyiwe futhi kubhaliwe ngabo.\n\n8 Manje madodana ami, bhekani nginokunye okuthize engikufisayo kini, okungukuthi, ningazenzi lezi zinto ukuze niqhoshe, kodwa nizenze lezi zinto ukuze nizibekele ingcebo ezulwini, yebo, okungeyaphakade, futhi engashabalali; yebo, ukuze nithole isipho esiyigugu sokuphila okuphakade, esinesizathu sokucabanga ukuthi sinikwe obaba bethu.\n\n9 O khumbulani, khumbulani, madodana ami, amazwi inkosi uBenjamini eyawakhuluma kubantu bayo; yebo, khumbulani ukuthi ayikho enye indlela noma amasu umuntu angasindiswa ngawo, kuphela ngegazi elihlwulayo likaJesu Kristu, oyokuza; yebo, khumbulani ukuthi uza ukuzokhulula umhlaba.\n\n10 Futhi khumbulani amazwi u-Amuleki awakhuluma kuZeziromu, edolobheni lakwa-Amoniha; ngokuba washo kuye ukuthi iNkosi ngempela iyoza ukuzokhulula abantu bayo, kodwa ayiyikuza ukuzobakhulula besezonweni zabo, kodwa ukubakhulula ezonweni zabo.\n\n11 Futhi inamandla anikwe kuyo avela kuBaba ukuthi ibakhulule ezonweni zabo ngenxa yokuphenduka; ngakho-ke ithumele izingelosi zayo ukuthi zimemezele izindaba zemibandela yokuphenduka, okuletha abantu emandleni oMkhululi, ngokwanele ukuba kusindiswe imiphefumulo yabo.\n\n12 Manje, madodana ami, khumbulani, khumbulani ukuthi kuphezu kwedwala elinguMkhululi wethu, onguKristu, iNdodana kaNkulunkulu, lapho okufanele nakhele khona isisekelo senu; ukuze kuthi uma udeveli esethumela imimoya yakhe emikhulu, yebo, imicibisholo yakhe kuso isishingishane, yebo, ngesikhathi sonke isichotho sakhe kanye nesiphepho esinamandla sesishaya kini, singabi namandla phezu kwenu ukuthi sinihudulele phansi emhosheni wokuhlupheka kanye nasosizini olungapheliyo, ngenxa yedwala enakhele kulo, eliyisisekelo esiqinile, isisekelo uma abantu bakhele kuso bengenakuwa.\n\n13 Futhi kwenzeka ukuthi lawa kwakungamazwi uHelamani awafundisa amadodana akhe; yebo, nempela wawafundisa eziningi izinto ezingabhaliwe, futhi kanjalo neziningi izinto ezibhaliwe.\n\n14 Futhi nempela awakhumbula amazwi akhe; ngakho-ke ahamba, egcina imiyalelo kaNkulunkulu, efundisa izwi likaNkulunkulu phakathi kwabo bonke abantu baNefi, eqala edolobheni iNala;\n\n15 Futhi kusukela ngaleso sikhathi kuya edolobheni lakwaGide; futhi kusuka edolobheni lakwaGide kuya edolobheni lakwaMuleki;\n\n16 Futhi ngisho kusuka edolobheni kuya kwelinye, kwaze kwaba ayesehambe aya phakathi kwabantu bonke bakwaNefi ababesezweni elingaseningizimu; futhi kusukela lapho kuya ezweni lakwaZarahemla, phakathi kwamaLamani.\n\n17 Futhi kwenzeka ukuthi nempela ashumayela ngamandla amakhulu, kangangokuthi nempela abathobisa abaningi balabo bahlubuki ababe baleke basuka kumaNefi, kangangokuthi beza phambili futhi bazivuma izono zabo futhi babhabhadiselwa ekuphendukeni, futhi ngokushesha babuyela kumaNefi ukuyozama ukulungisa okubi ababekwenzile.\n\n18 Futhi kwenzeka ukuthi uNefi kanye noLehi nempela bashumayela kumaLamani ngamandla kanye nangegunya elikhulu, ngokuba babenamandla kanye negunya ababenikezwe lona ukuze bakhulume, futhi ngokunjalo nokwakufanele bakukhulume kwakunikeziwe kubo—\n\n19 Ngakho-ke nempela bakhuluma kumaLamani okwawamangalisa kakhulu, okwabakholwisa, kangangokuthi kwabakhona izinkulungwane eziyisishiyangalombili zamaLamani ezazisezweni lakwaZarahemla kanye nasemazweni azungezile ezabhabhadiselwa ekuphendukeni, futhi zakholiswa ngobubi bamasiko oyise.\n\n20 Futhi kwenzeka ukuthi uNefi kanye noLehi nempela baqhubeka kusukela lapho baya ezweni lakwaNefi.\n\n21 Futhi kwenzeka ukuthi bathathwa yibutho lamaLamani futhi baphonswa etilongweni; yebo, ngisho kulo kanye lelo tilongo u-Amoni kanye nabafowabo ababephonswe kulo yizinceku zikaLimihi.\n\n22 Futhi emva kokuthi sebephonswe etilongweni izinsuku eziningi ngaphandle kokudla, bheka, ahamba aya etilongweni ukuyobathatha ukuze ababulale.\n\n23 Futhi kwenzeka ukuthi uNefi kanye noLehi babezungezwe ngokwakungathi ngumlilo, ngisho kangangokuthi awalokothanga abeka izandla zawo phezu kwabo, ngokwesaba ukuthi hleze ashe. Nokho, uNefi kanye noLehi abazange bashe; futhi kwakungathi bami phakathi naphakathi nomlilo futhi abazange bashe.\n\n24 Futhi ngesikhathi bebona ukuthi babezungezwe yinsika yomlilo, futhi nokuthi yayingabashisi, izinhliziyo zabo nempela zaba nesibindi.\n\n25 Ngokuba babebona ukuthi amaLamani ayengenakulokotha abeke izandla zawo kubo; noma alokothe eze eduze kwabo, kodwa ema sengathi ayeyizimungulu ngenxa yokumangala.\n\n26 Futhi kwenzeka ukuthi uNefi kanye noLehi nempela beza phambili futhi baqala ukukhuluma kuwo, bethi: Ningesabi, ngokuba bhekani, nguNkulunkulu onikhombise lento emangalisayo, enikhonjiswa ngayo ukuthi aninakukwazi ukubeka izandla zenu kithi ukusibulala.\n\n27 Futhi bheka, ngesikhathi sebewashilo lamazwi, iphansi lazamazama kakhulu, futhi nezindonga zetilongo zazamazama kwasengathi zazizowela phansi; kodwa bheka, aziwanga. Futhi bheka labo ababesetilongweni kwakungamaLamani kanye namaNefi ayengabahlubuki.\n\n28 Futhi kwenzeka ukuthi bagubezelwa ngefu lobumnyama, futhi ukwesaba okukhulu okubi kweza kubo.\n\n29 Futhi kwenzeka ukuthi kweza izwi okwakungathi lingaphezu kwefu lobumnyama, lithi: Phendukani, phendukani, futhi ningabe nisafuna nanini ukubulala izinceku zami engizithumele kini ukuthi zimemezele izindaba ezinhle.\n\n30 Futhi kwenzeka ngesikhathi belizwa lelizwi, futhi bebona ukuthi kwakungelona izwi lokuduma, noma izwi lesiyaluyalu esikhulu somsindo, kodwa bheka, kwakuyizwi elipholile elizothe ngokuphelele, okwakungathi lalihleba, futhi nempela lahlaba ngisho nakuwo kanye umphefumulo—\n\n31 Futhi naphezu kokuzotha kwezwi, bheka iphansi lazamazama kakhulu, futhi izindonga zetilongo zaphinde zanyakaza, sengathi zizowela phansi; futhi bheka ifu lobumnyama, elalibagubezele alizange lisuke—\n\n32 Futhi bheka izwi leza futhi, lithi, Phendukani, phendukani, ngokuba umbuso wezulu ususondele; futhi ningabe nisafuna ukubulala izinceku zami nanini. Futhi kwenzeka ukuthi iphansi laphinde lazamazama, futhi nezindonga zanyakaza.\n\n33 Futhi phezu kwalokho laphinda okwesithathu izwi leza, futhi nempela lakhuluma kubo amazwi amangalisayo angenakuphimiswa ngumuntu; futhi nempela izindonga zadikiza futhi, futhi iphansi lazamazama kwasengathi lalizohlukana phakathi naphakathi.\n\n34 Futhi kwenzeka ukuthi amaLamani awakwazanga ukubaleka ngenxa yefu elimnyama elalibagubezele; yebo, futhi phezu kwalokho babenganyakazi ngenxa yokwesaba okwafika kubo.\n\n35 Manje kwakukhona omunye phakathi kwabo owayengumNefi ngokuzalwa, owayeke waba ngowebandla likaNkulunkulu kodwa wahlubuka kubo.\n\n36 Futhi kwenzeka ukuthi waphenduka, futhi wabheka, wabona efwini elimnyama ubuso bukaNefi benoLehi; futhi bheka, babukhazimula kakhulu, ngisho nanjengobuso bezingelosi. Futhi wabona ukuthi babephakamisele amehlo abo ezulwini; futhi babesesimweni sengathi babekhuluma noma kukhona ababekusho emntwini othile ababembona.\n\n37 Futhi kwenzeka ukuthi lomuntu nempela wamemeza esixukwini, ukuze naso siphenduke sibuke. Futhi bheka, kwaba khona amandla esanikezwa wona ukuthi siphenduke futhi sibuke, futhi nempela sabubona ubuso bukaNefi benoLehi.\n\n38 Futhi sathi kulo muntu: Bheka, zisho ukuthini zonke lezi zinto, futhi ngubani lona lamadoda akhuluma naye na?\n\n39 Manje igama lalendoda kwaku ngu-Aminadaba. Futhi u-Aminadaba wathi kubo: Bakhuluma nezingelosi zikaNkulunkulu.\n\n40 Futhi kwenzeka ukuthi amaLamani athi kuye: Sizokwenzenjani, ukuze lelifu lobumnyama lisuswe ekusigubezeleni na?\n\n41 Futhi u-Aminadaba wathi kubo: Kufanele niphenduke, futhi nikhale kulo izwi, kuze kube niba nokholo kuKristu, enafundiswa ngaye ngu-Alima, no-Amuleki, kanye noZeziromu; futhi uma niyokwenza lokhu, ifu lobumnyama liyosuswa ekunigubezeleni.\n\n42 Futhi kwenzeka ukuthi bonke nempela baqala ukukhala ezwini lakhe lowo owayezamazamise iphansi; yebo, nempela bakhala ngisho kwaze kwaba ifu lobumnyama liyasuka.\n\n43 Futhi kwenzeka ukuthi ngesikhathi bephonsa amehlo abo ngapha nangapha, futhi bebona ukuthi ifu lobumnyama lase lisukile ekubagubezeleni, bheka, babona ukuthi base bezungeziwe, yebo wonke umuntu, bezungezwe yinsika yomlilo.\n\n44 Futhi uNefi kanye noLehi babe phakathi kwawo; yebo, base bezungeziwe; yebo, kwakungathi baphakathi naphakathi elangabini lomlilo, kodwa alizange libashise, noma libambelele ezindongeni zetilongo; futhi bagcwaliswa ngaleyo njabulo engachazeki futhi begcwele inkazimulo.\n\n45 Futhi bheka, uMoya oNgcwele kaNkulunkulu nempela weza wehlela phansi uvela ezulwini, futhi nempela wangena ezinhliziyweni zabo, futhi kwakungathi bagcwaliswe ngomlilo, futhi bakwazi ukukhuluma amazwi amangalisayo.\n\n46 Futhi kwenzeka ukuthi kweza izwi kubo, yebo, izwi elithokozisayo, okwakungathi liyanyenyeza, lithi:\n\n47 Ukuthula, ukuthula makube kini, ngenxa yokholo lwenu koThandiweyo Kakhulu wami, owayekhona kusukela ekudabukeni komhlaba.\n\n48 Manje ngesikhathi bekuzwa lokhu baphonsa amehlo abo sengathi babefuna ukubona ukuthi laliphuma kuphi lelozwi; futhi bheka, babona amazulu evuleka; futhi izingelosi zehlela phansi ziphuma ezulwini futhi zazobasebenzela.\n\n49 Futhi kwakungabantu cishe abangamakhulu amathathu ababona futhi bezwa lezi izinto; futhi batshelwa ukuthi bahambe futhi bangamangali, noma bangabaze.\n\n50 Futhi kwenzeka ukuthi nempela bahamba, futhi bafundisa abantu, bememezela ezifundazweni zonke ezizungezile zonke izinto ababezizwile kanye nababezibonile, kangangokuthi ingxenye eningi yamaLamani yakholiswa yibo, ngenxa yobukhulu bobufakazi ababebutholile.\n\n51 Futhi ngobuningi balabo abakholiswa nempela bazibeka phansi izikhali zabo zempi, futhi kanjalo nenzondo yabo kanye namasiko oyise.\n\n52 Futhi kwenzeka ukuthi nempela babuyisela kumaNefi amazwe okwakungawabo.\n\n", "hel 6": "[center][font_size=26]Isahluko 6[/font_size][/center]\n\n[i]AmaLamani alungile ashumayela kumaNefi amabi—Womabili amaqembu abantu ayaphumelela ngesikhathi sokuthula nenala—ULusifa, umqambi wesono, uphehla izinhliziyo zababi kanye nabaphangi baGadiyantoni ngokuphathelene nokubulala nobubi—Abaphangi bathatha umkhandlu ophetheyo wamaNefi. Cishe ngonyaka wama 29 kuya kowama 23 ngaphambi kokuzalwa kukaKristu.[/i]\n\n1 Futhi kwenzeka ukuthi ngesikhathi unyaka wamashumi ayisithupha nambili wokubusa kwabehluleli sewuphelile, zonke lezi zinto zase zenzekile futhi amaLamani, inxenye enkulu yawo, yabe isingabantu abalungile, kangangokuthi ukulunga kwawo nempela kwakwedlula lokho kwamaNefi, ngenxa yokugxila kanye nokuqina kwawo okholweni.\n\n2 Ngokuba bheka, kwakukhona abaningi bamaNefi abasebelukhuni futhi bengenakuphenduka futhi sebebabi kakhulu, kangangokuthi nempela baliphika izwi likaNkulunkulu kanye nazo zonke izintshumayelo kanye neziphrofetho ezeza phakathi kwabo.\n\n3 Nokho, abantu bebandla baba nenjabulo enkulu ngenxa yokuphenduka kwamaLamani, yebo, ngenxa yebandla likaNkulunkulu, elase limiswe phakathi kwawo. Futhi nempela baba ngabangani omunye nomunye, futhi nempela bathokoza omunye nomunye, futhi nempela baba nokuthokoza okukhulu.\n\n4 Futhi kwenzeka ukuthi abaningi bamaLamani nempela beza behlela ezweni lakwaZarahemla, futhi bamemezela kubantu bamaNefi indlela abaphenduka ngayo, futhi bawanxusa ukuba akholwe futhi nokuba aphenduke.\n\n5 Yebo, futhi amaningi ashumayela ngamandla amakhulu kakhulu kanye nangegunya, kangangoba abaningi babo behlela phansi ekujuleni kokuzithoba, ukuthi babe ngabalandeli abathobileyo baNkulunkulu kanye neMvana.\n\n6 Futhi kwenzeka ukuthi abaningi bamaLamani bahamba baya ezweni elingasenyakatho; futhi kanjalo uNefi kanye noLehi bahamba baya ezweni elingasenyakatho, ukuyoshumayela kubantu. Futhi waphela kanjalo-ke unyaka wamashumi ayisithupha nantathu.\n\n7 Futhi bheka, kwabakhona ukuthula kulo lonke izwe, kangangokuthi amaNefi nempela ahamba kunanoma iyiphi inxenye yezwe ababefuna ukuhamba kuyo, noma phakathi kwamaNefi noma kumaLamani.\n\n8 Futhi kwenzeka ukuthi amaLamani nawo ngokunjalo ahamba noma kuphi lapho ayefuna ukuhamba khona, noma kwakuphakathi kwamaLamani noma kwakuphakathi kwamaNefi; futhi ngalendlela baba nokuhlangana okukhululekile omunye nomunye, ukuthenga kanye nokuthengisa, kanye nokuthola inzuzo, njengokufisa kwabo.\n\n9 Futhi kwenzeka ukuthi banotha kakhulu, amaLamani kanye namaNefi; futhi babanegolide eliningi kakhulu, kanye nesiliva, kanye nayo yonke inhlobo yensimbi eyigugu, ezweni eliseningizimu nasezweni elisenyakatho.\n\n10 Manje izwe eliseningizimu lalibizwa ngoLehi, izwe elisenyakatho libizwa ngo Muleki, elaliqanjwe ngendodana kaSedekiya; ngokuba iNkosi uMuleki yamletha ezweni elisenyakatho, uLehi ezweni eliseningizimu.\n\n11 Futhi bheka, kwakukhona yonke inhlobo yegolide kuwo womabili lamazwe, kanye nesiliva, kanye nayo yonke inhlobo yensimbi eyigugu; futhi phezu kwalokho kwakukhona amaciko ayeqaphela, ayesebenza zonke izinhlobo zensimbi futhi eyicwengisisa; futhi ngaleyondlela nempela banotha.\n\n12 Batshala okusanhlamvu ngobuningi bakho, enyakatho kanye naseningizimu; futhi baphumelela kakhulu, enyakatho naseningizimu. Futhi bazalana banda futhi bakhula baqina kakhulu ezweni. Futhi bakhulisa imihlambi yezinkomo kanye nemihlambi yezimvu eziningi, yebo, eziningi ezikhuluphalisiweyo.\n\n13 Bheka abafazi babo basebenza beluka, futhi benza yonke inhlobo yendwangu, yelineni elilukiwe elicolekile kanye nendwangu yalo lonke uhlobo, ukwembathisa ubunqunu babo. Futhi wedlula ngalendlela-ke unyaka wamashumi ayisithupha nane kunokuthula.\n\n14 Futhi onyakeni wamashumi ayisithupha nanhlanu baphinda baba nokuthokoza okukhulu kanye nokuthula, yebo, ukushumayela okukhulu kanye neziphrofetho eziningi mayelana nalokho okwakuzoza. Futhi wedlula ngalendlela-ke unyaka wamashumi ayisithupha nanhlanu.\n\n15 Futhi kwenzeka ukuthi ngonyaka wamashumi ayisithupha nesithupha wokubusa kwabehluleli, bheka, uSezoramu wabulawa ngesandla esasingaziwa ngesikhathi ehlezi esihlalweni sokwahlulela. Futhi kwenzeka ukuthi ngawo lowo nyaka, ukuthi indodana yakhe, eyayibekwe ngabantu esikhundleni sakhe, nayo ngokunjalo yabulawa. Futhi waphela kanjalo-ke unyaka wamashumi ayisithupha nesithupha.\n\n16 Futhi ekuqaleni konyaka wamashumi ayisithupha nesikhombisa abantu baqala ukukhula kakhulu ebubini futhi.\n\n17 Ngokuba bheka, iNkosi yayibabusisile kuso sonke lesi sikhathi ngengcebo yezwe kangangoba abazange baphehlelwe entukuthelweni, ezimpini, noma ekuchitheni igazi; ngakho-ke baqala ukubeka izinhliziyo zabo engcebweni yabo; yebo, baqala bafuna ukuthola inzuzo ukuze baphakame omunye ngaphezu komunye; ngakho-ke baqala ukubulala ngasese, kanye nokweba kanye nokuphanga, ukuze bathole inzuzo.\n\n18 Manje bheka, labo babulali kanye nabaphangi babeyiqembu elaliqanjwe nguKishikumeni kanye no Gadiyantoni. Manje base bebaningi, ngisho naphakathi kwamaNefi, abeqembu likaGadiyantoni. Kodwa bheka, babebaningi kakhulu phakathi kwaleyo nxenye yamaLamani eyayinobubi kakhulu. Futhi babebizwa ngokuthi ngabaphangi nababulali baGadiyantoni.\n\n19 Futhi kwakuyibo ababulala umahluleli omkhulu uSezoramu, kanye nendodana yakhe, ngesikhathi besesihlalweni sokwahlulela; futhi bheka, abazange batholwe.\n\n20 Manje kwenzeka ukuthi ngesikhathi amaLamani ethola ukuthi kwakukhona abaphangi phakathi kwawo adabuka kakhulu; futhi enza konke okusemandleni awo ukuthi ababulale baphele ebusweni bomhlaba.\n\n21 Kepha bheka, uSathane waziphehla izinhliziyo enxenyeni enkulu yamaNefi, kangangokuthi ahlangana nalawo maqembu abaphangi, angena esivumelwaneni nasezifungweni zabo, ukuthi bayovikelana futhi balondolozane omunye nomunye kunanoma yiziphi izimo ezinzima ababeyoba kuzo, ukuze bangezwa ubuhlungu ngenxa yokubulala kwabo, kanye nokuphanga kwabo kanye nokweba kwabo.\n\n22 Futhi kwenzeka ukuthi baba nezimpawu zabo, yebo, izimpawu zabo eziyimfihlo, kanye namagama abo ayimfihlo; ukuze ngalokhu bakwazi ukwahlukanisa umfowabo ongene esivumelwaneni, ukuze kuthi noma ngabe yibuphi ububi umfowabo abenzayo angalinyazwa ngumfowabo, noma yilabo okwakungabe qembu lakhe, ababengene kulesi sivumelwano.\n\n23 Futhi ngalendlela babengabulala, baphange, bebe, futhi benze ubufebe kanye nayo yonke inhlobo yobubi, ngokuphambene nomthetho wezwe labo futhi kanjalo nemithetho kaNkulunkulu wabo.\n\n24 Futhi lowo owayengoweqembu labo owayengavezela umhlaba ngobubi babo kanye nangezinengiso zabo, wayebekwa icala, hhayi ngokwemithetho yezwe labo, kepha ngokwemithetho yobubi babo, eyayinikezwe nguGadiyantoni kanye noKishikumeni.\n\n25 Manje bheka, yilezi zifungo eziyimfihlo kanye nezivumelwano u-Alima ayala ngazo indodana yakhe ukuthi zingaphumeli ezweni, hleze zibe yindlela yokwehlisela abantu phansi ekonakalisweni.\n\n26 Manje bheka, lezo zifungo eziyimfihlo kanye nezivumelwano azilethwanga kuGadiyantoni ziphuma emibhalweni eyayinikezwe uHelamani; kepha bheka, zazifakwe enhliziyweni kaGadiyantoni nguye kanye lowo muntu owayenga abazali bethu bokuqala ukuthi badle isithelo esasingavunyelwe—\n\n27 Yebo, yena kanye lowo muntu owenza isu no Kayini, ukuthi uma engabulala umfowabo u-Abela akuyikwaziwa emhlabeni. Futhi nempela wenza isu noKayini kanye nabalandeli bakhe kusukela ngaleso sikhathi kuya phambili.\n\n28 Futhi phezu kwalokho nguye kanye lowo muntu owakufaka ezinhliziyweni zabantu ukuthi bakhe umbhoshongo ophakeme ngokwaneleyo ukuze bafinyelele ezulwini. Futhi kwakuwuye kanye lowo muntu owahola abantu ababevela kulombhoshongo beza kulelizwe; owandisa imisebenzi yobumnyama kanye nezinengiso kubo bonke ubuso bezwe, kwaze kwaba ubahudulela phansi abantu ekubhujisweni nya, kanye nasesihogweni esingapheliyo.\n\n29 Yebo, nguye kanye lowo muntu owakufaka enhliziyweni ka Gadiyantoni ukuthi aqhubeke njalo nomsebenzi wobumnyama, kanye nowokubulala ngasese; futhi ukusekelile lokho kusukela ekuqaleni komuntu ngisho kwehle kuze kube yilesi sikhathi samanje.\n\n30 Futhi bheka, nguye lowo ongumqambi waso sonke isono. Futhi bheka, usaqhubeka nomsebenzi wakhe wobumnyama kanye nowokubulala ngasese, futhi udlulisa amacebo abo, nezifungo zabo, nezivumelwano zabo, kanye namasu abo obubi obukhulu, izizukulwane ngezizukulwane kangangoba engathola ukubambelela ezinhliziyweni zabantwana babantu.\n\n31 Manje bheka, wayesethole ukubambelela okukhulu ezinhliziyweni zamaNefi; yebo, kangangokuthi ayesemabi kakhulu; yebo, inxenye enkulu yawo isiphendukile yasuka endleleni yokulunga, futhi yanyathela imiyalelo kaNkulunkulu phansi kwezinyawo zawo, futhi aphendukela ezindleleni zawo, futhi azakhela izithixo zegolide lawo kanye nesiliva lawo.\n\n32 Futhi kwenzeka ukuthi bonke lobu bubi beza kubo ngesikhashana nje esingeminyaka mingaki, kangangokuthi inxenye enkulu yabo yeza kubo ngonyaka wamashumi ayisithupha nesikhombisa wokubusa kwabehluleli kubantu baNefi.\n\n33 Futhi akhula ebubini bawo ngonyaka wamashumi ayisithupha nesishiyangalombili futhi, okwabangela usizi nesililo esikhulu kwabalungile.\n\n34 Futhi ngalendlela siyabona ukuthi amaNefi aqala alahlekelwa wukholo, futhi akhula ebubini nasezinengisweni, ngesikhathi amaLamani wona eqala ukukhula kakhulu olwazini lukaNkulunkulu wawo; yebo, aqala ukuyigcina imithetho kanye nemiyalelo yakhe, kanye nokuhamba eqinisweni kanye nangobuqotho phambi kwakhe.\n\n35 Futhi ngalendlela siyabona ukuthi uMoya weNkosi waqala ukuthi uhosheke kumaNefi, ngenxa yobubi kanye nobulukhuni bezinhliziyo zawo.\n\n36 Futhi ngalendlela siyabona ukuthi iNkosi yaqala ukuthela uMoya wayo phezu kwamaLamani, ngenxa yokuthanda kwawo kanye nokufuna ukuthi akholwe emazwini ayo.\n\n37 Futhi kwenzeka ukuthi amaLamani nempela alizingela leliqembu labaphangi baGadiyantoni; futhi alishumayela izwi likaNkulunkulu phakathi kwenxenye yawo eyayinobubi kakhulu, kangangokuthi leliqembu labaphangi lasuswa laphela nya phakathi kwamaLamani.\n\n38 Futhi kwenzeka ukuthi ngakolunye uhlangothi, amaNefi alakha futhi alisekela, eqala kuleyo nxenye eyayinobubi kakhulu, kwaze kwaba lisabalala kulo lonke izwe lamaNefi, futhi layenga inxenye enkulu yabalungile kwaze kwaba babuyela phansi ekukholweni emisebenzini yabo futhi bacazelana ngempango yabo, futhi bahlangana nabo ekubulaleni ngasese kanye nasemaqenjini abo angasese.\n\n39 Futhi ngalendlela bathola ukuwuphatha ngokuphelele umkhandlu ophetheyo, kangangokuthi banyathela ngaphansi kwezinyawo zabo futhi bashaya bahlupha futhi bafulathela abampofu kanye nabamnene, kanye nabalandeli abathobile baNkulunkulu.\n\n40 Futhi ngalendlela siyabona ukuthi base besesimweni esibi kakhulu, futhi sebevuthelwa ukonakaliswa okungapheliyo.\n\n41 Futhi kwenzeka ukuthi unyaka wamashumi ayisithupha nesishiyangalombili waphela ngalendlela wokubusa kwabehluleli kubantu baNefi.\n\n", "hel 7": "Isiphrofetho sikaNefi, iNdodana kaHelamani—UNkulunkulu wesabisa abantu baNefi ngokuthi uzobavakashela ngentukuthelo yakhe, okuyobangela ukuba babhujiswe baphele nya ngaphandle kokuthi baphenduke ebubini babo. UNkulunkulu ushaya abantu baNefi ngomashayabhuqe; bayaphenduka futhi babuyela kuye. USamuweli, umLamani, uphrofetha kumaNefi.\n\nSitholakala ezahlukweni 7 kuya ku 16.\n\n[center][font_size=26]Isahluko 7[/font_size][/center]\n\n[i]UNefi uyenqatshwa enyakatho futhi ubuyela eZarahemla—Uyakhuleka esembhoshongweni wakhe osensimini futhi emva kwalokho unxusa abantu ukuthi baphenduke noma bafe. Cishe ngonyaka wama 23 kuya kowama 21 ngaphambi kokuzalwa kukaKristu.[/i]\n\n1 Bheka, manje kwenzeka ngonyaka wamashumi ayisithupha nesishiyagalolunye wokubusa kwabehluleli kubantu baNefi, ukuthi uNefi, indodana kaHelamani, yabuyela ezweni lakwaZarahemla ivela ezweni elingasenyakatho.\n\n2 Ngokuba wayekade ephumile ephakathi kwabantu ababesezweni elingasenyakatho, futhi walishumayela izwi likaNkulunkulu kubo, futhi waphrofetha izinto eziningi kubo;\n\n3 Futhi bawenqaba wonke amazwi akhe, kangangokuthi akakwazanga ukuhlala phakathi kwabo, kepha waphinda wabuyela ezweni lakhe lokuzalwa.\n\n4 Futhi ebona abantu besesimweni sobubi obukhulu kanje, kanye nalabo baphangi baGadiyantoni bethatha izihlalo zokwahlulela—Sebethathe ngobuqili amandla kanye negunya lezwe; bebeka eceleni imiyalelo kaNkulunkulu, futhi bengenzi nokuncane ukulunga phambi kwakhe; bengehluleli ngokulunga kubantwana babantu;\n\n5 Bebeka icala abalungileyo ngenxa yokulunga kwabo; beyekela abanecala nababi ukuthi bahambe bangajeziswa ngenxa yemali yabo; futhi ngaphezu kwalokho babekwe ezihlalweni eziphezulu zomkhandlu ophetheyo, ukuthi babuse futhi benze njengokuthanda kwabo, ukuze bathole inzuzo kanye nodumo lomhlaba, futhi, ngaphezu kwalokho, ukuze baphinge kalula, futhi bebe, futhi babulale, futhi benze njengokuthanda kwabo—\n\n6 Manje lobu bubi obukhulu beza kumaNefi, esikhathini esingeminyaka mingaki; futhi ngesikhathi uNefi ekubona lokhu, inhliziyo yakhe yagcwala usizi ngaphakathi kwesifuba sakhe; futhi wamemeza ngobuhlungu obukhulu bomphefumulo wakhe ethi:\n\n7 O, ukube izinsuku zami zabe zingezinsuku ngesikhathi ubaba uNefi ephuma okokuqala ezweni laseJerusalema, ngabe ngangiyojabula naye ezweni lesethembiso; ngaleso sikhathi abantu bakhe kwakulula ukubancenga, beqinile ekugcineni imiyalelo kaNkulunkulu, futhi kungelula ukuthi baholelwe ekwenzeni ububi; futhi babeshesha ukuwalalela amazwi eNkosi—\n\n8 Yebo, ukuba izinsuku zami zazingalezo zinsuku, ngabe umphefumulo wami wawuyothola ukuthokoza kukho ukulunga kwabafowethu.\n\n9 Kodwa bheka, ngabelwe ukuthi lezi kube yizinsuku zami, futhi nokuthi umphefumulo wami uyogcwaliswa ngosizi ngenxa yalenkohlakalo yabafowethu.\n\n10 Futhi bheka, manje kwenzeka ukuthi kwakuphezu kombhoshongo, owawusensimini kaNefi, eyayingasemgwaqweni omkhulu owawuya emakethe enkulu, eyayisedolobheni lakwaZarahemla; ngakho-ke, uNefi wayeguqe embhoshongweni owawusensimini yakhe, umbhoshongo owawuseduze futhi nesango lensimu lapho umgwaqo omkhulu owawudlula khona.\n\n11 Futhi kwenzeka ukuthi kwakukhona amadoda athile ayedlula lapho futhi ambona uNefi ngesikhathi ekhuleka ngokushisekela okukhulu kuNkulunkulu phezu kombhoshongo; agijima ayotshela abantu ngalokho ayekubonile, futhi abantu beza babuthana beyizixuku ukuze bazi ngesizathu sokukhala okukhulu kangaka ngenkohlakalo yabantu.\n\n12 Manje, ngesikhathi uNefi ephakama wazibona izixuku zabantu abase bebuthene ndawonye.\n\n13 Futhi kwenzeka ukuthi wavula umlomo wakhe wathi kubo: Bhekani, kungani nibuthene ndawonye na? Ukuthi nginitshele ngobubi benu na?\n\n14 Yebo, ngenxa yokuthi ngigibele embhoshongweni wami ukuze ngikhuleke ngokushisekela okukhulu kuNkulunkulu wami, ngenxa yosizi olukhulu lwenhliziyo yami, olungenxa yobubi benu!\n\n15 Futhi ngenxa yokukhala kanye nokulila kwami senibuthene ndawonye, futhi niyamangala; yebo, futhi kufanele kakhulu ukuthi nimangale; yebo, nimele ukumangala ngoba senizinikele ngendlela yokuthi udeveli usethole ukubambalela okukhulu ezinhliziyweni zenu.\n\n16 Yebo, nizinikele kanjani eziyengweni zalowo ofuna ukuphonsa imiphefumulo yenu phansi ekukhathazekeni okungapheliyo kanye nasosizini olungenakuphela na?\n\n17 O phendukani, phendukani! Kungani nizokufa na? Guqukani, guqukelani eNkosini uNkulunkulu wenu. Kungani inilahlile na?\n\n18 Kungenxa yokuthi niziqinisile izinhliziyo zenu; yebo, anifuni ukulalela izwi lomalusi omuhle; yebo, nimchukuluzile ukuthi anithukuthelele.\n\n19 Futhi bhekani, esikhundleni sokuthi aniqoqe, ngaphandle kokuthi niphenduke, bhekani, uzonisakaza ukuze nibe yinyama yezinja kanye nezilwane zasendle.\n\n20 O, ngabe nimkhohlwe kanjani uNkulunkulu wenu ngalo kanye lolusuku anikhulule ngalo na?\n\n21 Kodwa bhekani, kuwukuthola inzuzo, ukuze nidunyiswe ngabantu, yebo, futhi ukuze nithole igolide nesiliva. Futhi senibeke izinhliziyo zenu engcebweni kanye nasezintweni eziyize zalomhlaba, enibulala ngazo, niphange, nebe, futhi nifakaze ngamanga ngenakhelene nabo, futhi nenze zonke izinhlobo zobubi.\n\n22 Futhi ngalesi sizathu usizi luzokuza kini ngaphandle kokuthi niphenduke. Ngokuba uma ningaphenduki, bhekani, lelidolobha elikhulu, futhi kanjalo nawo wonke lawo madolobha amakhulu azungezile, asezweni okungelethu, ayothathwa ukuze ningabe nisaba nandawo kuwo; ngokuba bhekani, iNkosi ayiyikuninika amandla, njengoba kade yenzile kuze kube manje, ukuze nimelane nezitha zenu.\n\n23 Ngokuba bhekani, isho kanje iNkosi: Angizu kubakhombisa ababi amandla ami, omunye ngaphezu komunye, ngaphandle kwalabo abaphendukayo ezonweni zabo, futhi balalele amazwi ami. Manje ngakho-ke, ngifuna ukuthi nibheke, bafowethu, ukuthi kuyoba ngcono okwamaLamani kunokwenu ngaphandle kokuthi niphenduke.\n\n24 Ngokuba bhekani, wona alunge kakhulu kunani, ngokuba awazange one ngokumelene nalolo lwazi olukhulu enilutholile; ngakho-ke iNkosi iyoba nomusa kuwo; yebo, izozelula izinsuku zawo futhi yandise inzalo yawo, ngisho noma ngabe nina ningabhujiswa niphele nya ngaphandle kokuthi niphenduke.\n\n25 Yebo, maye kini ngenxa yalezo sinengiso esinkulu esize kini; futhi nizihlanganise naso, yebo, nalelo qembu eliyimfihlo elaqanjwa nguGadiyantoni!\n\n26 Yebo, usizi luyoza kini ngenxa yalokho kuziqhenya enikuvumele ukuthi kungene ezinhliziyweni zenu, okuniphakamise ngaphezulu kwalokho okulungile ngenxa yengcebo yenu enkulu kakhulu!\n\n27 Yebo, maye kini ngenxa yenkohlakalo kanye nezinengiso zenu!\n\n28 Futhi ngaphandle kokuthi niphenduke niyokufa; yebo, ngisho namazwe enu ayothathwa kini, futhi niyobhujiswa niphele nya nisuswe ebusweni bomhlaba.\n\n29 Bhekani manje, angisho ukuthi lezi zinto ziyokuba njalo, ngokwami, ngoba akukhona okwami ukuthi ngizazi lezi zinto; kepha bhekani, ngiyazi ukuthi lezi zinto ziyiqiniso ngoba iNkosi uNkulunkulu izembulile kimi, ngakho-ke ngiyafakaza ukuthi ziyokwenzeka.\n\n", "hel 8": "[center][font_size=26]Isahluko 8[/font_size][/center]\n\n[i]Abehluleli abakhohlakele bafuna ukuqhatha uNefi nabantu—U-Abrahama, uMose, uZenoshe, uZenoki, u-Eziya, u-Isaya, uJeremiya, uLehi kanye noNefi bonke bafakaza ngoKristu—Ngokuholwa ngumoya uNefi umemezela ukubulawa komehluleli omkhulu. Cishe ngonyaka wama 23 kuya kowama 21 ngaphambi kokuzalwa kukaKristu.[/i]\n\n1 Manje kwenzeka ukuthi ngesikhathi uNefi esewakhulumile lamazwi, bheka, kwakukhona amadoda ayengabehluleli, futhi okwakungaweqembu eliyimfihlo likaGadiyantoni, futhi ayethukuthele, futhi amemeza ephikisana naye, ethi kubantu: Kungani ningayibambi lendoda futhi niyilethe phambili, ukuze ijeziswe njengokwecala elenzile na?\n\n2 Kungani niyibuka lendoda, futhi niyilalela ithuka labantu kanye nomthetho wethu na?\n\n3 Ngokuba bheka, uNefi wayekhulume nabo mayelana nenkohlakalo yomthetho wabo; yebo, ziningi izinto uNefi azikhuluma ezingenakubhalwa; futhi akukho akukhuluma okwakuphikisana nemiyalelo kaNkulunkulu.\n\n4 Futhi labo behluleli bamthukuthelela ngenxa yokuthi wakhuluma ngokusobala kubo mayelana nemisebenzi yabo yobumnyama eyimfihlo; nokho, abazange balokothe bambambe, ngokuba babesaba abantu hleze bamemeze ngokuphikisene nabo.\n\n5 Ngakho-ke bakhala ebantwini, bethi: Kungani nivumela lendoda ukuthi isithuke na? Ngokuba bhekani ibasola bonke labantu, ngisho kangangoba bezobhujiswa; yebo, futhi phezu kwalokho nokuthi lamadolobha ethu amakhulu ayothathwa kithi, nokuthi ngeke sisaba nandawo kuwo.\n\n6 Manje siyazi ukuthi lokhu akunakwenzeka, ngokuba bhekani, sinamandla, futhi amadolobha ethu makhulu, ngakho-ke izitha zethu ngeke zibe namandla phezu kwethu.\n\n7 Futhi kwenzeka ukuthi babaphehla ngalendlela abantu ukuthi bamthukuthelele uNefi, futhi badala imibango phakathi kwabo; ngokuba kwakukhona abathile ababekhala bethi: Iyekeni lendoda, ngokuba ingumuntu olungile, futhi lezo zinto ezikhulumile zizofezeka ngempela ngaphandle kokuthi siphenduke;\n\n8 Yebo, bhekani, zonke izahlulelo zizoza kithi afakaze ngazo kithi; ngokuba siyazi ukuthi ufakaze ngokuyikho kithi mayelana nobubi bethu. Futhi bhekani buningi, futhi uyazazi futhi zonke izinto ezizosehlela njengoba azi ngobubi bethu;\n\n9 Yebo, futhi bhekani, ukube ubengeyena umphrofethi ubengenakufakaza mayelana nalezo zinto.\n\n10 Futhi kwenzeka ukuthi labo bantu ababefuna ukumbulala uNefi baphoqeleka ngenxa yokwesaba kwabo, ukuthi bangambambi; ngakho-ke waqala futhi ukukhuluma kubo, ebona ukuthi wayesethole ukwesekwa emehlweni abanye, kangangokuthi ababesele babo besaba nokwesaba.\n\n11 Ngakho-ke waphoqelelwa ukuthi akhulume okunye kubo ethi: Bhekani, bafowethu, ngabe anifundanga yini ukuthi uNkulunkulu wanikeza amandla kumuntu oyedwa, ngisho kuMose, ukuthi ashaye amanzi oLwandle oluBomvu, futhi ahlukana aya ngapha nangapha, kangangokuthi ama-Israyeli, ayengobaba bethu, anqamula phakathi emhlabathini owomileyo, futhi amanzi awamukisa amabutho amaGibithe awagwinya onke na?\n\n12 Manje bhekani, uma uNkulunkulu anika lendoda amandla angaka, pho kungani ninokuphikisana phakathi kwenu, futhi nithi akazange anginikeze amandla engingakwazi ukwazi ngawo mayelana nezahlulelo ezizoza kini ngaphandle kokuthi niphenduke na?\n\n13 Kodwa, bhekani, aniphikisi nje amazwi ami kuphela, kodwa futhi niphikisa wonke amazwi akhulunywa ngobaba bethu, futhi kanjalo namazwi akhulunywa yilendoda, uMose, owayenamandla amakhulu kangaka aye nikezwe wona, yebo, amazwi awakhulumayo mayelana nokuza kukaMesiya.\n\n14 Yebo, akazange afakaze yini ngokuthi iNdodana kaNkulunkulu kufanele ize na? Futhi njengoba aphakamisa inyoka yethusi ehlane, ngisho nakanjalo uyophakanyiswa lowo okufanele eze.\n\n15 Futhi ngobuningi balabo ababeyoyibuka leyo nyoka babeyophila, futhi kanjalo ngobuningi balabo abayobuka eNdodaneni kaNkulunkulu ngokholo, benomoya wokudabuka, bayophila, ngisho ngokwanele ukuba baphile ingunaphakade.\n\n16 Manje bhekani, uMose akuyena nje kuphela owafakaza ngalezi zinto, kodwa futhi bonke abaphrofethi abangcwele, kusukela ezinsukwini zakhe ngisho kuze kuya nasezinsukwini zika-Abrahama.\n\n17 Yebo, futhi bhekani, u-Abrahama wakubona ukuza kwayo, futhi wagcwala injabulo futhi wathokoza.\n\n18 Yebo, futhi bhekani ngithi kini, akusiye u-Abrahama kuphela owazi ngalezi zinto, kepha kwakukhona abaningi ngaphambi kwezinsuku zika-Abrahama ababebizwe ngokohlelo lukaNkulunkulu; yebo, ngisho nangokohlelo lweNdodana yakhe; futhi lokhu ukuze kukhonjiswe kubantu, iminyaka engamakhulu eyizinkulungwane eziningi phambi kokufika kwayo, ukuthi ukukhululwa kuyoza ngisho nakubo.\n\n19 Manje ngifuna ukuthi nazi, ukuthi ngisho kusukela nasezinsukwini zika-Abrahama kwakukhona abaningi abaphrofethi abazifakazela lezi zinto; yebo, bhekani, umphrofethi uZenoshe wafakaza ngesibindi; ngalokho wabulawa.\n\n20 Futhi bhekani, ngokunjalo no Zenoki, futhi ngokunjalo no-Eziya, futhi kanjalo no-Isaya kanye no Jeremiya, (uJeremiya enguye kanye lowo mphrofethi owafakaza ngokubhujiswa kwe Jerusalema) manje siyazi ukuthi iJerusalema yabhujiswa njengokwamazwi kaJeremiya. Pho ke kungani ukuthi iNdodana kaNkulunkulu ingezi, njengokwesiphrofetho sakhe na?\n\n21 Manje nizokuphika yini ukuthi iJerusalema yabhujiswa na? Ningasho yini ukuthi amadodana kaSedekiya awazange abulawe, wonke ngaphandle kuka Muleki na? Yebo, futhi aniboni yini ukuthi inzalo kaSedekiya inathi na, futhi yaqhutshwa yakhishwa ezweni laseJerusalema na? Kepha bhekani, lokhu akusikho kuphela—\n\n22 Ubaba uLehi waqhutshwa wakhishwa eJerusalema ngenxa yokuthi wafakaza ngalezi zinto. UNefi ngokunjalo naye wafakaza ngalezi zinto, futhi phezu kwalokho cishe bonke obaba bethu, ngisho kwehle kuze kube yilesi sikhathi; yebo, bafakaza ngokuza kukaKristu, futhi babheka phambili, futhi baluthokozela usuku lwakhe oluzoza.\n\n23 Futhi bhekani, unguNkulunkulu, futhi unabo, futhi wazibonakalisa kubo, ukuthi wayebakhululile; futhi bamnika udumo, ngenxa yalokho okuzoza.\n\n24 Manje, ngokubona ukuthi niyazazi lezi zinto futhi aninakuziphika ngaphandle kokuthi niqambe amanga, ngakho-ke ngalokhu nonile, ngokuba niziphikile zonke lezi zinto, naphezu kobufakazi obuningi kangaka enibutholile; yebo, nizitholile zonke izinto, izinto ezisezulwini, kanye nazo zonke izinto ezisemhlabeni, njengobufakazi bokuthi ziyiqiniso.\n\n25 Kodwa bhekani, niliphikile iqiniso, futhi navukela uNkulunkulu wenu ongcwele; futhi ngisho nangalesi sikhathi, esikhundleni sokuthi nizibekele ingcebo ezulwini, lapho kungekho lutho olubolisayo, futhi lapho kungekho nto engcolile engangena khona, niziqokelele intukuthelo ngosuku lokwahlulelwa.\n\n26 Yebo, ngisho nangalesi sikhathi niyavuthwa, ngenxa yokubulala nokuhlobonga kanye nenkohlakalo yenu, ukuthi nonakaliswe inguphakade; yebo, futhi ngaphandle kokuthi niphenduke kuzofika kini masinyane.\n\n27 Yebo, bhekani manje sekuseminyango yenu; yebo, hambani niye esihlalweni sokwahlulela, futhi nifune; futhi bhekani, umahluleli wenu ubulewe, futhi uselele egazini lakhe; futhi ubulewe ngumfowabo; ofuna ukuhlala esihlalweni sokwahlulela.\n\n28 Futhi bhekani, bobabili bangabeqembu lenu eliyimfihlo, umqambi walo okunguGadiyantoni kanye nomubi ofuna ukubulala abantu.\n\n", "hel 9": "[center][font_size=26]Isahluko 9[/font_size][/center]\n\n[i]Izithunywa zithola umahluleli omkhulu efile esihlalweni sokwahlulela—Ziyaboshwa kamuva ziyakhululwa—Ngokuholwa ngumoya uNefi ukhomba uSiyentami njengombulali—UNefi wemukelwa ngabanye njengomphrofethi. Cishe ngonyaka wama 23 kuya kowama 21 ngaphambi kokuzalwa kukaKristu.[/i]\n\n1 Bheka, manje kwenzeka ukuthi ngesikhathi uNefi esewakhulumile lamazwi, amanye amadoda ayephakathi kwabo agijima aya esihlalweni sokwahlulela; yebo, ayemahlanu ahambayo, futhi athi omunye komunye, ngesikhathi ehamba:\n\n2 Bhekani, manje sizokwazi ngeqiniso ukuthi ngabe lendoda inguye yini umphrofethi futhi nokuthi uNkulunkulu uyiyalile yini ukuthi iphrofethe izinto ezimangalisa kangaka kithi. Bhekani, asikholwa ukuthi uyiyalile; yebo, asikholwa ukuthi ingumphrofethi; nokho, uma lento eyishilo mayelana nomahluleli omkhulu iyiqiniso, ukuthi ufile, uma kunjalo sizokholwa ukuthi amanye amazwi ewakhulumileyo ayiqiniso.\n\n3 Futhi kwenzeka ukuthi agijima ngamandla, aze afika esihlalweni sokwahlulela; futhi bheka, umahluleli omkhulu wayesewele phansi, futhi nempela wayelele kulo igazi lakhe.\n\n4 Manje bheka, ngesikhathi esekubona lokhu ethuka kakhulu, kangangokuthi awela phansi; ngokuba ayengazange awakholwe amazwi uNefi ayewakhulumile mayelana nomahluleli omkhulu.\n\n5 Kepha manje, ngesikhathi esebona akholwa, futhi afikelwa wukwesaba hleze zonke izahlulelo uNefi ayezikhulumile zenzeke kubantu; ngakho-ke athuthumela, futhi awela phansi.\n\n6 Manje, khona manjalo ngesikhathi umehleluli esebulewe—egwazwe ngumfowabo owayegqoke izingubo zokuzifihla, futhi wabaleka, izinceku zagijima zayotshela abantu, zikhala isikhalo sokubulala phakathi kwabo;\n\n7 Futhi bheka abantu nempela babuthana ndawonye endaweni yesihlalo sokwahlulela—futhi bheka, bethukile bawabona lawo madoda amahlanu ayesewele phansi.\n\n8 Manje bheka, labantu babengazi lutho mayelana nesixuku esasibuthene ndawonye ensimini kaNefi; ngakho-ke bathi omunye komunye: Lamadoda yiwo abulele umahluleli, futhi uNkulunkulu usewashayile ukuze angabe esakwazi ukusibalekela.\n\n9 Futhi kwenzeka ukuthi bawabamba, futhi bawabopha bawaphosa etilongweni. Futhi kwaba khona isimemezelo esathunyelwa kuzo zonke izindawo ukuthi umahluleli wayesebulewe, futhi nokuthi ababulali base bethathiwe baphoswa etilongweni.\n\n10 Futhi kwenzeka ukuthi ngakusasa abantu babuthana ndawonye ukuthi bazokhala futhi bazile, emngcwabeni womahluleli omkhulu kakhulu owayebulewe.\n\n11 Futhi ngalesi sizathu nalabo behluleli ababesensimini kaNefi, futhi sebewazwile amazwi akhe, nabo ngokunjalo babuthelana ndawonye emngcwabeni.\n\n12 Futhi kwenzeka ukuthi babuza kubantu bethi: Baphi labo abahlanu abebethunywe ukuyozwa mayelana nomahluleli omkhulu ukuthi ngabe ufile na? Futhi baphendula bathi: Mayelana nalabo abahlanu enithi nibathumile, thina asazi; kodwa kukhona abahlanu abangababulali, esibaphonse etilongweni.\n\n13 Futhi kwenzeka ukuthi abehluleli bafuna ukuthi labo balethwe; futhi balethwa, futhi bheka kwakuyilabo abahlanu ababethunyiwe; futhi bheka abehluleli bababuza ukuze bazi mayelana naloludaba, futhi babatshela konke lokho ababekwenzile, bethi:\n\n14 Sigijime seza endaweni yesihlalo sokwahlulela, futhi ngesikhathi sesibona zonke izinto zinjengoba uNefi kade efakazile, sethuka kangangokuthi sawela phansi; futhi ngesikhathi siphaphama ekwethukeni kwethu, bheka basiphonsa etilongweni.\n\n15 Manje, ngokubulawa kwalendoda, asazi ukuthi ngubani okwenzile lokhu; futhi yilokhu kuphela esikwaziyo, sigijime seza lapha njengokufisa kwenu, futhi bheka ubesefile, njengokwamazwi kaNefi.\n\n16 Manje kwenzeka ukuthi abehluleli bayichaza indaba kubantu, futhi bakhala kakhulu ngokumelene noNefi, bethi: Bhekani, siyazi ukuthi loNefi kufanele ukuthi uvumelane nothile ukuthi abulale umahluleli, futhi emva kwalokho ukuze akumemezele kithi, ukuze asiphendulele okholweni lwakhe, ukuze aziphakamise ukuthi abe ngumuntu omkhulu, okhethwe nguNkulunkulu, kanye nomphrofethi.\n\n17 Manje bhekani, sizoyithola lendoda, futhi izolivuma icala layo futhi isitshele ngombulali wangempela womahluleli.\n\n18 Futhi kwenzeka ukuthi labo abahlanu bakhululwa ngosuku lomngcwabo. Nokho, babasola abehluleli ngamazwi ababewakhulumile ngokumelene noNefi, futhi baphikisana nabo ngamunye ngamunye, kangangokuthi babehlula.\n\n19 Nakuba kunjalo, benza ukuthi uNefi athathwe aboshwe futhi alethwe phambi kwesixuku, futhi baqala ukumbuza ngezindlela ezahlukene ukuze bamdide, ukuze bambeke icala ukuze abulawe—\n\n20 Bethi kuye: Wenze uzungu nothile; ngubani lomuntu obulele na? Manje sitshele, futhi ulivume icala lakho; bethi, Bheka nansi imali; futhi phezu kwalokho sizokuvumela uphile uma ungasitshela, futhi usivume leso sivumelwano osenze nalowo.\n\n21 Kodwa uNefi wathi kubo: O ziwula, nina eningasokiwe ngokwenhliziyo, nina zimpumputhe, futhi nina bantu abangontamo lukhuni, ngabe niyazi yini ukuthi kuyoze kube nini iNkosi uNkulunkulu wenu inivumela ukuthi niqhubeke nalendlela yenu yokona na?\n\n22 O kumele niqale nihhewule futhi nikhale, ngenxa yokubhujiswa okukhulu kulesi sikhathi okunihlalele, ngaphandle kokuthi niphenduke.\n\n23 Bhekani nithi ngivumelene nomuntu ukuthi abulale uSezoramu, umahluleli wethu omkhulu. Kodwa bhekani, ngithi kini, lokhu kungenxa yokuthi ngifakaze kini ukuze nazi mayelana nalento; yebo, ukuthi kube njengobufakazi kini, ukuthi ngempela ngiyazi ngenkohlakalo kanye nangezinengiso eziphakathi kwenu.\n\n24 Futhi ngenxa yokuthi ngenze lokhu, senithi ngivumelene nomuntu ukuthi enze lento; yebo, ngenxa yokuthi nginikhombise lesi sibonakaliso seningithukuthelele, futhi senifuna ukungibulala.\n\n25 Manje bhekani, ngizonikhombisa esinye isibonakaliso, bese ngibona ukuthi ngokuphathelene nalento nizofuna ukungibulala yini.\n\n26 Bhekani ngithi kini: Hambani niye endlini kaSeyantumi, ongumfowabo kaSezoramu, nifike nithi kuye—\n\n27 Ngabe uNefi, ozenza umphrofethi, lona ophrofetha ngobubi obungaka mayelana nalabantu, uvumelene yini nawe, ukuthi umbulale uSezoramu, ongumfowenu na?\n\n28 Bhekani, uzothi kini, Cha.\n\n29 Futhi niyothi kuye: Umbulele yini umfowenu na?\n\n30 Futhi uyokuma enokwesaba, futhi engazi ukuthi uzothini. Futhi bhekani, uyophika kini; futhi uyokwenza sengathi wethukile; nokho, uyothi kini akanacala.\n\n31 Kodwa bhekani, niyomhlola, futhi niyothola igazi esiketini sezingubo zakhe.\n\n32 Futhi senikubonile lokhu, niyokuthi: Liphumaphi leligazi na? Ucabanga ukuthi asazi ukuthi yigazi lomfowenu leli na?\n\n33 Futhi emva kwalokho uyothuthumela, futhi uyobukeka ephaphathekile, sengathi ukufa sekufike kuye.\n\n34 Futhi emva kwalokho niyothi: Ngenxa yalokhu kwesaba kanye nalokhu kuphaphatheka okusebusweni bakho, bheka, siyazi ukuthi unecala.\n\n35 Futhi emva kwalokho ukwesaba okukhulu kuyomfikela; futhi emva kwalokho uyovuma kini, futhi angabe esaphika ukuthi nguyena obulele.\n\n36 Futhi emva kwalokho uyosho kini, ukuthi mina, Nefi, angazi lutho mayelana naloludaba ngaphandle kokuthi lunikezwe kimi ngamandla kaNkulunkulu. Futhi emva kwalokho niyokwazi ukuthi ngingumuntu othembekile, futhi nokuthi ngithunyelwe kini nguNkulunkulu.\n\n37 Futhi kwenzeka ukuthi bahamba bayokwenza, ngisho njengoba uNefi ebatshelile. Futhi bheka, amazwi ayewakhulumile ayeyiqiniso; ngokuba njengokwalawo mazwi nempela waphika; futhi phezu kwalokho njengokwalawo mazwi nempela wavuma.\n\n38 Futhi walethwa ukuthi azozivumela ukuthi nguye uqobo lwakhe owayengumbulali, kangangokuthi labo abahlanu bakhululwa, futhi kanjalo noNefi.\n\n39 Futhi kwaba khona abathile abangamaNefi abakholelwa emazwini kaNefi; futhi kwakukhona abanye futhi, abakholwa ngenxa yobufakazi balabo abayisihlanu, ngokuba baphenduka ngesikhathi besetilongweni.\n\n40 Manje kwaba khona abanye phakathi kwabantu, abathi uNefi wayengumphrofethi.\n\n41 Futhi kwaba khona abanye abathi: Bhekani, ungunkulunkulu, ngokuba ngaphandle kokuthi engunkulunkulu ubengeke azazi zonke lezi zinto. Ngokuba bhekani, usitshele imicabango yezinhliziyo zethu, futhi phezu kwalokho wasitshela izinto; futhi usesazise umbulali wangempela womahluleli wethu omkhulu.\n\n", "hel 10": "[center][font_size=26]Isahluko 10[/font_size][/center]\n\n[i]INkosi inika uNefi amandla okubopha—Unikezwa amandla okubopha kanye nokukhulula emhlabeni kanye nasezulwini—Uyala abantu ukuthi baphenduke noma bafe—Umoya uyamthwala umyisa ezixukwini ngezixuku. Cishe ngonyaka wama 21 kuya kowama 20 ngaphambi kokuzalwa kukaKristu.[/i]\n\n1 Futhi kwenzeka ukuthi kwaba khona uqhekeko phakathi kwabantu, kangangokuthi bahlukana phakathi baya ngapha nangapha futhi bahamba izindlela zabo, beshiya uNefi yedwa, ngesikhathi esamile phakathi kwabo.\n\n2 Futhi kwenzeka ukuthi uNefi naye wahamba eyakhe indlela wabheka ngasendlini yakhe, ezindla ngalezo zinto iNkosi eyayimkhombise zona.\n\n3 Futhi kwenzeka ngesikhathi esazindla—futhi ekhathazekile kakhulu ngenxa yenkohlakalo yabantu bamaNefi, imisebenzi yabo efihlakele yobumnyama, kanye nokubulala kwabo, kanye nokuphanga kwabo, kanye nangazo zonke izinhlobo zobubi—futhi kwenzeka ngesikhathi esazindla enhliziyweni yakhe, bheka, kweza izwi kuye lithi:\n\n4 Ubusisiwe, Nefi, ngalezo zinto ozenzile; ngokuba ngibonile ukuthi ulimemezele kanjani izwi ngokungakhathali, engikunike lona, kulaba bantu. Futhi awubesabanga, futhi awufunanga ukulondoloza impilo yakho, kodwa ufune intando yami, kanye nokugcina imiyalelo yami.\n\n5 Manje, ngoba wenze lokhu ngokungakhathali okungaka, bheka, ngizokubusisa ingunaphakade; futhi ngizokwenza ube namandla ngamazwi kanye nangokwenza, ngokholo kanye nangokwemisebenzi; yebo, ngisho nokuthi zonke izinto uyokwenzelwa zona ngokwezwi lakho, ngokuba awunakucela lokho okuphambene nentando yami.\n\n6 Bheka, wena unguNefi, mina nginguNkulunkulu. Bheka, ngikumemezela lokhu kuwe phambi kwezingelosi zami, ukuthi uyokuba namandla phezu kwalabantu, futhi uyoshaya umhlaba ngendlala, kanye nangomashaya bhuqe, kanye nangokuwubhubhisa, ngokuhambisana nenkohlakalo yalabantu.\n\n7 Bheka, ngikunika amandla, okuthi noma ngabe yini oyoyibopha emhlabeni iyoboshwa nasezulwini; futhi noma ngabe yini oyoyikhulula emhlabeni iyokhululwa nasezulwini; futhi ngenxa yalokhu uyokuba namandla phakathi kwalabantu.\n\n8 Futhi ngenxa yalokhu, uma uyokuthi kulelithempeli liyoqhekezeka kabili, kuyokwenzeka.\n\n9 Futhi uma uyokuthi kulentaba, Dilikela phansi ulingane, kuyokwenzeka.\n\n10 Futhi bheka, uma uyokuthi uNkulunkulu uyobashaya laba bantu, kuyokwenzeka.\n\n11 Manje bheka, ngiyakuyala, ukuthi uyohamba futhi umemezele kulaba bantu, ukuthi isho kanje iNkosi uNkulunkulu, onguMninimandla Onke: Ngaphandle kokuthi niphenduke nizoshaywa, ngisho nangembubhiso.\n\n12 Futhi bheka, manje kwenzeka ukuthi ngesikhathi iNkosi isiwakhulumile lamazwi kuNefi, wema futhi akabange esaya endlini yakhe, kodwa nempela wabuyela kuzo lezo zixuku ezazisakazeke yonke indawo ebusweni bezwe, futhi waqala ukumemezela kuzo izwi leNkosi elalikhulunywe kuye, mayelana nokubhujiswa kwabo uma babengaphenduki.\n\n13 Manje bheka, naphezu kwaleso simangaliso esikhulu uNefi ayesenzile sokubatshela mayelana nokufa komahluleli omkhulu, baziqinisa izinhliziyo zabo futhi bangawalalela amazwi eNkosi.\n\n14 Ngakho-ke uNefi walimemezela kubo izwi leNkosi, ethi: Ngaphandle kokuthi niphenduke, isho kanje iNkosi, nizoshaywa ngisho nangembubhiso.\n\n15 Futhi kwenzeka ukuthi ngesikhathi uNefi eselimemezele kubo izwi, bheka, baqhubeka nokuqinisa izinhliziyo zabo futhi bangafuna nokuwalalela amazwi akhe; ngakho-ke bamethuka, futhi bafuna ukumbamba ukuze bamphonse etilongweni.\n\n16 Kodwa bheka, amandla kaNkulunkulu ayenaye, futhi abakwazanga ukumthatha bamphonse etilongweni, ngokuba wathathwa nguMoya futhi wemukiswa waya kude waphuma phakathi kwabo.\n\n17 Futhi kwenzeka ukuthi ngalendlela wahamba eseMoyeni, esuka esixukwini eya kwesinye isixuku, ememezela izwi likaNkulunkulu, kwaze kwaba ulimemezela kubo bonke, noma ulithumela kubo bonke abantu.\n\n18 Futhi kwenzeka ukuthi abafunanga ukuwalalela amazwi akhe; futhi kwaqala ukuthi kube khona imibango, kangangokuthi behlukana ngempikiswano futhi baqala ukubulalana omunye nomunye ngenkemba.\n\n19 Futhi waphela kanjalo-ke unyaka wamashumi ayisikhombisa nanye wokubusa kwabehluleli kubantu bakwaNefi.\n\n", "hel 11": "[center][font_size=26]Isahluko 11[/font_size][/center]\n\n[i]UNefi uvumisa iNkosi ukuthi ilethe indlala esikhundleni sempi yabo—Abantu abaningi bayafa—Bayaphenduka, futhi uNefi uncenga iNkosi ukuba bathole imvula—UNefi kanye noLehi bathola eziningi izambulo—Abaphangi baGadiyantoni bayazibeka ezweni. Cishe ngonyaka wama 20 kuya kowesi 6 ngaphambi kokuzalwa kukaKristu.[/i]\n\n1 Manje kwenzeka ngonyaka wamashumi ayisikhombisa nambili wokubusa kwabehluleli ukuthi imibango yakhula, kangangokuthi kwaba khona izimpi kulo lonke izwe phakathi kwabo bonke abantu baNefi.\n\n2 Futhi kwakuyileli qembu eliyimfihlo labaphangi elaliqhubeka nalomsebenzi wembubhiso kanye nenkohlakalo. Futhi lempi yaqhubeka wonke lowo nyaka; futhi yaphinda yaqhubeka nangonyaka wamashumi ayisikhombisa nantathu.\n\n3 Futhi kwenzeka ukuthi ngalonyaka uNefi wakhala eNkosini, ethi:\n\n4 O Nkosi, ungavumi ukuthi labantu babulawe ngenkemba; kodwa O Nkosi, esikhundleni salokhu yenza kube khona indlala ezweni, ukuze ibaphehlele ekukhumbuleni iNkosi uNkulunkulu wabo, futhi mhlawumbe bazophenduka futhi babuyele kuwe.\n\n5 Futhi lokho kwenzeka, njengokwamazwi kaNefi. Futhi kwaba khona indlala enkulu ezweni, phakathi kwabo bonke abantu baNefi. Futhi ngenxa yalokho ngonyaka wamashumi ayisikhombisa nane indlala yaqhubeka, futhi umsebenzi wokubulala ngenkemba nempela waphela kodwa kwaba kubi kakhulu ngendlala.\n\n6 Futhi lomsebenzi wembubhiso nempela waphinda waqhubeka nangonyaka wamashumi ayisikhombisa nanhlanu. Ngokuba umhlaba washaywa kangangoba woma, futhi awuzange ukukhiphe okusanhlamvu ngesikhathi salokho okusanhlamvu; futhi umhlaba wonke washaywa, ngisho naphakathi kwamaLamani futhi kanjalo naphakathi kwamaNefi, kangangokuthi bashaywa ngendlela yokuthi bafa ngezinkulungwane kulezo zingxenye zezwe ezazinobubi obukhulu.\n\n7 Futhi kwenzeka ukuthi abantu babona ukuthi base bezofa ngenxa yendlala, futhi baqala ukukhumbula iNkosi uNkulunkulu wabo; futhi baqala bawakhumbula amazwi kaNefi.\n\n8 Futhi abantu baqala ukuncenga abehluleli babo abakhulu kanye nabaholi babo, ukuthi bathi kuNefi: Bheka, siyazi ukuthi wena ungumuntu kaNkulunkulu, ngakho-ke khala eNkosini uNkulunkulu wethu ukuthi ayisuse kithi lendlala, hleze wonke amazwi owawakhuluma mayelana nokubhujiswa kwethu afezeke.\n\n9 Futhi kwenzeka ukuthi abehluleli nempela basho kuNefi, njengokwamazwi ababenesifiso sawo. Futhi kwenzeka ukuthi ngesikhathi uNefi esebona ukuthi abantu base bephendukile futhi nempela bazithoba ngezingubo zamasaka, wakhala futhi eNkosini ethi:\n\n10 O Nkosi, bheka labantu baphendukile; futhi sebelishanelile iqembu likaGadiyantoni phakathi kwabo kangangokuthi selize laphela nya, futhi sebewagqibile amasu alo ayimfihlo phansi.\n\n11 Manje, O Nkosi, ngenxa yalokhu kuthobeka kwabo ungayisusa yini intukuthelo yakho, bese wenza intukuthelo yakho yaneliswe ngokubhujiswa kwalabo bantu ababi ovele usubabulele.\n\n12 O Nkosi, ungayisusa yini intukuthelo yakho, yebo, intukuthelo yakho enkulu kakhulu, futhi wenze ukuthi lendlala iphele kulelizwe.\n\n13 O Nkosi, ungangizwa yini, futhi wenze ukuthi kwenzeke njengokwamazwi ami, futhi uthumele imvula ebusweni bomhlaba, ukuze ukhiphe izithelo zawo, kanye nokusanhlamvu kwawo ngesikhathi sokusanhlamvu.\n\n14 O Nkosi, wawezwa amazwi ami ngesikhathi ngithi, Makube khona indlala, ukuze umashayabhuqe wenkemba uphele; futhi ngiyazi ukuthi, ngisho nangalesi sikhathi, uzowezwa amazwi ami, ngokuba wathi: Uma labantu bephenduka ngizobasindisa.\n\n15 Yebo, O Nkosi, futhi uyabona ukuthi sebephendukile, ngenxa yendlala kanye nomashayabhuqe kanye nembubhiso eze kubo.\n\n16 Manje, O Nkosi, ungayisusa yini intukuthelo yakho, ubalinge futhi ukuthi bayokusebenzela na? Futhi uma kunjalo, O Nkosi, ungababusisa ngokwamazwi akho owashilo.\n\n17 Futhi kwenzeka ukuthi ngonyaka wamashumi ayisikhombisa nesithupha iNkosi nempela yayisusa intukuthelo yayo kubantu, futhi yenza ukuthi imvula ine emhlabeni, kangangokuthi wazikhipha izithelo zawo ngesikhathi sezithelo zawo. Futhi kwenzeka ukuthi nempela wakukhipha okusanhlamvu kwawo ngesikhathi sokusanhlamvu kwawo.\n\n18 Futhi bheka, abantu bathokoza futhi bamdumisa uNkulunkulu, futhi ubuso bonke bezwe bagcwala injabulo; futhi abazange besafuna nanini ukumbulala uNefi, kodwa bamthatha njengomphrofethi omkhulu, kanye nomuntu kaNkulunkulu, onamandla amakhulu kanye negunya alinikeziwe elivela kuNkulunkulu.\n\n19 Futhi bheka, uLehi, umfowabo, wayengekho ngisho nakancane ngemva kwakhe ngokwezinto eziphathelene nokulunga.\n\n20 Futhi ngalendlela kwenzeka ukuthi abantu baNefi baqala ukuphumelela futhi ezweni, futhi baqala ukwakha izindawo zabo ezase zichithiwe, futhi baqala ukuzalana futhi banda, kwaze kwaba bagcwala ubuso bezwe, ngasenyakatho kanye nangaseningizimu, kusukela olwandle olusentshonalanga kuya olwandle olusempumalanga.\n\n21 Futhi kwenzeka ukuthi unyaka wamashumi ayisikhombisa nesithupha waphela ngokuthula. Futhi unyaka wamashumi ayisikhombisa nesikhombisa waqala ngokuthula; futhi ibandla nempela landa lagcwala ubuso bezwe lonke; futhi inxenye enkulu yabantu, amaNefi kanye namaLamani, baba ngabe bandla; futhi baba nokuthula okukhulu kakhulu ezweni; futhi waphela kanjalo-ke unyaka wamashumi ayisikhombisa nesikhombisa.\n\n22 Futhi baphinda baba nokuthula ngonyaka wamashumi ayisikhombisa nesishiyangalombili, ngaphandle kwemibango emincane mayelana namaphuzu ezimfundiso ezazibekwe phansi ngabaphrofethi.\n\n23 Futhi ngonyaka wamashumi ayisikhombisa nesishiyagalolunye kwaqala ukuthi kube khona ukungezwani okukhulu. Kodwa kwenzeka ukuthi uNefi noLehi, kanye nabaningi babazalwane babo ababazi mayelana namaphuzu ayiqiniso ezimfundiso, bethola nezambulo eziningi nsuku zonke, ngakho-ke bashumayela kubantu, kangangokuthi bakuqeda ukungezwani kwabo kuwo lowo nyaka.\n\n24 Futhi kwenzeka ukuthi ngonyaka wamashumi ayisishiyangalombili wokubusa kwabehluleli kubantu baNefi, kwabakhona idlanzana elithize lamambuka elalisuka kubantu baNefi, okwase kuyiminyaka lahamba laya kumaLamani, futhi lazibiza ngamaLamani, futhi kanjalo nedlanzana elithize okwakungabe nzalo yangempela yamaLamani, bephehlelwe entukuthelweni yiwo, noma yilawo mambuka, ngakho-ke basusa impi nabafowabo.\n\n25 Futhi babebulala futhi bephanga; futhi emva kwalokho babephindela emuva ezintabeni, futhi beya ehlane kanye nasezindaweni ezifihlakele, becasha ukuze bangatholakali, bethola nsuku zonke ukwengezwa esibalweni sabo, kangangoba kwakubakhona abahlubuki ababe hamba beya kubo.\n\n26 Futhi ngenxa yalokhu ngokuhamba kwesikhathi, yebo, ngisho ngesikhathi esingeminyaka mingaki, base beyiqembu elikhulu kakhulu labaphangi; futhi bawacwaninga wonke amasu ayimfihlo kaGadiyantoni; futhi ngalendlela baba ngabaphangi baGadiyantoni.\n\n27 Manje bheka, labaphangi benza inxushunxushu enkulu, yebo, ngisho nokonakaliswa okukhulu phakathi kwabantu baNefi, futhi kanjalo naphakathi kwabantu bamaLamani.\n\n28 Futhi kwenzeka ukuthi kwadingeka ukuthi uqedwe lomsebenzi wokonakaliswa; ngakho-ke bathumela ibutho lamadoda anamandla ehlane kanye nasezintabeni ukuyofuna leli qembu labaphangi, futhi libulawe.\n\n29 Kodwa bheka, kwenzeka ukuthi ngawo kanye lowo nyaka baqhutshwa baphindiswa emuva ngisho nasemazweni abo. Futhi waphela kanjalo-ke unyaka wamashumi ayisishiyangalombili wokubusa kwabehluleli kubantu baNefi.\n\n30 Futhi kwenzeka ekuqaleni konyaka wamashumi ayisishiyangalombili nanye bahamba futhi bayolwa naleliqembu labaphangi, futhi babulala abaningi; futhi kanjalo nabo bavakashelwa ngokubhujiswa okukhulu.\n\n31 Futhi baphoqeleka ukuthi baphume futhi ehlane nasezintabeni babuyele emazweni abo, ngenxa yesibalo esikhulu kakhulu salabo baphangi abase begcwele ezintabeni kanye nasehlane.\n\n32 Futhi kwenzeka ukuthi waphela kanjalo-ke lonyaka. Futhi labaphangi baqhubeka nokwanda futhi bakhula baqina, kangangokuthi bawahlakaza wonke amabutho amaNefi, futhi kanjalo nawamaLamani; futhi badala ukwesaba okukhulu kubantu ebusweni bezwe lonke.\n\n33 Yebo, ngokuba babevakashela izinxenye eziningi zezwe, futhi benza ukonakaliswa okukhulu kakhulu kubantu; yebo, bebulala abaningi, futhi bethwala abanye beyobathumbela ehlane, yebo, futhi ikakhulukazi abafazi babo kanye nabantwana babo.\n\n34 Manje lobubi obungaka, obeza ebantwini ngenxa yobubi babo, kwabaphehlela futhi ekukhumbuleni iNkosi uNkulunkulu wabo.\n\n35 Futhi waphela kanjalo-ke unyaka wamashumi ayisishiyangalombili nanye wokubusa kwabehluleli.\n\n36 Futhi ngonyaka wamashumi ayisishiyangalombili nambili baqala futhi bayikhohlwa iNkosi uNkulunkulu wabo. Futhi ngonyaka wamashumi ayisishiyangalombili nantathu baqala bakhula baqina ebubini. Futhi ngonyaka wamashumi ayisishiyangalombili nane abazange bazilungise izindlela zabo.\n\n37 Futhi kwenzeka ngonyaka wamashumi ayisishiyangalombili nanhlanu bakhula beya ngokuqina ekuziqhenyeni kwabo, kanye nasenkohlakalweni yabo; futhi ngalendlela base bevuthelwa ukubhujiswa futhi.\n\n38 Futhi waphela kanjalo-ke unyaka wamashumi ayisishiyangalombili nanhlanu.\n\n", "hel 12": "[center][font_size=26]Isahluko 12[/font_size][/center]\n\n[i]Abantu kabaqinile futhi bayiziwula futhi bayashesha ukwenza ububi—INkosi iyabajeziza abantu Bayo—Ukungabi lutho kwabantu kuqhathaniswa namandla kaNkulunkulu—Ngosuku lokwahlulela, abantu bazozuza impilo yaphakade noma ukujeziswa kwaphakade. Cishe ngonyaka wesi 6 ngaphambi kokuzalwa kukaKristu.[/i]\n\n1 Futhi ngalendlela siyabona ukuthi azinaqiniso kangakanani, futhi kanjalo nokungaqini kwezinhliziyo zabantwana babantu; yebo, siyabona ukuthi iNkosi ngobuhle bayo obukhulu obungapheli iyababusisa futhi iyabaphumelelisa labo ababeka ithemba labo kuyo.\n\n2 Yebo, futhi singabona ngaso kanye leso sikhathi uma isiphumelelisa abantu bayo, yebo, ngokwanda kwamasimu abo, imihlambi yezimvu zabo kanye nezinkomo zabo, kanye negolide, kanye nesiliva, kanye nazo zonke izinto eziyigugu ezinhlobonhlobo kanye nobuciko; isindisa izimpilo zabo, futhi ibakhulula ibakhipha ezandleni zezitha zabo; ithambisa izinhliziyo zezitha zabo ukuze zingaziphaki izimpi zilwe nabo; yebo, futhi ukuphetha, yenza zonke izinto yenzela inhlalakahle kanye nenjabulo yabantu bayo; yebo, ngaleso sikhathi kuba yisikhathi lapho beqinisa izinhliziyo zabo, futhi bakhohlwe yiNkosi uNkulunkulu wabo, futhi banyathele ngaphansi kwezinyawo zabo oNgcwele—yebo, futhi lokhu ngenxa yokukhululeka kwabo, kanye nokuphumelela kwabo okukhulu kakhulu.\n\n3 Futhi ngalendlela siyabona ukuthi ngaphandle kokuthi iNkosi ibajezise abantu bayo ngezinhlupheko eziningi, yebo, ngaphandle kokuthi ibavakashele ngokufa kanye nangokwesaba, kanye nangendlala kanye nangayo yonke inhlobo kamashayabhuqe, abanakuyikhumbula.\n\n4 O bayiziwula kangakanani, futhi bayize kangakanani, futhi banobubi kangakanani, futhi banobudeveli, futhi bashesha kangakanani ukwenza ububi, futhi baphuza kangakanani ukwenza okuhle, abantwana babantu; yebo, bashesha kangakanani ukulalela amazwi omubi, futhi babeke izinhliziyo zabo ezintweni eziyize zomhlaba!\n\n5 Yebo, bashesha kangakanani ukuthi baphakame baziqhenye; yebo, bashesha kangakanani ukuziqhayisa, kanye nokwenza konke okubi; futhi baphuza kangakanani ukuyikhumbula iNkosi uNkulunkulu wabo, kanye nokuthi balalele iziyalo zayo, yebo, baphuza kangakanani ukuhamba ezindleleni zokuhlakanipha!\n\n6 Bheka, abafuni ukuthi iNkosi uNkulunkulu wabo, owabadalayo, abaphathe futhi abuse phezu kwabo; naphezu kobuhle bakhe obukhulu kanye nomusa wakhe kubo, bazishaya indiva iziyalo zakhe, futhi abafuni ukuthi abe ngumqondisi wabo.\n\n7 O kukhulu kangakanani ukungabi lutho kwabantwana babantu; yebo, ngisho bayize kunothuli lomhlabathi.\n\n8 Ngokuba bheka, uthuli lomhlabathi luyayaluza luya ngapha nangapha, luhlukana phakathi naphakathi, ngokuyalwa nguNkulunkulu wethu omkhulu futhi ongunaphakade.\n\n9 Yebo, bheka ngezwi lakhe amagquma kanye nezintaba kuyadikiza futhi kuzamazame.\n\n10 Futhi ngamandla ezwi lakhe ziyehlukana, futhi zilingane, yebo, zibe ngisho njengethafa.\n\n11 Yebo, ngamandla ezwi lakhe umhlaba wonke uyazamazama;\n\n12 Yebo, ngamandla ezwi lakhe, izisekelo ziyanyakaza, ngisho phakathi naphakathi imbala.\n\n13 Yebo, futhi uma ethi kuwo umhlaba—Phenduka—uyaphenduka.\n\n14 Yebo, uma ethi kuwo umhlaba—Uzobuyela emuva, ukuze welule usuku ngamahora amaningi—kuyenzeka;\n\n15 Futhi ngenxa yalokhu, ngokwezwi lakhe umhlaba uyahlehla, futhi kubonakale kumuntu sengathi ilanga limile alinyakazi; yebo, futhi bheka, lokhu kunjalo; ngokuba ngempela ngumhlaba ophendukayo hhayi ilanga.\n\n16 Futhi bheka, futhi, uma ethi emanzini ajule kakhulu—Hwamuka—kuyenzeka.\n\n17 Bheka, uma ethi kulentaba—Phakama, uze futhi uwele phezu kwalelo dolobha, ukuze limbozeke—bheka kuyenzeka.\n\n18 Futhi bheka, uma umuntu efihla ingcebo phansi, futhi uma iNkosi iyothi—Mayiqalekiswe, ngenxa yobubi balowo oyifihlileyo—bheka, iyoqalekiswa.\n\n19 Futhi uma iNkosi iyothi—Mayiqalekiswe, ukuze kungabi bikho muntu oyoyithola kusukela manje naphakade—bheka, akukho muntu oyitholayo kusuka ngaleso sikhathi naphakade.\n\n20 Futhi bheka, uma iNkosi iyothi kumuntu—Ngenxa yobubi bakho, uyoqalekiswa ingunaphakade—kuyokwenzeka.\n\n21 Futhi uma iNkosi iyothi—Ngenxa yobubi bakho uzosuswa phambi kwami—iyokwenza ukuthi kube njalo.\n\n22 Futhi maye kulowo eyokusho kuye lokhu, ngokuba kuyoba njalo kulowo oyokwenza ububi, futhi akanakusindiswa; ngakho-ke, ngalesi sizathu, ukuze abantu basindiswe, ukuphenduka kumenyezelwe.\n\n23 Ngakho-ke, babusisiwe labo abazophenduka futhi balizwe izwi leNkosi uNkulunkulu wabo; ngokuba yibo labo abayosindiswa.\n\n24 Futhi sengathi uNkulunkulu angavuma, ngokobungcwele bakhe obukhulu, ukuthi abantu balethwe ekuphendukeni kanye nasemisebenzini emihle, ukuze kubuyiselwe kubo umusa ngomusa, ngokwemisebenzi yabo.\n\n25 Futhi ngifisa ukuthi bonke abantu basindiswe. Kodwa siyafunda ukuthi ngosuku olukhulu nolokugcina kuyoba khona abayophonswa ngaphandle, yebo, abayokhishelwa ngaphandle basuswe eNkosini;\n\n26 Yebo, abayothunyelwa esimweni sosizi olungapheliyo, bagcwalise amazwi athi: Labo abenza okuhle bayokuba nokuphila okuphakade; futhi labo abenza ububi bayothola usizi lwaphakade. Futhi kunjalo. Amen.\n\n", "hel 13": "Isiphrofetho sikaSamuweli, umLamani, kumaNefi.\n\nSitholakala ezahlukweni 13 kuya ku 15.\n\n[center][font_size=26]Isahluko 13[/font_size][/center]\n\n[i]USamuweli umLamani uphrofetha ngokubhujiswa kwamaNefi ngaphandle kokuthi aphenduke—Wona kanye nengcebo yawo ayaqalekiswa—Ayabenqaba futhi abakhanda ngamatshe abaphrofethi, azungezwa ngamadimoni, futhi afuna injabulo ekwenzeni ububi. Cishe ngonyaka wesi 6 ngaphambi kokuzalwa kukaKristu.[/i]\n\n1 Manje kwenzeka ngonyaka wamashumi ayisishiyangalombili nesithupha, amaNefi ayesalokhu ehleli ebubini, yebo, ebubini obukhulu, ngesikhathi amaLamani wona ayezama ukugcina imiyalelo kaNkulunkulu ngokucophelela, ngokomthetho kaMose.\n\n2 Futhi kwenzeka ukuthi ngawo lo nyaka kwaba khona othile onguSamuweli, umLamani, oweza ezweni lakwaZarahemla, futhi waqala ukushumayela kubantu. Futhi kwenzeka ukuthi washumayela, izinsuku eziningi, ukuphenduka kubantu, kodwa bamxosha bamkhiphela ngaphandle, futhi wayesezobuyela ezweni lakhe.\n\n3 Kodwa bheka, izwi leNkosi leza kuye, okwaba nomphumela wokuthi kufanele abuyele futhi, futhi aphrofethe kubantu noma yiziphi izinto ezaziyofika enhliziyweni yakhe.\n\n4 Futhi kwenzeka ukuthi abazange bamvumele ukuthi angene edolobheni; ngakho-ke wahamba wayogibela odongeni lwalo, futhi welulela phambili isandla sakhe futhi wakhala ngezwi elikhulu, futhi waphrofetha kubantu lezo zinto iNkosi eyazifaka enhliziyweni yakhe.\n\n5 Futhi wathi kubo: Bhekani, mina, Samuweli, umLamani, ngikhuluma amazwi iNkosi ewafaka enhliziyweni yami; futhi bhekani ikufake enhliziyweni yami ukuthi ngisho kulaba bantu ukuthi inkemba yokulunga ilengela phezu kwabo labantu; futhi iminyaka engamakhulu amane ngeke idlule ngaphandle kokuthi inkemba yokulunga iwele phezu kwalabantu.\n\n6 Yebo, ukubhujiiswa okunzima kulinde labantu, futhi ngempela kuyeza kulaba bantu, futhi ayikho into engasindisa labantu ngaphandle kokuphenduka kanye nokholo eNkosini uJesu Kristu, ozoza nakanjani emhlabeni, futhi uyozwa ubuhlungu bezinto eziningi futhi uyofela abantu bakhe.\n\n7 Futhi bhekani, ingelosi yeNkosi ikumemezele lokhu kimi, futhi ilethe izindaba zokuthokoza okukhulu emphefumulweni wami. Futhi bhekani, ngithunyelwe kini ukuthi ngizozimemezela nakini futhi, ukuze nani nibe nezindaba zokuthokoza okukhulu; kodwa bhekani anizange ningamukele.\n\n8 Ngakho-ke, isho kanje iNkosi: Ngenxa yobulukhuni bezinhliziyo zabantu bamaNefi, ngaphandle kokuthi baphenduke ngizolisusa izwi lami kubo, futhi ngizowuhoxisa uMoya wami kubo, futhi ngeke ngisababekezelela nanini, futhi ngizoziguqula izinhliziyo zabafowabo balwe nabo.\n\n9 Futhi iminyaka engamakhulu amane ngeke idlule ngaphambi kokuthi ngenze ukuthi bashaywe; yebo, ngizobavakashela ngenkemba kanye nangendlala kanye nangomashayabhuqe.\n\n10 Yebo, ngizobavakashela ngolaka lwami olwesabekayo, futhi kuyoba khona labo besizukulwane sesine abayophila, bezitha zenu, ukuthi babone ukubhujiswa kwenu nya; futhi lokhu kuyokwenzeka ngempela ngaphandle kokuthi niphenduke, kusho iNkosi; futhi labo besizukulwane sesine bayoletha ukubhujiswa kwenu.\n\n11 Kodwa uma niphenduka futhi nibuyela eNkosini uNkulunkulu wenu ngizolususa ulaka lwami, kusho iNkosi; yebo, isho kanje iNkosi, babusisiwe labo abazophenduka futhi babuyele kimi, kodwa maye kulowo ongaphendukiyo.\n\n12 Yebo, maye kuleli dolobha elikhulu lakwaZarahemla; ngokuba bhekani, kungenxa yalabo abalungile ukuthi lisindisiwe; yebo, maye kuleli dolobha elikhulu, ngokuba ngiyabona, kusho iNkosi, ukuthi baningi, yebo, ngisho ezinxenyeni eziningi zalelidolobha elikhulu, abazoqinisa izinhliziyo zabo ngokumelene nami, kusho iNkosi.\n\n13 Kodwa babusisiwe labo abazophenduka, ngokuba ngizobasindisa. Kodwa bhekani, ukuba kwakungekhona ngenxa yabalungile abakulelidolobha elikhulu, bhekani, bengiyokwenza ukuthi umlilo wehle uphume ezulwini futhi ulibhubhise.\n\n14 Kodwa bhekani, kungenxa yabalungile ukuthi lisindisiwe. Kodwa bhekani, isikhathi siyeza, kusho iNkosi, ukuthi uma senibaxosha abalungile phakathi kwenu, ngaleso sikhathi niyoba senilungele ukubhujiswa; yebo, maye kulelidolobha elikhulu, ngenxa yenkohlakalo kanye nezinengiso ezikulo.\n\n15 Yebo, futhi maye kulo idolobha lakwaGidiyoni, ngenxa yenkohlakalo kanye nezinengiso ezikulo.\n\n16 Yebo, futhi maye kuwo wonke amadolobha asezweni elizungezile, okungawamaNefi, ngenxa yenkohlakalo kanye nezinengiso ezikuwo.\n\n17 Futhi bhekani, isiqalekiso sizoza phezu kwalelizwe, kusho iNkosi yamaBandla, ngenxa yabantu abakulelizwe, yebo, ngenxa yenkohlakalo yabo kanye nezinengiso zabo.\n\n18 Futhi kuyokwenzeka, kusho iNkosi yamaBandla, yebo, uNkulunkulu wethu omkhulu noweqiniso, ukuthi lowo oyofihla amagugu phansi ngeke aphinde awathole nanini, ngenxa yesiqalekiso esikhulu sezwe, ngaphandle kokuthi engumuntu olungile futhi eyowafihlela eNkosini.\n\n19 Ngokuba ngifuna, kusho iNkosi, ukuthi bafihle amagugu abo kimi; futhi baqalekisiwe labo abangawafihli amagugu abo kimi; ngokuba akekho namunye ofihla igugu lakhe kimi ngaphandle kolungileyo; futhi lowo ongalifihli igugu lakhe kimi, uqalekisiwe, futhi ngokunjalo nalelogugu, futhi akukho namunye oyolithola ngenxa yokuqalekiswa kwezwe.\n\n20 Futhi usuku luyeza lapho beyofihla amagugu abo, ngenxa yokuthi babeke izinhliziyo zabo engcebweni; futhi ngenxa yokuthi babeke izinhliziyo zabo engcebweni yabo, futhi bayowafihla amagugu abo ngesikhathi bebalekela izitha zabo; ngokuba ngeke bawafihle kimi, baqalekisiwe futhi ngokunjalo namagugu abo; futhi ngalolo suku bayoshaywa, kusho iNkosi.\n\n21 Bhekani nina, bantu balelidolobha elikhulu, futhi nilalele amazwi ami; yebo, lalelani amazwi iNkosi ewashoyo; ngokuba bhekani, ithi niqalekisiwe ngenxa yengcebo yenu, futhi kanjalo nengcebo yenu iqalekisiwe ngenxa yokuthi nibeke izinhliziyo zenu kuyo, futhi aniwalalelanga amazwi alowo owaninika yona.\n\n22 Aniyikhumbuli iNkosi uNkulunkulu wenu ezintweni enibusise ngazo, kodwa ngaso sonke isikhathi nikhumbula ingcebo yenu, hhayi ukubonga iNkosi uNkulunkulu wenu ngayo; yebo, izinhliziyo zenu azihlali ziseNkosini njalo, kodwa zikhukhumala ngokuziqhenya okukhulu, ngokuziqhayisa, kanye nangokuzikhukhumeza okukhulu, umona, imibango, izinhliziyo ezimbi, ukuhlukumeza, kanye nokubulala, kanye nazo zonke izinhlobo zobubi.\n\n23 Ngenxa yalesi sizathu iNkosi uNkulunkulu yenze ukuthi isiqalekiso sehlele kulelizwe, futhi kanjalo naphezu kwengcebo yenu, futhi lokhu ngenxa yobubi benu.\n\n24 Yebo, maye kulaba bantu, ngenxa yalesi sikhathi esesifikile, sokuthi nixosha abaphrofethi, futhi nihlekisa ngabo, futhi nibakhande ngamatshe, futhi nibabulale, futhi nenze yonke inhlobo yobubi kubona, njengoba benza nabasemandulo.\n\n25 Manje uma nikhuluma, nithi: Ukuba izinsuku zethu zazingezinsuku zobaba bethu bakudala, thina ngabe asibabulalanga abaphrofethi; thina ngabe asibakhandanga ngamatshe, futhi sibaxoshe.\n\n26 Bhekani nina nibabi kakhulu kunabo; ngokuba njengoba iNkosi iphila, uma umphrofethi efika phakathi kwenu futhi ememezela kini izwi leNkosi, elifakaza ngezono zenu kanye nangobubi benu, niyamthukuthelela, futhi nimxoshe futhi nifune zonke izinhlobo zezindlela zokumbulala; yebo, nithi ungumphrofethi wamanga, futhi nokuthi ungumoni, futhi ungokadeveli, ngenxa yokuthi efakaza ngezenzo zenu zobubi.\n\n27 Kodwa bhekani, uma umuntu engafika phakathi kwenu futhi ethi: Yenzani lokhu, futhi abukho ububi; yenzani lokhuya futhi ngeke nizwe ubuhlungu; yebo, uzothi: Philani ngokuziqhenya okusezinhliziyweni zenu; yebo, philani ngokuziqhenya njengoba nizibona, futhi yenzani noma yini efiswa yizinhliziyo zenu—futhi uma umuntu engafika phakathi kwenu asho lokhu, niyomemukela, futhi nithi ungumphrofethi.\n\n28 Yebo, niyomphakamisa, futhi niyomnika okunye kwezinto zenu; niyomnika elinye igolide lenu, kanye nesiliva lenu, futhi niyomembathisa ngezingubo ezibizayo; futhi ngenxa yokuthi ekhuluma amazwi anithophayo, futhi ethi konke kuhle, ngalokho ngeke nilithole iphutha kuye.\n\n29 O nina enibabi futhi nina sizukulwane esinenkani; nina bantu abalukhuni futhi abangontamo lukhuni, kuyoze kube nini nicabanga ukuthi iNkosi iyonibekezelela na? Yebo, kuyoze kube nini nizivumela ukuba niholwe ngezeluleko zobuwula kanye nobumpumputhe na? Yebo, kuyoze kube nini nikhetha ubumnyama esikhundleni sokukhanya na?\n\n30 Yebo, bhekani, ulaka lweNkosi vele selokhelekile ngokumelene nani; bhekani, isiliqalekisile lelizwe ngenxa yobubi benu.\n\n31 Futhi bhekani, isikhathi siyeza lapho iyoyiqalekisa ingcebo yenu, ukuze ningakwazi ukuyigcina, ukuze ningakwazi ukuyibamba; futhi kuthi ngezinsuku zokuhlupheka kwenu ningakwazi ukuyigcina.\n\n32 Futhi ngezinsuku zokuhlupheka kwenu niyokhala eNkosini; futhi ukukhala kwenu kuyoba yize, ngokuba ukonakaliswa kwenu vele sekufikile phezu kwenu, futhi nokubhujiswa kwenu sekuqinisekile; futhi ngaleso sikhathi niyokhala futhi nihhewule ngalolo suku, kusho iNkosi yamaBandla. Futhi ngaleso sikhathi niyolila, futhi nithi:\n\n33 O ukuba ngaphenduka, futhi ngangababulala abaphrofethi, futhi ngangabakhanda ngamatshe, futhi ngangabaxosha. Yebo, ngalolo suku niyothi: O ukuba sasiyikhumbulile iNkosi uNkulunkulu wethu ngosuku lapho isinika ingcebo yethu, futhi uma kunjalo besingeke singakwazi ukuyigcina isilahlekele; ngokuba bhekani, ingcebo yethu ayisekho kithi.\n\n34 Bhekani, sibeka okokusebenza lapha kuthi ngakusasa akusekho; futhi bhekani, izinkemba zethu zithathiwe kithi ngosuku lapho sizifunela impi.\n\n35 Yebo, sifihle amagugu ethu futhi asisakwazi ukuwagcina, ngenxa yokuqalekiswa kwalelizwe.\n\n36 O ukuba saphenduka ngosuku lapho izwi leNkosi lifika kithi; ngokuba bheka izwe liqalekisiwe, futhi zonke izinto asikwazi ukuzigcina, futhi asikwazi ukuzibamba.\n\n37 Bhekani, sizungezwe ngamadimoni, yebo, sizungezwe nxazonke yizingelosi zalowo ofuna ukonakalisa imiphefumulo yethu. Bhekani, ububi bethu bukhulu. O Nkosi, ubungenakulususa yini ulaka lwakho kithi na? Lolu kuyoba wulimi lwenu ngalezo zinsuku.\n\n38 Kodwa bhekani, izinsuku zenu zokuvivinywa sezedlule; niluhlehlisile usuku lokusindiswa kwenu kwaze kwaba sekwedlule isikhathi ingunaphakade futhi ukubhujiswa kwenu sekuqinisekisiwe; yebo, ngokuba zonke izinsuku zokuphila kwenu nifune lokho eningena kukuthola; futhi nifune intokozo ngokwenza okubi, okuyinto ephikisanayo nendalo yalokho kulunga okukuyo iNhloko yethu enkulu yaPhakade.\n\n39 O nina bantu balelizwe, ukuba beningawezwa amazwi ami! Futhi ngiyakhuleka ukuthi ulaka lweNkosi lususwe kini, futhi nokuthi niphenduke futhi nisindiswe.\n\n", "hel 14": "[center][font_size=26]Isahluko 14[/font_size][/center]\n\n[i]USamuweli ubikezela ukukhanya ngesikhathi sasebusuku kanye nenkanyezi entsha ngokuzalwa kukaKristu—UKristu ukhulula abantu ekufeni komzimba kanye nokukamoya—Izibonakaliso zokufa Kwakhe kuzoba yizinsuku ezintathu zobumnyama, ukuqhekeka kwamadwala, kanye nemibheduko emikhulu yemvelo. Cishe ngonyaka wesi 6 ngaphambi kokuzalwa kukaKristu.[/i]\n\n1 Manje kwenzeka ukuthi uSamuweli, umLamani, waphrofetha izinto ezinkulu neziningi kakhulu ezingenakubhalwa.\n\n2 Futhi bheka, wathi kubo: Bhekani, ngininika isibonakaliso; okungukuthi eminyakeni emihlanu ezayo, futhi bhekani, iyobe seyifika iNdodana kaNkulunkulu ukuzokhulula bonke labo abayokholwa egameni layo.\n\n3 Futhi bhekani, ngizoninika lokhu ukuthi kube yisibonakaliso ngesikhathi sokufika kwayo; ngokuba bhekani, kuyoba khona ukukhanya okukhulu ezulwini, kangangokuthi ebusuku ngaphambi kokuthi ifike ngeke bube khona ubumnyama, kangangokuthi kubantu kuyoba sengathi kusemini.\n\n4 Ngakho-ke, kuyoba khona usuku olulodwa kanye nobusuku kanye nosuku, kube sengathi wusuku olulodwa futhi abukho ubusuku; futhi lokhu kuyoba yisibonakaliso kini; ngokuba niyokwazi ngokuphuma kwelanga futhi kanjalo nangokushona kwalo; ngakho-ke bayokwazi ngempela ukuthi kuyoba nezinsuku ezimbili nobusuku; nokho ubusuku ngeke bube mnyama; futhi lobo kuyoba ngubusuku ngaphambi kokuthi azalwe.\n\n5 Futhi bhekani, kuyoba khona inkanyezi entsha eyovela, yohlobo eningakaze nilubone; futhi nalokhu kuyoba yisibonakaliso kini.\n\n6 Futhi bhekani, lokho akusikho konke, kuyoba khona eziningi izibonakaliso kanye nezimangaliso ezulwini.\n\n7 Futhi kuyokwenzeka ukuthi nonke niyoshaqeka, futhi nimangale, kangangokuthi niyowela phansi.\n\n8 Futhi kuyokwenzeka ukuthi lowo oyokholwa eNdodaneni kaNkulunkulu, yena kanye lowo uyoba nokuphila okuphakade.\n\n9 Futhi bhekani, ingiyale kanje iNkosi, ngengelosi yayo, ukuthi kufanele ngize ngizonitshela lento; yebo, iyale ukuthi ngizoziphrofetha lezi zinto kini; yebo, ithe kimi: Khala kulaba bantu uthi, phendukani futhi nilungise indlela yeNkosi.\n\n10 Manje, ngenxa yokuthi ngingumLamani, futhi ngikhulume kini amazwi iNkosi engiyale ngawo, futhi ngenxa yokuthi abe lukhuni ngokumelene nani, niyangithukuthelela futhi nifuna ukungibulala, futhi ningixoshile phakathi kwenu.\n\n11 Futhi nizowezwa amazwi ami, ngokuba, ngalenhloso ngize phezu kwalezi ndonga zaleli dolobha, ukuze nizwe futhi nazi ngezahlulelo zikaNkulunkulu ezinilindile ngenxa yobubi benu, futhi nokuthi nazi ngemibandela yokuphenduka;\n\n12 Futhi nokuthi nazi ngokuza kukaJesu Kristu, iNdodana kaNkulunkulu, uBaba wezulu kanye nomhlaba, uMdali wezinto zonke kusukela ekuqaleni; futhi nokuthi nazi ngezibonakaliso zokuza kwakhe, ngenhloso yokuthi nikholwe egameni lakhe.\n\n13 Futhi uma nikholwa egameni lakhe nizophenduka ezonweni zenu zonke, ukuze ngalokho nibe nokuthethelelwa kwazo ngezenzo zakhe ezinhle.\n\n14 Futhi bhekani, esinye isibonakaliso ngininika sona futhi, yebo, isibonakaliso sokufa kwakhe.\n\n15 Ngokuba bhekani, kufanele ngempela afe ukuze kube khona ukusindiswa; yebo, kufanelekile ukuthi afe, ukuze kube khona ukuvuka kwabafileyo, ukuze ngalokho abantu balethwe phambi kweNkosi.\n\n16 Yebo, bhekani, lokufa kwenza kube khona uvuko, futhi kukhulula sonke isintu ekufeni kokuqala—lokho kufa komoya; ngokuba sonke isintu, ngokuwa kuka-Adamu sisusiwe phambi kweNkosi, sithathwa ngokuthi sifile, ezintweni zasemhlabeni kanye nasezintweni zomoya.\n\n17 Kodwa bhekani, ukuvuka kukaKristu kukhulula isintu, yebo, ngisho isintu sonke, futhi kusibuyisela phambi kweNkosi.\n\n18 Yebo, futhi kuletha umbandela wokuphenduka, wokuthi lowo ophendukayo yena kanye lowo ngeke ehliselwe phansi futhi aphonswe emlilweni; kodwa lowo ongaphendukiyo uhlisewa phansi futhi aphonswe emlilweni; bese kuza kubo futhi ukufa komoya, yebo, ukufa kwesibili, ngokuba bayasuswa futhi ezintweni eziphathelene nokulunga.\n\n19 Ngalokho-ke phendukani, phendukani, hleze ngokwazi lezi zinto kepha ningazenzi niyozivumela ukuthi nibekwe icala, bese nilethwa kulokhu kufa kwesibili.\n\n20 Kodwa bhekani, njengoba ngishilo kini mayelana nesinye isibonakaliso, isibonakaliso sokufa kwayo, bhekani, ngalolo suku eyokuzwa ngalo ukufa ilanga liyofiphala futhi lale ukuveza ukukhanya kwalo kini; futhi kanjalo nenyanga kanye nezinkanyezi; futhi akuyikuba khona ukukhanya phezu kobuso balelizwe, ngisho kusukela esikhathini leso eyokuzwa ngaso ukufa, isikhathi esiyizinsuku ezintathu, kuze kube yisikhathi eyovuka ngaso futhi ekufeni.\n\n21 Yebo, ngesikhathi leso eyokhipha ngaso umoya kuyoba khona ukuduma kanye nemibani isikhathi esingamahora amaningi, futhi umhlaba uyozamazama futhi udikize; futhi amadwala aphezu kobuso balomhlaba, akhona ngaphezulu kanye nangaphansi komhlaba, eniwazi manje njengaqinile, noma ingxenye enkulu yawo eyinto eqine kakhulu, ayoqhephuka;\n\n22 Yebo, ayoqhekeka kabili, futhi emva kwalokho ayotholakala eqhekekile futhi enemifantu, futhi eyizingcezu ezihlephukile phezu kobuso bonke balesi sifunda, yebo, ngaphezulu kanye nangaphansi komhlaba.\n\n23 Futhi bhekani, kuyoba khona iziphepho ezinkulu, futhi kuyoba khona izintaba eziningi eziyolaliswa phansi, zifane namathafa, futhi kuyoba khona izindawo eziningi manje ezibizwa ngamathafa eziyokuba yizintaba, ubude bazo obukhulu kakhulu.\n\n24 Futhi imigwaqo emikhulu eminingi iyoqhekeka, futhi amaningi amadolobha ayosala engenamuntu.\n\n25 Futhi amathuna amaningi ayovuleka, futhi akhiphe abaningi bawo asebafa; futhi abaningi abangcwele bayovela kwabaningi.\n\n26 Futhi bhekani, ikhulume kanje ingelosi kimi; ngokuba ithe kimi kuyoba khona ukuduma kanye nemibani isikhathi esingamahora amaningi.\n\n27 Futhi ithe kimi ngesikhathi ukuduma kanye nemibani kusaqhubeka, kanye nesiphepho, lezi zinto kufanele zibekhona, futhi nokuthi ubumnyama buyomboza ubuso besifunda sonke isikhathi esingange zinsuku ezintathu.\n\n28 Futhi ingelosi ithe kimi abaningi bayobona izinto ezinkulu kakhulu kunalezi, ngenhloso yokuthi bakholwe ukuthi lezi zibonakaliso kanye nalezi zimangaliso ziyokwenzeka kubo bonke ubuso balelizwe, ngenhloso yokuthi kungabi bikho sizathu sokungakholwa phakathi kwabantwana babantu—\n\n29 Futhi lokhu ngenhloso yokuthi lowo oyokholwa asindiswe, futhi nokuthi lowo ongeyukukholwa, isahlulelo esilungile size kubo; futhi phezu kwalokho uma bebekwa icala kube bazilethele bona ukubekwa icala.\n\n30 Manje khumbulani, khumbulani, bafowethu, ukuthi lowo olahlekayo, uzilahlekisa yena; futhi lowo owenza ububi, ukwenza kuye uqobo; ngokuba bhekani, nikhululekile; nivunyelwe ukuthi nizenzele; ngokuba bhekani, uNkulunkulu uninike ulwazi futhi wanenza ukuthi nikhululeke.\n\n31 Uninike ukuthi nazi okuhle kokubi, futhi uninike ukuthi nikhethe ukuphila noma ukufa; futhi ningenza okuhle futhi nibuyiselwe kulokho okuhle, noma kuthi lokho okuhle kubuyiselwe kini; noma ningenza okubi, futhi lokho okubi kubuyiselwe kini.\n\n", "hel 15": "[center][font_size=26]Isahluko 15[/font_size][/center]\n\n[i]INkosi yawajezisa amaNefi ngoba Yayiwathanda—AmaLamani aphendukile agxilile futhi aqinile okholweni—INkosi iyokuba nesihawu kumaLamani ngezinsuku zokugcina. Cishe ngonyaka wesi 6 ngaphambi kokuzalwa kukaKristu.[/i]\n\n1 Manje, bafowethu abathandekayo, bhekani, ngimemezela kini ukuthi ngaphandle kokuthi niphenduke imizi yenu iyosala ingenamuntu.\n\n2 Yebo, ngaphandle kokuthi niphenduke, abafazi benu bayoba nesizathu esikhulu sokulila ngosuku lapho beyobe bencelisa khona; ngokuba niyozama ukubaleka kodwa kuyobe kungekho ndawo yokukhosela; yebo, futhi maye kulabo abakhulelweyo, ngokuba bayosindana futhi bangakwazi ukubaleka; ngakho-ke, bayonyathelwa phansi futhi bashiywe ukuthi bafe.\n\n3 Yebo, maye kulaba bantu ababizwa ngokuthi ngabantu baNefi ngaphandle kokuthi baphenduke, uma bebona zonke lezi zibonakaliso kanye nezimangaliso abayotshengiswa zona; ngokuba bhekani, bebengabantu abakhethiwe beNkosi; yebo, abantu baNefi ibathandile, futhi phezu kwalokho ibajezisile; yebo, ngezinsuku zobubi babo ibajezise ngenxa yokuthi ibathanda.\n\n4 Kodwa bhekani bafowethu, amaLamani iwazondile ngenxa yokuthi izenzo zawo bezizimbi njalo-njalo, futhi lokhu ngenxa yobubi bamasiko oyise. Kodwa bhekani, insindiso ize kuwo ngokushumayela kwamaNefi; futhi ngalesi sizathu iNkosi izandisile izinsuku zawo.\n\n5 Futhi ngifuna ukuthi nibone ukuthi ingxenye enkulu yawo isendleleni yomsebenzi wawo, futhi ahamba ngokuqaphela phambi kukaNkulunkulu, futhi ayaqaphela ukuthi ayigcine imiyalelo yakhe kanye nemithetho yakhe kanye nezahlulelo zakhe ngokomthetho kaMose.\n\n6 Yebo, ngithi kini, ingxenye enkulu yawo yenza lokhu, futhi azabalaza ngenkuthalo ngokungakhathali ukuthi alethe insalela yabafowabo olwazini lweqiniso; ngakho-ke baningi abagcwalisa isibalo sawo nsuku zonke.\n\n7 Futhi bhekani, niyazazela, ngokuba nikubonile lokhu, ukuthi ngobuningi babo belethwa olwazini lweqiniso, kanye nasekwazini ngobubi kanye nangamasiko anengekile oyise, futhi baholelwa ukuthi bakholwe yimibhalo engcwele, yebo, iziphrofetho zabaphrofethi abangcwele, ezibhaliwe, ezibaholela ekukholweni eNkosini, kanye nasekuphendukeni, ukukholwa lokho kanye nokuphenduka okuletha ukuguquka kwezinhliziyo zabo—\n\n8 Ngakho-ke, ngobuningi balabo abeze kulokhu, niyazazela ukuthi bagxilile futhi baqinile okholweni, kanye nakuleyonto abakhululwe ngayo.\n\n9 Futhi phezu kwalokho niyazi ukuthi bazingqibile izikhali zabo zempi, futhi bayesaba ukuzithatha hleze ngandlela thize bone; yebo, niyabona ukuthi bayesaba ukona—ngokuba bhekani bavumela ukuthi banyathelwe phansi futhi babulawe yizitha zabo, futhi ngeke baziphakamise izinkemba zabo balwe nabo, futhi lokhu kungenxa yokholo lwabo kuKristu.\n\n10 Manje, ngenxa yokuqina kwabo uma sebekholwa kuleyonto abakholwa yiyo, ngokuba ngenxa yokugxila kwabo uma sebekhanyiselwe, bhekani, iNkosi iyobabusisa futhi yandise izinsuku zabo, nakuba benobubi—\n\n11 Yebo, ngisho noma sebencishelwa wukholo iNkosi iyozandisa izinsuku zabo, kuze kube kufika isikhathi leso abakhuluma ngaso obaba bethu, futhi kanjalo nomphrofethi uZenoshe, kanye nabanye abaphrofethi abaningi, mayelana nokubuyiselwa kwabafowethu, amaLamani, futhi olwazini lweqiniso—\n\n12 Yebo, ngithi kini, ngezikhathi zokugcina izethembiso zeNkosi zelulelwe kubafowethu, amaLamani; futhi naphezu kwezinhlupheko eziningi abayokuba nazo, futhi naphezu kokuthi beyobalekiswa bayiswe emuva naphambili ebusweni bomhlaba, futhi bazingelwe, futhi bashaywe futhi bahlakazwe ezindaweni zonke, bengenandawo yokukhosela, iNkosi iyokuba nesihawu kubo.\n\n13 Futhi lokhu kungokwesiphrofetho, ukuthi bayophinda futhi balethwe olwazini lweqiniso, okungulwazi loMkhululi wabo, kanye nomalusi wabo omkhulu futhi weqiniso, futhi babalwe nezimvu zakhe.\n\n14 Ngakho-ke ngithi kini, kuyoba ngcono mayelana nabo kunani ngaphandle kokuthi niphenduke.\n\n15 Ngokuba bhekani, ukuba imisebenzi emikhulu batshengiswa yona enatshengiswa yona, yebo, kubo labo abancishelwa wukukholwa ngenxa yamasiko oyise, niyazibonela ukuthi bebengeke nanini baphinde bancishelwe wukukholwa.\n\n16 Ngakho-ke, iNkosi ithi: Ngeke ngibabulale baphele nya, kodwa ngiyokwenza ukuthi ngosuku lokuhlakanipha kwami babuyele kimi futhi, kusho iNkosi.\n\n17 Manje bhekani, kusho iNkosi, mayelana nabantu bamaNefi: Uma bengaphenduki, futhi baqaphele ukwenza intando yami, ngiyobabulala baphele nya, kusho iNkosi, ngenxa yokungakholwa kwabo naphezu kwemisebenzi eminingi emikhulu engiyenzile phakathi kwabo; futhi njengoba ngempela iNkosi iphila lezi zinto ziyoba njalo, kusho iNkosi.\n\n", "hel 16": "[center][font_size=26]Isahluko 16[/font_size][/center]\n\n[i]AmaNefi akholwa uSamuweli abhabhadiswa nguNefi—USamuweli akabulaleki ngemicibisholo kanye nangamatshe amaNefi angaphendukile—Abanye baqinisa izinhliziyo zabo, futhi abanye babona izingelosi—Abangakholwa bathi akunamqondo ukukholwa kuKristu kanye nokuza Kwakhe eJerusalema. Cishe ngonyaka wesi 6 kuya kowoku 1 ngaphambi kokuzalwa kukaKristu.[/i]\n\n1 Manje, kwenzeka ukuthi babe baningi abawezwa amazwi kaSamuweli, umLamani, awakhuluma ephezulu ezindongeni zedolobha. Futhi ngobuningi balabo abakholelwa ezwini lakhe bahamba bayofuna uNefi; futhi ngesikhathi sebemtholile bazivuma kuye izono zabo futhi bangaziphika, benesifiso sokuthi babhabhadiselwe eNkosini.\n\n2 Kodwa ngobuningi balabo abangazange bakholelwe emazwini kaSamuweli bamthukuthelela; futhi bamkhanda ngamatshe ephezu kodonga, futhi phezu kwalokho abaningi bamdubula ngemicibisholo ngesikhathi emi phezu kodonga; kodwa uMoya weNkosi wawunaye, kangangokuthi abakwazanga ukumshaya ngamatshe abo futhi kanjalo nangemicibisholo yabo.\n\n3 Manje ngesikhathi bebona ukuthi babengakwazi ukumshaya, kwaba khona abaningi kakhulu abakholelwa emazwini akhe, kangangokuthi bahamba baya kuNefi ukuze babhabhadiswe.\n\n4 Ngokuba bheka, uNefi wayebhabhadisa, futhi ephrofetha, futhi eshumayela, ememezela ukuphenduka ebantwini, ebakhombisa izimpawu kanye nezibonakaliso, enza izimangaliso phakathi kwabantu, ukuze bazi ukuthi uKristu kwase kufanele eze maduze—\n\n5 Ebatshela ngezinto okwakufanele zenzeke masinyane, ukuze bazi futhi bakhumbule ngesikhathi sokuza kwazo ukuthi zazembuliwe kubo ngaphambilini, ngenhloso yokuthi bakholwe; ngakho-ke ngobuningi balabo abakholwa emazwini kaSamuweli baya kuye ukuze babhabhadiswe; ngokuba beza bephenduka futhi bezivuma izono zabo.\n\n6 Kodwa iningi labo aliwakholwanga amazwi kaSamuweli; ngakho-ke ngesikhathi bebona ukuthi babengakwazi ukumshaya ngamatshe kanye nangemicibisholo yabo, bakhala ezinduneni zabo, bethi: Thathani lomuntu nimbophe, ngokuba bhekani unodeveli; futhi ngenxa yamandla kadeveli okuye asikwazi ukumshaya ngamatshe ethu kanye nangemicibisholo yethu; ngakho-ke mthatheni nimbophe, futhi nimsuse lapha.\n\n7 Futhi ngesikhathi sebehamba ukuze bayombamba, bheka, wagxumela phansi esuka phezulu odongeni, futhi wabaleka waphuma ezweni labo, yebo, waze wafika ezweni lakubo, futhi waqala ukushumayela kanye nokuphrofetha phakathi kwabantu bakubo.\n\n8 Futhi bheka, amaNefi awaphindanga ezwa ngaye; futhi zaba kanjalo-ke lezi zindaba zabantu.\n\n9 Futhi waphela kanjalo-ke unyaka wamashumi ayisishiyagalombili nesithupha wokubusa kwabehluleli kubantu baNefi.\n\n10 Futhi waphela kanjalo-ke nonyaka wamashumi ayisishiyagalombili nesikhombisa wokubusa kwabehluleli, ingxenye eningi yabantu iqhubeka nokuzazisa kanye nokwenza ububi, futhi ingxenye encane ihamba ngokuqaphela phambi kukaNkulunkulu.\n\n11 Futhi kwaphinde kwaba yilesi simo, nangonyaka wamashumi ayisishiyagalombili neyisishiyagalombili wokubusa kwabahluleli.\n\n12 Futhi kwabakhona okuncane ukuguquka ezimweni zabantu, ngaphandle kokuthi abantu baqala ukuqina kakhulu ekwenzeni ububi, futhi benza okuningi kakhulu kwalokho okwakuphikisana nemiyalelo kaNkulunkulu, ngonyaka wamashumi ayisishiyagalombili nesishiyagalolunye wokubusa kwabehluleli.\n\n13 Kodwa kwenzeka ngonyaka wamashumi ayisishiyagalolunye wokubusa kwabehluleli, kwaba khona izibonakaliso ezinkulu ezanikwa abantu, kanye nezimangaliso; futhi amazwi abaphrofethi aqala ukugcwaliseka.\n\n14 Futhi izingelosi zavela kubantu, izazi, futhi zamemezela kubo izindaba ezinhle zokuthokoza okukhulu; ngakho-ke ngalonyaka imibhalo engcwele yaqala ukugcwaliseka.\n\n15 Nokho, abantu baqala ukuqinisa izinhliziyo zabo, bonke ngaphandle kwaleyo nxenye yabo eyayikholwa kakhulu, yamaNefi futhi kanjalo neyamaLamani, futhi baqala ukuthembela emandleni abo kanye nasekuhlakanipheni kwabo, bethi:\n\n16 Ezinye zezinto baziqagele kahle, phakathi kweziningi kangaka; kodwa bheka, siyazi ukuthi yonke lemisebenzi emikhulu kanye nemangalisayo ngeke igcwaliseke, okwakhulunywa ngayo.\n\n17 Futhi baqala ukuxoxisana kanye nokuphikisana, bethi:\n\n18 Akunamqondo ukuthi umuntu onjengoKristu uyoza; uma kunjalo, futhi eyiNdodana kaNkulunkulu, uBaba wezulu nomhlaba, njengoba kwakukhulunyiwe, kungani engenakuzibonakalisa kithi kanjalo nakulabo abayokube beseJerusalema na?\n\n19 Yebo, kungani engenakuzibonakalisa kulelizwe kanjalo nasezweni laseJerusalema na?\n\n20 Kodwa bhekani, siyazi ukuthi leli yisiko elibi, eladluliselwa kithi ngobaba bethu, ukusenza ukuthi sikholwe entweni ethize enkulu futhi nemangalisayo eyokwenzeka, kodwa hhayi phakathi kwethu, kodwa ezweni elikude kakhulu, izwe esingalazi; ngalokho-ke bangasigcina singenalwazi, ngokuba ngeke sikwazi ukuzibonela ngamehlo ethu ukuthi ziyiqiniso.\n\n21 Futhi, ngobuqili kanye nangobuciko obungaqondakali bomubi, benze izimfihlakalo ezithize ezinkulu esingenakuziqonda, eziyosigcina sisesimweni esibi ukuze sibe ngaphansi kwamazwi abo, futhi phezu kwalokho sibe ngaphansi kwabo, ngokuba sithembele kubo ukuthi basifundise izwi; futhi ngalendlela bayosigcina singenalwazi uma sizinikela kubo, izinsuku zonke zokuphila kwethu.\n\n22 Futhi ziningi ezinye izinto abantu abazicabanga ezinhliziyweni zabo, ezaziwubuwula futhi ziyize; futhi babephazamisekile kakhulu, ngokuba uSathane wabaphehla ukuthi benze ububi njalonjalo; yebo, wayehamba ezulazula andisa amahemuhemu kanye nemibango ebusweni bonke bezwe, ukuze aqinise izinhliziyo zabantu ngokumelene nalokho okwakukuhle kanye nalokho okwakuzokwenzeka.\n\n23 Futhi naphezu kwezimpawu kanye nezibonakaliso ezazenziwa phakathi kwabantu beNkosi, kanye nezimangaliso eziningi ababezenza, uSathane wathola ukubambelela okukhulu ezinhliziyweni zabantu ebusweni bonke bezwe.\n\n24 Futhi waphela kanjalo-ke unyaka wamashumi ayisishiyagalolunye wokubusa kwabehluleli kubantu baNefi.\n\n25 Futhi iphela kanjalo-ke incwadi kaHelamani, ngokombhalo kaHelamani kanye namadodana akhe.\n\n", "3-ne 1": "[center][font_size=26]UNefi wesiThathu[/font_size][/center]\n\n[center][font_size=26]INcwadi kaNefi Indodana kaNefi, Owayeyindodana kaHelamani[/font_size][/center]\n\nFuthi uHelamani wayeyindodana kaHelamani, owayeyindodana ka-Alima, owayeyindodana ka-Alima, ewuzalo lukaNefi owayeyindodana kaLehi, owaphuma eJerusalema ngonyaka wokuqala wokubusa kukaSedekiya, inkosi yakwaJuda.\n\n[center][font_size=26]Isahluko 1[/font_size][/center]\n\n[i]UNefi, indodana kaHelamani, iyemuka ezweni, futhi indodana yakhe uNefi igcina imibhalo—Nakuba izibonakaliso kanye nezimangaliso zivama, ababi bahlela ukubulala abalungileyo—Ubusuku bokuzalwa kukaKristu buyafika—Isibonakaliso siyanikwa, futhi inkanyezi entsha iyavela—Amanga kanye nenkohliso kuyanda, futhi abaphangi baGadiyantoni babulala abaningi. Cishe ngonyaka weNkosi woku 1 kuya kowesi 4.[/i]\n\n1 Manje kwenzeka ukuthi unyaka wamashumi ayisishiyagalolunye nanye wawusudlulile futhi kwase kuyiminyaka engamakhulu ayisithupha kusukela ngesikhathi uLehi ashiya eJerusalema; futhi kwakungunyaka lapho uLakonewu wayengumahluleli omkhulu kanye nombusi wezwe.\n\n2 Futhi uNefi, indodana kaHelamani, wabe esamuka ezweni lakwaZarahemla, enika indodana yakhe uNefi umthwalo, owayeyindodana yakhe endala, mayelana nezingcwephe zethusi, kanye nayo yonke imibhalo eyayigciniwe, kanye nazo zonke lezo zinto ezazigcinwe zingcwele kusukela ekumukeni kukaLehi eJerusalema.\n\n3 Emva kwalokho wemuka ezweni, futhi ukuthi waya kuphi, akukho muntu owaziyo; futhi indodana yakhe uNefi nempela yayigcina imibhalo esikhundleni sakhe, yebo, umbhalo walabantu.\n\n4 Futhi kwenzeka ukuthi ekuqaleni konyaka wamashumi ayisishiyagalolunye nambili, bheka, iziphrofetho zabaphrofethi zaqala ukugcwaliseka ngokugcwele; ngokuba kwaqala ukuthi kube khona izibonakaliso ezinkulu kanye nezimangaliso ezinkulu ezenzekayo phakathi kwabantu.\n\n5 Kodwa kwakukhona abanye abaqala ukuthi isikhathi sase sidlulile sokuthi amazwi agcwaliseke, ayekhulunywe nguSamuweli, umLamani.\n\n6 Futhi baqala ukuthokoza ngokuphathelene nabafowabo, bethi: Bhekani isikhathi sesidlulile, futhi amazwi kaSamuweli awakagcwaliseki; ngakho-ke, ukujabula kwenu kanye nokholo lwenu mayelana nalento bekuyize.\n\n7 Futhi kwenzeka ukuthi nempela benza isiyaluyalu esikhulu kulo lonke izwe; futhi abantu ababekholwa baqala ukuba nosizi olukhulu, hleze ngesizathu esithize lezo zinto ezazikhulunyiwe zingenzeki.\n\n8 Kodwa bheka, balubheka ngokwethembeka lolo suku kanye nalobo busuku kanye nalolo suku olwaluzoba njengosuku olulodwa kube sengathi akukho busuku, ukuze bazi ukuthi ukholo lwabo lwalungelona ize.\n\n9 Manje kwenzeka ukuthi kwakukhona usuku olwalubekwe eceleni ngababengakholwa, ukuthi bonke labo ababekholelwa kulawo masiko bayiswe kwagoqanyawo ngaphandle kokuthi isibonakaliso senzeke, esasinikezwe nguSamuweli umphrofethi.\n\n10 Manje kwenzeka ukuthi ngesikhathi uNefi, indodana kaNefi, ebubona lobu bubi babantu bakubo, inhliziyo yakhe yaba nosizi olukhulu.\n\n11 Futhi kwenzeka ukuthi wahamba waphumela ngaphandle futhi wakhothama phansi, futhi wakhala kakhulu kuNkulunkulu wakhe ekhalela abantu bakubo, yebo, labo abase bezobulawa ngenxa yokholo lwabo emasikweni oyise.\n\n12 Futhi kwenzeka ukuthi wakhala kakhulu eNkosini lonke lolo suku; futhi bheka, izwi leNkosi leza kuye, lithi:\n\n13 Phakamisa ikhanda lakho futhi uthokoze; ngokuba bheka, isikhathi sesifikile, futhi ngabo lobusuku isibonakaliso sizonikwa, futhi kusasa ngiyeza emhlabeni, ukuzokhombisa umhlaba ukuthi ngizokugcwalisa konke lokho engenze ukuthi kukhulunywe ngomlomo wabaphrofethi bami abangcwele.\n\n14 Bheka, ngiza kwabami, ukuzogcwalisa zonke izinto engizambule kubantwana babantu kusukela ekusekelweni somhlaba, futhi ngizokwenza intando, kaBaba kanye neyeNdodana—kaBaba ngenxa yami, futhi yeNdodana ngenxa yenyama yami. Futhi bheka, isikhathi sesifikile, futhi ngabo lobusuku isibonakaliso sizonikwa.\n\n15 Futhi kwenzeka ukuthi lawo mazwi ayeze kuNefi agcwaliseka, njengoba aye kade ekhulunyiwe; ngokuba bheka, ngokushona kwelanga abuzange bube khona ubumnyama; futhi abantu baqala ukumangala ngoba abuzange bube khona ubumnyama ngesikhathi kufika ubusuku.\n\n16 Futhi kwakukhona abaningi, ababengazange bawakholwe amazwi abaphrofethi, abawela phansi kwaba sengathi bafile, ngokuba bazi ukuthi isu elikhulu lembubhiso ababekade belisungulele labo ababekholelwa emazwini abaphrofethi lase livinjelwe; ngokuba isibonakaliso esasinikiwe sase sifikile.\n\n17 Futhi baqala ukwazi ukuthi iNdodana kaNkulunkulu kwase kufanele ivele masinyane; yebo, ukuphetha, bonke abantu ebusweni besifunda sonke kusukela entshonalanga kuya empumalanga, ezweni elisenyakatho kanye nasezweni eliseningizimu, bethuka kakhulu kangangokuthi bawela phansi.\n\n18 Ngokuba babazi ukuthi abaphrofethi babefakazile ngalezi zinto iminyaka eminingi, futhi nokuthi isibonakaliso esasinikiwe sabe sesifikile, futhi baqala ukwesaba ngenxa yobubi babo kanye nokungakholwa kwabo.\n\n19 Futhi kwenzeka ukuthi abuzange bube khona ubumnyama kubo bonke lobo busuku, kodwa kwakukhanya sengathi kusemini. Futhi kwenzeka ukuthi ilanga laphinda laphuma ekuseni futhi, njengokujwayelekile; futhi bazi ukuthi kwakuwusuku lolo iNkosi eyayizozalwa ngalo, ngenxa yaleso sibonakaliso esasinikiwe.\n\n20 Futhi kwase kwenzekile, yebo, zonke izinto, ngisho nokuncane kangakanani, njengokwamazwi abaphrofethi.\n\n21 Futhi kwaphinde kwenzeka ukuthi inkanyezi entsha nempela yaqhamuka, njengokwezwi.\n\n22 Futhi kwenzeka ukuthi kusukela ngalesi sikhathi kuya phambili kwaqala ukuthi kube khona amanga ayekhulunywa phakathi kwabantu, nguSathane, ukuze azenze lukhuni izinhliziyo zabo, ngokuzama ukuthi bangakholelwa kulezo zibonakaliso kanye nezimangaliso ababezibonile; kodwa naphezu kwalamanga kanye nenkohliso ingxenye enkulu yabantu yakholwa, futhi yaphendukela eNkosini.\n\n23 Futhi kwenzeka ukuthi uNefi wahamba waya phakathi kwabantu, futhi kanjalo nabanye abaningi, bebabhabhadisela ekuphendukeni, okwaba khona ngakho ukuthethelelwa kwezono okukhulu. Futhi ngalesi sizathu abantu baqala futhi ukuthi babe nokuthula ezweni.\n\n24 Futhi kwakungekho mibango, ngaphandle nje kwabambalwa abaqala ukushumayela, bezama ukubonisa ngemibhalo engcwele ukuthi sase singasekho isidingo sokuthi bagcine umthetho kaMose. Manje kulento babephambuka, bengayiqondi imibhalo engcwele.\n\n25 Kodwa kwenzeka ukuthi baphenduka ngokushesha, futhi bakholiswa ngamaphutha ababekuwo, ngokuba baziswa ukuthi umthetho wawungaka gcwaliseki, futhi nokuthi kwakufanele ugcwaliseke ngisho nokuncane kangakanani; yebo, izwi lafika kubo ukuthi kufanele ugcwaliseke; yebo, ukuthi kwakungasoze kwadlula naganyana linye nachashazana linye kuze kube konke kuyagcwaliseka; ngakho-ke ngawo kanye lowo nyaka baholelwa ekutheni bazi ngeziphambeko zabo futhi bawavuma amaphutha abo.\n\n26 Futhi wadlula ngalendlela-ke unyaka wamashumi ayisishiyagalolunye nambili, uletha izindaba zokuthokoza okukhulu kubantu ngenxa yalezo zibonakaliso ezase zenzekile, njengo kwamazwi esiphrofetho sabo bonke abaphrofethi abangwcele.\n\n27 Futhi kwenzeka ukuthi unyaka wamashumi ayisishiyagalolunye nantathu nawo ngokunjalo wadlula ngokuthula, ngaphandle nje kwabaphangi baGadiyantoni, ababehlala ezintabeni, ababegcwele izwe; ngokuba zazinamandla izinqaba zabo kanye nezindawo zabo ezifihlakeleyo kangangokuthi abantu abakwazanga ukubanqoba; ngakho-ke babulala kakhulu, futhi badala okuningi ukufa phakathi kwabantu.\n\n28 Futhi kwenzeka ukuthi ngonyaka wamashumi ayisishiyagalolunye nane baqala banda kakhulu, ngenxa yokuthi kwakukhona abahlubuki abaningi bamaNefi ababe balekele kubo, lokho okwenza usizi olukhulu kulawo maNefi ayesele ezweni.\n\n29 Futhi phezu kwalokho kwaba khona isizathu sosizi olukhulu phakathi kwamaLamani; ngokuba bheka, ayenabantwana abaningi ababe sakhula futhi sebeqala ukuthi bakhule baqine ngeminyaka, ukuze bazimele, futhi baholelwa kude ngabanye ababenga maZoramu, ngamanga abo kanye nangamazwi abo athophayo, ukuthi bahlangane nalabo baphangi baGadiyantoni.\n\n30 Futhi ngalendlela amaLamani nawo ahlushwa, futhi aqala ukwehla okholweni lwawo kanye nasekulungeni kwawo, ngenxa yobubi besizukulwane esasisakhulayo.\n\n", "3-ne 2": "[center][font_size=26]Isahluko 2[/font_size][/center]\n\n[i]Ububi kanye nezinengiso kuyanda phakathi kwabantu—AmaNefi kanye namaLamani ayahlangana ukuze azivikele kubaphangi baGadiyantoni—AmaLamani aphendukile aba mhlophe futhi abizwa ngamaNefi. Cishe ngonyaka weNkosi wesi 5 kuya kowe 16.[/i]\n\n1 Futhi kwenzeka ukuthi unyaka wamashumi ayisishiyagalolunye nanhlanu waphela ngalendlela nawo, futhi abantu baqala ukuzikhohlwa lezo zibonakaliso kanye nalezo zimangaliso ababezizwile, futhi baqala ukuthi kancane kancane bengabe besamangaliswa yisibonakaliso noma yisimangaliso esasivela ezulwini, kangangokuthi baqala ukuthi babe lukhuni ezinhliziyweni zabo, futhi babe yizimpumputhe emiqondweni yabo, futhi baqala ukungakukholwa konke lokho ababekuzwile futhi bekubonile—\n\n2 Becabanga ezinhliziyweni zabo izinto ezithize eziyize, ukuthi zazenziwe ngabantu kanye nangamandla kadeveli, ukuze zidukise futhi zikhohlise izinhliziyo zabantu; futhi ngalendlela uSathane waphinda wazithola izinhliziyo zabantu futhi, kangangokuthi wawaphuphuthekisa amehlo abo futhi wabadukisa ukuthi bakholwe ukuthi imfundiso kaKristu yayiyinto ewubuphukuphuku futhi eyize.\n\n3 Futhi kwenzeka ukuthi abantu baqala ukuthi bakhule baqine ebubini kanye nasezinengisweni; futhi abazange bakholwe ukuthi kwakuzophinda kube khona ezinye izibonakaliso noma izimangaliso ezazisazonikwa; futhi uSathane wayehamba ezulazula, edukisa izinhliziyo zabantu, ebalinga futhi ebenza ukuthi benze ububi obukhulu ezweni.\n\n4 Futhi waphela kanjalo-ke unyaka wamashumi ayisishiyagalolunye nesithupha; futhi kanjalo nonyaka wamashumi ayisishiyagalolunye nesikhombisa; futhi kanjalo nonyaka wamashumi ayisishiyagalolunye nesishiyagalombili; futhi kanjalo nonyaka wamashumi ayisishiyagalolunye nesishiyagalolunye;\n\n5 Futhi kanjalo neminyaka eyikhulu yabe isidlulile kusukela ezinsukwini zika Mosiya, owayeyiNkosi kubantu bamaNefi.\n\n6 Futhi iminyaka engamakhulu ayisithupha nesishiyagalolunye yabe isidlulile kusukela uLehi ahamba eJerusalema.\n\n7 Futhi iminyaka eyisishiyagalolunye yabe isidlulile kusukela esikhathini isibonakaliso esasinikezwe ngaso, okwakukhulunywe ngaso ngabaphrofethi, sokuthi uKristu wayezofika emhlabeni.\n\n8 Manje amaNefi aqala ukubala isikhathi sawo kusukela ngalesi sikhathi okwakunikezwe ngaso isibonakaliso, noma kusukela ngokufika kukaKristu; ngakho-ke, iminyaka eyisishiyagalolunye yabe isidlulile.\n\n9 Futhi uNefi, owayenguyise kaNefi, owayegcine imibhalo, akazange esabuyela ezweni lakwaZarahemla, futhi akazange atholakale ndawo kulo lonke izwe.\n\n10 Futhi kwenzeka ukuthi abantu baqhubeka nokuhlala ebubinia, naphezu kokushumayela kanye nokuphrofetha okuningi okwakuthunyelwe phakathi kwabo; futhi ngalendlela wedlula kanjalo-ke nonyaka weshumi, futhi kanjalo nonyaka weshumi nanye wedlula ngalendlela ebubini.\n\n11 Futhi kwenzeka ngonyaka weshumi nantathu kwaqala ukuthi kube khona izimpi kanye nemibango kulo lonke izwe; ngokuba abaphangi baGadiyantoni base bebaningi kakhulu, futhi base bebulele abantu abaningi kakhulu, futhi bachitha namadolobha amaningi kakhulu, futhi bandisa nokufa okuningi kakhulu kanye nokubulawa kwabantu okuningi kulo lonke izwe, kangangokuthi kwadingeka ukuthi bonke abantu, amaNefi kanye namaLamani, bathathe izikhali bayolwa nabo.\n\n12 Ngakho-ke, wonke amaLamani ayephendukele eNkosini ahlangana nabafowabo, amaNefi, futhi aphoqeka, ukuthi avikele izimpilo zawo kanye nabesifazane babo kanye nabantwana babo, ukuthi athathe izikhali alwe nalabo baphangi baGadiyantoni, yebo, futhi kanjalo nokuthi agcine amalungelo awo, kanye nezinzuzo zebandla lawo kanye nokukhonza kwawo, kanye namandla awo okuzenzela, kanye nenkululeko yawo.\n\n13 Futhi kwenzeka ukuthi ngaphambi kokuthi lo nyaka weshumi nantathu udlule amaNefi asatshiswa ngokubhujiswa nya ngenxa yalempi, eyaba yimbi kakhulu.\n\n14 Futhi kwenzeka ukuthi lawo maLamani ayehlangene namaNefi abalwa kanye namaNefi;\n\n15 Futhi isiqalekiso sawo sasuswa kuwo, futhi isikhumba sawo sase siba mhlophe njengesamaNefi;\n\n16 Futhi izinsizwa zabo kanye namadodakazi abo aba mahle kakhulu, futhi abalwa kanye namaNefi, futhi abizwa ngamaNefi. Futhi waphela kanjalo-ke unyaka weshumi nantathu.\n\n17 Futhi kwenzeka ekuqaleni konyaka weshumi nane, impi phakathi kwabaphangi kanye nabantu baNefi yaqhubeka futhi yaba yimbi kakhulu; nokho, abantu baNefi bake bathi ukuthola ukubahlula abaphangi, kangangokuthi babaphoqa ukuba babaleke baphindele emuva babakhipha emazweni abo babayisa ezintabeni kanye nasezindaweni zabo ezifihlekile.\n\n18 Futhi waphela kanjalo-ke unyaka weshumi nane. Futhi ngonyaka weshumi nanhlanu baphuma bazolwa nabantu baNefi; futhi ngenxa yobubi babantu baNefi, kanye nemibango yabo eminingi kanye neziyaluyalu, abaphangi baGadiyantoni bathola ukubahlula kakhulu.\n\n19 Futhi waphela kanjalo-ke unyaka weshumi nanhlanu, futhi ngalendlela abantu babe sesimweni sezinhlupheko eziningi; futhi inkemba yokubhujiswa yayisi lengela kubo, kangangokuthi base bezoshaywa yiyo, futhi lokhu ngenxa yobubi babo.\n\n", "3-ne 3": "[center][font_size=26]Isahluko 3[/font_size][/center]\n\n[i]UGidiyani, umholi wamaGadiyantoni, ufuna ukuthi uLakonewu kanye namaNefi bazinikele kanye namazwe abo—ULakonewu ubeka uGidigidoni njengenduna enkhulu yamabutho—AmaNefi abuthana eZarahemla kanye naseNala ukuze azivikele. Cishe ngonyaka weNkosi we 16 kuya kowe 18.[/i]\n\n1 Manje kwenzeka ukuthi ngonyaka weshumi nesithupha kusukela ekufikeni kukaKristu, uLakonewu, umbusi wezwe, wathola incwadi evela kumholi kanye nombusi waleliqembu labaphangi; futhi lawa ngamazwi ayebhaliwe, ayethi:\n\n2 Lakonewu, ophakeme kakhulu kanye nombusi omkhulu wezwe, bheka, ngikubhalela lencwadi, futhi ngikunikeza udumo olukhulu kakhulu ngenxa yokuqina kwakho, futhi kanjalo nangokuqina kwabantu bakho, ekugcineni lokho enikuthatha ngokuthi kuyilungelo kanye nenkululeko yenu; yebo, nimile impela, sengathi nisekelwe yisandla sikankulunkulu, ekuvikeleni inkululeko yenu, kanye nempahla yenu, kanye nezwe lenu, noma lokho enikubiza kanjalo.\n\n3 Futhi kubonakala kungidabukisa, Lakonewu ophakeme kakhulu, ukuthi ungaba yisiwula kangaka futhi uziqhayise ngokucabanga ukuthi ungamelana namadoda anesibindi amaningi kangaka akhuzwa yimi, okumanje ami ngomumo ezikhalini zawo, futhi alindele ngentshisekelo enkulu izwi elithi—Hambani nehlele kumaNefi niwabulale.\n\n4 Futhi mina, ngokwazi isibindi sabo, sengike ngabavivinya empini, futhi ngazi ngenzondo yabo engapheliyo ngani ngenxa yokungalungile okuningi enikwenze kubo, ngakho-ke uma bengehlela ezansi bazolwa nani bayonivakashela ngokunibulala niphele nya.\n\n5 Ngakho-ke ngibhale lencwadi, ngayivala ngesandla sami uqobo, ngoba ngikhathazekile ngenhlalakahle yenu, ngenxa yokuqina kwenu kulokho enikholwa wukuthi kulungile, kanye nobuqhawe benu empini.\n\n6 Ngakho-ke ngiyakubhalela, ngifisa ukuthi ninikele kulaba bantu bami, amadolobha enu, izindawo zenu, kanye nalokho eninakho, kunokuthi banivakashele ngenkemba futhi nokuthi ukonakaliswa kuze kini.\n\n7 Noma-ke ngamanye amazwi, zinikeleni kithi, bese nihlangana nathi futhi bese nazi ngemisebenzi yethu efihlakele, futhi nibe ngabafowethu ukuze nani nifane nathi—hhayi izigqila zethu, kodwa abafowethu futhi sihlanganyele kukho konke esinakho.\n\n8 Futhi bheka, ngiyafunga kuwe, uma ningakwenza lokhu, ngokufunga, ngeke nibulawe; kodwa uma ningenakukwenza lokhu, ngiyafunga kini ngesifungo, ukuthi ngenyanga ezayo ngizoyala amabutho ami ukuthi ehle azolwa nani, futhi awayikusibamba esawo isandla futhi awayikushiya lutho, kodwa ayonibulala, futhi ayoyidedela inkemba iwele phezu kwenu kuze kube niyaphela nya.\n\n9 Futhi bheka, nginguGidiyani; futhi ngingumbusi waleli qembu eliyimfihlo likaGadiyantoni; okuyiqembu kanye nemisebenzi yalo engazi ukuthi mihle; futhi ingeyesikhathi sasendulo futhi idluliselwe kithi.\n\n10 Futhi ngiyakubhalela lencwadi, Lakonewu, futhi ngiyethemba ukuthi nizozinikela izindawo zenu kanye nalokho eninakho, ngaphandle kokuchitha igazi, ukuze labantu bami babuyelwe futhi ngamalungelo abo kanye nokuphatha kwabo, abahlubuke kini ngenxa yobubi benu ekubagodleleni amalungelo okuphatha kwabo, futhi ngaphandle kokuthi nenze lokhu, ngizobaphindiselela ngokoniwa kwabo. NginguGidiyani.\n\n11 Manje kwenzeka ngesikhathi uLakonewu ethola lencwadi wethuka kakhulu, ngenxa yesibindi sikaGidiyani sokufuna ukuthi athathe izwe lamaNefi, futhi kanjalo nangokusongela abantu kanye nokufuna ukuphindisela ukoniwa kwalabo ababe ngazange boniwe, ngaphandle kokuthi babezone bona ngokuhlubukela kulabobaphangi ababi nabanengekile.\n\n12 Manje bheka, lo Lakonewu, umbusi, wayeyindoda elungile, futhi wayengenakwesatshiswa ngezimfuno kanye nangezinsongo zomphangi; ngakho-ke akazange ayilalele incwadi kaGidiyani, umbusi wabaphangi, kodwa wenza ukuthi abantu bakhe bakhale eNkosini bacele amandla ngesikhathi labo baphangi beyokwehla ngaso bezolwa nabo.\n\n13 Yebo, wathumela isimemezelo kubo bonke abantu, ukuthi baqoqele ndawonye abesifazane babo, kanye nabantwana babo, imihlambi yezimvu zabo kanye nemihlambi yezinkomo zabo, kanye nakho konke okwabo, ngaphandle kwezwe labo, endaweni eyodwa.\n\n14 Futhi wenza ukuthi kwakhiwe izinqaba zibazungeze, futhi ukuqina kwazo kube kukhulu kakhulu. Futhi wenza ukuthi amabutho, amaNefi kanye nawaLamani, noma abo bonke labo ababebalwa kanye namaNefi, ukuthi abekwe njengabaqaphi azungeze nokuthi abagade, futhi nokuthi abavikele kubaphangi emini nasebusuku.\n\n15 Yebo, wathi kubo: Njengoba iNkosi iphila, ngaphandle kokuthi niphenduke kubo bonke ububi benu, futhi nikhale eNkosini, anisoze nanini nikhululwe ezandleni zalabo baphangi baGadiyantoni.\n\n16 Futhi ayemakhulu futhi emangalisa amazwi kanye neziphrofetho zikaLakonewu kangangokuthi zadala ukwesaba kubo bonke abantu; futhi nempela bazinikela ngamandla abo ukuthi benze njengokwamazwi kaLakonewu.\n\n17 Futhi kwenzeka ukuthi uLakonewu wabeka izinduna ezinkulu kuwo wonke amabutho amaNefi, ukuthi ziwakhuze ngesikhathi labo baphangi beyokwehla ngaso bephuma ehlane bezolwa nabo.\n\n18 Manje induna enkulu kakhulu ngaphezu kwazo zonke izinduna ezinkulu kanye nomkhuzi omkhulu wamabutho onke amaNefi wabekwa, futhi igama lakhe kwakungu Gidigidoni.\n\n19 Manje kwakuyisiko phakathi kwawo wonke amaNefi ukuthi kubekwe owezinduna zawo ezinkulu, (ngaphandle kwangezikhathi zabo zobubi) owayenomoya wokwambulelwa futhi kanjalo nowokuphrofetha; ngakho-ke, lo Gidigidoni wayengumphrofethi omkhulu phakathi kwabo, futhi phezu kwalokho engumahluleli omkhulu.\n\n20 Manje abantu bathi kuGidigidoni: Khuleka eNkosini, bese usivumela ukuthi sihambe sikhuphukele ezintabeni siye ehlane, ukuze siwele phezu kwalabaphangi futhi sibabulalele emazweni abo uqobo.\n\n21 Kepha uGidigidoni wathi kubo: INkosi iyenqaba; ngokuba uma sikhuphuka siyolwa nabo iNkosi izosinikela ezandleni zabo; ngakho-ke sizozilungiselela enkabeni yamazwe ethu, futhi sizobuthela ndawonye wonke amabutho ethu, futhi ngeke siye siyolwa nabo, kodwa sizobalinda baze beze bazolwa nathi; ngakho-ke njengoba iNkosi iphila, uma sikwenza lokhu izobanikela ezandleni zethu.\n\n22 Futhi kwenzeka ngonyaka weshumi nesikhombisa, ngasekupheleni kwalowo nyaka, isimemezelo sikaLakonewu sase sikhishiwe kubo bonke ubuso bezwe, futhi base bethathe amahhashi abo, kanye nezinqola zabo, kanye nezinkomo zabo, kanye nayo yonke imihlambi yezimvu zabo, kanye nemihlambi yezinkomo zabo, kanye nokusanhlamvu kwabo, kanye nakho konke ababenakho, futhi bahamba ngezinkulungwane kanye nangamashumi ezinkulungwane, kwaze kwathi bonke bahamba baya kuleyo ndawo eyayibekiwe ukuthi babezohlanganela kuyo, ukuze bazivikele ezitheni zabo.\n\n23 Futhi izwe elalibekiwe kwakuyizwe lakwaZarahemla, futhi kwakuyizwe elaliphakathi kwezwe lakwaZarahemla kanye nezwe iNala, yebo, emnceleni owawuphakathi kwezwe iNala kanye nezwe iNcithakalo.\n\n24 Futhi kwabakhona izinkulungwane eziningi kakhulu zabantu ababebizwa ngamaNefi, ababuthana ndawonye kulelizwe. Manje uLakonewu wenza ukuthi babuthane ndawonye ezweni elalingaseningizimu, ngenxa yesiqalekiso esikhulu esasise zweni elingasenyakatho.\n\n25 Futhi baziqinisa ngokumelene nezitha zabo; futhi bahlala ezweni elilodwa, futhi beyiqoqo elilodwa; futhi bawesaba amazwi ayekhulunywe nguLakonewu, kangangokuthi nempela baphenduka ezonweni zabo zonke; futhi imikhuleko yabo bayiphakamisela eNkosini uNkulunkulu wabo, ukuthi abakhulule ngaleso sikhathi izitha zabo zehla zizolwa nabo.\n\n26 Futhi baba nosizi olukhulu kakhulu ngenxa yezitha zabo. Futhi uGidigidoni wenza ukuthi benze izikhali zempi ezinhlobonhlobo, futhi ziqine zibe nezivikelo, kanye nezihlangu, kanye nezihlangu ezincane, ngendlela ayebafundise ngayo.\n\n", "3-ne 4": "[center][font_size=26]Isahluko 4[/font_size][/center]\n\n[i]Amabutho amaNefi ayabehlula abaphangi baGadiyantoni—UGidiyani uyabulawa, futhi nowamlandela esikhundleni sakhe, uZeminariha, uyalengiswa—AmaNefi ayayidumisa iNkosi ngokunqoba kwawo. Cishe ngonyaka weNkosi we 19 kuya kowama 22.[/i]\n\n1 Futhi kwenzeka ukuthi ngasekupheleni konyaka weshumi nesishiyagalombili lawo mabutho abaphangi ayesezilungiselele impi, aqala ukwehla futhi aphuma emagqumeni, kanye nasezintabeni, kanye nasehlane, kanye nasezinqabeni zawo eziqinile, kanye nase zindaweni zawo ezifihlakele, futhi aqala ukuzithathela ubunini bezindawo, ezazisezweni eliseningizimu kanye nalezo ezazisezweni elisenyakatho, futhi aqala ukuzithathela ubunini bamazwe onke ayeshiywe ngamaNefi, kanye namadolobha ayeshiywe engenamuntu.\n\n2 Kepha bheka, kwakungekho zilwane zasendle nazinyamazane kulawo mazwe ayeshiywe ngamaNefi, futhi kwakungekho zinyamazane zabaphangi ngaphandle kwase hlane.\n\n3 Futhi abaphangi babengenakuphila ngaphandle kokuthi babe sehlane, ngenxa yokuswela ukudla; ngokuba amaNefi ayeshiye izindawo zawo zingenalutho, futhi ayeqoqe imihlambi yezimvu zawo kanye nemihlambi yezinkomo zawo kanye nakho konke ayenakho, futhi aba yiqoqo elilodwa.\n\n4 Ngakho-ke, kwakungekho thuba lokuthi abaphangi baphange futhi bathole ukudla, ngaphandle kokuthi baphumele obala balwe namaNefi; futhi amaNefi ngenxa yokuthi ayeyiqoqo elilodwa, futhi eyisibalo esikhulu kakhulu, futhi ezibekele imiphako, kanye namahhashi kanye nezinkomo, kanye nemihlambi enhlobonhlobo, ukuze akwazi ukuphila isikhathi esingange minyaka eyisikhombisa, ngaleso sikhathi ayenethemba lokuthi ayobe esebabulale baphela abaphangi ebusweni bezwe; futhi wedlula kanjalo-ke unyaka weshumi nesishiyagalombili.\n\n5 Futhi kwenzeka ukuthi ngonyaka weshumi nesishiyagalolunye uGidiyani wathola ukuthi kwakudingeka ukuthi akhuphuke ayolwa namaNefi, ngokuba kwakungekho ndlela yokuthi baphile ngaphandle kokuthi baphange futhi bebe futhi babulale.\n\n6 Futhi babengeke balokothe bagcwale ebusweni bezwe ukuze bakwazi ukuzitshalela okusanhlamvu, hleze amaNefi eze kubo futhi ababulale; ngakho-ke uGidiyani wanikeza umyalelo emabuthweni akhe wokuthi ngalowo nyaka kwakufanele bakhuphuke bayolwa namaNefi.\n\n7 Futhi kwenzeka ukuthi nempela bakhuphuka ukuze bayolwa; futhi kwakungenyanga yesithupha; futhi bheka, lwalulukhulu futhi lwesabeka lolo suku abeza ngalo ukuzolwa; futhi babebhince ngendlela yabaphangi; futhi babenesikhumba semvu esasizungeze izinkalo zabo, futhi begcobe igazi, futhi amakhanda abo ayephuciwe, futhi bebeke izivikelo zekhanda kuwo; futhi ukubukeka kwamabutho kaGidiyani kwakwesabeka kakhulu, ngenxa yezivikelo zawo, futhi nangenxa yokuzigcoba kwawo ngegazi.\n\n8 Futhi kwenzeka ukuthi amabutho amaNefi, ngesikhathi ebona ukubukeka kwebutho likaGidiyani, awela phansi wonke, futhi akhala eNkosini uNkulunkulu wawo, ukuthi ibalondoloze futhi ibakhulule ezandleni zezitha zabo.\n\n9 Futhi kwenzeka ukuthi ngesikhathi amabutho kaGidiyani ekubona lokhu aqala ukumemeza ngezwi elikhulu, ngenxa yenjabulo yawo, ngokuba ayecabanga ukuthi amaNefi ayewiswe wukwesaba ngenxa yokwesaba amabutho awo.\n\n10 Kepha aphoxeka ngalokhu, ngokuba amaNefi ayengabesabi; kepha ayesaba uNkulunkulu wawo futhi amnxusa ukuthi awavikele; ngakho-ke, ngesikhathi amabutho kaGidiyani egijima eya kubo base bezilungiselele ukuhlangabezana nawo; yebo, ngamandla eNkosi nempela babemukela.\n\n11 Futhi impi yaqala kulenyanga yesithupha; futhi ukulwa kwaba kukhulu futhi kwaba kubi kakhulu, yebo, kwaba kukhulu futhi kwakubi kakhulu ukubulawa kwabantu kwalapho, kangangokuthi kwakungakaze kwaziwe nanini ukubulawa kwabantu okukhulu kangaka phakathi kwabo bonke abantu baLehi selokhu ashiya eJerusalema.\n\n12 Futhi naphezu kwezinsongo kanye nezifungo uGidiyani ayezenzile, bheka, amaNefi abashaya, kangangokuthi bahlehlela emuva ngaphambi kwawo.\n\n13 Futhi kwenzeka ukuthi uGidigidoni wayala ukuthi amabutho akhe abalandele aze ayofika eminceleni yehlane, futhi nokuthi bangashiyi namunye oyowela ezandleni zabo kuleyo ndlela; futhi ngaleyo ndlela nempela babalandela futhi baze bababulalela, emingceleni yehlane, baze bawugcina ngisho nomyalelo kaGidigidoni.\n\n14 Futhi kwenzeka ukuthi uGidiyani, owayemi futhi elwa ngesibindi, walandelwa ngesikhathi ebaleka; futhi esekhathele ngenxa yokulwa kwakhe okukhulu wabanjwa wabulawa. Futhi kwaphela kanjalo-ke ngoGidiyani umphangi.\n\n15 Futhi kwenzeka ukuthi amabutho amaNefi aphinda abuyela endaweni yawo yokuphepha. Futhi kwenzeka ukuthi lonyaka weshumi nesishiyagalolunye wedlula, futhi abaphangi abaphindanga babuya ukuthi bazolwa; ababuyanga futhi nangonyaka wamashumi amabili.\n\n16 Futhi nangonyaka wamashumi amabili nanye ababuyanga ukuzolwa, kodwa beza macala onke ukuze babahaqe nxazonke abantu baNefi; ngokuba babecabanga ukuthi uma babengahle babavimbe abantu baNefi emazweni abo, futhi babazungeze macala onke, futhi uma babengabavimba kuzo zonke izenzo zabo zangaphandle, lokho kwakungabenza ukuthi bazinikele njengezifiso zabo.\n\n17 Manje base bezibekele omunye umholi, igama lakhe okwakungu Zeminariha; ngakho-ke kwakunguZeminariha owenza ukuthi lokhu kuhaqa kwenziwe.\n\n18 Kepha bheka, lokhu kwaba wusizo kumaNefi; ngokuba kwakulukhuni ukuthi abaphangi babavimbezele isikhathi eside ngokwanele ukuthi kube nokuzwela kumaNefi, ngenxa yomphako omningi ababewugcinile,\n\n19 Futhi nangenxa yomphako omncane kubaphangi; ngokuba bheka, babengena lutho ngaphandle nje kwenyama yokuthi baziphilise, leyo nyama ababeyithola ehlane;\n\n20 Futhi kwenzeka ukuthi izinyamazane zasendle zancipha ehlane kangangokuthi abaphangi base bezobulawa yindlala.\n\n21 Futhi amaNefi ayehamba njalo emini kanye nasebusuku, futhi ewela emabuthweni abaphangi, futhi ebabulala ngezinkulungwane kanye nangamashumi ezinkulungwane.\n\n22 Futhi ngalendlela kwaba yisifiso sabantu baZeminariha ukuthi baliyeke isu labo, ngenxa yokubhujiswa okukhulu okwakubehlela ebusuku nasemini.\n\n23 Futhi kwenzeka ukuthi uZeminariha wanika umyalelo kubantu bakhe wokuthi bakuyeke ukuvimbezela, futhi bahambe baye ezinxenyeni ezingaphandle kakhulu zezwe elingasenyakatho.\n\n24 Manje, uGidigidoni elazi isu labo, futhi azi ngobuthakathaka babo ngenxa yokufuna ukudla, kanye nokubulawa okukhulu okwakwenzekile phakathi kwabo, ngakho-ke wathumela amabutho akhe ngesikhathi sasebusuku, futhi wayivala indlela yabo yokubaleka futhi wabeka amabutho akhe endleleni yabo yokubaleka.\n\n25 Futhi lokhu amabutho akwenza ngesikhathi sasebusuku, futhi ahamba ayovimba ngaphambili kwabaphangi, kwathi ngakusasa, ngesikhathi abaphangi sebeqala uhambo lwabo, bahlangana namabutho amaNefi ndawo zombili ngaphambili nangasemuva.\n\n26 Futhi nalabo baphangi ababeseningizimu nabo ngokunjalo bavinjezelwa ezindaweni zabo zokubaleka. Futhi zonke lezi zinto zenziwa ngokuyalelwa nguGidigidoni.\n\n27 Futhi kwaba khona izinkulungwane eziningi ezazinikela ukuthi zibe yiziboshwa zamaNefi, kwathi insalela yabo yabulawa.\n\n28 Futhi umholi wabo, uZeminariha, wathathwa futhi walengiswa esihlahleni, yebo, ngisho phezulu kuso waze wafa. Futhi emva kokuthi sebemlengisile waze wafa basigawulela phansi isihlahla, futhi base bekhala ngezwi elikhulu, bethi:\n\n29 Sengathi iNkosi ingabalondoloza abantu bayo ekulungeni kanye nasebungcweleni benhliziyo, ukuze benze ukuthi babathele phansi bonke labo abayofuna ukubabulala ngenxa yamandla kanye namaqembu ayimfihlo, ngisho nanjenga le ndoda ethelwe phansi.\n\n30 Futhi bathokoza futhi bakhala ngezwi elilodwa, bethi: Sengathi uNkulunkulu ka-Abrahama, kanye noNkulunkulu ka-Isaka, kanye noNkulunkulu kaJakobe, angabavikela labantu bahlale ekulungeni inqobo nje uma beyobiza igama likaNkulunkulu wabo ukuthi abavikele.\n\n31 Futhi kwenzeka ukuthi baqhumuka, bonke kanyekanye, behlabelela, futhi bedumisa uNkulunkulu wabo ngento enkulu kangaka abenzele yona, ekubalondolozeni ukuthi bangaweli ezandleni zezitha zabo.\n\n32 Yebo, bakhala bethi: Hosana kuNkulunkulu oPhakeme kaKhulu. Futhi bakhala bethi: Libusisiwe igama leNkosi uNkulunkulu uMninimandla Onke, uNkulunkulu oPhakeme kakhulu.\n\n33 Futhi izinhliziyo zabo zakhukhumala ngenxa yenjabulo, kwaze kwaba khona nokuphuma kwezinyembezi okuningi, ngenxa yobuhle obukhulu bukaNkulunkulu ekubakhululeni ezandleni zezitha zabo; futhi babazi ukuthi kwakungenxa yokuphenduka kwabo kanye nokuzithoba kwabo okwenze ukuthi bakhululwe ekebhujisweni kwaphakade.\n\n", "3-ne 5": "[center][font_size=26]Isahluko 5[/font_size][/center]\n\n[i]AmaNefi ayaphenduka futhi ayazishiya izono zawo—UMormoni ubhala umlando wabantu bakubo futhi umemezela izwi laphakade kubo—U-Israyeli uzoqoqwa ekusakazekeni kwakhe isikhathi eside. Cishe ngonyaka weNkosi wama 22 kuya kowama 26.[/i]\n\n1 Manje bheka, kwakungasekho namunye ophilayo phakathi kwabo bonke abantu bamaNefi owayesawangabaza ngisho nakancane amazwi abo bonke abaphrofethi abangcwele ababekhulumile; ngokuba babazi ukuthi kwakufanele ukuthi agcwaliseke.\n\n2 Futhi babazi ukuthi kwakufanele ukuthi uKristu ufikile, ngenxa yezibonakaliso eziningi ezase zinikiwe, ngokwamazwi abaphrofethi; futhi nangenxa yezinto ezase zivele sezenzekile babazi ukuthi kwakufanele ukuthi zonke izinto zigcwaliseke njengoba kwakukhulunyiwe.\n\n3 Ngakho-ke aziyeka zonke izono zawo, kanye nezinengiso zawo, kanye nobufebe bawo, futhi amsebenzela uNkulunkulu ngokukhuthala yonke emini nasebusuku.\n\n4 Manje kwenzeka ukuthi ngesikhathi esebathathile bonke abaphangi baboshwa, kangangokuthi akubanga bikho namunye oweqayo kulabo ababenga bulawanga, aziphonsa etilongweni iziboshwa zawo, futhi enza ukuthi izwi likaNKulunkulu lishunyayelwe kubo; futhi ngobuningi balabo abaphendukayo ezonweni zabo futhi bangena esivumelwaneni sokuthi babengeke besabulala nanini babekhululwa.\n\n5 Kepha ngobuningi balabo ababengangenanga esivumelwaneni, futhi ababesaqhubeka nokuthi babe nezimfihlo zokubulala ezinhliziyweni zabo, yebo, ngobuningi balabo ababetholakala besongela abafowabo babe bekwa icala futhi bejeziswe ngokomthetho.\n\n6 Futhi ngalendlela baziqeda zonke lezo zinhlangano ezazinobubi, futhi eziyimfihlo, futhi eziyisinengiso, okwakukhona kuzo inkohlakalo enkulu kakhulu, kanye nokubulala okuningi kakhulu.\n\n7 Futhi waphela kanjalo-ke unyaka wamashumi amabili nambili, futhi kanjalo nonyaka wamashumi amabili nantathu, kanye nonyaka wamashumi amabili nane, kanye nonyaka wamashumi amabili nanhlanu; futhi kwase kudlule kanjalo iminyaka engamashumi amabili nanhlanu.\n\n8 Futhi kwase kube khona izinto eziningi ezase zenzekile, emehlweni abanye, ezazingaba ngezinkulu futhi nezimangalisayo; nokho, ngeke zabhalwa zonke kulencwadi; yebo, lencwadi ngeke yakwazi ukuqukatha ngisho ingxenye nje yokwekhulu yalokho okwenziwa phakathi kwabantu abaningi kangaka esikhathini esingange minyaka engamashumi amabili nanhlanu;\n\n9 Kepha bheka kukhona imibhalo equkethe zonke izenzo zalabantu; futhi indatshana emfishane kodwa eyiqiniso yanikezwa nguNefi.\n\n10 Ngakho-ke ngenze umbhalo wami ngalezi zinto ngokombhalo kaNefi, owawuqoshwe ezingcwepheni ezazibizwa ngezingcwephe zikaNefi.\n\n11 Futhi bheka, ngenza umbhalo ezingcwepheni engizenze ngezami izandla uqobo.\n\n12 Futhi bheka, ngibizwa ngo Mormoni, ngibizwa ngezwe lakwaMormoni, izwe u-Alima amisa kulo ibandla phakathi kwabantu, yebo, ibandla lokuqala elamiswa phakathi kwabo emva kwesiphambeko sabo.\n\n13 Bheka, ngingumfundi kaJesu Kristu, iNdodana kaNkulunkulu. Ngibizwe nguye ukuthi ngimemezele izwi lakhe phakathi kwabantu bakhe, ukuze babe nokuphila okuphakade.\n\n14 Futhi kuye kwadingeka ukuthi mina, ngokwentando kaNkulunkulu, ukuze imikhuleko yalabo asebahamba phambilini, ababengcwele, ukuze igcwaliseke ngokokholo lwabo, ukuthi ngenze umbhalo ngalezi zinto esezenzekile—\n\n15 Yebo, umbhalo omncane walokho okwenzeka kusukela ngesikhathi uLehi esuka eJerusalema, kwehla kuze kufike kulesikhathi samanje.\n\n16 Ngakho-ke ngenza umbhalo wami ngiwususela ezindabeni ezazinikezwe yilabo ababengaphambi kwami, kuze kufike ekuqaleni kosuku lwami;\n\n17 Futhi emva kwalokho ngenza umbhalo wezinto engizibone ngawami amehlo.\n\n18 Futhi ngiyazi umbhalo engiwenzayo ukuthi ungumbhalo olungile futhi uyiqiniso; nokho kukhona izinto eziningi, ngokolimi lwethu, esingakwazi ukuzibhala.\n\n19 Manje sengenza isiphetho senkulumo yami, okungeyami uqobo, futhi ngiqhubeka nokunikeza indaba yami ngezinto ezenzeka ngaphambi kwami.\n\n20 NginguMormoni, futhi ngiwuzalo lwangempela lukaLehi. Nginesizathu sokumdumisa uNkulunkulu wami kanye nomSindisi wami uJesu Kristu, ukuthi wakhipha obaba bethu ezweni laseJerusalema, (futhi akekho namunye owayazi ngaphandle kwakhe kanye nalabo abakhipha kulelozwe) futhi nokuthi unike mina kanye nabantu bakithi ulwazi oluningi kangaka ngokwanele ukuba kusindiswe imiphefumulo yethu.\n\n21 Ngempela uyibusisile indlu ka Jakobe, futhi waba nesihawu kuyo inzalo kaJosefa.\n\n22 Futhi kangangoba abantwana baLehi beyigcinile imiyalelo yakhe ubabusisile futhi wabaphumelelisa njengokwezwi lakhe.\n\n23 Yebo, futhi ngempela insali yenzalo kaJosefa uyoyiholela olwazini lweNkosi uNkulunkulu wabo.\n\n24 Futhi ngempela njengoba iNkosi iphila, izoyiqoqa emagumbini amane omhlaba yonke insali yenzalo kaJakobe, ehlakazeke kubo bonke ubuso bomhlaba.\n\n25 Futhi njengoba yenze isivumelwano nayo yonke indlu kaJakobe, ngisho kanjalo nesivumelwano evumelane ngaso nendlu kaJakobe siyogcwaliseka ngesikhathi sayo esifanelekile, ngokwanele ukuba kubuyiselwe yonke indlu kaJakobe ekwazini ngesivumelwano avumelane ngaso nabo.\n\n26 Futhi emva kwalokho bayomazi uMkhululi wabo, onguJesu Kristu, iNdodana kaNkulunkulu; futhi emva kwalokho bayoqoqwa kuwo omane amagumbi omhlaba bayiswe emazweni abo, lapho ababekade behlakazwe kusuka khona; yebo, njengoba iNkosi iphila kuyoba njalo. Amen.\n\n", "3-ne 6": "[center][font_size=26]Isahluko 6[/font_size][/center]\n\n[i]AmaNefi ayaphumelela—Ukuzikhukhumeza, ukunotha, kanye nokuhlukanisana ngokwezigaba kuyaqala—IBandla liyahlukana ngenxa yokungezwani—USathane uholela abantu bavukelane ngokusobala—Abaphrofethi abaningi bamemezela ukuphenduka futhi bayabulawa—Ababulali babo benza uzungu lokuwuthatha umkhandlu ophetheyo. Cishe ngonyaka weNkosi wama 26 kuya kowama 30.[/i]\n\n1 Manje kwenzeka ukuthi abantu bamaNefi bonke babuyela emazweni abo ngonyaka wamashumi amabili nesithupha, wonke umuntu, nomndeni wakhe, umhlambi wezimvu zakhe kanye nomhlambi wezinkomo zakhe, amahhashi akhe kanye nezinkomo zakhe, kanye nazo zonke izinto nanoma yini okunye okwakungokwabo.\n\n2 Futhi kwenzeka ukuthi babengakakudli konke ukudla kwabo; ngakho-ke bakuthatha konke lokho ababengakakudli, konke okusanhlamvu kwabo okunhlobonhlobo, kanye negolide labo, kanye nesiliva labo, kanye nazo zonke izinto zabo eziyigugu, futhi babuyela emazweni abo kanye nakho konke ababenakho, enyakatho kanye naseningizimu, ezweni elingasenyakatho kanye nasezweni elingaseningizimu.\n\n3 Futhi banika labo baphangi ababengene esivumelwaneni sokuthi bagcine ukuthula kwezwe, labo ababethanda ukuthi basale bengamaLamani, amazwe, ngokwesibalo sabo, ukuze bakwazi ukuthi ngokusebenza kwabo, babe nakho ababengaphila ngakho; futhi ngalendlela bakwazi ukuthi badale ukuthula ezweni.\n\n4 Futhi baqala ukuthi baphumelele futhi bakhula kakhulu; futhi iminyaka yamashumi amabili nesithupha kanye nesikhombisa yedlula, futhi kwaba khona ukuthula okukhulu ezweni; futhi base benze imithetho yabo ngokuhambisana nokulingana kanye nokulunga.\n\n5 Manje kwakungasekho lutho kulo lonke izwe okwakuvimbela abantu ekutheni baphumelele njalo njalo, ngaphandle kokuthi bawele esiphambekweni.\n\n6 Futhi kwakunguGidigidoni, kanye nomahluleli, uLakonewu, kanye nalabo ababengabaholi ababekhethiwe, ababedale lokuthula okukhulu ezweni.\n\n7 Futhi kwenzeka ukuthi kwaba khona amadolobha amaningi akhiwa kabusha, futhi kwaba khona amaningi amadolobha amadala alungiswayo.\n\n8 Futhi kwaba khona eminingi imigwaqo emikhulu eyayisakhiwa, kanye neminingi imigwaqo eyakhiwayo, eyayisuka edolobheni iya kwelinye idolobha, futhi isuka ezweni iya kwelinye izwe, futhi isuka endaweni iya kwenye indawo.\n\n9 Futhi wadlula kanjalo-ke unyaka wamashumi amabili nesishiyagalombili, abantu babesalokhu benokuthula njalo.\n\n10 Kepha kwenzeka ngonyaka wamashumi amabili nesishiyagalolunye ukuthi kwaqala ukuthi kube khona impikiswano ethize phakathi kwabantu; futhi abanye babephakeme kangangoba baba nokuziqhenya kanye nokuziqhayisa ngenxa yengcebo yabo enkulu kakhulu, yebo, ngisho kangangoba kwaze kwaba khona ukuhluphana okukhulu;\n\n11 Ngokuba kwakukhona abathengisi abaningi ezweni, futhi kanjalo nezazi mthetho eziningi, kanye nabasezikhundleni abaningi.\n\n12 Futhi abantu baqala ukuthi behlukaniswe ngokwezigaba zabo, ngokunotha kwabo kanye nangamathuba abo okufunda; yebo, abanye babengenalwazi ngenxa yobuphofu babo, futhi abanye bakwazi ukufunda kakhulu ngenxa yengcebo yabo.\n\n13 Abanye babephakeme kangangoba babeziqhenya, futhi abanye babezithobile kakhulu; abanye babuyisela isithuko ngesithuko, ngesikhathi abanye besemukela isithuko kanye nokuhlushwa kanye nazo zonke izinhlobo zezinhlupheko, futhi bengakuphindiseli ukuthuka, kodwa bethobile futhi bedabukile ngokona phambi kukaNkulunkulu.\n\n14 Futhi ngalendlela kwaba khona ukungalingani okukhulu kulo lonke izwe, kangangokuthi ibandla laqala ukwehlukana; yebo, kangangokuthi ngonyaka wamashumi amathathu ibandla lehlukana kulo lonke izwe ngaphandle kwedlanzana nje lamaLamani elaliphendukele okholweni lweqiniso; futhi wona awazange agudluke kulo, ngokuba wona ayegxilile, futhi eqinile, futhi enganyakaziseki, efuna ngenkuthalo yawo yonke ukuthi agcine imiyalelo yeNkosi.\n\n15 Manje isizathu salobu bubi babantu kwakuyilesi—USathane wayesenamandla amakhulu, ekuphehleni abantu ukuthi benze zonke izinhlobo zobubi, futhi ebakhukhumalisa ngokuziqhenya, ebalinga ukuthi bafune amandla, kanye negunya, kanye nengcebo, kanye nezinto eziyize zezwe.\n\n16 Futhi ngalendlela uSathane waziholela izinhliziyo zabantu ekutheni benze zonke izinhlobo zobubi; ngakho-ke bakujabulela ukuthula iminyaka embalwa kuphela.\n\n17 Futhi ngalendlela, ekuqaleni konyaka wamashumi amathathu—abantu sebezinikele isikhathi eside ukuthi bazulazuliswe yizilingo zikadeveli abayise noma kuphi lapho ayethanda ukuthi abayise khona, futhi nokuthi abenzise noma ngabe yibuphi ububi ayethanda ukuthi babenze—futhi ngalendlela ekuqaleni kwawo, lonyaka wamashumi amathathu, base besesimweni sobubi obukhulu.\n\n18 Manje babengoni ngokungazi, ngokuba babeyazi intando kaNkulunkulu mayelana nabo, ngokuba yayifundisiwe kubo; ngakho-ke bamhlubuka uNkulunkulu ngokuthanda kwabo.\n\n19 Manje kwase kusezinsukwini zikaLakonewu, indodana kaLakonewu, ngokuba uLakonewu wasithatha isihlalo sikayise futhi wababusa abantu ngalowo nyaka.\n\n20 Futhi ngaleso sikhathi kwaqala ukuthi kube khona abantu abaholwa ngumoya ovela ezulwini futhi abathunyelwa, bama phakathi kwabantu kulo lonke izwe, beshumayela futhi befakaza ngesibindi ngezono kanye nangobubi babantu, futhi befakaza kubo mayelana nokukhululwa iNkosi eyayizokwenzela abantu bayo, noma ngamanye amazwi, ukuvuka kukaKristu; futhi bafakaza ngesibindi ngokufa kanye nangokuzwa kwayo ubuhlungu.\n\n21 Manje kwakukhona abaningi babantu ababethukuthele kakhulu ngenxa yalabo ababefakaza ngalezi zinto; futhi labo ababethukuthele imvamisa kwakungabehluleli abakhulu, kanye nalabo ababengabaphristi abakhulu kanye nezazi mthetho; yebo, bonke labo ababeyizazi mthetho babathukuthelela labo ababefakaza ngalezi zinto.\n\n22 Manje kwakungekho sazi mthetho namehluleli namphristi omkhulu owayengaba namandla okubeka noma ngubani icala lokuthi abulawe ngaphandle kokuthi ukubekwa kwabo icala kusayinwe ngumbusi wezwe.\n\n23 Manje babebaningi abafakaza ngezinto eziphathelene noKristu abafakaza ngesibindi, abathathwa babulawa ngasese ngabehluleli, ukuze ulwazi ngokufa kwabo lungafinyeleli kumbusi wezwe kuze kube semva kokufa kwabo.\n\n24 Manje bheka, lokhu kwakuphikisana nemithetho yezwe, ukuthi nanoma yimuphi umuntu abulawe ngaphandle kokuthi kutholwe imvume kumbusi wezwe—\n\n25 Ngakho-ke isikhalo savela ezweni lakwaZarahemla, salethwa kumbusi wezwe, ngokumelene nalabo behluleli ababe beke icala abaphrofethi beNkosi lokuthi bafe, hhayi ngokomthetho.\n\n26 Manje kwenzeka ukuthi bathathwa balethwa phambi kukamehluleli, ukuze behlulelwe ngalawo macala ababewenzile ngokomthetho owawunikwe ngabantu.\n\n27 Manje kwenzeka ukuthi labo behluleli babenabangani kanye nezihlobo eziningi; futhi kwathi insali, yebo, ngisho cishe zonke izazi mthetho kanye nabaphristi abakhulu, babuthana ndawonye, futhi bahlangana nezihlobo zalabo behluleli ababezoquliswa amacala ngokomthetho.\n\n28 Futhi bangena esivumelwaneni omunye nomunye, yebo, ngisho nakuleso sivumelwano esasinikwe yilabo basendulo, leso sivumelwano esanikwa futhi salawulwa ngudeveli, ukuthi simelane nakho konke ukulunga.\n\n29 Ngakho-ke bahlangana ngokumelene nabantu beNkosi, futhi bangena esivumelwaneni sokubabulala, kanye nokukhulula labo ababenecala lokubulala ekutheni babanjwe yisijeziso, esase sizokhishwa ngokomthetho.\n\n30 Futhi bawudelela umthetho kanye namalungelo ezwe labo; futhi bangena esivumelwaneni omunye nomunye sokuthi bambulale umbusi, futhi bamise inkosi ezweni, ukuze izwe lingabe lisaba nankululeko kodwa libe ngaphansi kwamakhosi.\n\n", "3-ne 7": "[center][font_size=26]Isahluko 7[/font_size][/center]\n\n[i]Umahluleli omkhulu uyabulawa, umkhandlu ophetheyo uyaqewa, futhi abantu bayehlukana baba yizizwana—UJakobe, umphiki-Kristu, uba yinkosi yeqembu eliyimfihlo—UNefi ushumayela ukuphenduka kanye nokukholwa kuKristu—Izingelosi ziyamsebenzela nsukuzonke, futhi uvusa umfowabo ekufeni—Abaningi bayaphenduka futhi bayabhabhadiswa. Cishe ngonyaka weNkosi wama 30 kuya kowama 33.[/i]\n\n1 Manje bheka, ngizonikhombisa ukuthi abazange bayimise inkosi kulelizwe; kodwa ngawo kanye lowo nyaka, yebo, unyaka wamashumi amathathu, babulala esihlalweni sokwahlulela, yebo, bambulala umahluleli omkhulu walelizwe.\n\n2 Futhi abantu behlukana omunye nomunye baba yizizwana, wonke umuntu ngokomndeni wakhe kanye nangokwezihlobo zakhe kanye nabangane; futhi ngalendlela bawuqeda umkhandlu ophetheyo walelizwe.\n\n3 Futhi zonke izizwana zabeka inkosi noma umholi wazo; futhi ngalendlela baba yizizwana kanye nabaholi bezizwana.\n\n4 Manje bheka, kwakungekho muntu phakathi kwabo ngaphandle kokuthi enomndeni omkhulu kanye nezihlobo eziningi kanye nabangani; ngakho-ke izizwana zabo zaba nkulu kakhulu.\n\n5 Manje konke lokhu kwenziwa, futhi akuzange kube khona zimpi okwangaleso sikhathi phakathi kwabo; futhi bonke lobubi beza ebantwini ngenxa yokuthi bazinikela emandleni kaSathane.\n\n6 Futhi imithetho yomkhandlu ophetheyo yaqedwa, ngenxa yeqembu eliyimfihlo labangani kanye nezihlobo zalabo ababulala abaphrofethi.\n\n7 Futhi badala umbango omkhulu kulelizwe, kangangokuthi iningi labantu abalungile cishe lonke lase ligcwele ububi; yebo, kwase kukhona abambalwa kuphela abantu ababelungile phakathi kwabo.\n\n8 Futhi ngalendlela iminyaka eyisithupha yayingakedluli selokhu iningi labantu likuyekile ukulunga kwabo, njengenja ibuyela emhlanzweni wayo, noma njengengulube izibhixa odakeni lwayo.\n\n9 Manje leliqembu eliyimfihlo, elalilethe ububi obungaka kubantu, labuthana ndawonye, futhi labeka indoda ababeyibiza ngoJakobe ukuthi ibaphathe;\n\n10 Futhi bayibiza ngenkosi yabo, ngakho-ke waba yinkosi yaleli qembu eligcwele ububi; futhi wayengomunye wabaziwayo owayekhulume ngokuphikisana nabaphrofethi ababefakaza ngoJesu.\n\n11 Futhi kwenzeka ukuthi babengaqinile kakhulu ngokwesibalo njengezizwana zabantu, ababehlangene ndawonye ngaphandle nje kokuthi abaholi babo bamisa imithetho yabo, wonke umuntu ngokwesizwana sakhe; nokho babe yizitha; naphezu kokuthi babengebona abantu abalungile, kepha babehlangene ekuzondeni labo ababengene esivumelwaneni sokuqeda umkhandlu ophetheyo.\n\n12 Ngakho-ke, uJakobe ebona ukuthi izitha zabo zazi ziningi kakhulu kunabo, yena eyinkosi yeqembu, ngakho-ke wayala abantu bakhe ukuthi babaleke baye enxenyeni yezwe esekugcineni ngasenyakatho, futhi lapho bazakhela umbuso wabo, kwaze kwaba bahlangana nabahlubuki, (ngokuba wayebaluthe ngokuthi kwakuzoba khona abahlubuki abaningi) futhi kwaze kwaba bayaqina ngokwanele ukuthi baphikisane nezizwana zabantu; futhi nempela benza kanjalo.\n\n13 Futhi lwashesha kakhulu uhambo lwabo kangangokuthi lwalungenakuvinjwa kwaze kwaba base behambe baya kude kakhulu ukuba abantu bakwazi ukuthi bababambe. Futhi ngalendlela unyaka wamashumi amathathu nantathu waphela kanjalo-ke; futhi zaba kanjalo-ke izimo zabantu baNefi.\n\n14 Futhi kwenzeka ukuthi ngonyaka wamashumi amathathu nanye bahlukana baba yizizwana, wonke umuntu ngokomndeni wakhe, izihlobo kanye nabangani bakhe; nokho benza isivumelano sokuthi bangalwi omunye nomunye; kodwa babengahlangene ngokwemithetho yabo, kanye nangendlela yokubusa kwabo, ngokuba yayimiswe ngokwemiqondo yalabo ababe ngamakhosi kanye nabaholi babo. Kodwa bamisa imithetho eqine kakhulu yokuthi isizwana esinye singeqeli kwesinye, kangangokuthi baba nakho ukuthula okuthile ezweni; nokho, izinhliziyo zabo zaziphendukile zingekho eNkosini uNkulunkulu wabo, futhi babakhanda ngamatshe abaphrofethi futhi babaxosha babakhipha phakathi kwabo.\n\n15 Futhi kwenzeka ukuthi uNefi—ehanjelwe yizingilosi futhi ngokunjalo nezwi leNkosi, ngakho-ke ezibonile izingelosi, futhi engufakazi owazibonela, futhi enamandla awanikwa ukuthi azi mayelana nobufundisi bukaKristu, futhi phezu kwalokho engufakazi owazibonela ngokuphenduka kwabo okusheshayo ekulungeni beya ebubini kanye nasezinengisweni zabo;\n\n16 Ngakho-ke, edabukile ngenxa yobulukhuni bezinhliziyo zabo kanye nobumpumputhe bezingqondo zabo—wahamba waya phakathi kwabo ngawo lowo nyaka, futhi waqala ukufakaza, ngesibindi, ukuphenduka kanye nokuthethelelwa kwezono ngokukholwa eNkosini uJesu Kristu.\n\n17 Futhi wabafundisa izinto eziningi; futhi azinakubhalwa zonke, futhi inxenye yazo ayinakwenela, ngakho-ke azibhaliwe kulencwadi. Futhi uNefi wafundisa ngamandla kanye nangegunya elikhulu.\n\n18 Futhi kwenzeka ukuthi bamthukuthelela, futhi ngokuba yena wayenamandla amakhulu kunabo, ngokuba kwaku ngenakwenzeka ukuthi bangawakholwa amazwi akhe, ngokuba lwalulukhulu ukholo lwakhe eNkosini uJesu Kristu kangangokuthi izingelosi zamsebenzela nsuku zonke.\n\n19 Futhi ngegama likaJesu nempela wabakhipha odeveli kanye nemimoya emibi; futhi ngisho nomfowabo wamvusa ekufeni, emva kokuthi kade esekhandwe ngamatshe futhi wezwa ubuhlungu bokubulawa ngabantu.\n\n20 Futhi abantu bakubona lokhu, futhi nempela bafakaza ngakho, futhi bamthukuthelela ngenxa yamandla akhe; futhi phezu kwalokho wenza eziningi izimangaliso, emehlweni abantu, ngegama likaJesu.\n\n21 Futhi kwenzeka ukuthi unyaka wamashumi amathathu nanye wedlula, futhi kwaba khona abambalwa nje kuphela abaphendukela eNkosini; kodwa ngobuningi balabo abaphendukayo bakhombisa kubantu ukuthi babehanjelwe ngamandla kanye nanguMoya kaNkulunkulu, owawukuJesu Kristu, ababekholelwa kuye.\n\n22 Futhi ngobuningi balabo okwakhishwa kubo odeveli, futhi belashwa ekuguleni kanye nasebuthakathakeni babo, ngempela baveza kubantu ukuthi babethintwe nguMoya kaNkulunkulu, futhi base belashiwe; futhi nempela bakhombisa izibonakaliso phezu kwalokho futhi nempela benza ezinye izimangaliso phakathi kwabantu.\n\n23 Ngalendlela wedlula kanjalo-ke unyaka wamashumi amathathu nambili. Futhi uNefi wakhala kubantu ekuqaleni konyaka wamashumi amathathu nantathu; futhi washumayela kubo ukuphenduka kanye nokuthethelelwa kwezono.\n\n24 Manje ngifuna ukuthi nikhumbule futhi, ukuthi akuzange kube khona namunye owalethwa ekuphendukeni ongazange abhabhadiswe ngamanzi.\n\n25 Ngakho-ke, amadoda agcotshwa nguNefi kulobu bufundisi, ukuze kuthi bonke labo ababeza kuwo babhabhadiswe ngamanzi, futhi lokhu kube njengesibonakaliso kanye nobufakazi phambi kukaNkulunkulu, kanye nakubantu, ukuthi base bephendukile futhi bazuza ukuthethelelwa kwezono zabo.\n\n26 Futhi kwaba khona abaningi ekuqaleni kwalonyaka ababhabhadiselwa ekuphendukeni; futhi inxenye enkulu yonyaka yaphela kanjalo-ke.\n\n", "3-ne 8": "[center][font_size=26]Isahluko 8[/font_size][/center]\n\n[i]Izivunguvungu, ukuzamazama komhlaba, imililo, izishingishane, kanye nemibheduko yemvelo ifakazela ukubethelwa kukaKristu—Abantu abaningi bayafa—Ubumnyama bumboza izwe izinsuku ezintathu—Labo abaseleyo balilela isimo sabo. Cishe ngonyaka weNkosi wama 33 kuya kowama 34.[/i]\n\n1 Manje kwenzeka ukuthi ngokombhalo wethu, futhi siyazi ukuthi umbhalo wethu uyiqiniso, ngokuba bheka, kwakungumuntu olungile owayegcina umbhalo—ngokuba wayenza izimangaliso eziningi egameni likaJesu; futhi kwakungekho noyedwa umuntu owayengenza isimangaliso ngegama likaJesu ngaphandle kokuthi ehlanzwe ngisho nokuncane ububi bakhe—\n\n2 Manje kwenzeka, uma kwakungazange kube khona phutha elenziwa yilendoda ekubaleni isikhathi sethu, unyaka wamashumi amathathu nantathu wase udlulile;\n\n3 Futhi abantu baqala ukulindela ngentshisekelo enkulu leso sibonakaliso esasinikwe ngumphrofethi uSamuweli, umLamani, yebo, isikhathi lapho kwakuzokuba khona ubumnyama isikhathi esiyizinsuku ezintathu phezu kobuso bezwe.\n\n4 Futhi kwaqala ukuthi kube khona ukungabaza okukhulu kanye nezimpikiswano phakathi kwabantu, naphezu kwezibonakaliso eziningi kangaka ezase zinikiwe.\n\n5 Futhi kwenzeka ngonyaka wamashumi amathathu nane, enyangeni yokuqala, ngosuku lwesine enyangeni, kwabakhona isiphepho esikhulu, esasingakaze saziwe kulo lonke izwe.\n\n6 Futhi phezu kwalokho kwaba khona isivunguvungu esesabeka kakhulu; futhi kwaba khona nokuduma okwesabekayo, kangangokuthi kwanyakazisa izwe lonke kwangathi lizohlukana kabili.\n\n7 Futhi kwaba khona imibani eshesha ngokumangalisayo, eyayingakaze yaziwe nanini ezweni lonke.\n\n8 Futhi idolobha lakwaZarahemla lokheleka ngomlilo.\n\n9 Futhi idolobha lakwaMoroni lazika ekujuleni kolwandle, futhi ababehlala kulo baminza.\n\n10 Futhi umhlabathi wathwalwa wukuzamazama komhlaba wabekwa phezu kwedolobha lakwaMoroniha, kangangokuthi esikhundleni sedolobha kwaba khona intaba enkulu.\n\n11 Futhi kwaba khona imbubhiso enkulu futhi neyesabekayo ezweni elingaseningizimu.\n\n12 Kodwa bheka, kwaba khona imbubhiso enkulu kakhulu futhi neyesabekayo ezweni elingasenyakatho; ngokuba bheka, ubuso bonke bezwe baguquka, ngenxa yesivunguvungu kanye nezishingishane, kanye nokuduma kanye nemibani, kanye nokuzamazama kwezwe lonke okukhulu kakhulu;\n\n13 Futhi imigwaqo emikhulu yabhidlika, kanye nemigwaqo eqondile yonakala, kwathi izindawo eziningi ezihlelekile zaphenduka amagebhugebhu.\n\n14 Futhi amadolobha amaningi amakhulu futhi abalulekile acwila, futhi amaningi ashiswa, futhi amaningi adikiza kwathi izakhiwo zawo zawela phansi, futhi abahlala kuwo babulawa, izindawo zasala zingenamuntu.\n\n15 Futhi kwaba khona amanye amadolobha asalayo; kodwa umonakalo wawo wawumkhulu kakhulu, futhi babebaningi kuwo abubulawa.\n\n16 Futhi kwaba khona abanye abathathwa bahamba nesishingishane; futhi ukuthi baya ngaphi akukho muntu owaziyo, ngaphandle kokuthi bona bayazi ukuthi bathathwa bayiswa kude.\n\n17 Futhi ngalendlela ubuso besifunda sonke baguquka, ngenxa yezivunguvungu, kanye nokuduma, kanye nemibani, kanye nokuzamazama phansi.\n\n18 Futhi bheka, amadwala aqhephuka kabili; ahlakazeka phezu kobuso bonke besifunda, kangangokuthi atholakala eyizingcezu ezihlephukileyo, futhi eyizindonga kanye nemifantu, phezu kobuso bonke bezwe.\n\n19 Futhi kwenzeka ukuthi ngesikhathi ukuduma, kanye nemibani kanye nesiphepho, kanye nesivunguvungu, kanye nokuzamazama phansi kuphela—ngokuba bheka, kwathatha isikhathi esingangamahora amathathu; futhi abanye bathi lesikhathi saba ngaphezulu kwalokho; noma kunjalo, zonke lezi zinto ezinkulu kanye nezesabekayo zenzeka ngesikhathi esingangamahora amathathu—futhi emva kwalokho bheka, kwaba khona ubumnyama ebusweni bezwe.\n\n20 Futhi kwenzeka ukuthi kwaba khona ubumnyama obukhulu ebusweni bonke bezwe, kangangokuthi ababehlala kulo ababengafanga babeyizwa inkungu yobumnyama;\n\n21 Futhi kwakungeke kube khona kukhanya, ngenxa yobumnyama, noma amakhandlela, noma amathoshi; noma kube khona umlilo owokhelwayo ngezinkuni zabo ezinhle nezome kakhulu, kangangoba akubanga bikho nhlobo ukukhanya;\n\n22 Futhi akuzange kube khona ngisho ukukhanya okwakubonakala, ngisho umlilo, noma ukubenyezela, noma yilanga, noma yinyanga, noma yizinkanyezi, ngokuba zazizinkulu kakhulu izinkungu zobumnyama ezaziphezu kobuso bonke bezwe.\n\n23 Futhi kwenzeka ukuthi kwathatha isikhathi esingange zinsuku ezintathu ukuthi kungabi bikho ukukhanya okubonwayo; futhi kwabakhona ukukhala okukhulu kanye nokuhhewula kanye nokulila phakathi kwabo bonke abantu njalo-njalo, yebo, kwakukukhulu ukuquma kwabantu, ngenxa yobumnyama kanye nokubhujiswa okukhulu okwakubehlele.\n\n24 Futhi kwenye indawo babezwakala bekhala, bethi: O ukuba saphenduka ngaphambi kwalolusuku olukhulu futhi nolwesabekayo, futhi ukuba bekunjalo abafowethu babeyosinda, futhi bebengenakushiswa kulelo dolobha elikhulu lakwa Zarahemla.\n\n25 Futhi kwenye indawo babezwakala bekhala futhi belila, bethi: O ukuba saphenduka ngaphambi kwalolusuku olukhulu futhi nolwesabekayo, futhi sangababulala futhi sangabakhanda ngamatshe abaphrofethi, futhi sangabaxosha; ukuba bekunjalo omama bethu kanye namadodakazi ethu amahle, kanye nezingane zethu beziyosinda, futhi ngabe abangcwatshwanga kulelo dolobha elikhulu lakwaMoroniha. Futhi kwabanjalo-ke ukuhhewula kwabantu kwakukukhulu futhi kwesabeka.\n\n", "3-ne 9": "[center][font_size=26]Isahluko 9[/font_size][/center]\n\n[i]Ebumnyameni, izwi likaKristu limemezela ukubhujiswa kwabantu abaningi kanye namadolobha ngenxa yobubi babo—Phezu kwalokho umemezela ngobunkulunkulu Bakhe, wazisa ukuthi umthetho kaMose usugcwalisekile, futhi umema abantu ukuthi beze Kuye futhi basindiswe. Cishe ngonyaka weNkosi wama 34.[/i]\n\n1 Futhi kwenzeka ukuthi kwabakhona izwi elezwakala kubo bonke abahlala kulendawo, kubo bonke ubuso balelizwe, limemeza lithi:\n\n2 Maye, maye, maye kulaba bantu; maye kwabahlala emhlabeni wonke ngaphandle kokuthi baphenduke; ngokuba udeveli uyahleka, futhi izingelosi zakhe ziyathokoza, ngenxa yokubulawa kwamadodana kanye namadodakazi amahle abantu bami, futhi kungenxa yobubi kanye nezinengiso zabo ukuthi bawile!\n\n3 Bheka, lelo dolobha elikhulu iZarahemla ngilishise ngomlilo, kanye nabahlala kulo.\n\n4 Futhi bheka, lelo dolobha elikhulu iMoroni ngilenze ukuthi licwile ekujuleni kolwandle, kanye nabahlala kulo ukuthi baminze.\n\n5 Futhi bheka, lelo dolobha elikhulu iMoroniha ngilimboze ngomhlabathi, kanye nabahlala kulo, ukuze ngifihle ububi kanye nezinengiso zabo phambi kobuso bami, ukuze igazi labaphrofethi kanye nelabangcwele lingabe liseza nanini kimi ngokumelene nabo.\n\n6 Futhi bheka, idolobha likaGiligali ngilenze ukuthi licwile, kanye nabahlala kulo ukuthi bangcwatshwe ekujuleni komhlaba;\n\n7 Yebo, nedolobha lakwa-Oniha kanye nabahlala kulo, idolobha lakwaMokumu kanye nabahlala kulo, idolobha laseJerusalema kanye nabahlala kulo; futhi ngenze ukuthi kuvele amanzi esikhundleni sawo, ukuze ngifihle ububi kanye nezinengiso zabo phambi kobuso bami, ukuze igazi labaphrofethi kanye nelabangcwele lingabe liseza nanini kimi ngokumelene nabo.\n\n8 Futhi bheka, idolobha lakwaGadiyandi, kanye nedolobha lakwaGadiyomina, kanye nedolobha lakwaJakobe, kanye nedolobha lakwaGimigimino, wonke lawa ngenze ukuthi acwile, futhi ngenza amagquma kanye nezigodi ezindaweni zawo; futhi abahlala kuwo ngibangcwabe ekujuleni komhlaba, ukuze ngifihle ububi kanye nezinengiso zabo phambi kobuso bami, ukuze igazi labaphrofethi kanye nelabangcwele lingabe liseza kimi nanini ngokumelene nabo.\n\n9 Futhi bheka, lelo dolobha elikhulu iJakobugati, elalihlala abantu benkosi uJakobe, ngenze ukuthi lishiswe ngomlilo ngenxa yezono zabo kanye nobubi babo, obungaphezu kwabo bonke ububi bomhlaba wonke, ngenxa yokubulala kwabo ngasese kanye namaqembu abo angasese; ngokuba kwakuyibo labo abaqeda ukuthula kwabantu bami kanye nomkhandlu owawuphethe wezwe; ngakho-ke ngenze ukuthi bashiswe, ukuze ngibabulale phambi kobuso bami, ukuze igazi labaphrofethi nelaba ngcwele lingabe liseza kimi nanini ngokumelene nabo.\n\n10 Futhi bheka, idolobha lakwaLamani, kanye nedolobha lakwaJoshi, kanye nedolobha lakwaGadi, kanye nedolobha lakwaKishikumeni, ngenze ukuthi ashiswe ngomlilo, kanye nabahlala kuwo, ngenxa yobubi babo ekuxosheni abaphrofethi, kanye nokukhanda ngamatshe labo engabathumela ukuthi bamemezele kubo ngokumelene nobubi kanye nezinengiso zabo.\n\n11 Futhi ngenxa yokuthi babaxosha bonke baphuma, kwakungekho namunye phakathi kwabo owayelungile, ngehlisa umlilo futhi ngaba bulala, ukuze ububi kanye nezinengiso zabo kufihleke phambi kobuso bami, ukuze igazi labaphrofethi kanye nelabangcwele engabathumela phakathi kwabo lingabe lisakhala kimi livela emhlabathini ngokumelene nabo.\n\n12 Futhi ukubhujiswa okuningi nokukhulu ngikwenze ukuthi kwehlele phezu kwale lizwe, kanye naphezu kwalabantu, ngenxa yobubi kanye nezinengiso zabo.\n\n13 O nina nonke enisindisiwe ngenxa yokuthi benilungile kakhulu kunabo, ningebuyele yini manje kimi, futhi niphenduke ezonweni zenu, futhi niguquke, ukuze nginiphilise na?\n\n14 Yebo, ngiqinisile ngithi kini, uma ningeza kimi niyokuba nokuphila okuphakade. Bhekani, ingalo yami yesihawu yelulelwe kini, futhi lowo oyokuza, ngiyomemukela; futhi babusisiwe labo abeza kimi.\n\n15 Bhekani, nginguJesu Kristu iNdodana kaNkulunkulu. Ngadala amazulu kanye nomhlaba, kanye nazo zonke izinto ezikuwo. NganginoBaba kusukela ekuqaleni. NgikuBaba, futhi noBaba ukimi; futhi ngami uBaba ulidumisile igama lakhe.\n\n16 Ngeza kwabami, kepha abami abangemukelanga. Futhi imibhalo engcwele mayelana nokuza kwami isigcwalisekile.\n\n17 Futhi ngobuningi balabo abangemukele, kubo ngibanike ukuthi babe ngamadodana kaNkulunkulu; futhi ngizokwenza kanjalo nakulabo abayokholwa egameni lami, ngokuba bheka, ngami ukukhululwa kuyeza, futhi kimi umthetho kaMose ugcwalisekile.\n\n18 Nginguku khanya nokuphila komhlaba. Ngingu-Alfa no-Omega, isiqalo nesiphetho.\n\n19 Futhi ningabe nisaletha kimi nanini ukuchithwa kwegazi; yebo, imihlatshelo yenu kanye neminikelo yokushiswa iyoyekwa, ngokuba angiyukwemukela lutho lwemihlatshelo yenu kanye neminikelo yenu yokushiswa.\n\n20 Futhi niyonikela umnikelo kimi wenhliziyo edabukileyo kanye nomphefumulo ophukileyo. Futhi lowo oza kimi nenhliziyo edabukileyo kanye nomphefumulo ophukileyo, ngiyombhabhadisa ngomlilo kanye nangoMoya oyiNgcwele, ngisho njenga maLamani, ngenxa yokholo lwawo kimi ngesikhathi sokuphenduka kwawo, abhabhadiswa ngomlilo kanye nangoMoya oyiNgcwele, kodwa awakwazanga lokho.\n\n21 Bhekani, ngize emhlabeni ukuze ngilethe ukukhululwa emhlabeni, ukuze ngisindise umhlaba esonweni.\n\n22 Ngakho-ke, lowo ophendukayo futhi eze kimi njengomntwana omncane, ngiyomemukela, ngokuba umbuso kaNkulunkulu ungowabanjalo. Bhekani, ngokuba ngibeke phansi impilo yami ngenxa yabanjalo, futhi ngaphinda ngayithatha futhi; ngakho-ke phendukani, futhi nize kimi nonke mikhawulo yomhlaba, futhi nisindiswe.\n\n", "3-ne 10": "[center][font_size=26]Isahluko 10[/font_size][/center]\n\n[i]Kukhona ukuthula ezweni amahora amaningi—Izwi likaKristu lithembisa ukuqoqa abantu Bakhe njengesikhukhukazi siqoqa amatshwele aso—Ingxenye enkulu yabantu abalungile ilondoloziwe. Cishe ngonyaka weNkosi wama 34 kuya kowama 35.[/i]\n\n1 Manje bheka, kwenzeka ukuthi bonke abantu basezweni bayizwa lenkulumo, futhi bayifakazela. Futhi emva kwalezi zinkulumo kwabakhona ukuthula ezweni isikhathi esingamahora amaningi;\n\n2 Ngokuba kwaba kukhulu kakhulu ukwethuka kwabantu kangangokuthi bayeka ukulila kanye nokuhhewula ngenxa yokulahlekelwa yizihlobo zabo ezazibulewe; ngakho-ke kwabakhona ukuthula kulo lonke izwe isikhathi esingamahora amaningi.\n\n3 Futhi kwenzeka ukuthi kweza izwi futhi kubantu, futhi bonke abantu balizwa, futhi nempela bafakaza ngalo, lithi:\n\n4 O nina bantu bakulama dolobha amakhulu awile, nina eningabe nzalo kaJakobe, yebo, nina eningabendlu ka-Israyeli, kukangaki nginiqoqa njengesikhukhukazi siqoqela amatshwele aso ngaphansi kwamaphiko aso, futhi nginondla na?\n\n5 Futhi phezu kwalokho, bekuyoba kangaki nginiqoqa njengesikhukhukazi siqoqela amatshwele aso phansi kwamaphiko aso, yebo, O nina bantu bendlu ka-Israyeli, abawile; yebo, O nina bantu bendlu ka-Israyeli, nina enihlala eJerusalema, njengoba niwile; yebo, bekuyoba kangaki nginiqoqa njengesikhukhukazi siqoqa amatshwele aso, kepha ningavumi na?\n\n6 O nina ndlu ka-Israyeli enginilondolozile, kuyoba kangaki nginiqoqa njengesikhukhukazi siqoqela amatshwele aso phansi kwamaphiko aso, uma ningaphenduka futhi nibuyele kimi ngenhlonso ephelele yenhliziyo.\n\n7 Kepha uma ningeke, O ndlu ka-Israyeli, izindawo zenu zokuhlala ziyokuba ngezingenamuntu kuze kube yisikhathi sokugcwaliseka kwesivumelwano soyihlo.\n\n8 Manje kwenzeka ukuthi emva kokuthi abantu sebewazwile lamazwi, bheka, baqala ukulila kanye nokuhhewula futhi ngenxa yokulahlekelwa yizihlobo zabo kanye nabangani.\n\n9 Futhi kwenzeka ukuthi izinsuku ezintathu zadlula kanje. Futhi kwakusekuseni, futhi ubumnyama basuka ebusweni bezwe, futhi iphansi layeka ukuzamazama, futhi namadwala ayeka ukuqhekezeka, nokuquma okwesabekayo kwaphela, futhi nazo zonke iziphithiphithi zomsindo zedlula.\n\n10 Futhi iphansi lanamathelana ndawonye futhi, ukuze liqine; futhi usizi nokukhala, kanye nokulila kwabantu ababe londoloziwe baphila kwaphela; futhi usizi lwabo lwaphenduka injabulo, futhi izililo zabo zaba yindumiso kanye nokubonga eNkosini uJesu Kristu, uMkhululi wabo.\n\n11 Futhi imibhalo engcwele yabe isigcwalisekile kuze kube manje eyayikhulunywe ngabaphrofethi.\n\n12 Futhi kwakuyinxenye enkulu elungile yabantu abasindiswayo, futhi kwakuyibo labo ababemukela abaphrofethi futhi bangabakhanda ngamatshe; futhi kwakuyibo labo ababengazange balichithe igazi labangcwele, abalondolozwa—\n\n13 Futhi balondolozwa futhi bangacwiliswa futhi bangangcwatshwa emhlabathini; futhi abazange baminziswe ekujuleni kolwandle; futhi abazange bashiswe ngomlilo, noma kuwe okuthize phezu kwabo noma bagaywe baze bafe; futhi abazange bathwalwe yizishingishane; noma banqotshwe yinkungu yentuthu kanye neyobumnyama.\n\n14 Manje, lowo ofundayo, makaqonde; lowo onemibhalo engcwele, makayicwaninge, futhi abone futhi aqonde abheke ukuthi ngabe konke lokhu kufa kanye nokubhujiswa ngomlilo, kanye nangentuthu, kanye nangezivunguvungu, kanye nangezishingishane, kanye nangokuvuleka komhlabathi ukuthi ubemukele, kanye nazo zonke lezi zinto ukuthi ngabe akugcwalisi yini iziphrofetho eziningi zabaphrofethi abangcwele.\n\n15 Bhekani, ngithi kini, Yebo, baningi abafakaza ngalezi zinto ngokuza kukaKristu, futhi babulawa ngoba bafakaza ngalezi zinto.\n\n16 Yebo, umphrofethi uZenoshe wafakaza ngalezi zinto, futhi kanjalo noZenoki wakhuluma mayelana nalezi zinto, ngoba bafakaza ikakhulukazi mayelana nathi, esiyinsali yenzalo yabo.\n\n17 Bhekani, ubaba uJakobe ngokunjalo naye wafakaza mayelana nensali yenzalo kaJosefa. Futhi bhekani, ngabe asiyona yini insali yenzalo kaJosefa na? Futhi lezi zinto ezifakaza ngathi, ngabe azibhaliwe yini ezingcwepheni zethusi ubaba uLehi azithatha eJerusalema na?\n\n18 Futhi kwenzeka ukuthi ekupheleni konyaka wamashumi amathathu nane, bhekani, ngizonikhombisa ukuthi abantu baNefi ababelondoloziwe, futhi kanjalo nalabo ababebizwa ngamaLamani, ababe londoloziwe, kwaba nezenzo zomusa omkhulu ezenzelwa bona, kanye nezibusiso ezinkulu ezathelwa emakhanda abo, kangangokuthi masinyane emva kokwenyukela kukaKristu ezulwini wazibonakalisa ngempela kubo—\n\n19 Ekhombisa umzimba wakhe kubo, futhi ebafundisa; futhi indaba yobufundisi bakhe izonikwa emva kwalokhu. Ngakho-ke okwamanje ngenza isiphetho senkulumo yami.\n\n", "3-ne 11": "UJesu Kristu waziveza kubantu baNefi, ngesikhathi isixuku sibuthene ndawonye ezweni iNala, futhi wabafundisa; futhi waziveza kubo ngalendlela.\n\nItholakala ezahlukweni 11 kuya ku 26.\n\n[center][font_size=26]Isahluko 11[/font_size][/center]\n\n[i]UBaba ufakaza ngeNdodanaYakhe eThandekayo—UKristu uyavela futhi umemezela ngeNhlawulo Yakhe—Abantu bezwa amanxeba ezandleni kanye nasezinyaweni Zakhe kanye nasohlangothini—Bayakhala bathi Hosana—Ubeka obala inkambiso kanye nendlela yombhabhadiso—Umoya wokubanga ungokadeveli—Imfundiso kaKristu ingukuthi abantu kufanele bakholwe futhi babhabhadiswe futhi bemukele uMoya oyiNgcwele. Cishe ngonyaka weNkosi wama 34.[/i]\n\n1 Manje kwenzeka ukuthi kwakunesixuku esikhulu esasibuthene ndawonye, sabantu baNefi, bezungeze ithempeli elalisezweni iNala; futhi babekhexile futhi bemangele omunye nomunye, futhi bekhombisana omunye nomunye uguquko olukhulu nolumangalisayo olwase lwenzekile.\n\n2 Futhi phezu kwalokho babekhuluma ngalo Jesu Kristu, okwakunikwe ngaye isibonakaliso ngokufa kwakhe.\n\n3 Futhi kwenzeka ukuthi ngesikhathi besakhuluma kanjalo omunye nomunye, bezwa izwi sengathi lalivela ezulwini; futhi baphonsa amehlo abo yonke indawo, ngokuba babengaliqondi lelozwi ababelizwa; futhi kwakungelona izwi elinolaka, noma izwi elikhulu; nokho, futhi naphezu kokuthi kwakuyizwi elincane labahlaba phakathi labo abalizwa, kangangokuthi akubanga bikho nxenye yohlaka lomzimba wabo elingayenzanga ukuthi ithuthumele; yebo, labahlaba emphefumulweni uqobo, futhi lenza izinhliziyo zabo ukuthi zivuthe.\n\n4 Futhi kwenzeka ukuthi baphinda balizwa lelozwi, futhi abazange baliqonde.\n\n5 Futhi baphinda okwesithathu balizwa futhi lelozwi, futhi bavula izindlebe zabo ukuze balizwe; futhi amehlo abo ayebheke lapho kwakuqhamuka ngakhona umsindo walo; futhi babheka ngokugxilile ngasezulwini, lapho umsindo wawuqhamuka ngakhona.\n\n6 Futhi bheka, ngokwesithathu baliqonda lelozwi ababelizwa; futhi lathi kubo:\n\n7 Bhekani iNdodana Yami Ethandekayo, engithokozayo ngayo, engidumise igama lami ngayo—yizweni.\n\n8 Futhi kwenzeka, ngesikhathi sebeliqonda lelozwi babhekisa amehlo abo futhi phezulu ngasezulwini; futhi bheka, babona iNdoda yehla iphuma ezulwini; futhi yayigqoke ingubo emhlophe; futhi yehlela phansi futhi yema phakathi kwabo; futhi amehlo esixuku sonke ajika abheka kuyo, futhi abazange balokothe bavule imilomo yabo; ngisho omunye komunye, futhi babengazi ukuthi lokhu kwakuchazani, ngokuba babecabanga ukuthi kwakuyingelosi leyo eyayivele kubo.\n\n9 Futhi kwenzeka ukuthi welulela isandla sakhe phambili futhi wakhuluma kubantu ethi:\n\n10 Bhekani, NginguJesu Kristu, abaphrofethi abafakaza ngaye ukuthi uyoza emhlabeni.\n\n11 Futhi bhekani, nginguku khanya kanye nokuphila komhlaba; futhi ngiphuze kuleso sitsha esibabayo uBaba anginike sona, futhi ngimdumisile uBaba ngokuthwala izono zomhlaba, ngalokho ngivumele intando kaBaba kuzo zonke izinto kusukela ekuqaleni.\n\n12 Futhi kwenzeka ukuthi ngesikhathi uJesu esewakhulumile lamazwi isixuku sonke sawela phansi; ngokuba sasikhumbula ukuthi kwaku phrofethiwe phakathi kwabo ukuthi uKristu uyozibonakalisa kubo emva kokwenyukela kwakhe ezulwini.\n\n13 Futhi kwenzeka ukuthi iNkosi yakhuluma kubo ithi:\n\n14 Sukumani futhi nize phambili kimi, ukuze nifake izandla zenu ohlangothini lwami, futhi ukuze futhi nizwe amanxeba ezipikili ezandleni zami kanye nasezinyaweni zami, ukuze nazi ukuthi nginguNkulunkulu ka-Israyeli, kanye noNkulunkulu womhlaba wonke, futhi ngibulawelwe izono zomhlaba.\n\n15 Futhi kwenzeka ukuthi isixuku saya phambili, futhi safaka izandla zaso ohlangothini lwakhe, futhi nempela bazizwa izibazi zezipikili ezandleni zakhe kanye nasezinyaweni zakhe; futhi lokhu bakwenza, beya phambili ngamunye ngamunye baze baya bonke phambili, futhi nempela babona ngamehlo abo futhi nempela bezwa nangezandla zabo, futhi nempela bazi ngokweqiniso futhi nempela baba nobufakazi, ukuthi kwakunguye, okwabhalwa ngaye ngabaphrofethi, ukuthi uyoza.\n\n16 Futhi ngesikhathi bonke sebehambile baya phambili futhi sebezibonele ngokwabo, bakhala ngezwi elilodwa, bethi:\n\n17 Hosana! Libusisiwe igama likaNkulunkulu oPhezukonke! Futhi bawela ezinyaweni zikaJesu, futhi bamdumisa.\n\n18 Futhi kwenzeka ukuthi wakhuluma ku Nefi (ngokuba uNefi wayephakathi kwesixuku) futhi wamyala ukuthi eze phambili.\n\n19 UNefi wasukuma futhi waya phambili, futhi wakhothama phambi kweNkosi futhi wazanga izinyawo zayo.\n\n20 INkosi yamyala ukuthi asukume. Futhi wasukuma wema phambi kwayo.\n\n21 INkosi yathi kuye: Ngikunika amandla okuthi uyoba bhabhadisa labantu emva kokuba sengenyukele ezulwini futhi.\n\n22 Futhi yaphinda iNkosi yabiza abanye, futhi yasho nakubo kanjalo; futhi yabanika amandla okubhabhadisa. Futhi yathi kubo: Niyobhabhadisa ngalendlela; futhi akuyikuba khona zimpikiswano phakathi kwenu.\n\n23 Ngiqinisile ngithi kini, noma ngubani ophendukayo ezonweni zakhe ngenxa yamazwi enu, futhi afise ukubhabhadiswa egameni lami, niyobabhabhadisa ngalendlela—Bhekani, niyokwehlela phansi futhi nime emanzini, futhi niyobabhabhadisa egameni lami.\n\n24 Manje bhekani, lawa ngamazwi eniyowasho, nibabiza ngegama, nithi:\n\n25 Ngegunya engilinikwe nguJesu Kristu, ngiyakubhabhadisa egameni lika Baba, kanye neleNdodana, kanye nelikaMoya oyiNgcwele. Amen.\n\n26 Futhi emva kwalokho niyobacwilisa emanzini, futhi niphinde nibakhiphe emanzini.\n\n27 Futhi ngalendlela niyobhabhadisa egameni lami; ngokuba bhekani, ngiqinisile ngithi kini, uBaba, kanye neNdodana, kanye noMoya oyiNgcwele bamunye; futhi ngikuBaba, futhi uBaba ukimi, futhi uBaba kanye nami simunye.\n\n28 Futhi njengoba nginiyalile niyobhabhadisa. Futhi akuyikuba khona zimpikiswano phakathi kwenu, njengoba kade zikhona kuze kube manje; noma kube khona izimpikiswano phakathi kwenu mayelana namaphuzu emfundiso yami, njengoba kade zikhona kuze kube manje.\n\n29 Ngokuba ngiqinisile, ngiqinisile ngithi kini, ono moya wokubanga akayena owami, kepha ungoka develi, ongubaba wombango, futhi uphehla izinhliziyo zabantu ukuthi zibange ngolaka, omunye nomunye.\n\n30 Bhekani, lena akuyona imfundiso yami, ukuphehla izinhliziyo zabantu ngolaka, omunye avukele omunye; kepha yilena imfundiso yami, ukuthi izinto ezinjena kufanele ziyekwe.\n\n31 Bhekani, ngiqinisile, ngiqinisile, ngithi kini, ngizonicacisela imfundiso yami.\n\n32 Futhi lena yimfundiso yami, futhi yimfundiso uBaba anginike yona; futhi ngifakaza ngoBaba, futhi uBaba ufakaza ngami, futhi uMoya oyiNgcwele ufakaza ngoBaba kanye nangami; futhi ngiyafakaza ukuthi uBaba uyala bonke abantu, yonke indawo, ukuthi baphenduke futhi bakholwe kimi.\n\n33 Futhi lowo okholwa kimi, futhi abhabhadiswe, nguye lowo oyosindiswa; futhi yibo labo abayokudla ifa lombuso kaNkulunkulu.\n\n34 Futhi lowo ongakholwa kimi, futhi nongabhabhadiswa, uyovinjelwa.\n\n35 Ngiqinisile, ngiqinisile, ngithi kini, lena yimfundiso yami, futhi ngifakaza ngayo ukuthi ivela kuBaba; futhi noma ngubani okholwa kimi ukholwa nakuBaba futhi; futhi kuye uBaba uyofakaza ngami, ngokuba uyomvakashela ngomlilo kanye nango Moya oyiNgcwele.\n\n36 Futhi ngalendlela uBaba uyofakaza ngami, futhi uMoya oyiNgcwele uyofakaza kuye ngoBaba kanye nangami; ngokuba uBaba, kanye nami, kanye noMoya oyiNgcwele simunye.\n\n37 Futhi ngiyaphinda ngithi kini, kufanele niphenduke, futhi nibe njengengane encane, futhi nibhabhadiswe egameni lami, ngokuba ngaphandle kwalokho ayikho enye indlela eningathola ngayo lezi zinto.\n\n38 Futhi ngiyaphinda ngithi kini, kufanele niphenduke, futhi nibhabhadiswe egameni lami, futhi nibe njengengane encane, noma ngaphandle kwalokho aninakukwazi ukudla ifa lombuso kaNkulunkulu.\n\n39 Ngiqinisile, ngiqinisile, ngithi kini, lena yimfundiso yami, futhi lowo owakhela phezu kwalokhu wakhela phezu kwedwala lami, futhi amasango esihogo awayikubahlula.\n\n40 Futhi lowo oyomemezela okucishe kufane nalokhu, futhi akumise njengemfundiso yami, lowo uvela ebubini, futhi akakhile phezu kwedwala lami; kodwa wakhele phezu kwesisekelo esiyisihlabathi, futhi amasango esihogo avulekile ukwemukela abanjalo ngesikhathi kufika izikhukhula kanye nemimoya isishaya kubo.\n\n41 Ngalokho-ke, hambani niye kulaba bantu, futhi nimemezele lamazwi engiwakhulumile, kuze kube semikhawulweni yomhlaba.\n\n", "3-ne 12": "[center][font_size=26]Isahluko 12[/font_size][/center]\n\n[i]UJesu ubiza abafundi abayishumi nambili futhi ubanika amandla—Ukhuluma kumaNefi intshumayelo efana neNtshumayelo yaseNtabeni—Ukhuluma ngeziBusiso—Izimfundiso zakhe zedlula futhi zibaluleke kakhulu kunomthetho kaMose—Abantu bayalwa ukuthi baphelele du njengoba Naye kanye noYise bephelele du—Qhathanisa noMathewu 5. Cishe ngonyaka weNkosi wama 34.[/i]\n\n1 Futhi kwenzeka ukuthi emva kokuba uJesu esewakhulumile lamazwi kuNefi, kanye nakulabo ababebiziwe (manje isibalo salabo ababebiziwe, futhi benikwe amandla kanye negunya lokubhabhadisa, babeyi shumi nambili) bheka, welulela isandla sakhe esixukwini, futhi wamemeza kuso, ethi: Nibusisiwe uma niyowanaka amazwi alaba abayishumi nambili engibakhethile phakathi kwenu ukuthi banifundise, nokuthi futhi babe yizisebenzi zenu; futhi engibanike amandla okuthi banibhabhadise ngamanzi; futhi emva kokuthi senibhabhadisiwe ngamanzi, bhekani, mina ngiyonibhabhadisa ngomlilo kanye nangoMoya oyiNgcwele; ngakho-ke nibusisiwe uma niyokholwa kimi futhi nibhabhadiswe, emva kokuthi seningibonile futhi nazi ukuthi ngiyimi.\n\n2 Futhi phezu kwalokho, babusiswe kakhulu labo abayokholwa emazwini enu ngoba niyofakaza ukuthi ningibonile, futhi nokuthi niyazi ukuthi ngiyimi. Yebo, babusisiwe labo abayokholwa emazwini enu, futhi behlele phansi ekujuleni kokuzithoba futhi babhabhadiswe, ngokuba bayovakashelwa ngomlilo kanye nangoMoya oyiNgcwele, futhi bayothola ukuthethelelwa kwezono zabo.\n\n3 Yebo, babusisiwe abampofu emoyeni abeza kimi, ngokuba umbuso wezulu ungowabo.\n\n4 Futhi phezu kwalokho, babusisiwe bonke labo abakhalayo, ngokuba bayoduduzwa.\n\n5 Futhi babusisiwe abathobileyo, ngokuba bayodla ifa lomhlaba.\n\n6 Futhi babusisiwe bonke labo abalambele futhi nabomele ukulunga, ngokuba bayogcwaliswa ngoMoya oyiNgcwele.\n\n7 Futhi babusisiwe abanesihawu, ngokuba bayothola ukuhawukelwa.\n\n8 Futhi babusisiwe bonke abamsulwa enhliziyweni, ngokuba bayombona uNkulunkulu.\n\n9 Futhi babusisiwe bonke abalamulayo, ngokuba bayobizwa ngabantwana baNkulunkulu.\n\n10 Futhi babusisiwe bonke labo abahlushwa ngenxa yegama lami, ngokuba umbuso wezulu ungowabo.\n\n11 Futhi nibusisiwe uma abantu beyonithuka futhi banihluphe, futhi beyosho yonke inhlobo yobubi ngokumelene nani engamanga, ngenxa yami;\n\n12 Ngokuba niyokuba nenjabulo enkulu futhi nithokoze kakhulu, ngokuba uyoba mkhulu umvuzo wenu ezulwini; ngokuba babahlupha kanjalo abaphrofethi ababengaphambi kwenu.\n\n13 Ngiqinisile, ngiqinisile, ngithi kini, ngininika ukuthi nibe ngusawoti womhlaba; kepha uma usawoti uphelelwa wubusawoti bawo umhlaba uyothelwa ngamuphi usawoti na? Lowo sawoti kusuka ngaleso sikhathi awuyikusiza ngalutho, kepha ukuthi ulahlwe ngaphandle futhi unyathelwe ngaphansi kwezinyawo zabantu.\n\n14 Ngiqinisile, ngiqinisile, ngithi kini, ngininika ukuthi nibe ngukukhanya kwalabantu. Idolobha elakhiwe egqumeni lingesitheliswe.\n\n15 Bhekani, ngabe abantu bayasikhanyisa yini isibani bese besibeka ngaphansi kwesitsha na? Cha, kepha basibeka othini lwesibani, bese sikhanyisela bonke abasendlini.\n\n16 Ngakho-ke ukukhanya kwenu makukhanye phambi kwalabantu, ukuze babone imisebenzi yenu emihle futhi badumise uYihlo osezulwini.\n\n17 Ningacabangi ukuthi ngize ukuzochitha umthetho noma abaphrofethi. Angizanga ukuzochitha kepha ukuzogcwalisa;\n\n18 Ngokuba ngiqinisile ngithi kini, akukho ganyana linye nachashazana linye elidlulile emthethweni, kepha kimi konke kugcwalisekile.\n\n19 Futhi bhekani, ngininike umthetho kanye nemiyalelo kaBaba, yokuthi niyokholwa kimi, futhi nokuthi niyophenduka ezonweni zenu, futhi nize kimi nenhliziyo elusizi kanye nomoya odabukileyo. Bhekani, ninemiyalelo phambi kwenu, futhi umthetho ugcwalisekile.\n\n20 Ngakho-ke wozani kimi futhi nisindiswe; ngokuba ngiqinisile ngithi kini, ngaphandle kokuthi nigcine imiyalelo yami, enginiyale ngayo ngalesi sikhathi, anisoze nangena embusweni wezulu.\n\n21 Nizwile ukuthi kushiwo ngabakudala, futhi phezu kwalokho kulotshiwe phambi kwenu, ukuthi ungabulali, futhi lowo oyobulala uyoba sengozini yokwahlulelwa nguNkulunkulu;\n\n22 Kepha mina ngithi kini, lowo othukuthelela umfowabo uyokuba sengozini yokwahlulelwa nguye. Futhi lowo oyokuthi kumfowabo, Silima, uyokuba sengozini emkhandlwini; futhi lowo oyokuthi, Wena siwula, uyokuba sengozini yomlilo wesihogo.\n\n23 Ngakho-ke, uma uyokuza kimi, noma uyofisa ukuza kimi, futhi ukhumbula ukuthi umfowenu unotho nawe—\n\n24 Hamba uye kumfowenu, futhi uqale ubuyisane nomfowenu, bese uza kimi ngenhloso ephelele yenhliziyo, futhi ngiyokwemukela.\n\n25 Vumelana nesitha sakho ngokushesha ngesikhathi usendleleni naso, funa nangasiphi isikhathi sikuthole, bese uphonswa etilongweni.\n\n26 Ngiqinisile, ngiqinisile, ngithi kuwe, awunakukwazi nanini ukuphuma lapho kuze kube ukhokhe isenine yokugcina ngci. Futhi ngesikhathi usetilongweni ungayikhokha yini ngisho isenine eyodwa na? Ngiqinisile, ngiqinisile, ngithi kuwe, Cha.\n\n27 Bhekani, kubhaliwe yilabo abesikhathi sakudala, ukuthi ungaphingi;\n\n28 Kepha mina ngithi kini, lowo obuka owesifazane, bese emkhanukela, usephingile vele enhliziyweni yakhe.\n\n29 Bhekani, ngininika umyalelo, wokuthi ningavumeli nayinye yalezi zinto ukuthi ingene enhliziyweni yenu;\n\n30 Ngokuba kungcono ukuthi ungazivumeli lezi zinto, ngalokho uyothwala isiphambano sakho, kunokuba uphonswe esihogweni.\n\n31 Kulotshiwe, ukuthi lowo oyolahla umkakhe, makamnikeze incwadi yesehlukaniso.\n\n32 Ngiqinisile, ngiqinisile, ngithi kini, lowo oyolahla umkakhe, ngaphandle kwesizathu sokuhlobonga, umenza ukuthi aphinge; futhi lowo oyoshada lowo ohlukanisile uyaphinga.\n\n33 Futhi phezu kwalokho kulotshiwe ukuthi, ungafungi ngamanga, kepha yenza izifungo zakho eNkosini;\n\n34 Kepha ngiqinisile, ngiqinisile, ngithi kini, ungafungi nakancane; noma ngezulu, ngokuba liyisihlalo sobukhosi sikaNkulunkulu;\n\n35 Noma ngomhlaba, ngokuba uyisenabelo sezinyawo zakhe;\n\n36 Noma ufunge ngekhanda lakho, ngokuba angeke wenze nalunye unwele lube mnyama noma lube mhlophe;\n\n37 Kepha ukukhulumisana kwenu makube wukuthi Yebo, yebo; Cha, cha; ngokuba noma yini engaphezu kwalezi zinto yimbi.\n\n38 Futhi bhekani, kulotshiwe ukuthi, iso ngeso, kanye nezinyo ngezinyo;\n\n39 Kepha mina ngithi kini, ningamelani nobubi, kodwa lowo okumukula esihlathini sangakwesokudla, mphendulele nesinye futhi;\n\n40 Futhi uma umuntu namuphi ekumangalela emthethweni futhi athathe ijazi lakho, mnike nezivatho zakho futhi;\n\n41 Futhi lowo oyokuphoqa ukuthi uhambe imayela, hamba naye abe mabili.\n\n42 Mnike lowo ocela kuwe, futhi nalowo otshelekayo kuwe ungamfulatheli.\n\n43 Futhi bhekani kulotshiwe futhi, ukuthi ubothanda umakhelwane wakho futhi usizonde isitha sakho;\n\n44 Kepha bhekani, mina ngithi kini, zithandeni izitha zenu, nibabusise labo abaniqalekisayo, nenze okuhle kulabo abanizondayo, futhi nibakhulekele labo abanisebenzisa ngokungalungile kanye nalabo abanihluphayo;\n\n45 Ukuze nibe ngabantwana baYihlo osezulwini; ngokuba yena wenza ilanga lakhe ukuthi liphume komubi kanye nakomuhle.\n\n46 Ngakho-ke lezo zinto okwakungezesikhathi sakudala, ezazingaphansi komthetho, kimi zonke zigcwalisekile.\n\n47 Izinto zakudala ziyekiwe, futhi zonke izinto sezi zintsha.\n\n48 Ngakho-ke ngifuna ukuthi niphelele du njengami, noma njengoba uYihlo osezulwini ephelele du.\n\n", "3-ne 13": "[center][font_size=26]Isahluko 13[/font_size][/center]\n\n[i]UJesu ufundisa amaNefi uMkhuleko weNkosi—Kufanele babeke amagugu abo ezulwini—Abafundi abayishumi nambili ebufundisini babo bayalwa ukuthi bangacabangi ngezinto eziyizidingo—Qhathanisa noMathewu 6. Cishe ngonyaka weNkosi wama 34.[/i]\n\n1 Ngiqinisile, ngiqinisile ngithi ngifisa ukuthi nenzele abampofu izenzo zomusa; kepha niqaphele ukuthi anizenzi izenzo zenu zomusa phambi kwabantu ukuze nibukwe yibo; ngaphandle kwalokho aninamvuzo kuYihlo osezulwini.\n\n2 Ngakho-ke, uma nenza izenzo zenu zomusa ningashayi cilongo phambi kwenu, njengoba kwenza abazenzisi emasinagogeni kanye nasemigwaqweni, ukuze babe nodumo lwabantu. Ngiqinisile ngithi kini, bayawuthola owabo umvuzo.\n\n3 Kepha uma wena wenza izenzo zomusa isandla sakho sokhohlo masingazi ukuthi isandla sakho sokudla senzani;\n\n4 Ukuze izenzo zakho zomusa zibe yimfihlo; futhi uYihlo obona ekusithekeni, uyokunika umvuzo ngokusobala.\n\n5 Futhi uma ukhuleka ungenzi njengabazenzisi, ngokuba bona bayakuthanda ukukhuleka, bemi emasinagogeni kanye nasemakhoneni emigwaqo, ukuze babonwe ngabantu. Ngiqinisile ngithi kini, bayawuthola owabo umvuzo.\n\n6 Kepha wena, uma ukhuleka, ngena ekhosombeni lakho, futhi uma usuwuvalile umnyango, khuleka kuYihlo osekusithekeni; futhi uYihlo, obona ekusithekeni, uyokuvuza ngokusobala.\n\n7 Kepha uma nikhuleka, ningasebenzisi ukuthemeleza okuyize, njengabahedeni, ngokuba bona bacabanga ukuthi bayozwakala ngokukhuluma kwabo okuningi.\n\n8 Ngakho-ke maningafani nabo, ngokuba uYihlo uyazazi izinto enizidingayo ngaphambi kokuthi nizicele kuye.\n\n9 Ngakho-ke kufanele ukuthi nikhuleke ngalendlela: Baba wethu osezulwini, malingcweliswe igama lakho.\n\n10 Intando yakho mayenziwe emhlabeni njengoba yenziwa ezulwini.\n\n11 Usithethelele amacala ethu, njengoba nathi sibathethelela abanamacala kithi.\n\n12 Ungasingenisi ekulingweni, kodwa usikhulule kokubi.\n\n13 Ngokuba umbuso ungowakho, namandla, nobukhosi, ingunaphakade. Amen.\n\n14 Ngokuba, uma nibathethelela abantu iziphambeko zabo uYihlo osezulwini naye uyonithethelela nani;\n\n15 Kepha uma ningabathetheleli abantu iziphambeko zabo noYihlo akayikunithethelela iziphambeko zenu.\n\n16 Phezu kwalokho, uma nizila ukudla ningabi njengabazenzisi, ababa nobuso obulusizi, ngokuba bona banyukubalisa ubuso babo ukuze babonakale kubantu ukuthi bazile ukudla. Ngiqinisile ngithi kini, bayawuthola owabo umvuzo.\n\n17 Kepha wena, uma uzila ukudla, gcoba ikhanda lakho, futhi ugeze ubuso bakho;\n\n18 Ukuze ungabonakali kubantu ukuthi uzile ukudla, kepha kuYihlo osekusithekeni; futhi uYihlo, obona ekusithekeni, uyokuvuza ngokusobala.\n\n19 Ningazibekeli amagugu emhlabeni, lapho inundu kanye nokugqwala kona khona, futhi nalapho amasela egqekeza khona futhi ebe;\n\n20 Kepha zibekeleni amagugu enu ezulwini, lapho inundu nokugqwala kungenakona khona, futhi lapho amasela engenakugqekeza khona noma ebe.\n\n21 Ngokuba lapho kukhona igugu lakho khona, nenhliziyo yakho iyokuba lapho futhi.\n\n22 Ukukhanya komzimba yiso; ngakho-ke uma, iso lakho lizinikele, umzimba wakho wonke uyogcwala ukukhanya.\n\n23 Kepha uma iso lakho lilibi, umzimba wakho wonke uyogcwala ubumnyama. Ngakho-ke, uma, lokho kukhanya okukuwe kungubumnyama, bukhulu kanganani lobo bumnyama!\n\n24 Akukho muntu ongasebenzela amakhosi amabili; ngokuba kuphakathi kokuthi uyoyizonda enye athande enye, noma uyobambelela kweyodwa ayidelele enye. Aninakusebenzela uNkulunkulu kanye noMamona.\n\n25 Manje kwenzeka ukuthi ngesikhathi uJesu esewakhulumile lamazwi wabheka kwabayishumi nambili labo ayebakhethile, futhi wathi kubo: Khumbulani amazwi engiwakhulumile. Ngokuba bhekani, niyilabo engibakhethileyo ukuthi bafundise laba bantu. Ngakho-ke ngithi kini, ningacabangi ngempilo yenu, ukuthi niyodlani, noma niyophuzani; noma nangemizimba yenu, ukuthi niyokwembathani. Ngabe impilo ayibalulekile yini kunenyama, kanye nomzimba kunezambatho na?\n\n26 Bhekani izinyoni zezulu, ngokuba zona azihlwanyeli, futhi azivuni noma aziqoqeli ezinqolobaneni; kepha, uYihlo osezulwini uyazondla. Ngabe nina aningcono yini kakhulu kunazo na?\n\n27 Ngumuphi kini okungathi ngokucabanga nje anezele ubude bengalo eyodwa ebudeni bakhe na?\n\n28 Futhi kungani nikhathazeka ngezambatho na? Bhekani ukuthi iminduze yasendle imila kanjani yona; ayikhandleki, futhi ayiphothi;\n\n29 Kodwa ngithi kini, ngisho noSolomoni, kubo bonke ubukhosi bakhe, wayengembathile njengenye yalena.\n\n30 Ngakho-ke, uma uNkulunkulu ebembathisa kanje utshani basendle, obukhona namuhla, bese kuthi ngakusasa sebuphoswe eziko, ngisho nani niyokwembathiswa kanje, uma ningebona abokholo oluncane.\n\n31 Ngakho-ke ningakhathazeki, nithi, Siyodlani? noma, Siyophuzani? noma, Siyokwembathani na?\n\n32 Ngokuba uYihlo osezulwini uyazi ukuthi niyazidinga zonke lezi zinto.\n\n33 Kepha funani kuqala umbuso kaNkulunkulu kanye nokulunga kwakhe, futhi zonke lezi zinto ziyokwenezelwa kini.\n\n34 Ngakho-ke ningakhathazeki ngengomuso, ngokuba ingomuso liyozikhathalela ngezinto zalo. Izinkathazo zosuku zanele lona.\n\n", "3-ne 14": "[center][font_size=26]Isahluko 14[/font_size][/center]\n\n[i]UJesu uyala ukuthi: Ningehluleli; celani kuNkulunkulu; qaphelani abaphrofethi bamanga—Wethembisa insindiso kulabo abenza intando kaBaba—Qhathanisa noMathewu 7. Cishe ngonyaka weNkosi wama 34.[/i]\n\n1 Manje kwenzeka ukuthi ngesikhathi uJesu esewakhulumile lamazwi waphendukela esixukwini futhi, waphinda wavula umlomo wakhe kuso, ethi: Ngiqinisile, ngiqinisile, ngithi kini, Ningehluleli, ukuze nani ningehlulelwa.\n\n2 Ngokuba ngalokho kwahlulela enahlulela ngakho, nani niyokwahlulelwa ngakho; futhi nangaleso silinganiso enilinganisa ngaso, nani niyonikwa sona futhi.\n\n3 Futhi ubhekelani ucezwana olusesweni lomfowenu, kepha ube ungaluboni ugongolo olusesweni lakho na?\n\n4 Noma ungasho kanjani kumfowenu ukuthi: Ngivumele ngikhiphe ucezwana olusesweni lakho—kodwa bheka, ugongolo lusesweni lakho na?\n\n5 Wena mzenzisi, khipha kuqala ugongolo olusesweni lakho; futhi emva kwalokho uzobona kahle ukuze ukhiphe ucezwana olusesweni lomfowenu.\n\n6 Ningaziniki izinja lokho okungcwele, noma niphonse amagugu enu phambi kwezingulube, hleze ziwanyathele ngaphansi kwezinyawo zazo, bese ziphendukela kini ziniklebhule.\n\n7 Celani, futhi niyophiwa; funani, futhi niyofumana; ngqongqothani, futhi niyovulelwa.\n\n8 Ngokuba yilowo nalowo ocelayo, uyonikwa; futhi nalowo ofunayo, uyafumana; futhi nalowo ongqongqothayo, uyovulelwa.\n\n9 Yimuphi umuntu kini, okuthi uma indodana yakhe icela isinkwa, ayinike itshe na?\n\n10 Noma uma icela inhlanzi, ngabe uzoyinika inyoka na?\n\n11 Uma-ke nina, enibabi, nikwazi ukupha abantwana benu izipho ezinhle, angabanika kangakanani izinto ezinhle uYihlo osezulwini labo abacela kuye na?\n\n12 Ngakho-ke, noma ngabe yini eniyothanda ukuthi abantu bayenze kini, yenzeni nani ngokunjalo kubo, ngokuba lokhu kungumthetho kanye nabaphrofethi.\n\n13 Ngenani ngesango elingumngcingo, ngokuba libanzi isango, futhi nendlela ibanzi, eholela ekonakalisweni, futhi baningi abayohamba ngayo;\n\n14 Ngokuba lingumngcingo isango, futhi nendlela incane, eholela ekuphileni, futhi bayingcosana abayoyifumana.\n\n15 Baqapheleni abaphrofethi bamanga, abeza kini bembethe izingubo zezimvu, kepha ngaphakathi beyizimpisi eziphangayo.\n\n16 Niyobazi ngezithelo zabo. Ngabe abantu bayawubutha yini umvini wameva, noma amakhiwane ekhakhasi na?\n\n17 Ngisho kanjalo yilowo nalowo muthi omuhle uthela izithelo ezinhle; kepha umuthi omubi uthela izithelo ezimbi.\n\n18 Umuthi omuhle awunakuthela izithelo ezimbi, noma umuthi omubi uthele izithelo ezinhle.\n\n19 Yilowo nalowo muthi ongatheli izithelo ezinhle uyagawulwa, futhi uphonswe emlilweni.\n\n20 Ngalokho-ke, niyobazi ngezithelo zabo.\n\n21 Akusibo bonke abathi kimi, Nkosi, Nkosi, abayongena embusweni wezulu; kepha kuphela lowo owenza intando kaBaba osezulwini.\n\n22 Abaningi bayokuthi kimi ngalolo suku: Nkosi, Nkosi, asiphrofethanga yini ngegama lakho, futhi ngegama lakho sakhipha odeveli, futhi ngegama lakho senza imisebenzi eminingi emangalisayo na?\n\n23 Futhi emva kwalokho ngiyothi kubo: Angikaze nginazi; sukani kimi, nina benzi bobubi.\n\n24 Ngakho-ke, noma ngubani ozwa lamazwi ami futhi awenze, ngizomfanisa nendoda ehlakaniphileyo, eyakha indlu yayo phezu kwedwala—\n\n25 Futhi yehla imvula, futhi zafika nezikhukhula, wavunguza nomoya, washaya phezu kwaleyondlu; kepha ayiwanga, ngokuba yayakhelwe phezu kwedwala.\n\n26 Futhi yilowo nalowo ozwa lamazwi ami kodwa angawenzi uzofaniswa nendoda eyisiwula, eyakha indlu yayo phezu kwesihlabathi—\n\n27 Futhi yehla imvula, futhi zafika nezikhukhula, wavunguza nomoya, washaya phezu kwaleyondlu; futhi yawa, futhi kwaba kukhulu ukuwa kwayo.\n\n", "3-ne 15": "[center][font_size=26]Isahluko 15[/font_size][/center]\n\n[i]UJesu umemezela ukuthi umthetho kaMose ugcwalisekile Kuye—AmaNefi angezinye zezimvu akhuluma ngazo eJerusalema—Ngenxa yobubi, abantu beNkosi abaseJerusalema abazi ngezimvu ezihlakazekile zika-Israyeli. Cishe ngonyaka weNkosi wama 34.[/i]\n\n1 Manje kwenzeka ukuthi ngesikhathi uJesu eseqedile ukukhuluma lenkulumo waphonsa amehlo akhe esixukwini, futhi wathi kuso: Bhekani, nizizwile izinto engazifundisa ngaphambi kokuthi ngenyukele kuBaba; ngakho-ke, lowo owakhumbulayo lamazwi ami futhi awenze, ngiyomvusa ngosuku lokugcina.\n\n2 Futhi kwenzeka ukuthi ngesikhathi uJesu esewashilo lamazwi wabona ukuthi kwakukhona abanye phakathi kwabo abamangala, futhi becabanga ukuthi wayefuna ukuthi benzeni mayelana nomthetho kaMose; ngokuba babengawuqondi umbhalo othi izinto ezindala zase zidlulile, futhi nokuthi zonke izinto zase zizintsha.\n\n3 Futhi wathi kubo: Ningamangali ukuthi ngithe kini izinto ezindala sezidlulile, futhi nokuthi zonke izinto sezizintsha.\n\n4 Bhekani, ngithi kini umthetho usugcwalisiwe owawunikezwe uMose.\n\n5 Bhekani, nginguye lowo owanikeza umthetho, futhi nginguye lowo owenza isivumelwano nabantu bami u-Israyeli; ngakho-ke, umthetho kimi ugcwalisekile, ngokuba ngize ukuzogcwalisa umthetho; ngakho-ke usufike esiphethweni.\n\n6 Bhekani, angiphikisani nabaphrofethi, ngokuba njengoba okuningi kungakagcwaliseki kimi, ngiqinisile ngithi kini, konke kuyogcwaliseka.\n\n7 Futhi ngenxa yokuthi ngithe kini izinto ezindala sezidlulile, angiphikisani nalokho okwakhulunywa mayelana nezinto ezisazokwenzeka.\n\n8 Ngokuba bhekani, isivumelwano engasenza nabantu bami asikakagcwaliseki sonke; kepha umthetho owawunikezwe uMose usunesiphetho kimi.\n\n9 Bhekani, ngingumthetho, kanye nokukhanya. Bhekani kimi, futhi nibekezele kuze kube sekugcineni, futhi niyophila; ngokuba lowo oyobekezela kuze kube sekugcineni, ngiyomnika ukuphila okuphakade.\n\n10 Bhekani, ngininike imiyalelo; ngakho-ke gcinani imiyalelo yami. Futhi lona ngumthetho kanye nabaphrofethi, ngokuba ngempela bafakaza ngami.\n\n11 Manje kwenzeka ukuthi ngesikhathi uJesu esewakhulumile lamazwi, wathi kulabo abayishumi nambili ayebakhethile:\n\n12 Ningabafundi bami; futhi niwukukhanya kulaba bantu, abayinsali yendlu ka Josefa.\n\n13 Futhi bhekani, leli yizwe eliyifa lenu; futhi uBaba uninike lona.\n\n14 Futhi asikho nesisodwa isikhathi lapho uBaba anginika umyalelo wokuthi ngibatshele lokhu abafowenu abaseJerusalema.\n\n15 Futhi asikho nesisodwa isikhathi lapho uBaba anginika umyalelo wokuthi ngibatshele mayelana nezinye izizwana zendlu ka-Israyeli, uBaba azihola wazikhipha kulelozwe.\n\n16 Wangiyala ngalokhu kuphela uBaba, ukuthi ngibatshele ukuthi:\n\n17 Nginezinye izimvu okungezona ezalesi sibaya; futhi nazo ngokunjalo kufanele ngizihole, futhi nazo ziyolizwa izwi lami; futhi kuyoba khona umhlambi owodwa, kanye nomalusi oyedwa.\n\n18 Manje, ngenxa yokuba ngontamo lukhuni kanye nokungakholwa abaliqondanga izwi lami; ngakho-ke ngayalwa nguBaba ukuthi ngingabe ngisasho lutho mayelana nalento kubo.\n\n19 Kepha, ngiqinisile, ngithi kini uBaba ungiyalile, futhi ngiyanitshela, ukuthi nina nehlukaniswa nabo ngenxa yobubi babo; ngakho-ke kungenxa yobubi babo ukuthi bangazi ngani.\n\n20 Futhi ngiqinisile, ngiyaphinda ngithi kini ezinye izizwana uBaba wazisusa kubo; futhi kungenxa yobubi babo ukuthi bangazi ngazo.\n\n21 Futhi ngiqinisile ngithi kini, niyibo labo engathi ngabo: Nginezinye izimvu okungezona ezalesi sibaya; nazo futhi kufanele ngizihole, futhi nazo ziyolizwa izwi lami; futhi kuyokuba khona umhlambi owodwa, kanye nomalusi oyedwa.\n\n22 Futhi abazange bangiqonde, ngokuba babecabanga ukuthi kwakungabeZizwe; ngokuba babengaqondi ukuthi abeZizwe babezophenduka ngokushumayela kwabo.\n\n23 Futhi abangiqondanga ngesikhathi ngithi ziyolizwa izwi lami; futhi abaqondanga uma ngithi abeZizwe ngeke balizwe izwi lami nangasiphi isikhathi—nokuthi angiyikuzibonakalisa kubo ngaphandle kokuthi kube ngo Moya oyiNgcwele.\n\n24 Kepha bhekani, nina nilizwile izwi lami, futhi nangibona; futhi niyizimvu zami, futhi nibalwa nalabo uBaba anginike bona.\n\n", "3-ne 16": "[center][font_size=26]Isahluko 16[/font_size][/center]\n\n[i]UJesu umemezela ukuthi umthetho kaMose ugcwalisekile kuye—AmaNefi angezinye zezimvu akhuluma ngazo eJerusalema—Ngenxa yobubi, abantu beNkosi abaseJerusalema abazi ngezimvu ezihlakazekile zika-Israyeli. Cishe ngonyaka weNkosi wama 34.[/i]\n\n1 Futhi ngiqinisile, ngiqinisile, ngithi kini nginezinye izimvu, okungezona ezalelizwe, noma izwe laseJerusalema, noma kuziphi zezinxenye zezwe ezizungeze lapho sengike ngaya khona ngayofundisa.\n\n2 Ngokuba labo engikhuluma ngabo yilabo abangakalizwa izwi lami; noma engingakaze nangasiphi isikhathi ngizibonakalise kubo.\n\n3 Kepha ngithole umyalelo kuBaba wokuthi ngiyohamba ngiye kubo, futhi nokuthi bayolizwa izwi lami, futhi bayobalwa kanye nezimvu zami, ukuze kube khona isibaya esisodwa kanye nomalusi oyedwa; ngakho-ke ngiyahamba ngiyozibonakalisa kubo.\n\n4 Futhi ngiyaniyala ukuthi nizibhale lezi zinkulumo emva kokuthi sengihambile, ukuze kuthi uma kwenzeka ukuthi abantu bami eJerusalema, labo abangibona futhi baba nami ebufundisini bami, bengaceli kuBaba egameni lami, ukuze bathole ulwazi ngani ngoMoya oyiNgcwele, futhi kanjalo nangezinye izizwana abangazazi, ukuze kuthi lezi zinkulumo eniyozibhala zigcinwe futhi zibonakaliswe kubo ngabeZizwe, ukuze kuthi ngokuphelela kwabeZizwe, insali yenzalo yabo, eyobe ihlakazeke phezu kobuso bomhlaba ngenxa yokungakholwa kwabo, iholwe, noma iholelwe olwazini lwami, uMkhululi wabo.\n\n5 Futhi ngaleso sikhathi ngiyobaqoqa emagumbini amane omhlaba; futhi ngaleso sikhathi ngiyosigcwalisa isivumelano uBaba asenza kubo bonke abantu bendlu ka-Israyeli.\n\n6 Futhi babusisiwe abeZizwe, ngenxa yokukholwa kwabo kimi, kimi kanye nango Moya oyiNgcwele, ofakaza kubo ngami kanye nangoBaba.\n\n7 Bhekani, ngenxa yokukholwa kwabo kimi, kusho uBaba, futhi nangenxa yokungakholwa kwenu, O ndlu ka-Israyeli, ngezinsuku zokugcina iqiniso liyokuza kwabeZizwe, ukuze ukuphelela kwalezi zinto kwambulwe kubo.\n\n8 Kepha maye, kusho uBaba, kwabangakholwa beZizwe—ngokuba naphezu kokuthi sebeze ebusweni balelizwe, futhi bahlakaza abantu bami okungabendlu ka-Israyeli; futhi abantu bami okungabendlu ka-Israyeli bakhishelwe ngaphandle kwabo, futhi banyathelwa ngaphansi kwezinyawo yibo;\n\n9 Futhi ngenxa yesihawu sikaBaba kwabeZizwe, futhi phezu kwalokho nezahlulelo zikaBaba kubantu bami okungabendlu ka-Israyeli, ngiqinisile, ngiqinisile, ngithi kini, emva kwakho konke lokhu, futhi ngenze abantu bami okungabendlu ka-Israyeli ukuthi bashaywe, futhi bahlushwe, futhi babulawe, futhi nokuthi bakhishelwe ngaphandle kwabo, futhi nokuthi bazondwe yibo, futhi babe yinhlekisa kanye nesaga phakathi kwabo—\n\n10 Futhi uBaba ungiyale ngalamagama ukuthi ngithi kini: Ngalolo suku lapho abeZizwe beyokona ngokumelene nevangeli lami, futhi beyoliphika ivangeli elipheleleyo lami, futhi beyoziqhenya ezinhliziyweni zabo ngaphezu kwezizwe zonke, futhi nangaphezu kwabantu bonke bomhlaba wonke, futhi beyogcwala zonke izinhlobo zamanga, kanye nezenkohliso, kanye nokuganga, kanye nazo zonke izinhlobo zokuzenzisa, kanye nezokubulala, kanye nezobuphristi-mbumbulu, kanye nezobufebe, kanye nezinengiso eziyimfihlo; futhi uma beyokwenza zonke lezo zinto, futhi beyoliphika elipheleleyo ivangeli lami, bhekani, kusho uBaba, ngiyolithatha ivangeli lami elipheleleyo phakathi kwabo.\n\n11 Futhi ngaleso sikhathi ngiyosikhumbula isivumelwano sami engasenza kubantu bami, O ndlu ka-Israyeli, futhi ngiyoliletha ivangeli lami kubo.\n\n12 Futhi ngiyokukhombisa, O ndlu ka-Israyeli, ukuthi abeZizwe ngeke babe namandla phezu kwakho; kepha ngiyosikhumbula isivumelano sami kuwe, O ndlu ka-Israyeli, futhi uyokuba nolwazi olupheleleyo ngevangeli lami.\n\n13 Kepha uma abeZizwe beyophenduka futhi babuyele kimi, kusho uBaba, bhekani bayobalwa kanye nabantu bami, O ndlu ka-Israyeli.\n\n14 Futhi ngeke ngivumele abantu bami, okungabendlu ka-Israyeli, ukuthi bahambe badabule phakathi kwabo, futhi babanyathele phansi, kusho uBaba.\n\n15 Kepha uma bengenakuphendukela kimi, futhi balalele izwi lami, ngiyobavumela, yebo, ngiyobavumela abantu bami, O ndlu ka-Israyeli, ukuthi bahambe badabule phakathi kwabo, futhi babanyathele phansi, futhi bayokuba njengosawoti osulahlekelwe wubusawoti bawo, kusuka ngaleso sikhathi ongasasizi ngalutho kodwa ukuthi ulahlwe ngaphandle, futhi unyathelwe ngaphansi kwezinyawo zabantu bami, O ndlu ka-Israyeli.\n\n16 Ngiqinisile, ngiqinisile, ngithi kini, uBaba ungiyale kanjalo—ukuthi nginike labantu lendawo kube yifa labo.\n\n17 Futhi ngaleso sikhathi amazwi omphrofethi u-Isaya ayogcwaliseka, athi:\n\n18 Abalindi bakho bayoliphakamisa izwi; ngezwi kanye kanye bayohlabelela, ngokuba bayobona iso neso ngesikhathi iNkosi iphinda ihola iSiyoni.\n\n19 Qhumukani ngenjabulo, hlabelelani kanye kanye, nina zindawo ezichithiweyo zaseJerusalema; ngokuba iNkosi ibaduduzile abantu bayo, iyikhululile iJerusalema.\n\n20 INkosi iyambulile ingalo yayo engcwele emehlweni ezizwe zonke; futhi yonke imikhawulo yomhlaba iyoyibona insindiso kaNkulunkulu.\n\n", "3-ne 17": "[center][font_size=26]Isahluko 17[/font_size][/center]\n\n[i]UJesu uyala abantu ukuthi bazindle ngamazwi Akhe futhi baku khulekele ukuwaqonda—Uphilisa abagulayo babo—Ukhulekela abantu, esebenzisa ulimi olungeke lwabhalwa—Izingelosi ziyabasebenzela futhi umlilo uzungeza abantwana babo. Cishe ngonyaka weNkosi wama 34.[/i]\n\n1 Bheka manje kwenzeka ukuthi ngesikhathi uJesu esewakhulumile lamazwi waphinda wabheka esixukwini futhi, wathi kubo: Bhekani, isikhathi sami sesifikile.\n\n2 Ngiyabona ukuthi nibuthakathaka, nokuthi ngeke niwaqonde wonke amazwi ami engiyalwe nguBaba ukuthi ngiwakhulume kini ngalesi sikhathi.\n\n3 Ngakho-ke, hambani niye emakhaya enu, futhi nizindle ngezinto engizishilo, futhi nicele kuBaba, egameni lami, ukuze niqonde, futhi nilungise izingqondo zenu zilungele ikusasa, futhi ngizophinda ngize kini.\n\n4 Kepha manje sengiya kuBaba, futhi phezu kwalokho ngiyozibonakalisa ezizwazweni ezilahlekileyo zakwa-Israyeli, ngokuba azilahlekile kuBaba, ngokuba yena uyazi ukuthi waziyisa ngakuphi.\n\n5 Futhi kwenzeka ukuthi ngesikhathi uJesu esekhulume kanjalo, waphonsa amehlo akhe futhi esixukwini, futhi bheka base bekhala, futhi babebheke kuye ngokugxilile sengathi babezomcela ukuthi ahlale nabo isikhashana eside.\n\n6 Futhi wathi kubo: Bhekani, izibilini zami zigcwele isihawu ngani.\n\n7 Ninabo yini abagulayo phakathi kwenu na? Baletheni lapha. Ninabo yini abayizinyonga, noma abayizimpumputhe, noma abaxhugayo, noma abayizigoga, noma abano choko, noma labo abafe izinhlangothi, noma abayizimungulu, noma labo abezwa ubuhlungu noma ngayiphi indlela na? Baletheni lapha futhi ngizobelapha, ngokuba nginesihawu ngani; izibilini zami zigcwele umusa.\n\n8 Ngokuba ngiyabona ukuthi nifisa ukuthi nginitshengise ukuthi ngenzani kubafowenu eJerusalema, ngokuba ngiyabona ukuthi ukholo lwenu lwenele ukuthi nginelaphe.\n\n9 Futhi kwenzeka ukuthi ngesikhathi esekhulume kanjalo, sonke isixuku, kanye kanye, nempela saya phambili nabagulayo babo kanye nabezwa ubuhlungu, kanye nezinyonga zabo, kanye nezimpumputhe zabo, nezimungulu zabo, kanye nabo bonke ababezwa ubuhlungu noma ngayiphi indlela; futhi nempela wabelapha bonke ngamunye ngesikhathi belethwa phambili kuye.\n\n10 Futhi bonke, labo ababelashiwe kanye nalabo ababephila, baguqa phansi ezinyaweni zakhe, futhi bamkhonza; futhi ngobuningi balabo ababeza esixukwini bamanga izinyawo zakhe, kangangokuthi bazimanzisa izinyawo zakhe ngezinyembezi zabo.\n\n11 Futhi kwenzeka ukuthi wabayala ukuthi balethe abantwana babo abancane.\n\n12 Ngakho-ke babaletha abantwana babo abancane futhi babahlalisa phansi bamzungeza, futhi uJesu wema phakathi; futhi isixuku savula indlela kwaze kwaba bonke balethwa kuye.\n\n13 Futhi kwenzeka ukuthi ngesikhathi bonke sebelethiwe, futhi uJesu esemi phakathi, wayala isixuku ukuthi siguqe phansi.\n\n14 Futhi kwenzeka ukuthi ngesikhathi sebeguqe phansi, uJesu wabubula ngaphakathi kwakhe, futhi wathi: Baba, ngikhathazekile ngenxa yobubi babantu bendlu ka-Israyeli.\n\n15 Futhi ngesikhathi esewashilo lamazwi, naye uqobolwakhe waguqa phansi; futhi bheka wakhuleka kuBaba, futhi izinto azikhuluma ngeke zabhalwa, futhi isixuku sakufakazela lokho labo abamuzwa.\n\n16 Futhi bafakaza ngalendlela: Iso alikaze likubone lokhu, noma indlebe ikuzwe lokhu, ngaphambili, izinto ezinkulu futhi nezimangalisa kangaka ngesikhathi sibona futhi sizwa uJesu ezikhuluma kuBaba;\n\n17 Futhi alukho ulimi olungazikhuluma, noma akukho muntu ongazibhala, noma akukho zinhliziyo zabantu ezingazicabanga izinto ezinkulu futhi nezimangalisa kangaka ngesikhathi sibona futhi sizwa uJesu ezikhuluma; futhi akekho noyedwa ongayicabanga intokozo eyagcwala imiphefumulo yethu ngesikhathi simuzwa esikhulekela kuBaba.\n\n18 Futhi kwenzeka ukuthi ngesikhathi uJesu eseqedile ukukhuleka kuBaba, waphakama; kepha yayinkulu kakhulu intokozo esixukwini kangangokuthi senganywa.\n\n19 Futhi kwenzeka ukuthi uJesu wakhuluma kubo, futhi wabacela ukuthi baphakame.\n\n20 Futhi baphakama, futhi wathi kubo: Nibusisiwe ngenxa yokholo lwenu. Manje bhekani, intokozo yami igcwele.\n\n21 Futhi ngesikhathi esewashilo lamazwi, wakhala, futhi isixuku sakufakazela lokho, futhi wathatha abantwana babo abancane, ngamunye ngamunye, futhi wababusisa, futhi wabakhulekela kuBaba.\n\n22 Futhi ngesikhathi esekwenzile lokhu waphinda wakhala futhi;\n\n23 Futhi wakhuluma esixukwini, wathi kuso: Bhekani abantwana benu.\n\n24 Futhi ngesikhathi beqalaza ukuthi babone baphonsa amehlo abo ezulwini, futhi babona amazulu evuleka, futhi babona izingelosi zehla ziphuma ezulwini sengathi zaziphakathi komlilo; futhi zehlela phansi futhi zazungeza labo bantwana, futhi bazungezwa ngumlilo; futhi izingelosi zabasebenzela.\n\n25 Futhi isixuku sabona futhi sezwa futhi sakufakazela lokhu; futhi bayazi ukuthi ubufakazi babo buyiqiniso ngokuba bonke ngamunye nempela wazibonela futhi wazizwela, wonke umuntu ngokwakhe; futhi babeyisibalo esingangezinkulungwane ezimbili kanye namakhulu amahlanu abantu; futhi kuso kwakukhona amadoda, abesifazane, kanye nabantwana.\n\n", "3-ne 18": "[center][font_size=26]Isahluko 18[/font_size][/center]\n\n[i]UJesu umisa isidlo phakathi kwamaNefi—Bayalwa ukuthi bakhuleke njalo egameni Lakhe—Labo abadla umzimba Wakhe futhi baphuze igazi Lakhe ngokungafanele bayavinjelwa—Abafundi banikwa amandla okunikeza uMoya oyiNgcwele. Cishe ngonyaka weNkosi wama 34.[/i]\n\n1 Futhi kwenzeka ukuthi uJesu wayala abafundi bakhe ukuthi balethe kuye isinkwa kanye newayini.\n\n2 Futhi ngesikhathi besahambile ukuyolanda isinkwa kanye newayini, wayala isixuku ukuthi sihlale phansi.\n\n3 Futhi ngesikhathi abafundi sebefikile nesinkwa kanye newayini, wasithatha isinkwa wasihlephula futhi wasibusisa; futhi wabanika abafundi wase ebayala ukuthi basidle.\n\n4 Futhi ngesikhathi sebedlile futhi sebenele, wabayala ukuthi banike isixuku.\n\n5 Futhi ngesikhathi isixuku sesidlile futhi sesenele, wathi kubafundi: Bhekani kuyoba khona oyedwa oyogcotshwa phakathi kwenu, futhi ngiyomnika amandla okuthi uyohlephula isinkwa asibusise futhi asinike abantu bebandla lami, kubo bonke labo abayokholwa futhi babhabhadiswe egameni lami.\n\n6 Futhi lokhu niyoqaphela njalo ukukwenza, ngisho nanjengoba nami ngikwenzile, ngisho nanjengoba ngisihlephulile isinkwa ngasibusisa futhi nganinika sona.\n\n7 Futhi lokhu niyokwenza nikhumbula umzimba wami, enginitshengise wona. Futhi lokhu kuyoba wubufakazi kuBaba bokuthi ningikhumbula njalo. Futhi uma ningikhumbula njalo uMoya wami uyokuba nani njalo.\n\n8 Futhi kwenzeka ukuthi ngesikhathi esewashilo lamazwi, wayala abafundi bakhe ukuthi bathathe iwayini esitsheni futhi baliphuze, futhi nokuthi banike isixuku ukuze naso ngokunjalo siphuze kulo.\n\n9 Futhi kwenzeka ukuthi benze njalo, futhi nempela baliphuza futhi benela; futhi banika isixuku, futhi naso saliphuza, futhi naso senela.\n\n10 Futhi ngesikhathi abafundi sebekwenzile lokhu, uJesu wathi kubo: Nibusisiwe ngalento eniyenzile, ngokuba lokhu kugcwalisa imiyalelo yami, futhi lokhu kufakazisa kuBaba ukuthi nizimisele ukwenza lokho enginiyale ngakho.\n\n11 Futhi lokhu niyokwenza njalo kulabo abaphendukayo futhi nababhabhadiswa egameni lami; futhi lokhu niyokwenza nikukhumbula igazi lami, engalichithela nina, ukuze nifakaze kuBaba ukuthi niyangikhumbula njalo. Futhi uma ningikhumbula njalo uMoya wami uyokuba nani njalo.\n\n12 Futhi ngininika umyalelo wokuthi nizenze lezi zinto. Futhi uma niyozenza njalo lezi zinto nibusisiwe, ngokuba nakhele phezu kwedwala lami.\n\n13 Kepha lowo phakathi kwenu oyokwenza okucishe kufane nalokhu akakhile phezu kwedwala lami, kepha wakhele esisekelweni esiyisihlabathi; futhi ngesikhathi imvula seyehla, kanye nezikhukhula sezifika, futhi imimoya isishaya, futhi isishaya phezu kwabo, bayokuwa, futhi amasango esihogo asevele avulekile ukubemukela.\n\n14 Ngakho-ke nibusisiwe uma niyoyigcina imiyalelo yami, uBaba angiyale ukuthi ngininike yona.\n\n15 Ngiqinisile, ngiqinisile, ngithi kini, kufanele niqaphele futhi nikhuleke njalo, hleze nilingwe ngudeveli, futhi bese niholelwa kude ekuthunjweni nguye.\n\n16 Futhi njengoba ngikhulekile phakathi kwenu ngisho nani ngokunjalo niyokhuleka ebandleni lami, phakathi kwabantu bami labo abaphendukayo futhi nababhabhadiswa egameni lami. Bhekani ngiwukukhanya; nginenzele isibonelo.\n\n17 Futhi kwenzeka ukuthi ngesikhathi uJesu esewakhulumile lamazwi kubafundi bakhe, waphinda waphendukela esixukwini futhi wathi kuso:\n\n18 Bhekani, ngiqinisile, ngiqinisile, ngithi kini, kufanele niqaphele futhi nikhuleke njalo hleze ningene ekulingweni; ngokuba uSathane ufisa ukunibamba, ukuze anihlunge njengokolweni.\n\n19 Ngakho-ke kufanele nikhuleke njalo kuBaba egameni lami;\n\n20 Futhi noma ngabe yini eniyoyicela kuBaba egameni lami, elungile, nikholwa ukuthi niyoyithola, bhekani niyonikwa yona.\n\n21 Khulekani emindenini yenu kuBaba, njalo egameni lami, ukuze abafazi benu kanye nabantwana benu babusiswe.\n\n22 Futhi bhekani, niyohlangana ndawonye njalo; futhi ninganqabeli namunye umuntu ukuthi eze kini uma nihlangene ndawonye, kepha bavumeleni ukuthi beze kini futhi ningabenqabeli;\n\n23 Kepha niyobakhulekela, futhi ningabakhipheli ngaphandle; futhi uma kungukuthi beza kini njalo niyobakhulekela kuBaba, egameni lami.\n\n24 Ngakho-ke, phakamisani isibani senu ukuze sikhanye emhlabeni. Bhekani ngiwuku khanya eniyokuphakamisa—lokho eningibone ngikwenza. Bhekani niyabona ukuthi ngithandaze kuBaba, futhi nonke nikufakazele.\n\n25 Futhi niyabona ukuthi nginiyale ukuthi kungabi bikho namunye wenu ohambayo, kepha esikhundleni salokho nginiyale ukuthi nize kimi, ukuze nizwe futhi nibone; ngisho nani niyokwenza kanjalo-ke emhlabeni; futhi lowo ophula lomyalelo uzivumela ukuthi aholelwe ekulingweni.\n\n26 Manje kwenzeka ukuthi ngesikhathi uJesu esewakhulumile lamazwi, waphinda waguqula amehlo akhe wawabhekisa kubafundi ayebakhethile, futhi wathi kubo:\n\n27 Bhekani ngiqinisile, ngiqinsile, ngithi kini, ngininika omunye umyalelo, futhi emva kwalokho kufanele ngiye kuBaba ukuze ngigcwalise eminye imiyalelo anginike yona.\n\n28 Manje bhekani, nanku umyalelo engininika wona, wokuthi ningavumeli namunye nibe nazi ukuthi adle umzimba wami kanye negazi lami ngokungafanele, ngesikhathi niwubusisa.\n\n29 Ngokuba lowo odlayo futhi aphuze umzimba wami kanye negazi lami ngokungafanele udla futhi uphuza isiqalekiso emphefumulweni wakhe; ngakho-ke uma nazi ukuthi umuntu akafanelekile ukuthi adle futhi aphuze umzimba kanye negazi lami anibomenqabela.\n\n30 Nokho, ningamkhipheli ngaphandle kwenu, kepha niyomfundisa futhi niyomkhulekela kuBaba, egameni lami; futhi uma kungukuthi uyaphenduka futhi ubhabhadiswa egameni lami, uma kunjalo niyomamukela, futhi niyomupha umzimba wami kanye negazi lami.\n\n31 Kepha uma engaphenduki akanakubalwa kanye nabantu bami, ukuze angonakalisi abantu bami, ngokuba bhekani ngiyazazi izimvu zami, futhi zibaliwe.\n\n32 Nokho, aniyikumkhiphela ngaphandle kwamasinagoge enu, noma ezindaweni zenu zokukhonza, ngokuba kwabanjalo niyoqhubeka nokubasebenzela; ngokuba anazi ukuthi bayobuya nini futhi baphenduke, futhi beze kimi ngenhloso ephelele yenhliziyo, futhi ngiyobelapha; futhi niyokuba yindlela yokuletha insindiso kubo.\n\n33 Ngakho-ke, gcinani lezi zinto enginiyale ngazo ukuze ningangeni ekubekweni icala; ngokuba maye kulowo uBaba ambeka icala.\n\n34 Futhi ngininika lemiyalelo ngenxa yezimpikiswano ebezikhona phakathi kwenu. Futhi nibusisiwe uma ningenazimpikiswano phakathi kwenu.\n\n35 Manje sengiyahamba ngiya kuBaba, ngokuba kudingekile ukuthi ngihambe ngiye kuBaba ngenxa yenu.\n\n36 Futhi kwenzeka ukuthi ngesikhathi uJesu esenze isiphetho salezi zinkulumo, wathinta ngesandla sakhe abafundi ayebakhethile, ngamunye ngamunye, kwaze kwaba ubathinta bonke, futhi wayekhuluma kubo ngesikhathi ebathinta.\n\n37 Futhi isixuku asiwezwanga amazwi awakhuluma, ngakho-ke asizange sikufakazele lokho; kepha abafundi bakufakazela ukuthi wabanika amandla okunika uMoya oyiNgcwele. Futhi ngizonikhombisa emuva kwalokhu ukuthi lombhalo uyiqiniso.\n\n38 Futhi kwenzeka ukuthi ngesikhathi uJesu esebathintile bonke, kweza ifu futhi lamboza isixuku sangabe sisambona uJesu.\n\n39 Futhi ngesikhathi besamboziwe wemuka kubo, futhi wenyukela ezulwini. Futhi abafundi bambona futhi bakufakazela ukuthi waphinde wenyukela ezulwini.\n\n", "3-ne 19": "[center][font_size=26]Isahluko 19[/font_size][/center]\n\n[i]Abafundi abayishumi nambili bafundisa abantu futhi bakhulekela uMoya oyiNgcwele—Abafundi bayabhabhadiswa futhi bathola uMoya oyiNgcwele kanye nokusetshenzelwa yizingelosi—UJesu uyakhuleka esebenzisa amazwi angenakubhalwa—Ufakaza ngokholo olukhulu kakhuku lwalamaNefi. Cishe ngonyaka weNkosi wama 34.[/i]\n\n1 Manje kwenzeka ukuthi ngesikhathi uJesu esenyukele ezulwini, isixuku sahlakazeka, futhi yileyo naleyo ndoda yathatha umfazi wayo kanye nezingane zayo futhi yabuyela ekhaya layo.\n\n2 Futhi kwabikwa kuzo zonke izindawo ngokushesha phakathi kwabantu, ngaphambi kokuthi kube mnyama, ukuthi isixuku sibone uJesu, futhi nokuthi wayebasebenzele, futhi nokuthi wayezoziveza futhi ngakusasa esixukwini.\n\n3 Yebo, futhi ngisho ubusuku bonke kwabikwa kuzo zonke izindawo mayelana noJesu; futhi kangangokuthi bathumela kubantu ukuthi babe baningi, yebo, isibalo esikhulu kakhulu, sasebenza kakhulu bonke lobo busuku, ukuze ngakusasa babe sendaweni lapho uJesu ayezoziveza khona esixukwini.\n\n4 Futhi kwenzeka ukuthi ngakusasa, ngesikhathi isixuku sesibuthene ndawonye, bheka, uNefi kanye nomfowabo ayemvuse ekufeni, igama lakhe okwakunguThimothi, futhi kanjalo nendodana yakhe, igama layo okwakunguJona, futhi kanjalo noMathoni, kanye noMathoniha, umfowabo, kanye noKumeni, noKumenonihi, kanye noJeremiya, kanye noSheminoni, kanye noJona, kanye noSedekiya, kanye no-Isaya—manje lawa kwakungamagama abafundi uJesu ayebakhethile—futhi kwenzeka ukuthi baya phambili futhi bema phakathi kwesixuku.\n\n5 Futhi bheka, isixuku sasisikhulu kakhulu kangangokuthi benza ukuthi sehlukaniswe amaqoqo ayishumi nambili.\n\n6 Futhi abayishumi nambili basifundisa isixuku; futhi bheka, benza ukuthi isixuku siguqe phansi, futhi bakhuleke kuBaba egameni likaJesu.\n\n7 Futhi abafundi bakhuleka kuBaba nabo egameni likaJesu. Futhi kwenzeka ukuthi basukuma futhi babasebenzela abantu.\n\n8 Futhi emva kokuthi sebewafundisile lawo mazwi kanye uJesu ayewakhulumile—bengaphambuki nakwelilodwa emazwini uJesu ayewakhulumile—bheka, baphinda baguqa futhi bakhuleka kuBaba egameni likaJesu.\n\n9 Futhi bakhulekela lokho ababekufisa kakhulu; futhi babefisa ukuthi banikezwe uMoya oyiNgcwele.\n\n10 Futhi emva kokuthi sebekhulekile kanjalo bahamba behlela ezansi osebeni lwamanzi, futhi isixuku sabalandela.\n\n11 Futhi kwenzeka ukuthi uNefi wahamba wehlela ezansi emanzini futhi wabhabhadiswa.\n\n12 Futhi waphuma emanzini futhi waqala ukubhabhadisa. Futhi wababhabhadisa bonke labo uJesu ayebakhethile.\n\n13 Futhi kwenzeka ukuthi ngesikhathi bonke sebebhabhadisiwe futhi sebephumile emanzini, uMoya oyiNgcwele nempela wehlela phezu kwabo, futhi bagcwaliswa ngo Moya oyiNgcwele kanye nangomlilo.\n\n14 Futhi bheka, bazungezwa ngokusengathi ngumlilo; futhi wehla uvela ezulwini, futhi isixuku sakubona lokhu, futhi sakufakazela; futhi izingelosi zehlela phansi ziphuma ezulwini futhi zabasebenzela.\n\n15 Futhi kwenzeka ukuthi ngesikhathi izingelosi zisabasebenzela abafundi, bheka, uJesu weza futhi wema phakathi futhi wabasebenzela.\n\n16 Futhi kwenzeka ukuthi wakhuluma kuso isixuku, futhi wasiyala ukuthi siphinde siguqe phansi, futhi kanjalo nokuthi abafundi bakhe baguqe phansi.\n\n17 Futhi kwenzeka ukuthi ngesikhathi bonke sebeguqe phansi, wayala abafundi bakhe ukuthi bakhuleke.\n\n18 Futhi bheka, baqala ukukhuleka; futhi bakhuleka kuJesu, bembiza ngeNkosi yabo kanye noNkulunkulu wabo.\n\n19 Futhi kwenzeka ukuthi uJesu wemuka waphuma phakathi kwabo, futhi wahamba ibangana nje waqhela kubo futhi wakhothama phansi, futhi wathi:\n\n20 Baba, ngiyakubonga ukuthi uwunikile uMoya oyiNgcwele kulaba engibakhethile; futhi kungenxa yokholo lwabo kimi ukuthi ngibakhethile emhlabeni.\n\n21 Baba, ngiyakucela ukuthi ubanike uMoya oyiNgcwele bonke labo abayokholwa emazwini abo.\n\n22 Baba, ubanikeze uMoya oyiNgcwele ngenxa yokuthi bekholwa kimi; futhi uyabona ukuthi bayakholwa kimi ngenxa yokuthi uyabezwa, futhi bakhuleka kimi; futhi bakhuleka kimi ngoba nginabo.\n\n23 Manje Baba, ngiyabakhulekela kuwe, futhi kanjalo nabo bonke labo abayokholwa emazwini abo, ukuze nabo bakholwe kimi, ukuze ngibe kubo njengoba nawe, Baba, ukimi, ukuze sibe munye.\n\n24 Futhi kwenzeka ukuthi ngesikhathi uJesu esekhuleke kanjalo kuBaba, weza kubafundi bakhe, futhi bheka, babesaqhubeka, bengayeki, ukukhuleka kuye; futhi abazange baphindaphinde amagama amaningi, ngokuba babenikeziwe ukuthi bakhulekeleni, futhi babegcwaliswe ngesifiso.\n\n25 Futhi kwenzeka ukuthi uJesu wababusisa ngesikhathi bekhuleka kuye; futhi ubuso bakhe bamamatheka phezu kwabo, futhi ukukhanya kobuso bakhe babenyezela phezu kwabo, futhi bheka babe mhlophe njengobuso futhi kanjalo nanjengezingubo zikaJesu; futhi bheka ubumhlophe babo babedlula bonke ubumhlophe, yebo, futhi kwakungekho lutho emhlabeni eyayingaba mhlophe njengobumhlophe babo.\n\n26 Futhi uJesu wathi kubo: Qhubekani nikhuleke; nokho abazange bayeke ukukhuleka.\n\n27 Futhi waphinda wafulathela kubo, futhi wahamba ibangana waqhela futhi wakhothama phansi; futhi waphinda wakhuleka kuBaba, ethi:\n\n28 Baba, ngiyakubonga ngokuba usuba ngcwelisile labo engibakhethileyo, ngenxa yokholo lwabo, futhi ngiyabakhulekela, futhi kanjalo nalabo abayokholwa emazwini abo, ukuthi nabo bangcweliswe kimi, ngokukholwa emazwini abo, ngisho nanjengoba nabo bengcwelisiwe kimi.\n\n29 Baba, angikhulekeli umhlaba, kepha labo onginike bona abasemhlabeni, ngenxa yokholo lwabo, ukuze bangcweliswe kimi, ukuze ngibe kubo njengoba nawe, Baba, ukimi, ukuze sibe munye, ukuze ngidunyiswe kubo.\n\n30 Futhi ngesikhathi uJesu esewakhulumile lamazwi waphinda futhi weza kubafundi bakhe; futhi bheka babesakhuleka ngokugxilile, ngaphandle kokuyeka, kuye; futhi waphinda wamamatheka kubo; futhi bheka babe mhlophe, ngisho nanjengaye uJesu.\n\n31 Futhi kwenzeka ukuthi waphinda wahamba ibangana nje waqhela futhi wakhuleka kuBaba;\n\n32 Futhi ulimi ngeke liwakhulume amazwi awakhuluma, noma abhalwe ngumuntu amagama awakhuluma.\n\n33 Futhi isixuku samuzwa futhi sakufakazela; futhi izinhliziyo zabo zavuleka futhi bawaqonda ezinhliziyweni zabo amazwi awakhuluma.\n\n34 Nokho, ayemakhulu kakhulu futhi emangalisa amazwi awakhuluma kangangokuthi awanakubhalwa, noma ashiwo ngumuntu.\n\n35 Futhi kwenzeka ukuthi ngesikhathi uJesu eseqedile ukukhuleka waphinda weza futhi kubafundi bakhe, futhi wathi kubo: Ukholo olukhulu kangaka angikaze ngilubone phakathi kwawo wonke amaJuda; ngalokho-ke angikwazanga ukuwakhombisa izimangaliso ezinkulu kangaka, ngenxa yokungakholwa kwawo.\n\n36 Ngiqinisile ngithi kini, akekho namunye wabo owake wabona izinto ezinkulu kangaka njengoba nina nizibonile; noma bezwe izinto ezinkulu kanje njengoba nina nizizwile.\n\n", "3-ne 20": "[center][font_size=26]Isahluko 20[/font_size][/center]\n\n[i]UJesu unika isinkwa kanye newayini ngokumangalisayo futhi uyaphinda ubusisela abantu isidlo—Insali kaJakobe iyofinyelela olwazini lweNkosi uNkulunkulu wayo futhi iyothola njengefa izwe laseMelika—UJesu ungumphrofethi njengoMose, futhi amaNefi angabantwana babaphrofethi—Abanye babantu beNkosi bayoqoqelwa eJerusalema. Cishe ngonyaka weNkosi wama 34.[/i]\n\n1 Futhi kwenzeka ukuthi wayala isixuku ukuthi siyeke ukukhuleka, futhi kanjalo nabafundi bakhe. Futhi wabayala ukuthi bangayeki ukukhuleka ezinhliziyweni zabo.\n\n2 Futhi wabayala ukuthi baphakame futhi bame ngezinyawo zabo. Futhi baphakama bema ngezinyawo zabo.\n\n3 Futhi kwenzeka ukuthi waphinda wahlephula isinkwa futhi wasibusisa, futhi wanikeza abafundi bakhe ukuthi badle.\n\n4 Futhi ngesikhathi sebedlile wabayala ukuthi bahlephule isinkwa, futhi basinike isixuku.\n\n5 Futhi ngesikhathi sebesinikile isixuku waphinde wabanika iwayini ukuthi baphuze, futhi wabayala ukuthi banike isixuku.\n\n6 Manje, kwakungekho sinkwa, noma iwayini, okwakulethwe ngabafundi, noma yisixuku;\n\n7 Kepha ngempela wabanika isinkwa ukuze badle, futhi kanjalo newayini ukuze baphuze.\n\n8 Futhi wathi kubo: Lowo odla lesinkwa udla okomzimba wami emphefumulweni wakhe; futhi nalowo ophuza leliwayini uphuza okwegazi lami emphefumulweni wakhe; futhi umphefumulo wakhe awuseyikulamba noma wone, kepha uyogcwaliswa.\n\n9 Manje, ngesikhathi isixuku sonke sesidlile futhi saphuza, bheka, sagcwaliswa ngoMoya; futhi sakhala ngazwi linye, futhi sanikeza udumo kuJesu, ababembona futhi bemuzwa.\n\n10 Futhi kwenzeka ukuthi ngesikhathi bonke sebelunikile udumo kuJesu, wathi kubo: Bhekani manje sengiyawuqedela umyalelo uBaba angiyale ngawo mayelana nalabantu, abayinsali yendlu ka-Israyeli.\n\n11 Niyakhumbula ukuthi ngikhulumile kini, futhi ngathi uma amazwi ka-Isaya esegcwaliseka—bhekani abhaliwe, ninawo phambi kwenu, ngakho-ke wacwaningeni—\n\n12 Futhi ngiqinisile, ngiqinisile, ngithi kini, ngesikhathi esegcwaliseka ngaleso sikhathi kuyobe sekuwukugcwaliseka kwesivumelwano uBaba asenza kubantu bakhe, O ndlu ka-Israyeli.\n\n13 Futhi ngaleso sikhathi insali, eyobe ihlakazekile ezindaweni zonke phezu kobuso bomhlaba, iyoqoqwa empumalanga kanye nase ntshonalanga, kanye naseningizimu kanye nasenyakatho; futhi iyofinyelela olwazini lweNkosi uNkulunkulu wabo, obakhululile.\n\n14 Futhi uBaba ungiyale ukuthi ngininike lelizwe, libe yifa lenu.\n\n15 Futhi ngithi kini, uma abeZizwe bengaphenduki emva kwesibusiso abayosithola, emva kokuthi sebehlakaze abantu bami—\n\n16 Ngaleso sikhathi nina, eniyinsali yendlu kaJakobe, niyohamba niye phakathi kwabo; futhi niyokuba phakathi kwalabo abayobe bebaningi; futhi niyokuba phakathi kwabo njengengonyama iphakathi kwezilwane zasehlathini, nanjenge wundlu lengonyama phakathi kwemihlambi yezimvu, okuthi uma lidabula phakathi kwazo lizinyathele phansi futhi lizidwengule zibe yizicucu, futhi kungekho namunye ongazihlenga.\n\n17 Isandla sakho siyophakanyiselwa izitha zakho, futhi zonke izitha zakho ziyobulawa.\n\n18 Futhi ngiyobabuthela ndawonye abantu bami njengomuntu ebutha izithungu zakhe phansi.\n\n19 Ngokuba ngiyokwenza abantu bami uBaba enza isivumelwano nabo, yebo, ngiyokwenza uphondo lwakho lube yinsimbi, futhi ngenze izinselo zakho zibe yithusi. Futhi uyochoboza abantu abaningi babe yizicucu; futhi ngiyoyingcwelisa inzuzo yabo eNkosini, futhi ngiyongcwelisa nokungokwabo eNkosini yomhlaba wonke. Futhi bhekani, nginguye okwenzayo lokho.\n\n20 Futhi kuyokwenzeka, kusho uBaba, ukuthi inkemba yokulunga kwami iyolengela phezu kwabo ngalolo suku; futhi ngaphandle kokuthi baphenduke iyowela phezu kwabo, kusho uBaba, yebo, ngisho naphezu kwazo zonke izizwe zabeZizwe.\n\n21 Futhi kuyokwenzeka ukuthi ngiyobamisa abantu bami, O ndlu ka-Israyeli.\n\n22 Futhi bhekani, labantu ngiyobabeka kulelizwe, ekugcwaliseni isivumelwano engasenza noyihlo uJakobe; futhi liyoba yi Jerusalema Entsha. Futhi amandla asezulwini ayoba phakathi kwalabantu; yebo, ngisho nami ngiyoba phakathi kwenu.\n\n23 Bhekani, nginguye lowo uMose akhuluma ngaye, ethi: INkosi uNkulunkulu wenu iyonivusela umphrofethi kubafowenu, onjengami; yena niyomlalela kuzo zonke izinto ayozisho kini noma ngabe yini. Futhi kuyokwenzeka ukuthi wonke umuntu ongeyukumlalela lowo mphrofethi uyosuswa phakathi kwabantu.\n\n24 Ngiqinisile ngithi kini, yebo, futhi bonke abaphrofethi kusukela kuSamuweli kanye nalabo abalandela kamuva, ngobuningi babo njengokukhuluma kwabo, bafakaza ngami.\n\n25 Futhi bhekani, ningabantwana babaphrofethi; futhi ningabendlu ka-Israyeli; futhi ningabesivumelwano uBaba asenza noyihlo, ethi ku-Abrahama: Futhi ngenzalo yakho yonke imindeni yomhlaba iyobusiswa.\n\n26 UBaba eqale ngokungivusela kini kuqala, futhi wangithuma ukuthi nginibusise ngokuzoniphendula omunye nomunye wenu asuke ekoneni kwakhe; futhi lokhu ngenxa yokuthi ningabantwana besivumelwano—\n\n27 Futhi emva kokuba senibusisiwe ngaleso sikhathi uBaba uyosigcwalisa isivumelwano asenza no-Abrahama, esithi: Ngenzalo yakho yonke imindeni yomhlaba iyobusiswa—ekutheleni uMoya oyiNgcwele ngami kwabeZizwe, okuyisibusiso kwabeZizwe esiyobenza babe namandla ngaphezu kwakho konke, ekuhlakazeni abantu bami, O ndlu ka-Israyeli.\n\n28 Futhi bayoba wuhlupho kubantu balelizwe. Nokho, ngesikhathi sebelamukele ivangeli lami elipheleleyo, ngaleso sikhathi uma beyoqinisa izinhliziyo zabo ngokumelene nami ngiyobubuyisela ububi babo phezu kwamakhanda abo, kusho uBaba.\n\n29 Futhi ngiyosikhumbula isivumelwano engisenze nabantu bami; futhi ngivumelane nabo ukuthi ngiyobabuthela ndawonye ngesikhathi sami esifanele, nokuthi ngiyophinda futhi ngibanike izwe loyise libe yifa labo, okuyizwe lase Jerusalema, okuyizwe lesethembiso kubo ingunaphakade, kusho uBaba.\n\n30 Futhi kuyokwenzeka ukuthi isikhathi sifike, lapho ivangeli lami elipheleleyo liyoshunyayelwa kubo;\n\n31 Futhi bayokholwa kimi, ukuthi nginguJesu Kristu, iNdodana kaNkulunkulu, futhi bayokhuleka kuBaba egameni lami.\n\n32 Ngaleso sikhathi abalindi babo bayophakamisa amazwi abo, futhi ngazwi linye bayohlabelela; ngokuba bayobona iso ngeso.\n\n33 Ngaleso sikhathi uBaba uyobabuthela ndawonye futhi, futhi abanike iJerusalema kube yizwe eliyifa labo.\n\n34 Ngaleso sikhathi bayoqhumuka ngentokozo bethi—Hlabelelani kanye kanye, nina zindawo ezichithiweyo zaseJerusalema; ngokuba uBaba ubaduduzile abantu bakhe, uyikhululile iJerusalema.\n\n35 UBaba uyambulile ingalo yakhe engcwele emehlweni ezizwe zonke; futhi yonke imikhawulo yomhlaba iyoyibona insindiso kaBaba; futhi uBaba kanye nami simunye.\n\n36 Futhi ngaleso sikhathi kuyokwenzeka lokho okubhaliwe: Vuka, vuka futhi, futhi ugqoke amandla akho, O Siyoni; gqoka izembatho zakho ezinhle, O Jerusalema, dolobha elingcwele, ngokuba kusuka manje akasekho oyoza kuwe ongasokile futhi nongahlanzekile.\n\n37 Zithintithe othulini; vuka, uhlale phansi, O Jerusalema; zikhulule kuzo izibopho zentamo yakho, O ndodakazi ethunjiweyo yaseSiyoni.\n\n38 Ngokuba isho kanje iNkosi: Nizithengise ngeze, futhi niyokhululwa ngaphandle kwemali.\n\n39 Ngiqinisile, ngiqinisile, ngithi kini, abantu bami bayolazi igama lami; yebo, ngalolo suku bayokwazi ukuthi nginguye lowo okhulumayo.\n\n40 Futhi ngaleso sikhathi bayothi: Zinhle kangakanani izinyawo phezu kwezintaba zalowo oletha izindaba ezimnandi kubo, omemezela ukuthula; oletha izindaba ezimnandi kubo zokulunga, omemezela insindiso; othi eSiyoni: UNkulunkulu wakho uyabusa!\n\n41 Futhi ngaleso sikhathi isimemezelo siyozwakala sithi: Mukani, mukani, hambani niphume lapha, ningakuthinti lokho okungahlanzekile; hambani niphume phakathi kwakhe; hlanzekani nina eniphethe izitsha zeNkosi.\n\n42 Ngokuba aniyikuphuma ngokushesha noma nihambe ngokubaleka; ngokuba iNkosi iyohamba phambi kwenu, futhi uNkulunkulu ka-Israyeli uyoba semva kwenu.\n\n43 Bhekani, inceku yami iyokwenza ngokuhlakanipha; iyokhuliswa futhi ibatshazwe futhi iphakanyiswe kakhulu.\n\n44 Njengokuba abaningi bamangala ngawe—ubuso bayo babonakele kakhulu, ngaphezu kwabo bonke abantu, futhi nesimo sayo ngaphezu kwamadodana abantu—\n\n45 Ngakho-ke iyochela izizwe eziningi; amakhosi ayovala imilomo yawo ngenxa yayo, ngokuba lokho abangazange batshelwe kona bayokubona; futhi nalokho abangazange bakuzwe bayokuqonda.\n\n46 Ngiqinisile, ngiqinisile, ngithi kini, zonke lezi zinto ziyokwenzeka ngempela, ngisho nanjengoba uBaba engiyalile. Ngaleso sikhathi lesi sivumelwano uBaba avumelene ngaso nabantu bakhe siyogcwaliseka; futhi ngaleso sikhathi iJerusalema iyophinde futhi ibe nabantu bami, futhi iyoba yizwe eliyifa labo.\n\n", "3-ne 21": "[center][font_size=26]Isahluko 21[/font_size][/center]\n\n[i]U-Israyeli uzoqoqwa ngesikhathi sekuvela iNcwadi kaMormoni—AbeZizwe bazomiswa njengabantu abakhululekile eMelika—Bazosindiswa uma bekholwa futhi belalela; kungenjalo, bazosuswa futhi banqotshwe—U-Israyeli uzokwakha iJerusalema Entsha, futhi izizwana ezilahlekile zizobuya. Cishe ngonyaka weNkosi wama 34.[/i]\n\n1 Futhi ngiqinisile ngithi kini, ngininika isibonakaliso, ukuze nisazi isikhathi lapho lezi zinto sezizokwenzeka—ukuthi ngiyobaqoqa, ekuhlakazekeni kwabo kwesikhathi eside, abantu bami, O ndlu ka-Israyeli, futhi ngiyophinda ngakhe phakathi kwabo iSiyoni yami;\n\n2 Futhi bhekani, ngizoninika lokhu njengesibonakaliso—ngokuba ngiqinisile ngithi kini ngesikhathi lezi zinto engizisho kini, futhi nalezo engizozisho kini emva kwalokhu, futhi nangamandla kaMoya oyiNgcwele oyonikwa kini nguBaba, ziyokwembulelwa abeZizwe ukuze bazi mayelana nalabantu abayinsali yendlu kaJakobe, futhi mayelana nalabantu bami abayohlakazwa yibo;\n\n3 Ngiqinisile, ngiqinisile, ngithi kini, ngesikhathi lezi zinto sebembulelwa zona nguBaba, futhi ziyobe zivela kuBaba, zisuka kubo ziza kini;\n\n4 Ngokuba kuwukuhlakanipha kukaBaba ukuthi babekwe kulelizwe, futhi bamiswe njengabantu abakhululekile ngamandla kaBaba, nokuthi lezi zinto ziphume kubo ziye kuyo insali yenzalo yenu, ukuze isivumelwano sikaBaba sigcwaliseke avumelana ngaso nabantu bakhe, O ndlu ka-Israyeli;\n\n5 Ngakho-ke, ngesikhathi lemisebenzi kanye nemisebenzi eyokwenziwa phakathi kwenu emva kwalokhu isivela kwabeZizwe, iya kuyo inzalo yenu eyoncishelwa wukholo ngenxa yobubi;\n\n6 Ngokuba ngalendlela kuyisifiso sikaBaba ukuthi ivele kwabeZizwe, ukuze aveze amandla akhe kwabeZizwe, ngalesi sizathu ukuthi abeZizwe, uma bengeyukuziqinisa izinhliziyo zabo, ukuthi baphenduke futhi beze kimi futhi babhabhadiswe egameni lami futhi bazi ngamaphuzu ayiqiniso emfundiso yami, ukuze babalwe kanye nabantu bami, O ndlu ka-Israyeli;\n\n7 Futhi ngesikhathi lezi zinto sezenzeka ukuthi inzalo yenu iqale ukuzazi lezi zinto—kuyoba yisibonakaliso kubo, ukuze bazi ukuthi umsebenzi kaBaba usuqalile ekugcwaliseni isivumelwano asenza kubantu okungabendlu ka-Israyeli.\n\n8 Futhi ngesikhathi lolo suku selufika, kuyokwenzeka ukuthi amakhosi ayovala imilomo yawo; ngokuba lokho abangakaze bakutshelwe bayokubona; futhi nalokho abangakaze bakuzwe bayokuqonda.\n\n9 Ngokuba ngalolo suku, ngenxa yami uBaba uyosebenza umsebenzi, oyokuba ngumsebenzi omkhulu kanye nomangalisayo phakathi kwabo; futhi kuyoba khona phakathi kwabo labo abangeyikuwukholwa, nakuba indoda iyowumemezela kubo.\n\n10 Kepha bhekani, impilo yenceku yami iyoba sesandleni sami; ngakho-ke abayikuyilimaza, nakuba isimo sayo siyokonakala ngenxa yabo. Nokho ngiyoyelapha, ngokuba ngizobakhombisa ukuthi ukuhlakanipha kwami kukhulu kunobuqili bukadeveli.\n\n11 Ngakho-ke kuyokwenzeka ukuthi lowo ongeyukukholwa emazwini ami, enginguJesu Kristu, uBaba ayoyenza ukuthi iwalethe kwabeZizwe, futhi uyoyinika amandla okuthi iwalethe kwabeZizwe, (kuyokwenzeka njengoba uMose asho) bayosuswa phakathi kwabantu bami okungabesivumelwano.\n\n12 Futhi abantu bami abayinsali kaJakobe bayokuba phakathi kwabeZizwe, yebo, phakathi kwabo njenge ngonyama phakathi kwezilwane zasehlathini, nanjengewundlu lengonyama phakathi kwemihlambi yezimvu, okuthi uma lidabula phakathi kwazo lizinyathele phansi futhi lizidwengule zibe yizicucu, futhi kungekho namunye ongazihlenga.\n\n13 Isandla sabo siyophakanyiselwa izitha zabo, futhi zonke izitha zabo ziyobulawa.\n\n14 Yebo, maye kubo abeZizwe ngaphandle kokuthi baphenduke; ngokuba kuyokwenzeka ngalolo suku, kusho uBaba, ukuthi ngiyowasusa amahhashi akho phakathi kwakho, futhi ngiyozibhubhisa izinqola zakho;\n\n15 Futhi ngiyowasusa amadolobha ezwe lenu, futhi ngiziwise phansi zonke izinqaba zenu;\n\n16 Futhi ngiyobuqeda ubuthakathi ezweni lenu, futhi ngeke nisaba nazangoma nanini;\n\n17 Izithombe zenu ezibaziweyo nazo ngokunjalo ngiyozisusa, kanye nezithombe zenu ezimile ngiyozisusa phakathi kwenu, futhi ngeke nanini nisakhonza imisebenzi yezandla zenu;\n\n18 Futhi ngiyozisiphula izigxobo zemithi yenu phakathi kwenu; ngiyowabhubhisa kanjalo amadolobha enu.\n\n19 Futhi kuyokwenzeka ukuthi wonke amanga, kanye nenkohliso, kanye nomona, kanye nemibango, kanye nobuphristi-mbumbulu, kanye nobufebe kuyoqedwa.\n\n20 Ngokuba kuyokwenzeka, kusho uBaba, ukuthi ngalolo suku lowo ongeyukuphenduka futhi eze eNdodaneni yami eThandekayo, ngiyobasusa phakathi kwabantu bami, O ndlu ka-Israyeli;\n\n21 Futhi ngiyokwenza impindiselo kanye nolaka kubo, ngisho nanjengaphezu kwabahedeni, njengaleyo abangakaze bayizwe.\n\n22 Kepha uma beyophenduka futhi balalele amazwi ami, futhi bangaziqinisi izinhliziyo zabo, ngiyolimisa ibandla lami phakathi kwabo, futhi bayongena esivumelwaneni futhi babalwe phakathi kwalensali kaJakobe, engiyinike lelizwe ukuthi kube yifa layo.\n\n23 Futhi bayosiza abantu bami, insali kaJakobe, futhi kanjalo nabaningi bendlu ka-Israyeli njengokuza kwabo, ukuze bakhe idolobha, eliyobizwa nge Jerusalema Entsha.\n\n24 Futhi ngaleso sikhathi bayosiza abantu bami ukuze baqoqwe, abahlakazeke ebusweni bonke bomhlaba, beze eJerusalema Entsha.\n\n25 Futhi ngaleso sikhathi amandla asezulwini ayokwehlela phakathi kwabo; futhi nami ngokunjalo ngiyobe ngiphakathi.\n\n26 Futhi ngaleso sikhathi umsebenzi kaBaba uyoqala ngalolo suku, ngisho nangesikhathi lapho leli vangeli liyoshunyayelwa phakathi kwensali yalabantu. Ngiqinisile ngithi kini, ngalolo suku umsebenzi kaBaba uyoqala phakathi kwabo bonke abantu bami abahlakazekile, yebo, ngisho nezizwana ezilahlekile, uBaba aziholela kude wazikhipha eJerusalema.\n\n27 Yebo, umsebenzi uyoqala phakathi kwabo bonke abantu bami abahlakazekile, uBaba elungisa indlela abangeza ngayo kimi, ukuze bacele kuBaba egameni lami.\n\n28 Yebo, futhi ngaleso sikhathi umsebenzi uyoqala, uBaba ephakathi kwazo zonke izizwe elungisa indlela abantu bakhe abangaqoqelwa ngayo ekhaya ezweni eliyifa labo.\n\n29 Futhi bayophuma kuzo zonke izizwe; futhi abayikuhamba ngokushesha, noma bahambe ngokubaleka, ngokuba ngiyohamba phambi kwabo, kusho uBaba, futhi ngiyoba ngasemva kwabo.\n\n", "3-ne 22": "[center][font_size=26]Isahluko 22[/font_size][/center]\n\n[i]Ngezinsuku zokugcina, iSiyoni kanye nezikhonkwane zayo izomiswa, futhi u-Israyeli uzoqoqwa ngesihawu kanye nangobumnene—Bazonqoba—Qhathanisa no-Isaya 54. Cishe ngonyaka weNkosi wama 34.[/i]\n\n1 Futhi ngaleso sikhathi lokho okubhaliweyo kuyokwenzeka: Hlabelela, O nyumba, wena ongazalanga; qhumuka uhlabelele, futhi umemeze kakhulu, wena ongabanga namihelo yomntwana; ngokuba baningi abantwana bongenamntwana kunabantwana bomfazi oshadileyo, kusho iNkosi.\n\n2 Khulisa indawo yetende lakho, futhi yelula izindwangu zezindlu zakho; ungayeki, yelula izintambo zakho futhi uqinise izikhonkwane zakho;\n\n3 Ngokuba uyovela esandleni sokudla kanye nasesandleni sobunxele, futhi inzalo yakho iyobathola njengefa abeZizwe futhi yenze amadolobha achithiweyo abe nabahlala kuwo.\n\n4 Ungesabi, ngokuba awuyikujabha; noma ubhujiswe, ngokuba ngeke ubekwe ehlazweni; ngokuba uyokukhohlwa ukuthotshiswa kobusha bakho, futhi ngeke usalikhumbula ihlazo lobusha bakho, futhi ngeke usalikhumbula ihlazo lobufelokazi bakho nanini.\n\n5 Ngokuba umenzi wakho, umyeni wakho, iNkosi yamaBandla yigama lakhe; futhi uMkhululi wakho, oNgcwele ka-Israyeli—uNkulunkulu womhlaba wonke uyobizwa kanjalo.\n\n6 Ngokuba iNkosi ikubize njengowesifazane olahliweyo futhi odabukileyo emoyeni, kanye nomfazi wobusha, ngesikhathi uphikwa, kusho uNkulunkulu wakho.\n\n7 Ngokuba isikhashana esincane ngikushiyile, kodwa ngesihawu esikhulu ngiyokuqoqa.\n\n8 Olakeni oluncane ngabufihla ubuso bami kuwe okwesikhashana, kodwa ngobubele obungapheliyo ngiyokuba nesihawu kuwe, kusho iNkosi uMkhululi wakho.\n\n9 Ngokuba lokhu, kunjengamanzi kaNowa kimi, ngokuba njengoba ngifungile ukuthi amanzi kaNowa ngeke esaphinda nanini ahambe phezu komhlaba, kanjalo ngifungile ukuthi angiseyukukuthukuthelela.\n\n10 Ngokuba izintaba ziyokwemuka kanye namagquma asuswe, kodwa ububele bami abunakususwa kuwe, noma isivumelwano soxolo lwami sisuswe, kusho iNkosi enobubele kuwe.\n\n11 O wena ohluphekayo, obhengulwa yisiphepho, futhi ungaduduzwa! Bheka, ngiyobeka amatshe akho ngemibala emihle, futhi ngibeke izisekelo zakho ngamasafire.\n\n12 Futhi ngiyokwenza amafasitela akho ngamarubi, kanye namasango akho ngamatshe akhazimulayo, kanye nayo yonke imincele yakho ngamatshe amahle.\n\n13 Futhi bonke abantwana bakho bayofundiswa ngeNkosi; futhi kuyoba kukhulu ukuthula kwabantwana bakho.\n\n14 Uyomiswa ngokulunga; uyokuba kude nokucindezelwa ngokuba awuyikwesaba, kanye novalo ngokuba aluyikusondela eduze kwakho.\n\n15 Bheka, bayohlangana ndawonye ngempela ngokumelene nawe, ngokuphikisana nami; lowo oyohlangana ndawonye ngokumelene nawe uyowa ngenxa yakho.\n\n16 Bheka, ngenze umcangcathi ovuthela amalahle emlilweni, kanye nalowo okhiqiza okokusebenza kwakhe; futhi ngenze umchithi ukuthi abulale.\n\n17 Akukho sikhali esakhelwe ukuqeda wena esiyophumelela; futhi lonke ulimi oluyokwethuka likwahlulela uyolisola. Lokhu kuyifa lezinceku zeNkosi, futhi ukulunga kwabo kuvela kimi, kusho iNkosi.\n\n", "3-ne 23": "[center][font_size=26]Isahluko 23[/font_size][/center]\n\n[i]UJesu uyawavuma amazwi ka-Isaya—Uyala abantu ukuthi babacwaninge abaphrofethi—Amazwi kaSamuweli umLamani mayelana noVuko ahlanganiswa nemibhalo yabo. Cishe ngonyaka weNkosi wama 34.[/i]\n\n1 Manje, bhekani, ngithi kini, kufanele nizicwaninge lezi zinto. Yebo, ngininika umyalelo wokuthi nizicwaninge lezi zinto ngenkuthalo; ngokuba makhulu amazwi ka-Isaya.\n\n2 Ngokuba ngempela wakhuluma ngokuphathelene nazo zonke lezi zinto mayelana nabantu bami okungabendlu ka-Israyeli; ngakho-ke kufanele ukuthi akhulume futhi kanjalo nakwabeZizwe.\n\n3 Futhi zonke izinto azikhulumayo zenzeka futhi zisazokwenzeka, ngisho nanjengamazwi awakhulumayo.\n\n4 Ngakho-ke lalelani amazwi ami; bhalani izinto enginitshele zona; futhi ngokwesikhathi kanye nangokwentando kaBaba ziyokwaziswa kwabeZizwe.\n\n5 Futhi lowo oyowalalela amazwi ami futhi aphenduke futhi abhabhadiswe, nguye lowo oyosindiswa. Bacwaningeni abaphrofethi, ngokuba baningi abafakaza ngalezi zinto.\n\n6 Manje kwenzeka ukuthi ngesikhathi uJesu esewashilo lamazwi waphinda futhi wathi kubo, emva kokuthi eseyichazile yonke imibhalo engcwele ababeyitholile, wathi kubo: Bhekani, kuneminye imibhalo engcwele engifuna ukuthi niyibhale, eningenayo.\n\n7 Futhi kwenzeka ukuthi wathi kuNefi: Letha lapha umbhalo owugcinile.\n\n8 Futhi ngesikhathi uNefi eseyilethile imibhalo, futhi wayendlala phambi kwakhe, wayibuka wase ethi:\n\n9 Ngiqinisile ngithi kini, ngayala uSamuweli, umLamani, inceku yami ukuthi afakaze kulaba bantu, ukuthi ngosuku lapho uBaba eyodumisa igama lakhe kimi kuyoba khona abaningi abangcwele abayovuka ekufeni, futhi bayovela kwabaningi, futhi bayobasebenzela. Futhi wathi kubo: Kwakungenjalo njalo na?\n\n10 Abafundi bakhe bamphendula bathi: Yebo, Nkosi, uSamuweli nempela waphrofetha njengokwamazwi akho, futhi wonke agcwaliseka.\n\n11 UJesu wathi kubo: Pho kungani ningayibhalanga lento, ukuthi abaningi abangcwele nempela bavuka futhi bavela kwabaningi futhi babasebenzela na?\n\n12 Futhi kwenzeka ukuthi uNefi wakhumbula ukuthi lento ayizange ibhalwe.\n\n13 Futhi kwenzeka ukuthi uJesu wayala ukuthi ibhalwe; ngakho-ke yabhalwa njengoba ayeyalile.\n\n14 Manje kwenzeka ukuthi ngesikhathi uJesu eseyichazile yonke imibhalo engcwele, ababeyibhalile, wabayala ukuthi bazifundise lezi zinto ayezichazile kubo.\n\n", "3-ne 24": "[center][font_size=26]Isahluko 24[/font_size][/center]\n\n[i]Isithunywa seNkosi sizolungisa indlela yokuZa KwesiBili—UKristu uzohlala esihlalweni sokwahlulela—U-Israyeli uyalwa ukuthi akhokhe okweshumi kanye neminikelo—Incwadi yesikhumbuzo iyagcinwa—Qhathanisa noMalaki 3. Cishe ngonyaka weNkosi wama 34.[/i]\n\n1 Futhi kwenzeka ukuthi wabayala ukuthi bawabhale lawo amazwi uBaba ayewanike uMalaki, ayezobatshela wona. Futhi kwenzeka ukuthi emva kokuthi esebhaliwe wawachaza. Futhi lawa ngamazwi abatshela wona, ethi: Washo kanje uBaba kuMalaki—Bheka, ngiyothumela isithunywa sami, futhi siyolungisa indlela phambi kwami, futhi leyo Nkosi eniyifunayo iyoza ngokushesha ethempelini layo, ngisho isithunywa sesivumelwano, enijabulayo ngaso; bhekani, siyoza, kusho iNkosi yamaBandla.\n\n2 Kepha ngubani ongamelana nosuku lokuza kwayo, futhi ngubani oyokuma ngesikhathi iqhamuka na? Ngokuba injengo mlilo womcwengi, futhi nanjengensipho yomhlanzi.\n\n3 Futhi iyohlala njengomcwengi kanye nomhlanzi wesiliva; futhi iyohlanza amadodana kaLevi, futhi iwahlanze njengegolide nesiliva, ukuze anikele eNkosini umnikelo ngokulunga.\n\n4 Ngaleso sikhathi umnikelo kaJuda kanye neJerusalema uyoba muhle eNkosini, njengasezinsukwini zakudala, futhi nanjengaseminyakeni edlule.\n\n5 Futhi ngiyoza eduze kwakho ngenhloso yokwahlulela; futhi ngiyoba ngufakazi osheshayo ngokumelene nabalumbi, kanye nabaphingi, kanye nabafungi bamanga, kanye nalabo abacindezela umqashwa enkokhelweni yakhe, abafelokazi kanye nezintandane, kanye nalabo abachezukisa isihambi, futhi abangangesabi mina, kusho iNkosi yamaBandla.\n\n6 Ngokuba ngiyiNkosi, angiguquki; ngakho-ke nina madodana kaJakobe aniqedwa.\n\n7 Ngisho kusukela ezinsukwini zoyihlo nisukile ezimisweni zami, futhi anizigcinanga. Buyelani kimi futhi nami ngizobuyela kini, kusho iNkosi yamaBandla. Kepha nithi: Siyobuyela kanjani na?\n\n8 Ngabe umuntu angamphanga yini uNkulunkulu na? Nokho ningiphangile. Kepha nithi: Sikuphange kanjani na? Kokweshumi kanye naseminikelweni.\n\n9 Niqalekisiwe ngesiqalekiso, ngokuba ningiphangile, ngisho nalesi sizwe sonke.\n\n10 Lethani konke okweshumi endlini yengcebo, ukuze kube khona inyama endlini yami; futhi ngilingeni manje ngalokhu, kusho iNkosi yamaBandla, ukuthi angiyikunivulela yini amafasitela ezulu, futhi nginithululele isibusiso kuze kungabi bikho ndawo eyanele yokusamukela.\n\n11 Futhi ngizomkhuza umbhubhisi ngenxa yenu, futhi akayikuzibhubhisa izithelo zomhlabathi wenu; noma umvini wenu uthele izithelo zawo ngaphambi kwesikhathi emasimini, kusho iNkosi yamaBandla.\n\n12 Futhi zonke izizwe ziyokuthi nibusisiwe, ngokuba niyokuba yizwe elithandekayo, kusho iNkosi yamaBandla.\n\n13 Amazwi enu abeqinile ngokumelene nami, kusho iNkosi. Nokho nithi: Sikhulumeni oluphikisana nawe na?\n\n14 Nithe: Kuyize ukusebenzela uNkulunkulu, futhi kusiza ngani ukuthi sizigcinile izimiso zakhe kanye nokuthi sihambe ngokudabuka phambi kweNkosi yamaBandla na?\n\n15 Manje sicabanga ukuthi abaziqhenyayo bajabule; yebo, labo abenza ububi bayaphakanyiswa; yebo, labo abalinga uNkulunkulu bayakhululwa imbala.\n\n16 Ngaleso sikhathi labo abesaba iNkosi bakhuluma njalo omunye nomunye, futhi iNkosi yalalela futhi yezwa; futhi incwadi yesikhumbuzo yabhalelwa bona phambi kwayo labo ababesaba iNkosi, kanye nalabo abebecabanga ngegama layo.\n\n17 Futhi bayokuba ngabami, kusho iNkosi yamaBandla, ngalolo suku uma sengiqoqa amatshe ami ayigugu; futhi ngiyobahawukela njengendoda ihawukela indodana yayo eyisebenzelayo.\n\n18 Ngaleso sikhathi niyobuya futhi nahlukanise phakathi kwabalungileyo kanye nababi, phakathi kwalowo osebenzela uNkulunkulu kanye nalowo ongamsebenzeli.\n\n", "3-ne 25": "[center][font_size=26]Isahluko 25[/font_size][/center]\n\n[i]NgokuZa kwesiBili, abaziqhenyayo kanye nababi bazoshiswa njengamabibi—U-Eliya uzobuya ngaphambi kwalolo suku olukhulu nolwesabekayo—Qhathanisa noMalaki 4. Cishe ngonyaka weNkosi wama 34.[/i]\n\n1 Ngokuba bheka, usuku luyeza oluyovutha njengeziko; futhi bonke abaziqhenyayo, yebo, kanye nabo bonke labo abenza ububi, bayokuba ngamabibi; futhi usuku oluzayo luyobashisa, kusho iNkosi yamaBandla, futhi aliyikubashiyela mpande nagatsha.\n\n2 Kepha kinina enilesabayo igama lami, iNdodana yokuLunga iyovuka nokuphilisa emaphikweni ayo; futhi niyoqala nikhule njengamathole esitebeleni.\n\n3 Futhi niyobanyathela phansi ababi; ngokuba bayokuba ngumlotha phansi kwezithende zezinyawo zenu ngosuku engiyokwenza ngalo lokhu, kusho iNkosi yamaBandla.\n\n4 Khumbulani umthetho kaMose, inceku yami, engamyala ngawo eHorebe ngo-Israyeli wonke, ngemithetho kanye nangezahlulelo.\n\n5 Bhekani, ngiyothumela kini u-Eliya umphrofethi lungakafiki usuku olukhulu nolwesabekayo lweNkosi;\n\n6 Futhi uyophendulela izinhliziyo zoyise kubantwana, kanye nezinhliziyo zabantwana, koyise, hleze ngize futhi ngishaye umhlaba ngesiqalekiso.\n\n", "3-ne 26": "[center][font_size=26]Isahluko 26[/font_size][/center]\n\n[i]UJesu uchaza zonke izinto kusukela ekuqaleni kuze kube sekugcineni—Abantwana nezingane zikhuluma izinto ezimangalisayo ezingena kubhalwa—Labo abaseBandleni likaKristu banezinto zonke ngokufanayo phakathi kwabo. Cishe ngonyaka weNkosi wama 34.[/i]\n\n1 Manje kwenzeka ukuthi ngesikhathi uJesu esezishilo lezi zinto wasichazela isixuku; futhi wabachazela zonke izinto, ezinkulu nezincane.\n\n2 Futhi wathi: Lemibhalo engcwele, ebeningenayo, uBaba ungiyalile ukuthi ngininike yona; ngokuba kwakuwukuhlakanipha kwakhe ukuthi inikwe izizukulwane ezizayo.\n\n3 Futhi wazichaza zonke izinto, ngisho kusukela ekuqaleni kuze kube yisikhathi lapho eyoza ngenkazimulo yakhe—yebo, ngisho nazo zonke izinto eziyokwenzeka ebusweni bomhlaba, ngisho kuze kube yilapho konke kuyoncibilikiswa wukushisa okuvuthayo, futhi nomhlaba ugoqwe ndawonye njengomqulu, futhi amazulu kanye nomhlaba kudlule;\n\n4 Futhi ngisho kuze kube ngosuku olukhulu kanye nolokuphela, lapho bonke abantu, kanye nemindeni yonke, kanye nezizwe zonke, kanye nezilimi ziyoma phambi kukaNkulunkulu, ukuze zehlulelwe ngemisebenzi yazo, noma ngabe mihle noma ngabe mibi—\n\n5 Uma imihle, bavukele ekuphileni kwaphakade; futhi uma imibi, bavukele osizini; njengoba kulinganisene, okunye kolunye uhlangothi nokunye kolunye uhlangothi, ngokwesihawu, kanye nokulunga, kanye nobungcwele obukuKristu, owayekhona ngaphambi kokuthi umhlaba ubekhona.\n\n6 Manje akunakubhalwa kulencwadi ngisho nengxenye eyodwa yokwekhulu yezinto uJesu azifundisa ngempela kubantu;\n\n7 Kepha bheka izingcwephe zikaNefi ziqukethe ingxenye eningi yezinto azifundisa abantu.\n\n8 Futhi lezi zinto ngizibhalile, eziyingxenyana encane yezinto azifundisa abantu; futhi ngizibhale ngenhloso yokuthi zibuye ziphindwe zilethwe kulaba bantu, zivela kwabeZizwe, njengokwamazwi uJesu awakhulumayo.\n\n9 Futhi uma sebekutholile lokhu, okudingekile ukuthi babe nakho kuqala, ukuvivinya ukholo lwabo, futhi uma kuyokwenzeka ukuthi bazikholwe lezi zinto uma kunjalo izinto ezinkulu ziyokwembulwa kubo.\n\n10 Futhi uma kwenzeka ukuthi bangazikholwa lezi zinto, uma kunjalo izinto ezinkulu ziyogodlwa kubo, kangangoba bayobekwa icala.\n\n11 Bheka, ngase ngizozibhala lezi zinto, konke okwakuqoshwe ezingcwepheni zikaNefi, kepha iNkosi yakwenqaba lokho, ithi: Ngizoluvivinya ukholo lwabantu bami.\n\n12 Ngakho-ke mina, Mormoni, sengibhala izinto engiyalwe ngazo yiNkosi. Manje mina, Mormoni, sengenza isiphetho senkulumo yami, futhi sengiyaqhubeka nokubhala izinto engiyalwe ngazo.\n\n13 Ngakho-ke, ngifuna ukuthi nibone ukuthi iNkosi ngempela yabafundisa abantu, isikhathi esiyizinsuku ezintathu; futhi emva kwalokho yaziveza kubo njalo, futhi yahlephula isinkwa kaningi, futhi yasibusisa, futhi yabanikeza.\n\n14 Futhi kwenzeka ukuthi yabafundisa futhi yabasebenzela abantwana besixuku osekukhulunywe ngaso, futhi yaluqaqa ulimi lwabo, futhi bakhuluma koyise izinto ezinkulu nezimangalisayo, ezinkulu ngisho nangaphezu kwalokho eyayikade ikwambulele abantu; futhi yaluqaqa ulimi lwabo kangangokuthi babengakwazi ukukhuluma.\n\n15 Futhi kwenzeka ukuthi emva kokuthi isinyukele ezulwini—okwesibili ukuthi izibonakalise kubo, futhi isihambile yaya kuBaba, emva kokuthi isibaphilise bonke abagulayo babo, kanye nabaxhugayo babo, futhi isivule amehlo alabo ababengaboni babo futhi yavula izindlebe zezithuli, futhi seyenze yonke inhlobo yokwelapha phakathi kwabo, futhi yavusa nendoda ekufeni, futhi isiwatshengisile amandla ayo kubo, futhi isinyukele kuBaba—\n\n16 Bheka, kwenzeka ngakusasa ukuthi isixuku sabuthana ndawonye, futhi bonke bazibona futhi bazizwa lezi zingane; yebo, ngisho abantwana bayivula imilomo yabo futhi bakhuluma izinto ezimangalisayo; futhi izinto ezazikhulumayo akuvunyelwanga ukuthi kube khona namunye umuntu ozibhalayo.\n\n17 Futhi kwenzeka ukuthi abafundi uJesu ayebakhethile baqala kusukela ngaleso sikhathi kuya phambili ukubhabhadisa kanye nokufundisa ngobuningi balabo abeza kubo; futhi ngobuningi balabo ababebhabhadiswa egameni likaJesu bagcwaliswa ngoMoya oyiNgcwele.\n\n18 Futhi abaningi babo babona futhi bezwa izinto ezazingakhulumeki, ezingavunyelwe ukuthi zibhalwe.\n\n19 Futhi bafundisa, futhi basebenzelana omunye nomunye; futhi babane zinto zonke ngokufanayo phakathi kwabo, wonke umuntu enza ngokulunga, komunye nomunye.\n\n20 Futhi kwenzeka ukuthi benza zonke izinto ngisho nanjengoba uJesu ayebayalile.\n\n21 Futhi labo ababhabhadiswa egameni likaJesu babizwa ngebandla likaKristu.\n\n", "3-ne 27": "[center][font_size=26]Isahluko 27[/font_size][/center]\n\n[i]UJesu ubayala ukuthi babize iBandla ngegama Lakhe—Umsebenzi kanye nomnikelo Wakhe ohlawulayo kuyivangeli Lakhe—Abantu bayalwa ukuthi baphenduke futhi babhabhadiswe ukuze bangcweliswe ngoMoya oyiNgcwele—Kufanele babe ngisho njengoJesu. Cishe ngonyaka weNkosi wama 34 kuya kowama 35.[/i]\n\n1 Futhi kwenzeka ukuthi ngesikhathi abafundi baJesu behamba beshumayela izinto ababezizwile futhi nababezibonile, futhi bebhabhadisa egameni likaJesu, kwenzeka ukuthi abafundi babuthana ndawonye futhi bahlanganyela emkhulekweni omkhulu kanye nasekuzileni.\n\n2 UJesu waphinda waziveza kubo, ngokuba babekhuleka kuBaba egameni lakhe; futhi uJesu weza wema phakathi kwabo, futhi wathi kubo: Nifuna ukuthi ngininikeni na?\n\n3 Futhi bathi kuye: Nkosi, sifuna ukuthi usitshele igama esizobiza ngalo leli bandla; ngokuba kunezimpikiswano phakathi kwabantu mayelana naloludaba.\n\n4 INkosi yathi kubo: Ngiqinisile, ngiqinisile, ngithi kini, kungani ukuthi abantu bavungame futhi baphikisane ngenxa yalento na?\n\n5 Abayifundanga yini imibhalo engcwele, ethi kufanele nibizwe ngegama likaKristu, okuyigama lami na? Ngokuba niyobizwa ngaleli gama ngosuku lokugcina;\n\n6 Futhi lowo obizwa ngegama lami, futhi abekezele kuze kube sekugcineni, nguye lowo oyosindiswa ngosuku lokugcina.\n\n7 Ngakho-ke, noma ngabe yini eniyoyenza, niyoyenza egameni lami; ngakho-ke niyolibiza ibandla ngegama lami; futhi niyobiza uBaba egameni lami ukuze alibusise ibandla ngenxa yami.\n\n8 Futhi lingaba yibandla lami kanjani ngaphandle kokuthi libizwe ngegama lami na? Ngokuba uma ibandla lingabizwa ngegama likaMose uma kunjalo liyibandla likaMose; noma uma lingabizwa ngegama lomuntu uma kunjalo liyibandla lomuntu; kepha uma lingabizwa ngegama lami uma kunjalo liyibandla lami, uma kungukuthi bakhelwe phezu kwevangeli lami.\n\n9 Ngiqinisile ngithi kini, nina nakhelwe phezu kwevangeli lami; ngakho-ke niyokwetha noma ngabe yini eniyethayo, ngegama lami; ngakho-ke uma nibiza uBaba, ukuze kuzuze ibandla, uma kusegameni lami uBaba uyonizwa;\n\n10 Futhi uma kungukuthi ibandla lakhelwe phezu kwevangeli lami uma kunjalo uBaba uyokhombisa imisebenzi yakhe kulo.\n\n11 Kepha uma lingakhelwe evangelini lami, futhi lakhelwe emisebenzini yabantu, noma emisebenzini kadeveli, ngiqinisile ngithi kini banenjabulo ngemisebenzi yabo okwesikhashana, futhi emva kwesikhashana isiphetho siyeza, futhi bagawulelwa phansi futhi baphonswe emlilweni, lapho kungasekho ukubuya.\n\n12 Ngokuba imisebenzi yabo iyabalandela, ngokuba kungenxa yemisebenzi yabo ukuthi bagawulelwa phansi; ngakho-ke khumbulani izinto enginitshele zona.\n\n13 Bhekani ngininikile ivangeli lami, futhi leli yivangeli engininike lona—ukuthi ngeza emhlabeni ukuzokwenza intando kaBaba, ngoba uBaba engithumile.\n\n14 Futhi uBaba wangithuma ukuze ngiphakanyiselwe phezulu esiphambanweni; futhi emva kokuthi sengiphakanyiselwe phezulu esiphambanweni, ukuze ngidonsele bonke abantu kimi, ukuthi njengoba ngaphakanyiselwa phezulu ngabantu futhi kanjalo nabantu bayophakanyiswa nguBaba, ukuze bame phambi kwami, ukuze behlulelwe ngokwemisebenzi yabo, noma ngabe mihle noma ngabe mibi—\n\n15 Futhi ngalesi sizathu ngiphakanyiselwe phezulu; ngakho-ke, ngokwamandla kaBaba ngiyobadonsela kimi bonke abantu, ukuze behlulelwe ngokwemisebenzi yabo.\n\n16 Futhi kuyokwenzeka, ukuthi noma ngubani ophendukayo futhi abhabhadiswe egameni lami uyogcwaliswa; futhi uma ebekezela kuze kube sekugcineni, bheka, ngiyomthola engenacala phambi kukaBaba ngalolo suku lapho ngiyokuma ukuze ngehlulele umhlaba.\n\n17 Futhi lowo ongabekezeli kuze kube sekugcineni, nguye kanye lowo oyogawulelwa phansi futhi aphonswe emlilweni, lapho bengasenakubuya khona nanini, ngenxa yokulunga kukaBaba.\n\n18 Futhi yilo leli izwi alinikeza abantwana babantu. Futhi ngenxa yalesi sizathu uyawagcwalisa amazwi awanikeza, futhi akaqambi manga, kepha uwagcwalisa wonke amazwi akhe.\n\n19 Futhi ayikho into engcolile engangena embusweni wakhe; ngakho-ke akukho nto engena ekuphumuleni kwakhe ngaphandle kwalabo abahlanze izingubo zabo egazini lami, ngenxa yokholo lwabo, kanye nokuphenduka ezonweni zabo zonke, kanye nokwethembeka kwabo kuze kube sekugcineni.\n\n20 Manje lona ngumyalelo: Phendukani, nonke mikhawulo yomhlaba, futhi nize kimi futhi nibhabhadiswe egameni lami, ukuze ningcweliswe ngokwamukela uMoya oyiNgcwele, ukuze nime ningenasici phambi kwami ngosuku lokuphela.\n\n21 Ngiqinisile, ngiqinisile, ngithi kini, yivangeli lami leli; futhi niyazazi izinto okufanele nizenze ebandleni lami; ngokuba imisebenzi enibone ngiyenza nani ngokunjalo niyoyenza; ngokuba lokho eningibone ngikwenza ngisho lokho nani niyokwenza;\n\n22 Ngakhoke, uma nenza lezi zinto nibusisiwe, ngokuba niyophakanyiswa ngosuku lokuphela.\n\n23 Zibhaleni izinto enizibonile futhi nazizwa, ngaphandle kwalezo ezingavunyelwe.\n\n24 Yibhaleni imisebenzi yalabantu, eyokwenzeka, ngisho nanjengoba ibhaliwe, ngalokho okwenzekile.\n\n25 Ngokuba bhekani, kulezo zincwadi ezibhaliwe, kanye nalezo eziyobhalwa, labantu bayokwahlulelwa ngazo, ngokuba ngazo imisebenzi yabo iyokwambulwa kubantu.\n\n26 Futhi bhekani, zonke izinto zibhalwe nguBaba; ngakho-ke ngezincwadi ezisazobhalwa umhlaba uyokwahlulelwa ngazo.\n\n27 Futhi yazini ukuthi niyokuba ngabahluleli balabantu, ngokwesahlulelo engiyoninika sona, esiyobe silungile. Ngakho-ke, kufanele nibe ngabantu abanjani na? Ngiqinisile ngithi kini, ngisho njengami.\n\n28 Manje sengiyahamba ngiya kuBaba. Futhi ngiqinisile ngithi kini, noma ngabe yiziphi izinto eniyozicela kuBaba egameni lami niyonikwa zona.\n\n29 Ngakho-ke, celani, futhi niyophiwa; ngqongqothani, futhi niyovulelwa; ngokuba lowo ocelayo, uyaphiwa; futhi nalowo ongqongqothayo, uyovulelwa.\n\n30 Manje, bhekani, intokozo yami inkulu, kangangoba igcwele, ngenxa yenu, futhi kanjalo nalesi sizukulwane; yebo, futhi ngisho noBaba uyathokoza, futhi kanjalo nazo zonke izingelosi ezingcwele, ngenxa yenu kanye nalesi sizukulwane; ngokuba akekho namunye wabo olahlekile.\n\n31 Bhekani, ngifuna ukuthi niqonde; ngokuba ngisho laba abaphilayo manje balesi sizukulwane; futhi akekho namunye wabo olahlekile; futhi ngenxa yabo ngine njabulo egcwele.\n\n32 Kepha bhekani, ngiyadabuka ngenxa yesizukulwane sesine kusukela kulesi sizukulwane, ngokuba bona baholelwa kude ekuthunjweni nguye ngisho nanjengayo indodana yokulahlwa; ngokuba bayongithengisa ngesiliva kanye negolide, kanye nangalokho okuyoboliswa yinundu kanye nalokho amasela angafohla futhi akwebe. Futhi ngalolo suku ngiyobahambela, ngisho nangokuphendulela imisebenzi yabo phezu kwamakhanda abo.\n\n33 Futhi kwenzeka ukuthi ngesikhathi uJesu eseqedile ukusho lezi zinkulumo wathi kubafundi bakhe: Ngenani esangweni elingumngcingo; ngokuba lincane isango, futhi ingumngcingo nendlela eholela ekuphileni, futhi bancane abayitholayo; kepha libanzi isango, futhi ivulekile indlela eholela ekufeni, futhi baningi abahamba ngayo, kuze kufike ubusuku, lapho kungeke kusasebenza muntu khona.\n\n", "3-ne 28": "[center][font_size=26]Isahluko 28[/font_size][/center]\n\n[i]Abayisishiyagalolunye kubafundi abayishumi nambili bayafisa futhi bathenjiswa ukuba yizindlalifa embusweni kaKristu uma befa—AmaNefi amaThathu ayafisa futhi anikwa amandla phezu kokufa ukuze ahlale emhlabeni uJesu aze aphinde abuye futhi—Ayaguqulwa futhi abona izinto okungavunyelwe ukuthi zikhulunywe, futhi kumanje asebenza phakathi kwabantu. Cishe ngonyaka weNkosi wama 34 kuya kowama 35.[/i]\n\n1 Futhi kwenzeka ngesikhathi uJesu esewashilo lamazwi, wakhuluma kubafundi bakhe, ngamunye ngamunye, ethi kubo: Yini eniyifisayo kimi, emva kokuba sengihambile ngaya kuBaba na?\n\n2 Futhi bonke bakhuluma, ngaphandle kwabathathu, bethi: Sifisa ukuthi emva kokuthi sesihlale saze safika eminyakeni ejwayelekile yokukhula, ukuthi ubufundisi bethu, osibizele kubo, bufike esiphethweni, ukuze size kuwe ngokushesha embusweni wakho.\n\n3 Futhi wathi kubo: Nibusisiwe ngokuba nifisa lento kimi; ngakho-ke, emva kokuthi senineminyaka engamashumi ayisikhombisa neminyaka emibili yobudala niyokuza kimi embusweni wami; futhi niyothola ukuphumula kanye nami.\n\n4 Ngesikhathi esekhulumile kubo, waphendukela kulabo abathathu, wathi kubo: Nina nifisa ukuthi nginenzeleni, uma sengihambile ngaya kuBaba na?\n\n5 Futhi badabuka ezinhliziyweni zabo, ngokuba abazange balokothe bayikhulume kuye leyonto ababeyifisa.\n\n6 Futhi wathi kubo: Bhekani, ngiyayazi imicabango yenu, futhi nifise leyonto uJohane, othandekayo wami, owayenami ebufundisini bami, ngaphambi kokuthi ngiphakanyiselwe phezulu ngamaJuda, ayifisa kimi.\n\n7 Ngakho-ke, nibusisiwe kakhulu nina, ngokuba aniyuku kuzwa ukufa; kepha niyophila ukuze nibone zonke izenzo zikaBaba kubantwana babantu, ngisho kuze kube zonke izinto ziyagcwaliseka ngokwentando kaBaba, lapho ngiyoza ngenkazimulo yami namandla asezulwini.\n\n8 Futhi aniyikuzizwa nanini izinhlungu zokufa; kepha ngesikhathi sengiza ngenkazimulo yami niyoguqulwa ngokuphazima kweso esimweni sokufa niye esimweni sokungafi; futhi ngaleso sikhathi niyobusiswa embusweni kaBaba.\n\n9 Futhi phezu kwalokho, aniseyikuzwa buhlungu ngesikhathi nisese nyameni, noma usizi ngaphandle kokuthi kube ngenxa yezono zomhlaba; futhi konke lokhu ngizokwenza ngenxa yalento eniyifisile kimi, ngokuba nifise ukuthi nilethe imiphefumulo yabantu kimi, ngesikhathi umhlaba usamile.\n\n10 Futhi ngenxa yalesi sizathu niyoba nenjabulo egcwele; futhi niyohlala phansi embusweni kaBaba; yebo, injabulo yenu iyogcwala, ngisho njengoba uBaba enginike injabulo egcwele; futhi niyokuba ngisho njengami, futhi nami nginjengoBaba; futhi uBaba kanye nami simunye;\n\n11 Futhi uMoya oyiNgcwele ufakaza ngoBaba kanye nangami; futhi uBaba unika abantwana babantu uMoya oyiNgcwele, ngenxa yami.\n\n12 Futhi kwenzeka ukuthi ngesikhathi uJesu esewakhulumile lamazwi, wabathinta bonke ngamunye ngamunye ngomunwe wakhe ngaphandle kwabathathu ababezohlala, futhi emva kwalokho wabe eseyahamba.\n\n13 Futhi bheka, amazulu avuleka, futhi bahlwithelwa ezulwini, futhi babona futhi bezwa izinto ezingakhulumeki.\n\n14 Futhi benqatshelwa ukuthi bakhulume; futhi abanikwanga amandla okuthi bakhulume lezo zinto ababezibonile futhi bazizwa;\n\n15 Futhi noma babesemzimbeni noma ngaphandle komzimba, abakwazanga ukusho; ngokuba kubo kwaba sengathi kwaba khona ukuguqulwa kwesimo sabo, ukuthi baguqulwa kulomzimba wenyama baya esimweni sokungafi, ukuze bakwazi ukubona izinto zikaNkulunkulu.\n\n16 Kepha kwenzeka ukuthi baphinda futhi bafundisa ebusweni bomhlaba; nokho abazange bafundise ngezinto ababezizwile futhi bazibona, ngenxa yomyalelo abawunikwa ezulwini.\n\n17 Manje, noma baba ngabafayo noma baba ngabangafi, kusukela ngosuku lokuguqulwa kwesimo sabo, angazi;\n\n18 Kepha yilokhu engikwaziyo, ngokombhalo onikiwe—bahamba ebusweni bezwe, futhi babafundisa bonke abantu, bebahlanganisa ngobuningi ebandleni njengokukholwa entshumayelweni yabo; bebabhabhadisa, futhi ngobuningi balabo ababhabhadiswayo banikwa uMoya oyiNgcwele.\n\n19 Futhi baphonswa etilongweni yilabo okwakungebona abebandla. Futhi amatilongo awakwazanga ukubagcina, ngokuba adabuka kabili.\n\n20 Futhi baphonswa ngaphansi komhlaba; kepha bawushaya umhlaba ngezwi likaNkulunkulu, kangangokuthi ngamandla akhe bakhishelwa ngaphandle kwezinzulu zomhlaba; futhi ngalokho-ke abakwazanga ukumba imigodi eyayenele ukuthi yayingababamba.\n\n21 Futhi kathathu baphonswa esithandweni somlilo futhi bangathola myocu.\n\n22 Futhi kabili baphonswa emphandwini wezilwane zasendle; futhi bheka badlala nezilwane kuhle kwengane nezinyane elincelayo, futhi bangathola myocu.\n\n23 Futhi kwenzeka ukuthi bahamba ngalendlela phakathi kwabo bonke abantu baNefi, futhi balishumayela ivangeli likaKristu kubo bonke abantu ebusweni bezwe; futhi baphendukela eNkosini, futhi bahlanganyela ebandleni likaKristu, futhi ngalendlela abantu baleso sizukulwane babusiswa, njengokwamazwi kaJesu.\n\n24 Manje mina, Mormoni, ngenza isiphetho sokukhuluma mayelana nalezi zinto okwesikhashana.\n\n25 Bheka, ngase ngizowabhala amagama alabo ababengeke bakuzwe ukufa, kodwa iNkosi yenqaba; ngakho-ke angiwabhali, ngokuba afihliwe emhlabeni.\n\n26 Kepha bheka, ngibabonile, futhi bangisebenzele.\n\n27 Futhi bheka bayokuba phakathi kwabeZizwe, futhi abeZizwe ngeke babazi.\n\n28 Futhi phezu kwalokho bayokuba phakathi kwamaJuda, futhi amaJuda ngeke abazi.\n\n29 Futhi kuyokwenzeka, ngesikhathi iNkosi ibona sekulungile ngokuhlakanipha kwayo ukuthi bayosebenza kuzo zonke izizwana ezihlakazekile zakwa-Israyeli, kanye nasezizweni zonke, imindeni, izilimi kanye nakubantu, futhi bayokhipha kuzo abantu abaningi babalethe kuJesu, ukuze isifiso sabo sifezeke, futhi kanjalo nangenxa yamandla akholwisayo kaNkulunkulu akubo.\n\n30 Futhi banjenge zingelosi zikaNkulunkulu, futhi uma beyokhuleka kuBaba egameni likaJesu bangazibonakalisa kunoma yimuphi umuntu ababona kulungile kubo.\n\n31 Ngakho-ke, mikhulu futhi iyamangalisa imisebenzi eyokwenziwa yibo, ngaphambi kosuku olukhulu oluzayo futhi lapho bonke abantu kufanele ngempela bame ngaphambi kwesihlalo sokwahlulela sikaKristu;\n\n32 Yebo ngisho naphakathi kwabeZizwe kuyoba khona omkhulu nomangalisayo umsebenzi oyokwenziwa yibo, ngaphambi kwalolo suku lokwahlulela.\n\n33 Futhi ukuba beninayo yonke imibhalo engcwele elanda ngayo yonke indaba yemisebenzi emangalisayo kaKristu, beniyokwazi, ngokwamazwi kaKristu, ukuthi lezi zinto kufanele ngempela zenzeke.\n\n34 Futhi maye kulowo ongeke awalalele amazwi kaJesu, futhi kanjalo nawalabo abakhethileyo futhi wabathumela phakathi kwabo; ngokuba labo abageyikuwemukela amazwi kaJesu kanye namazwi alabo abathumileyo abemukeli yena; futhi ngakho-ke akayikubemukela ngosuku lokugcina.\n\n35 Futhi bekuyoba ngcono ukuba babe ngazalwanga. Ngokuba nicabanga ukuthi ningakugwema yini ukulunga kukaNkulunkulu owoniweyo, onyathelwe ngaphansi kwezinyawo zabantu, ukuze ngalokho kuze insindiso na?\n\n36 Manje bheka, njengoba ngikhulumile mayelana nalabo iNkosi ebakhethile, yebo, ngisho nalabo abathathu abahlwithelwa phezulu emazulwini, engingazi noma bahlanzwa yini besuswa ekubeni ngabafayo bayiswa esimweni sokungafi—\n\n37 Kepha bhekani, ngesikhathi sengibhalile, ngibuzile eNkosini, futhi ingambulele ukuthi kudingeke ukuthi kube khona uguquko olwenzekayo emizimbeni yabo, kungenjalo kudingekile ukuthi kufanele bakuzwe ukufa;\n\n38 Ngakho-ke, ukuze bangakuzwa ukufa kwaba khona uguquko olwenzekayo emizimbeni yabo, ukuze bangabuzwa ubuhlungu noma usizi ngaphandle kokuthi kube ngokwezono zomhlaba.\n\n39 Manje lolu guquko lwalungalingani nalolo oluyokwenzeka ngosuku lokugcina; kepha kwaba khona uguquko olwenzeka kubo, kangangokuthi uSathane wayengezukwazi ukuba namandla phezu kwabo, wayengezukwazi ukubalinga; futhi bangcweliswa besenyameni, ukuze babe ngcwele, futhi nokuthi amandla omhlaba ayengezukwazi ukubabamba.\n\n40 Futhi kwakufanele bahlale bekulesi simo kuze kube wusuku lokwahlulela lukaKristu; futhi ngalolo suku babezobe sebethola ukuguqulwa okukhulu, futhi bemukelwe embusweni kaBaba bangaphinde baphume nanini, kepha bahlale noNkulunkulu ingunaphakade emazulwini.\n\n", "3-ne 29": "[center][font_size=26]Isahluko 29[/font_size][/center]\n\n[i]Ukuvela kweNcwadi kaMormoni kuwuphawu lokuthi iNkosi isiqalile ukuqoqa u-Israyeli kanye nokugcwalisa izivumelwano Zayo—Labo abenqaba izambulo Zayo zezinsuku zokugcina kanye nezipho bazoqalekiswa. Cishe ngonyaka weNkosi wama 34 kuya kowama 35.[/i]\n\n1 Manje bhekani, ngithi kini ngesikhathi iNkosi seyibona kufanele, ngokuhlakanipha kwayo, ukuthi lemibhalo ize kwabeZizwe njengokwezwi layo, ngaleso sikhathi anokwazi ukuthi isivumelwano uBaba asenza nabantwana bakwa-Israyeli, mayelana nokubuyiselwa kwabo emazweni angamafa abo, siyobe sesiqalile ukugcwaliseka.\n\n2 Futhi anokwazi ukuthi amazwi eNkosi, akhulunywe ngabaphrofethi abangcwele, wonke ayofezeka; futhi akufanele nithi iNkosi ilibazisa ukuza kwayo kubantwana bakwa-Israyeli.\n\n3 Futhi akufanele nicabange ezinhliziyweni zenu ukuthi amazwi akhulunyiwe ayize, ngokuba bhekani, iNkosi iyosikhumbula isivumelwano sayo esenze kubantu bayo bendlu ka-Israyeli.\n\n4 Futhi ngesikhathi senizibona lezi zinto sezenzeka phakathi kwenu, ngaleso sikhathi ningabe nisazidelela neze izenzo zeNkosi, ngokuba inkemba yokulunga kwayo isesandleni sayo sokudla; futhi bhekani, ngalolo suku, uma niyozidelela izenzo zayo iyokwenza ukuthi ize kini ngokushesha.\n\n5 Maye kulowo odelela izenzo zeNkosi; yebo, maye kulowo oyomphika uKristu kanye nemisebenzi yakhe!\n\n6 Yebo, maye kulowo oyoziphika izambulo zeNkosi, futhi nalowo oyothi iNkosi ayisasebenzi ngezambulo, noma ngeziphrofetho, noma ngezipho, noma ngezilimi, noma ngokuphilisa, noma ngamandla kaMoya oNgcwele!\n\n7 Yebo, futhi maye kulowo oyothi ngalolo suku, ukuze athole inzuzo, ngeke kusaba khona simangaliso esingenziwa nguJesu Kristu; ngokuba lowo owenza lokhu uyoba njenge ndodana yokulahlwa, engazange yenzelwe musa, ngokwezwi likaKristu!\n\n8 Yebo, futhi akusafanele ukuthi nincimfe, noma nidelele, noma nenze ihlaya ngama Juda, noma nanganoma iyiphi insali yendlu ka-Israyeli; ngokuba bhekani, iNkosi iyasikhumbula isivumelwano sayo kubo, futhi iyokwenza kubo ngokwalokho eyayikufungile.\n\n9 Ngakho-ke akufanele ukuthi nicabange ukuthi ningasiguqula isandla sokudla seNkosi nisenze esobunxele, ukuze ingakwazi ukwenza isahlulelo ekugcwaliseni isivumelwano eyasenza kuyo indlu ka-Israyeli.\n\n", "3-ne 30": "[center][font_size=26]Isahluko 30[/font_size][/center]\n\n[i]AbeZizwe bezinsuku zokugcina bayayalwa ukuthi baphenduke, beze kuKristu, futhi babalwe kanye nendlu ka-Israyeli. Cishe ngonyaka weNkosi wama 34 kuya kowama 35.[/i]\n\n1 Lalelani, O nina beZizwe, futhi nizwe amazwi kaJesu Kristu, iNdodana kaNkulunkulu ophilayo, angiyale ngawo ukuthi ngiwakhulume mayelana nani, ngokuba, bhekani ungiyale ukuthi ngibhale, ngithi:\n\n2 Buyani, nonke nina beZizwe, ezindleleni zenu zobubi; futhi niphenduke ezenzweni zenu ezimbi, zokuqamba amanga, kanye nezenkohliso, kanye nezobufebe benu, kanye nezezinengiso zenu eziyimfihlo, kanye nasekukhonzeni kwenu izithixo, kanye nasekubulaleni kwenu, kanye nakubo ubuphristi-mbumbulu benu, kanye nakuwo umona wenu, kanye nakuyo ingxabano yenu, futhi nakuyo yonke inkohlakalo yenu kanye nezinengiso, futhi nize kimi, futhi nibhabhadiswe egameni lami, ukuze nithole ukuthethelelwa kwezono zenu, futhi nigcwaliswe ngoMoya oNgcwele, ukuze nibalwe kanye nabantu bami okungabendlu ka-Israyeli.\n\n", "4-ne 1": "[center][font_size=26]UNefi weSine[/font_size][/center]\n\n[center][font_size=26]INcwadi kaNefi Oyindodana kaNefi—Omunye wabaFundi baJesu Kristu[/font_size][/center]\n\nUmlando wabantu baNefi, ngokombhalo wakhe.\n\n[center][font_size=26]Isahluko 1[/font_size][/center]\n\n[i]AmaNefi kanye namaLamani bonke baphendukele eNkosini—Bonke baba nezinto zonke ngokufanayo, benza izimangaliso, futhi bayaphumelela ezweni—Emva kweminyaka engamakhulu amabili, uqhekeko, ububi, amabandla amanga, kanye nokuhlushwa kuyaqubuka—Emva kweminyaka engamakhulu amathathu, amaNefi kanye namaLamani aba nobubi—U-Amaroni uyayifihla imibhalo engcwele. Cishe ngonyaka weNkosi wama 35 kuya kowama 321.[/i]\n\n1 Futhi kwenzeka ukuthi unyaka wamashumi amathathu nane wedlula, futhi kanjalo nowamashumi amathathu nanhlanu, futhi bheka abafundi baJesu base bakhe ibandla likaKristu kuwo wonke amazwe ndawo zonke. Futhi ngobuningi balabo abeza kubo, futhi bephenduka ngeqiniso ezonweni zabo, babhabhadiswa egameni likaJesu; futhi phezu kwalokho bawuthola uMoya oNgcwele.\n\n2 Futhi kwenzeka ngonyaka wamashumi amathathu nesithupha, bonke abantu base bephendukele eNkosini, kubo bonke ubuso bezwe, amaNefi kanye namaLamani, futhi kwakungasekho mibango kanye nazimpikiswano phakathi kwabo, futhi wonke umuntu wayenza ukulunga komunye.\n\n3 Futhi babane zinto zonke ngokufanayo phakathi kwabo; ngakho-ke babengekho ababecebile nababempofu, ababegqilaziwe kanye nababekhululekile, kodwa bonke babekhululekile, futhi behlanganyela esiphweni sasezulwini.\n\n4 Futhi kwenzeka ukuthi unyaka wamashumi amathathu nesikhombisa wedlula nawo, futhi kwaqhubeka nokuthi kube khona ukuthula ezweni.\n\n5 Futhi kwabakhona imisebenzi emikhulu kanye nemangalisayo eyenziwa ngabafundi baJesu, kangangokuthi babelapha abagulayo, futhi bevusa abafileyo, futhi benza izinyonga ukuthi zihambe, kanye nezimpumputhe ukuthi zithole ukubona kwazo, kanye nezithuli ukuthi zizwe; futhi benza zonke izinhlobo zezimangaliso phakathi kwabantwana babantu; futhi akukho zimangaliso abazenza ngaphandle kokuthi kube segameni likaJesu.\n\n6 Futhi unyaka wamashumi amathathu nesishiyagalombili wedlula kanjalo, futhi kanjalo nowamashumi amathathu nesishiyagalolunye, kanye nowamashumi amane nanye, kanye nowamashumi amane nambili, yebo, kwaze kwaba kwedlula ngisho iminyaka engamashumi amane nesishiyagalolunye, futhi kanjalo nowamashumi amahlanu nanye, kanye nowamashumi amahlanu nambili; yebo, futhi kwaze kwaba kwedlula ngisho iminyaka engamashumi amahlanu nesishiyagalolunye.\n\n7 Futhi iNkosi yabaphumelelisa kakhulu ezweni; yebo, kangangokuthi bakha amadolobha futhi lapho okwakukade kukhona amadolobha ayeshisiwe khona.\n\n8 Yebo, ngisho nalelo dolobha elikhulu iZarahemla benza ukuthi liphinde lakhiwe.\n\n9 Kepha ayemaningi amadolobha ayecwilile, futhi kwavela amanzi esikhundleni sawo; ngakho-ke lamadolobha ayengeke akhiwe kabusha.\n\n10 Manje, bheka, kwenzeka ukuthi abantu baNefi bakhula baqina, futhi banda ngokushesha okukhulu, futhi baba ngabantu abahle futhi abathandekayo.\n\n11 Futhi baganwa, futhi bendiswa, futhi babusiswa njengokwezithembiso eziningi iNkosi eyayizenze kubo.\n\n12 Futhi ababange besahamba nanini ngokwezenzo kanye nangokwezimiso zomthetho kaMose; kepha bahamba ngokwemiyalelo ababeyithole eNkosini yabo kanye noNkulunkulu wabo, beqhubeka nokuzila ukudla kanye nokukhuleka, kanye nasekuhlanganyeleni ndawonye njalo ukuze bakhuleke futhi balalele izwi leNkosi.\n\n13 Futhi kwenzeka ukuthi kwakungekho mbango phakathi kwabo bonke abantu, kulo lonke izwe; kepha kwakukhona izimangaliso ezinkulu ezazenzeka phakathi kwabafundi baJesu.\n\n14 Futhi kwenzeka ukuthi unyaka wamashumi ayisikhombisa nanye wedlula, futhi kanjalo nonyaka wamashumi ayisikhombisa nambili, yebo, ukuphetha, kwaze kwaba kudlula ngisho unyaka wamashumi ayisikhombisa nesishiyagalolunye; yebo, ngisho kwaze kwadlula iminyaka eyikhulu, futhi abafundi baJesu, labo ayebakhethile, base bonke bahamba baya eparadesi kaNkulunkulu, ngaphandle kwabathathu ababezohlala; futhi kwaba khona abanye abafundi ababekwa ezikhundleni zabo; futhi ngokunjalo nabaningi baleso sizukulwane base bedlule.\n\n15 Futhi kwenzeka ukuthi kwakungekho mbango ezweni, ngenxa yothando lukaNkulunkulu olwalukhona ezinhliziyweni zabantu.\n\n16 Futhi kwakungekho mona, nazingxabano, naziphithiphithi, nabufebe, nankohliso, nakubulala, nanhloboni yenkanuko; futhi ngempela akusoze kuze kube khona abantu ababethokoze kangaka phakathi kwabo bonke abantu abadalwa yisandla sikaNkulunkulu.\n\n17 Kwakungekho baphangi, nababulali, noma amaLamani, noma nhloboni yabantu ababehlukaniswe ngokobuzwe; kepha bonke babe munye, abantwana baKristu, kanye nezindlalifa zombuso kaNkulunkulu.\n\n18 Futhi babebusiseke kangakanani! Ngokuba iNkosi yababusisa kukho konke ukwenza kwabo; yebo, babusiswa futhi baphumeleliswa kwaze kwaba ngisho ikhulu neshumi leminyaka seledlule; futhi nesizukulwane sokuqala kusukela kuKristu sase sedlule, futhi kwakungekho mbango kulo lonke izwe.\n\n19 Futhi kwenzeka ukuthi uNefi, lowo owayegcine lombhalo wokugcina, (futhi ewugcine ezingcwepheni zikaNefi) wafa, futhi indodana yakhe u-Amose wawugcina esikhundleni sakhe; futhi naye wawugcina kuzo izingcwephe zikaNefi.\n\n20 Futhi wawugcina iminyaka engamashumi ayisishiyagalombili nane, futhi kwakulokhu kusekhona ukuthula ezweni, ngaphandle nje kwengxenye encane yabantu ababehlubuke ebandleni futhi bezibiza ngamaLamani; ngakho-ke kwaphinda kwaqala ukuthi kube khona amaLamani futhi ezweni.\n\n21 Futhi kwenzeka ukuthi u-Amose naye wafa, (futhi kwase kuyiminyaka eyikhulu namashumi ayisishiyagalolunye nane kusukela ekuzeni kukaKristu) futhi indodana yakhe u-Amose yawugcina umbhalo esikhundleni sakhe; futhi nayo ngokunjalo yawugcina kuzo izingcwephe zikaNefi; futhi phezu kwalokho wawubhalwe encwadini kaNefi, okuyilencwadi.\n\n22 Futhi kwenzeka ukuthi kwase kudlule iminyaka engamakhulu amabili; futhi nesizukulwane sesibili sase sidlulile sonke ngaphandle nje kwabambalwa.\n\n23 Manje mina, Mormoni, ngifuna ukuthi nazi ukuthi abantu base bandile, kangangokuthi base besabalele phezu kobuso bonke bezwe, futhi nokuthi base becebe kakhulu, ngenxa yokuphumelela kwabo kuKristu.\n\n24 Manje, kulonyaka wamakhulu amabili nanye kwaqala phakathi kwabo ukuthi kube khona labo abaphakama ekuziqhenyeni, njengokugqoka izingubo ezibizayo, kanye nazo zonke izinhlobo zamagugu amahle kakhulu, kanye nezinto ezinhle kakhulu zomhlaba.\n\n25 Futhi kusukela ngaleso sikhathi kuya phambili ababange besaba nezimpahla kanye nezinto phakathi kwabo ngokufanayo nanini.\n\n26 Futhi baqala ukuthi behlukane ngezigaba; futhi baqala ukuthi bazakhele amabandla ukuze bathole inzuzo, futhi baqala ukuliphika ibandla leqiniso likaKristu.\n\n27 Futhi kwenzeka ukuthi ngesikhathi sekudlule iminyaka engamakhulu amabili neminyaka eyishumi kwase kukhona amabandla amaningi ezweni; yebo, kwakukhona amaningi amabandla ayefakaza ukuthi ayamazi uKristu, kepha ebe eziphika izingxenye eziningi zevangeli lakhe, kangangokuthi ayevumela yonke inhlobo yenkohlakalo, futhi enika lokho okungcwele kulowo owayengavunyelwe ngenxa yokungafaneleki.\n\n28 Futhi leli bandla landa kakhulu ngenxa yobubi, kanye nangenxa yamandla kaSathane owathola ukubambelela ezinhliziyweni zabo.\n\n29 Futhi phezu kwalokho, kwabakhona elinye ibandla elalimphika uKristu; futhi babehlupha ibandla leqiniso likaKristu, ngenxa yokuthobeka kwabo kanye nokukholwa kwabo kuKristu; futhi babengabafuni ngenxa yezimangaliso eziningi ezazenzeka phakathi kwabo.\n\n30 Ngakho-ke basebenzisa amandla kanye negunya kubafundi baJesu ababesele nabo, futhi babaphonsa etilongweni; kepha ngamandla ezwi likaNkulunkulu, ayekubo, amatilongo adabuka kabili, futhi bahamba benza izimangaliso ezinkulu phakathi kwabo.\n\n31 Nakuba kunjalo, futhi naphezu kwazo zonke lezi zimangaliso, abantu baziqinisa izinhliziyo zabo, futhi bafuna ukubabulala, ngisho nanjengamaJuda eJerusalema ayefuna ukubulala uJesu, njengokwezwi lakhe.\n\n32 Futhi babaphonsa ezithandweni zomlilo, futhi baphuma bengatholanga myocu.\n\n33 Futhi phezu kwalokho babaphonsa emiphandwini yezilwane zasendle, futhi badlala nezilwane zasendle ngisho nanjengengane nemvu; futhi baphuma phakathi kwazo, bengatholanga myocu.\n\n34 Nakuba kunjalo, abantu baziqinisa izinhliziyo zabo, ngokuba babeholwa ngabaphristi abaningi kanye nabaphrofethi bamanga ukuba bakhe amabandla amaningi, kanye nokuthi benze zonke izinhlobo zobubi. Futhi babashaya abantu baJesu; kepha abantu baJesu abazange baziphindiselele. Futhi ngalendlela baya ngokonakala kukho ukungakholwa kanye nasebubini, unyaka nonyaka, kwaze kwaba iminyaka engamakhulu amabili namashumi amathathu iyedlula.\n\n35 Manje kwenzeka ngalonyaka, yebo, onyakeni wamakhulu amabili namashumi amathathu nanye, kwaba khona uqhekeko olukhulu phakathi kwabantu.\n\n36 Futhi kwenzeka ukuthi ngalonyaka kwaqubuka abantu ababebizwa ngokuthi ngamaNefi, futhi babekholwa ngeqiniso kuKristu; futhi phakathi kwabo kwabakhona labo ababebizwa ngamaLamani—ngamaJakobe, kanye namaJosefa, kanye namaZoramu;\n\n37 Ngakho-ke ababekholwa ngeqiniso kuKristu, kanye nababemkhonza ngeqiniso uKristu, (phakathi kwabo okwakukhona nabafundi abathathu baJesu ababezosala) babebizwa ngamaNefi, kanye namaJakobe, kanye namaJosefa, kanye namaZoramu.\n\n38 Futhi kwenzeka ukuthi labo ababelenqaba ivangeli babizwa ngamaLamani, kanye namaLemuweli, kanye nama-Ishmayeli; futhi abazange baye ngokonakala kukho ukungakholwa, kepha balivukela ngamabomu ivangeli likaKristu; futhi bafundisa izingane zabo ukuthi zingakholwa, ngisho nanjengoyise, kusukela ekuqaleni, bencipha.\n\n39 Futhi kwakungenxa yobubi kanye nezinengiso zoyise, ngisho nanjengoba kwakunjalo ekuqaleni. Futhi zafundiswa ukubazonda abantwana baNkulunkulu, ngisho nanjengoba amaLamani afundiswa ukuthi abazonde abantwana baNefi kusukela ekuqaleni.\n\n40 Futhi kwenzeka ukuthi iminyaka engamakhulu amabili kanye namashumi amane neminyaka emine yabe isidlulile, futhi zazimi kanjalo-ke izindaba zalabantu. Futhi ingxenye enobubi kakhulu yabantu yakhula yaqina, futhi yaba ningi kakhulu kunabantu baNkulunkulu.\n\n41 Futhi baqhubeka nokuzakhela amabandla abo, futhi bewahlobisa ngazo zonke izinhlobo zezinto ezingamagugu. Futhi yedlula ngaleyondlela-ke iminyaka engamakhulu amabili kanye namashumi amahlanu, futhi kanjalo neminyaka engamakhulu amabili kanye namashumi ayisithupha.\n\n42 Futhi kwenzeka ukuthi ingxenye enobubi yabantu yaqala futhi ukuthi yenze izifungo eziyimfihlo kanye nezinhlangano zikaGadiyantoni.\n\n43 Futhi phezu kwalokho nabantu ababebizwa ngabantu baNefi baqala ukuzikhukhumeza ezinhliziyweni zabo, ngenxa yengcebo yabo eningi, futhi baba nokuzikhukhumeza njengabafowabo, amaLamani.\n\n44 Futhi kusukela ngalesi sikhathi abafundi baqala ukudabuka ngezono zomhlaba.\n\n45 Futhi kwenzeka ukuthi ngesikhathi sekudlule iminyaka engamakhulu amathathu, abantu baNefi kanye namaLamani base benobubi obukhulu ngokufanayo.\n\n46 Futhi kwenzeka ukuthi abaphangi baGadiyantoni basabalala phezu kobuso bonke bezwe; futhi kwakungasekho namunye owayelungile ngaphandle kwabafundi baJesu. Futhi igolide kanye nesiliva baligcina ngobuningi, futhi bahweba ngayo yonke indlela yokuhweba.\n\n47 Futhi kwenzeka ukuthi emva kokuthi sekudlule iminyaka engamakhulu amathathu, (futhi abantu babesalokhu behleli ebubini) u-Amose wafa; kwathi umfowabo, u-Amaroni, wawugcina umbhalo esikhundleni sakhe.\n\n48 Futhi kwenzeka ukuthi ngesikhathi sekudlule iminyaka engamakhulu amathathu namashumi amabili, u-Amaroni, ngokuphoqwa nguMoya oNgcwele, wayifihla imibhalo engcwele—yebo, ngisho nayo yonke imibhalo engcwele eyayidlulisiwe kwehla izizukulwane ngesizukulwane, eyayingcwele—ngisho kwaze kwaba yiminyaka engamakhulu amathathu namashumi amabili kusukela ekuzeni kukaKristu.\n\n49 Futhi wayifihlela eNkosini, ukuze ize futhi kuyo insali yendlu kaJakobe, njengokweziphrofetho kanye nezithembiso zeNkosi. Uphela kanjalo-ke umbhalo ka-Amaroni.\n\n", "morm 1": "[center][font_size=26]INcwadi kaMormoni[/font_size][/center]\n\n[center][font_size=26]Isahluko 1[/font_size][/center]\n\n[i]U-Amaroni uyala uMormoni mayelana nemibhalo engcwele—Impi iyaqala phakathi kwamaNefi kanye namaLamani—AmaNefi amaThathu ayathathwa—Ububi, ukungakholwa, ukulumba, kanye nobuthakathi kuyanda. Cishe ngonyaka weNkosi wama 321 kuya kowama 326.[/i]\n\n1 Manje mina, Mormoni, sengenza umbhalo wezinto engizibonile futhi nengizizwile, futhi ngiwubiza ngeNcwadi kaMormoni.\n\n2 Futhi sekuzoba yisikhathi lapho u-Amaroni esezoyifihla imibhalo eNkosini, weza kimi, (mina cishe ngineshumi leminyaka ubudala, futhi ngaqala ukufundiswa ngandlela thize ngendlela yokufunda kwabantu bakithi) futhi u-Amaroni wathi kimi: Ngiyabona ukuthi uyingane enesizotha, futhi uyashesha ukubona;\n\n3 Ngakho-ke, uma usuneminyaka cishe engamashumi amabili nane ubudala ngifuna ukuthi uzikhumbule izinto ozibonile mayelana nalabantu; futhi uma sewunaleyo minyaka uhambe uye ezweni i-Antumu, egqumeni eliyobizwa ngokuthi yi Shimi; futhi yilapho engibeke khona eNkosini yonke imiqopho engcwele emayelana nalabantu.\n\n4 Futhi bheka, uyothatha izingcwephe zikaNefi zibe kuwe, bese kuthi ezisalayo uzishiye endaweni lapho zikhona; futhi uyoqopha ezingcwepheni zikaNefi zonke izinto ozibonile mayelana nalabantu.\n\n5 Futhi mina, Mormoni, ngingowozalo luka Nefi, (futhi igama likababa kwakungu Mormoni) ngazikhumbula lezo zinto u-Amaroni ayengiyale ngazo.\n\n6 Futhi kwenzeka ukuthi mina, sengineminyaka eyishumi nanye ubudala, ngathathwa wubaba wangiyisa ezweni elingaseningizimu, ngisho nasezweni lakwaZarahemla.\n\n7 Bonke ubuso bezwe base bambozwa yizakhiwo, futhi abantu base baba baningi, cishe njengesihlabathi solwandle.\n\n8 Futhi kwenzeka ukuthi ngalonyaka kwaqala ukuthi kube khona impi phakathi kwamaNefi, ayehlanganise amaNefi namaJakobe namaJosefa kanye namaZoramu; futhi lempi yayiphakathi kwamaNefi, kanye namaLamani kanye namaLemuweli nama-Ishmayeli.\n\n9 Manje amaLamani namaLemuweli kanye nama-Ishmayeli ayebizwa ngamaLamani, futhi lamaqembu amabili kwakungamaNefi kanye namaLamani.\n\n10 Futhi kwenzeka ukuthi impi yaqala ukuba phakathi kwabo emingceleni yaseZarahemla, ngasemfuleni iSidoni.\n\n11 Futhi kwenzeka ukuthi amaNefi ayesebuthele ndawonye isibalo esikhulu samadoda, esasedlula ngisho isibalo sezinkulungwane ezingamashumi amathathu. Futhi kwenzeka ukuthi aba nezimpi eziningi ngalowo nyaka, lapho amaNefi anqoba khona amaLamani futhi abulala abaningi bawo.\n\n12 Futhi kwenzeka ukuthi amaLamani alihoxisa iqhinga lawo, futhi kwaba khona ukuthula ezweni; futhi ukuthula kwabakhona isikhathi esingangeminyaka emine, lapho kungabanga bikho khona ukuchitheka kwegazi.\n\n13 Kepha ububi banda phezu kobuso bonke bezwe, kangangokuthi iNkosi yabathatha abafundi bayo abathandekayo, futhi umsebenzi wezimangaliso kanye nowokwelapha waphela ngenxa yobubi babantu.\n\n14 Futhi akubange kusaba khona zipho ezivela eNkosini, futhi uMoya oNgcwele awuzange useza kumuntu, ngenxa yobubi kanye nokungakholwa kwabo.\n\n15 Futhi mina, sengineminyaka eyishumi nanhlanu ubudala futhi ndlela thize senginomqondo onesizotha, ngakho-ke ngavakashelwa yiNkosi, futhi ngezwa futhi ngabazi ubuhle bukaJesu.\n\n16 Futhi ngazama ukushumayela kulaba bantu, kepha umlomo wami wavalwa, futhi ngenqatshelwa ukuthi ngishumayele kubo; ngokuba bheka base behlubukile kuNkulunkulu wabo ngamabomu; futhi abafundi abathandekayo bathathwa bakhishwa ezweni, ngenxa yobubi babo.\n\n17 Kepha ngahlala phakathi kwabo, kepha ngenqatshelwa ukuthi ngishumayele kubo, ngenxa yobulukhuni bezinhliziyo zabo; futhi ngenxa yobulukhuni bezinhliziyo zabo izwe laqalekiswa ngenxa yabo.\n\n18 Futhi labaphangi baGadiyantoni, ababephakathi kwamaLamani, baligcwalisa izwe, kangangokuthi abahlala kulo baqala ukugqiba amagugu abo phansi; futhi ashibilika, ngenxa yokuthi iNkosi yaliqalekisa izwe, ukuze bangakwazi ukuwabamba, noma bawagcine futhi.\n\n19 Futhi kwenzeka ukuthi kwaba khona abalumbi, kanye nabathakathi, nemilingo; futhi amandla omubi asebenza phezu kobuso bonke bezwe, ngisho kwaze kwaba kugcwaliseka wonke amazwi ka-Abinadi, futhi kanjalo nakaSamuweli umLamani.\n\n", "morm 2": "[center][font_size=26]Isahluko 2[/font_size][/center]\n\n[i]UMormoni uhola amabutho amaNefi—Igazi kanye nokufa kwabantu abaningi kushanela izwe—AmaNefi ayalila futhi akhaliswa wusizi lokulahlwa—Usuku lwabo lomusa seludlulile—UMormoni uthola izingcwephe zikaNefi—Izimpi ziyaqhubeka. Cishe ngonyaka weNkosi wama 327 kuya kowama 350.[/i]\n\n1 Futhi kwenzeka ngawo lowo nyaka kwaqala ukuthi kube khona impi futhi phakathi kwamaNefi kanye namaLamani. Futhi naphezu kokuthi ngimncane, ngangimkhulu ngomzimba; ngakho-ke abantu baNefi bangibeka ukuthi ngibe ngumholi wabo, noma umholi wamabutho abo.\n\n2 Ngakho-ke kwenzeka ukuthi ngonyaka wami weshumi nesithupha ngalwa namaLamani, ngihola amaNefi; ngakho-ke iminyaka engamakhulu amathathu neminyaka engamashumi amabili nesithupha yabe isidlule.\n\n3 Futhi kwenzeka ukuthi ngonyaka wamakhulu amathathu neminyaka engamashumi amabili nesikhombisa amaLamani eza kithi ngamandla amakhulu kakhulu, kangangokuthi awesabisa amabutho ami; ngakho-ke awazange alwe, futhi aqala abalekela ngasemazweni ayengasenyakatho.\n\n4 Futhi kwenzeka ukuthi saze safika edolobheni lase-Angola, futhi salithatha lelo dolobha, futhi senza amalungiselelo okuthi sizivikele kumaLamani. Futhi kwenzeka ukuthi saliqinisa lelo dolobha ngamandla ethu onke; kepha naphezu kwakho konke ukuliqinisa kwethu amaLamani atheleka phezu kwethu futhi asiphoqa ukuba sibaleke siphumele ngaphandle kwalelo dolobha.\n\n5 Futhi baphinde basiphoqa ukuba sibaleke siphume nasezweni lakwaDavide.\n\n6 Futhi sahamba saze safika ezweni lakwaJoshuwa, elalisemngceleni entshonalanga ngasogwini lolwandle.\n\n7 Futhi kwenzeka ukuthi sabaqoqa abantu bethu ngokushesha okukhulu, ukuze sibaqoqele ndawonye babe yiqembu elilodwa.\n\n8 Kepha bheka, izwe laligcwele abaphangi kanye namaLamani; futhi naphezu kokubhujiswa okukhulu okwakulengela abantu bami, abazange baphenduke ekwenzeni kwabo ububi; ngakho-ke kwaba khona igazi nokufa kwabantu abaningi kakhulu kubo bonke ubuso bezwe, nhlangothi zombili kumaNefi futhi kanjalo nakumaLamani; futhi kwaba khona ukuhlubuka okukhulu kubo bonke ubuso bezwe.\n\n9 Manje, amaLamani ayenenkosi, igama layo okwakuwu-Aroni; futhi weza ezolwa nathi nebutho lezinkulungwane ezingamashumi amane nane. Futhi bheka, ngamelana naye ngabayizinkulungwane ezingamashumi amane nambili. Futhi kwenzeka ukuthi ngamehlula nempi yami kangangokuthi wangibalekela. Futhi bheka, konke lokhu kwenzeka, futhi kwase kudlule iminyaka engamakhulu amathathu neminyaka engamashumi amathathu.\n\n10 Futhi kwenzeka ukuthi amaNefi aqala aphenduka ebubini bawo, futhi aqala ukukhala njengoba kwakuphrofethe uSamuweli umphrofethi; ngokuba bheka kwakungekho namunye umuntu owayekwazi ukugcina lokho okwakungokwakhe, ngenxa yamasela, kanye nabaphangi, kanye nababulali, kanye nobuciko bemilingo, kanye nobuthakathi obabukhona ezweni.\n\n11 Ngakho-ke kwaqala ukuthi kube khona ukukhala kanye nokulila kulo lonke izwe ngenxa yalezi zinto, futhi ikakhulukazi phakathi kwabantu baNefi.\n\n12 Futhi kwenzeka ukuthi ngesikhathi mina, Mormoni, ngibona ukulila kanye nokukhala kwabo kanye nosizi lwabo phambi kweNkosi, inhliziyo yami yaqala ukuthokoza ngaphakathi kimi, ngokwazi isihawu kanye nenhliziyo ende yeNkosi, ngakho-ke nginokucabanga ukuthi yayizoba nesihawu kubo ukuze baphinde futhi babe ngabantu abalungile.\n\n13 Kepha bheka lokuthokoza kwami kwakuyize, ngokuba ukudabuka kwabo kwakungekona okokuphenduka, ngenxa yobuhle bukaNkulunkulu; kepha esikhundleni salokho kwakuwukudabuka kokulahlwa, ngenxa yokuthi iNkosi yayingenakuvuma njalo ukuthi bajabule besesonweni.\n\n14 Futhi abazange beze kuJesu ngezinhliziyo ezidabukileyo kanye nangomphefumulo okhathazekileyo, kepha bamqalekisa uNkulunkulu, futhi bafisa ukufa. Nokho bazabalaza ngenkemba ukuze basindise izimpilo zabo.\n\n15 Futhi kwenzeka ukuthi ukudabuka kwami kwabuyela kimi futhi, futhi ngabona ukuthi usuku lomusa lwase lwedlulile kubo, ngokwasemhlabeni kanye nangokukamoya; ngokuba ngazibona izinkulungwane zabo zigawulelwa phansi ngokuvukela uNkulunkulu wabo ngokusobala, futhi banqwabelana ndawonye njengamalongwe ebusweni bezwe. Futhi waphela ngalendlela-ke unyaka wamakhulu amathathu neminyaka engamashumi amane nane.\n\n16 Futhi kwenzeka ukuthi ngonyaka wamakhulu amathathu neminyaka engamashumi amane nanhlanu amaNefi aqala ukubalekela amaLamani; futhi alandelwa kwaze kwaba afika ezweni lakwaJashiyoni, phambi kokuthi aze anqandwe ukuba angene ezindaweni zawo zokucasha.\n\n17 Manje, idolobha lakwaJashiyoni laliseduze nezwe lapho u-Amaroni ayebeke khona imibhalo yeNkosi, ukuze ingashatshalaliswa. Futhi bheka ngase ngihambe njengokwezwi lika-Amaroni, futhi ngazithatha izingcwephe zikaNefi, futhi ngenza umbhalo njengokwamazwi ka-Amaroni.\n\n18 Futhi kuzo izingcwephe zikaNefi ngenze indaba egcwele ngabo bonke ububi kanye nezinengiso; kepha kulezi zingcwephe ngikugwemile ukuthi ngenze indaba egcwele ngobubi kanye nangezinengiso zabo, ngokuba bheka, izigameko eziningi ezilandelanayo zobubi kanye nezinengiso bezilokhu ziphambi kwamehlo ami selokhu ngaba mdala ngokwanele ukuthi ngiqonde izindlela zomuntu.\n\n19 Futhi maye kimi ngenxa yobubi babo; ngokuba inhliziyo yami igcwaliswe ngosizi ngenxa yobubi babo, izinsuku zonke zami; nokho, ngiyazi ukuthi ngiyophakanyiswa ngosuku lokugcina.\n\n20 Futhi kwenzeka ukuthi ngalonyaka abantu baNefi baphinda futhi bazingelwa futhi baphoqwa ukuthi babaleke. Futhi kwenzeka ukuthi saphoqwa ukuthi sibaleke saze safika ngasenyakatho ezweni elalibizwa ngokuthi yiShemi.\n\n21 Futhi kwenzeka ukuthi saliqinisa idolobha iShemi, futhi sabaqoqa abantu bethu kangangoba sasingakwenza, ukuze mhlawumbe sibasindise ekufeni.\n\n22 Futhi kwenzeka ngonyaka wamakhulu amathathu namashumi amane nesithupha aqala ukutheleka phezu kwethu futhi.\n\n23 Futhi kwenzeka ukuthi ngakhuluma kubantu bami, futhi ngabanxusa ngamandla amakhulu, ukuthi bame ngesibindi phambi kwamaLamani futhi balwele abafazi babo, kanye nabantwana babo, kanye nemizi yabo, kanye namakhaya abo.\n\n24 Futhi amazwi ami ndlela thize abavuselela ukuthi baqine, kangangokuthi abazange besawabalekela amaLamani, kepha bema ngesibindi ngokumelene nawo.\n\n25 Futhi kwenzeka ukuthi salwa ngempi yezinkulungwane ezingamashumi amathathu sibhekene nempi yezinkulungwane ezingamashumi amahlanu. Futhi kwenzeka ukuthi sema phambi kwawo ngokuqina okukhulu kangangokuthi asibakelela.\n\n26 Futhi kwenzeka ukuthi ngesikhathi esebalekile sawalandela ngamabutho ethu, futhi saphinda sahlangabezana nawo, futhi sawashaya; nokho amandla eNkosi ayengasenathi; yebo, sase sishiywe ukuthi sizilwele ngokwethu, kangangokuthi uMoya weNkosi awuzange uhlale kithi; ngakho-ke sase sibuthakathaka njengabafowethu.\n\n27 Futhi inhliziyo yami yaba nosizi ngenxa yalesi sehlakalo esikhulu senkathazo sabantu bakithi, ngenxa yobubi kanye nezinengiso zabo. Kepha bheka, salwa namaLamani kanye nabaphangi baGadiyantoni, kwaze kwaba siyaphinda siyawathatha amazwe angamafa ethu.\n\n28 Futhi unyaka wamakhulu amathathu neminyaka engamashumi amane nesishiyagalolunye wabe sewudlulile. Futhi ngonyaka wamakhulu amathathu neminyaka engamashumi amahlanu senza isivumelwano namaLamani kanye nabaphangi baGadiyantoni, ngaso esahlukanisa amazwe angamafa ethu.\n\n29 Futhi amaLamani asinika izwe elingasenyakatho, yebo, ngisho kuze kuya emhubheni omncane owawuholela ezweni elingaseningizimu. Thina sawanika amaLamani lonke izwe elingaseningizimu.\n\n", "morm 3": "[center][font_size=26]Isahluko 3[/font_size][/center]\n\n[i]UMormoni ushumayela ukuphenduka kumaNefi—Anqoba kakhulu futhi ayaziqhayisa ngamandla awo—UMormoni uyenqaba ukuwahola, futhi imikhuleko yakhe ewakhulekela ayinalo ukholo—INcwadi kaMormoni imema izizwana eziyishumi nambili zika-Israyeli ukuthi zikholwe yivangeli. Cishe ngonyaka weNkosi wama 360 kuya kowama 362.[/i]\n\n1 Futhi kwenzeka ukuthi amaLamani awazange eze ukuzolwa futhi kwaze kwaba iminyaka eyishumi iyedlula. Futhi bheka, ngangisebenzise abantu bami, amaNefi, ekulungiseleleni amazwe awo kanye nezikhali zawo ukubhekana nesikhathi sempi.\n\n2 Futhi kwenzeka ukuthi iNkosi yathi kimi: Shumayela kulaba bantu uthi—Phendukani, nize kimi, nibhabhadiswe, niphinde nakhe ibandla lami, futhi niyosindiswa.\n\n3 Futhi nempela ngashumayela kulaba bantu, kepha kwaba yize; futhi abazange babone ukuthi kwakuyiNkosi eyayibasindisile, futhi yabanika ithuba lokuphenduka. Futhi bheka baziqinisa izinhliziyo zabo ngokumelene neNkosi uNkulunkulu wabo.\n\n4 Futhi kwenzeka ukuthi emva kokuthi lonyaka weshumi usudlulile, okwakwenza, sekuhlangene konke, iminyaka engamakhulu amathathu namashumi ayisithupha kusukela ekuzeni kukaKristu, inkosi yamaLamani yathumela incwadi kimi, eyayingazisa ngokuthi ayelungiselela ukuthi eze futhi ukuzolwa nathi.\n\n5 Futhi kwenzeka ukuthi ngenza abantu bami ukuthi babuthane ndawonye ezweni iNcithakalo, edolobheni elalisemingceleni, ngasentubeni encane eyayiholela ezweni elingaseningizimu.\n\n6 Futhi sawabeka lapho amabutho ethu, ukuze sinqande amabutho amaLamani, ukuze angalitholi nanoma yiliphi lamazwe ethu; ngakho-ke saziqinisa ngokumelene nawo ngamandla ethu onke.\n\n7 Futhi kwenzeka ukuthi ngonyaka wamakhulu amathathu namashumi ayisithupha nanye amaLamani nempela eza ehlela edolobheni iNcithakalo ukuze azolwa nathi; futhi kwenzeka ukuthi ngalowo nyaka sawehlula, kangangokuthi abuyela emazweni awo futhi.\n\n8 Futhi ngonyaka wamakhulu amathathu namashumi ayisithupha nambili aphinda eza ehla ukuzolwa nathi. Futhi saphinda sawehlula, futhi sabulala isibalo esikhulu sawo, kwathi abafileyo bawo baphonswa olwandle.\n\n9 Manje, ngenxa yalento enkulu abantu bami, amaNefi, ababeyenzile, baqala ukuqhosha ngamandla abo, futhi baqala ukufunga phambi kwamazulu ukuthi babezoziphindiselela ngegazi labafowabo ababebulewe yizitha zabo.\n\n10 Futhi bafunga ngamazulu, futhi kanjalo nangesihlalo sobukhosi sikaNkulunkulu, ukuthi babezohamba bakhuphuke bayolwa nezitha zabo, futhi nokuthi babezozisusa ziphele nya ebusweni bezwe.\n\n11 Futhi kwenzeka ukuthi mina, Mormoni, ngenqaba ngaphetha kusukela ngalesi sikhathi kuya phambili ukuthi ngibe ngumkhuzi kanye nomholi walabantu, ngenxa yobubi kanye nezinengiso zabo.\n\n12 Bheka, ngangibaholile, naphezu kobubi babo ngangibaholile izikhathi eziningi ukuze bayolwa, futhi ngangibathandile, ngokothando lukaNkulunkulu olwalukimi, ngenhliziyo yami yonke; futhi umphefumulo wami ubakhulekele ngokushisekela okukhulu kuNkulunkulu wami ubude bonke bosuku; nokho, umkhuleko wami wawungenalo ukholo ngenxa yobulukhuni bezinhliziyo zabo.\n\n13 Futhi kathathu ngibakhululile ezandleni zezitha zabo, kepha abazange baphenduke ezonweni zabo.\n\n14 Futhi ngesikhathi sebefunge ngakho konke lokho abebenqatshelwe khona yiNkosi kanye nomSindisi wethu uJesu Kristu, ukuthi babezohamba bakhuphukele ezitheni zabo ukuyolwa, futhi baziphindiselele ngegazi labafowabo, bheka izwi leNkosi leza kimi, lithi:\n\n15 Impindiselo ingeyami, futhi yimi engizobuyisela; futhi ngenxa yokuthi labantu abazange baphenduke emva kokuthi sengibakhululile, bheka, bayosuswa baphele nya ebusweni bomhlaba.\n\n16 Futhi kwenzeka ukuthi ngenqaba ngaphetha ukuthi ngihambe ngikhuphuke ngiyolwa nezitha zami; futhi ngenza njengoba iNkosi yayingiyalile; futhi ngama njengofakazi oyisibukeli ukuze ngivezele umhlaba izinto engazibona futhi ngazizwa, njengoba zazibonakaliswe nguMoya owawufakaze ngezinto ezazizokwenzeka.\n\n17 Ngakho-ke ngiyanibhalela nina, beZizwe, futhi kanjalo nani, ndlu ka-Israyeli, ngesikhathi umsebenzi usuqala, kuyofanela ukuthi nizilungiselele ukubuyela ezweni eliyifa lenu;\n\n18 Yebo, bhekani, ngibhalela yonke imikhawulo yomhlaba; yebo, kini, zizwana eziyishumi nambili zakwa-Israyeli, eniyokwahlulelwa ngokwemisebenzi yenu yilabo abayishumi nambili uJesu abakhethayo ukuthi babe ngabafundi bakhe ezweni laseJerusalema.\n\n19 Futhi phezu kwalokho ngibhalela nensali yalabantu, nabo abayokwahlulelwa ngabayishumi nambili uJesu abakhethayo kulelizwe; futhi bona bayokwahlulelwa ngabanye abayishumi nambili uJesu abakhetha ezweni laseJerusalema.\n\n20 Futhi lezi zinto uMoya uyaziveza kimi; ngakho-ke nginibhalela nonke. Futhi ngalesi sizathu ngiyanibhalela, ukuze nazi ukuthi kumele nonke nime phambi kwesihlalo sokwahlulela sikaKristu, yebo, wonke umuntu ongowomndeni wonke ka-Adamu, futhi kumele nime ukuthi nahlulelwe ngemisebenzi yenu, noma ngabe mihle noma ngabe mibi.\n\n21 Futhi phezu kwalokho ukuze nikholwe yivangeli likaJesu Kristu, eniyoba nalo phakathi kwenu; futhi phezu kwalokho ukuze amaJuda, abantu besivumelwano beNkosi, beyokuba nomunye ufakazi ngaphandle kwalowo abambona futhi bamuzwa; ukuthi uJesu, lowo abambulala, wayenguye kanye uKristu kanye noNkulunkulu uqobo.\n\n22 Futhi ngifisa ukuthi nginikholwise nonke nina mikhawulo yomhlaba ukuthi niphenduke futhi nizilungiselele ukuthi nime phambi kwesihlalo sokwahlulela sikaKristu.\n\n", "morm 4": "[center][font_size=26]Isahluko 4[/font_size][/center]\n\n[i]Impi kanye nokubulawa kwabantu abaningi kuyaqhubeka—Ababi bajezisa ababi—Ububi obukhulu buyadlanga ngendlela engazange ibonwe ngaphambili kulo lonke elakwa-Israyeli—Abesifazane kanye nezingane baba yiminikelo yezithombe—AmaLamani aqala ukuwashanela amaNefi phambi kwawo. Cishe ngonyaka weNkosi wama 363 kuya kowama 375.[/i]\n\n1 Manje kwenzeka ukuthi ngonyaka wamakhulu amathathu namashumi ayisithupha nantathu amaNefi enyuka namabutho awo ukuze ayokulwa namaLamani, ngaphandle kwezwe iNcithakalo.\n\n2 Futhi kwenzeka ukuthi amabutho amaNefi aphoqwa ukuba abuyele emuva futhi ezweni leNcithakalo. Futhi ngesikhathi besacobekile, ibutho elisha lamaLamani latheleka phezu kwabo; futhi baba nempi enzima kakhulu, kangangokuthi amaLamani alithatha idolobha iNcithakalo, futhi abulala abaningi bamaNefi, futhi athatha eziningi iziboshwa.\n\n3 Futhi insalela yabaleka futhi yayohlangana nabahlali basedolobheni iTeyankumi. Manje idolobha iTeyankumi lalingasemngceleni eduze nogu lolwandle; futhi phezu kwalokho laliseduze nedolobha iNcithakalo.\n\n4 Futhi kwakungenxa yokuthi amabutho amaNefi akhuphuka aya kumaLamani ukuthi aze ashayeke; ngokuba ukuba kwakungenjalo, amaLamani ayengeke abe namandla phezu kwabo.\n\n5 Kepha, bhekani, izahlulelo zikaNkulunkulu zizoza kwababi; futhi ababi bajeziswa ngababi; ngokuba ababi baphehla izinhliziyo zabantwana babantu ukuba bachithe igazi.\n\n6 Futhi kwenzeka ukuthi amaLamani enza amalungiselelo okuthi ayohlasela idolobha iTeyankumi.\n\n7 Futhi kwenzeka ngonyaka wamakhulu amathathu namashumi ayisithupha nane amaLamani alihlasela idolobha iTeyankumi, ukuze aphinde alithathe lelo dolobha.\n\n8 Futhi kwenzeka ukuthi akhalinywa futhi abuyiselwa emuva ngamaNefi. Futhi ngesikhathi amaNefi ebona ukuthi ayesewabuyisele emuva amaLamani aphinda futhi aziqhayisa ngamandla awo; futhi ahamba ngamandla awo, futhi aphinda alithatha idolobha iNcithakalo.\n\n9 Manje zonke lezi zinto zase zenzekile, futhi kwase kubulewe izinkulungwane nhlangothi zombili, kumaNefi kanye nakumaLamani.\n\n10 Futhi kwenzeka ukuthi kwase kudlule unyaka wamakhulu amathathu namashumi ayisithupha nesithupha, futhi amaLamani aphinda abuya futhi ukuzohlasela amaNefi ukuze alwe nawo; nokho amaNefi awaphendukanga ebubini ayebenzile, kepha aphikelela ebubini bawo njalonjalo.\n\n11 Futhi ngeke lukwazi ulimi ukuchaza, noma umuntu abhale incazelo ephelele ngesehlakalo esinyantisayo segazi kanye nokufa kwabantu abaningi okwaba phakathi kwalabantu, amaNefi kanye namaLamani; futhi zonke izinhliziyo zaba lukhuni, kangangoba bakujabulela ukuchitha igazi njalonjalo.\n\n12 Futhi kwakungakaze kube khona ububi obukhulu kangaka phakathi kwabantwana bonke baLehi, noma ngisho phakathi kwawo wonke umuzi ka-Israyeli, ngokwamazwi eNkosi, njengoba baba khona phakathi kwalabantu.\n\n13 Futhi kwenzeka ukuthi amaLamani alithatha idolobha iNcithakalo, futhi lokhu kwakungenxa yokuthi isibalo sawo sasisedlula leso samaNefi.\n\n14 Futhi aphinda ahamba ayohlasela idolobha iTeyankumi, futhi abakhipha abahlali bakhona kulo, futhi athatha eziningi iziboshwa zabesifazane kanye nabantwana, futhi anikela ngabo njengeminikelo konkulunkulu bawo abayizithombe.\n\n15 Futhi kwenzeka ukuthi ngonyaka wamakhulu amathathu namashumi ayisithupha nesikhombisa, amaNefi ethukuthele ngenxa yokuthi amaLamani ayenikele ngabesifazane bawo kanye nabantwana bawo, kangangokuthi awahlasela amaLamani ngentukuthelo enkulu kakhulu, kangangokuthi aphinda awahlula amaLamani, futhi awaphoqa ukuthi abaleke emazweni awo.\n\n16 Futhi amaLamani awabange esabuya futhi ukuzohlasela amaNefi kwaze kwaba ngunyaka wamakhulu amathathu namashumi ayisikhombisa nanhlanu.\n\n17 Futhi ngalonyaka ehla azohlasela amaNefi ngamandla awo wonke; futhi ayengabaleki ngenxa yobuningi besibalo sawo.\n\n18 Futhi kusukela ngalesi sikhathi kuya phambili amaNefi awabange esaba namandla phezu kwamaLamani, kepha aqala ashanelwa yiwo ngisho nanjengamazolo phambi kwelanga.\n\n19 Futhi kwenzeka ukuthi amaLamani ehla alihlasela idolobha iNcithakalo; futhi kwaba nempi enzima kakhulu eyaliwa ezweni iNcithakalo, lapho amaNefi ehlulwa khona.\n\n20 Futhi aphinda awabalekela, futhi aze ayofika edolobheni iBowazi; futhi lapho ema alwa namaLamani ngesibindi esikhulu, kangangokuthi amaLamani awawehlulanga kwaze kwaba abuyela okwesibili futhi.\n\n21 Futhi ngesikhathi esebuyela okwesibili, amaNefi axoshwa futhi abulawa kakhulu; abesifazane bawo kanye nabantwana bawo baphinda benziwa umhlatshelo wezithombe.\n\n22 Futhi kwenzeka ukuthi amaNefi aphinda futhi awabalekela, ehamba nabo bonke ababehlala emadolobheni kanye nasezigodini.\n\n23 Manje mina, Mormoni, ngokubona ukuthi amaLamani ayesezolibhubhisa izwe, ngakho-ke ngaya egqumeni iShimi, futhi ngathatha yonke imibhalo u-Amaroni ayeyifihlele eNkosini.\n\n", "morm 5": "[center][font_size=26]Isahluko 5[/font_size][/center]\n\n[i]UMormoni uyaphinda uhola amabutho amaNefi ezimpini zegazi nokubulawa kwabantu abaningi—INcwadi kaMormoni iyokwambulwa ukuze ikholwise bonke abakwa-Israyeli ukuthi uJesu unguKristu—Ngenxa yokungakholwa kwawo, amaLamani ayohlakazwa, futhi uMoya uyoyeka ukuhlala nabo—Ayothola ivangeli kwabeZizwe ngezinsuku zokugcina. Cishe ngonyaka weNkosi wama 375 kuya kowama 384.[/i]\n\n1 Futhi kwenzeka ukuthi ngaya phakathi kwamaNefi, futhi ngasihoxisa isifungo engangisenzile sokuthi ngeke nanini ngisaphinda ngiwasize; futhi angibeka ukuthi ngiphinde ngikhuze amabutho awo, ngokuba ayengithatha njengomuntu owayengakwazi ukuthi awakhulule ezinhluphekweni zawo.\n\n2 Kepha bheka, ngangingenathemba, ngokuba ngangizazi izahlulelo zeNkosi ezazizoza kuwo; ngokuba awaphendukanga ebubini bawo, kepha azabalazela izimpilo zawo ngaphandle kokubiza lowo Muntu owawadalayo.\n\n3 Futhi kwenzeka ukuthi amaLamani eza azosihlasela njengoba sase sibalekele edolobheni iJordani; kepha bheka, aphoqwa ukuthi abuyele emuva kangangokuthi awazange alithathe idolobha ngaleso sikhathi.\n\n4 Futhi kwenzeka ukuthi aphinda eza azosihlasela futhi, kodwa saligcina idolobha. Futhi phezu kwalokho kwakukhona amanye amadolobha ayegcinwe ngamaNefi, izinqaba zawo ezaziqinile ezawanqanda ukuthi angakwazi ukungena ezweni elaliphambi kwethu, ukuze abulale ababehlala ezweni lethu.\n\n5 Kepha kwenzeka ukuthi noma ngabe yimaphi amazwe esasidlule kuwo, futhi ababehlala khona ababengaqoqwanga kuwo, babulawa ngamaLamani, kanye nemizana yabo, kanye nezigodi zabo, futhi amadolobha ashiswa ngomlilo; wedlula kanjalo-ke unyaka wamakhulu amathathu namashumi ayisikhombisa kanye nesishiyagalolunye.\n\n6 Futhi kwenzeka ukuthi ngonyaka wamakhulu amathathu nesishiyagalombili amaLamani eza futhi azolwa nathi, futhi sema salwa nawo ngesibindi; kepha konke kwaba yize, ngokuba sasisikhulu kakhulu isibalo sawo kangangokuthi abanyathela abantu baNefi phansi kwezinyawo zawo.\n\n7 Futhi kwenzeka ukuthi saphinda sabaleka, futhi labo ababenejubane elikhulu kunelamaLamani baphunyuka, futhi labo ababenejubane elalingaledluli elamaLamani babanjwa futhi babulawa.\n\n8 Manje bheka, mina, Mormoni, angifuni ukukhathaza imiphefumulo yabantu ngokubeka phambi kwabo isimo esibi kanjena segazi kanye nokubulawa okukhulu kwabantu njengoba kwaku phambi kwamehlo ami; kepha mina, ngazi ukuthi lezi zinto kufanele ngempela zambulwe, futhi nokuthi zonke izinto ezifihlakele kufanele zivezwe phezu kwezicongo zezindlu—\n\n9 Futhi phezu kwalokho nokuthi ulwazi lwalezi zinto kufanele luze kuyo insali yalabantu, futhi kanjalo nakubo abeZizwe, iNkosi eyathi bayobahlakaza labantu, futhi nokuthi labantu bayothathwa njengento engelutho phakathi kwabo—ngakho-ke ngibhala okufingqiwe okuncane, ngingenakulokotha ukuthi nginikeze nakancane nje udaba olugcwele lwalezi zinto engizibonile, ngenxa yomyalelo engiwutholile, futhi nokuthi ningabi nosizi olukhulu ngenxa yobubi balabantu.\n\n10 Manje bheka, lokhu sengikukhuluma kuyo inzalo yabo, futhi kanjalo nakubo abeZizwe labo abayikhathalele indlu ka-Israyeli, labo ababonayo futhi abaziyo ukuthi izibusiso zabo zivelaphi.\n\n11 Ngokuba ngiyazi ukuthi abanjalo bayoba nosizi ngenxa yokuhlupheka kwendlu ka-Israyeli; yebo, bayoba nosizi ngenxa yokubulawa kwalabantu; bayoba nosizi ukuthi labantu abazange baphenduke ukuze basingathwe ezingalweni zikaJesu.\n\n12 Manje lezi zinto zibhalelwe insali yendlu kaJakobe; futhi zibhalwe ngalendlela, ngenxa yokuthi uNkulunkulu uyazi ukuthi ububi abunakuziletha kubo; futhi kufanele zifihlelwe eNkosini ukuze zivele ngesikhathi sayo esifanelekile.\n\n13 Futhi lona ngumyalelo engiwutholile; futhi bheka, ziyovela ngokomyalelo weNkosi, ngesikhathi isibona ukuthi sekufanele, ngokuhlakanipha kwayo.\n\n14 Futhi bheka, ziyoya kwabangakholwayo bamaJuda; futhi ziyoya ngenxa yalesi sizathu—ukuze bakholwiswe ukuthi uJesu unguKristu, iNdodana kaNkulunkulu ophilayo; ukuze uBaba afeze, ngaye oThandiweyo kakhulu wakhe, inhloso yakhe enkulu futhi yaphakade, ukuthi kubuyiswe amaJuda, noma yonke indlu ka-Israyeli, ezweni labo eliyifa, iNkosi uNkulunkulu wabo abanika lona, ukuze agcwalise isivumelwano sakhe;\n\n15 Futhi phezu kwalokho ukuze inzalo yalabantu ilikholwe ngokuphelele ivangeli lakhe, eliyoza kubo livela kwabeZizwe; ngokuba labantu bayohlakazwa, futhi bayoba ngabantu abamnyama, abangcolile, futhi abanengekile, babe babi kakhulu kunalokho abake baba yikho phakathi kwethu, yebo, ngisho kunalokho abake baba yikho phakathi kwamaLamani, futhi lokhu ngenxa yokungakholwa kwabo kanye nokukhonza izithixo—\n\n16 Ngokuba bheka, uMoya weNkosi sewayeka vele ukuthi uhlale noyise; futhi abanaye uKristu noNkulunkulu emhlabeni; futhi bayazulazula njengamakhoba emoyeni.\n\n17 Bake baba ngabantu abathandekayo, futhi babe noKristu njengomalusi wabo; yebo, babeholwa ngisho nawuBaba uNkulunkulu.\n\n18 Kepha manje, bheka, sebeholwa nguSathane, ngisho nanjengamakhoba ezungeziswa wumoya, noma njengesikebhe siphonseka lapha nalaphaya emagagasini, ngaphandle koseyili noma ihange, noma kungekho nto yokusiqondisa; futhi njengaso-ke, nabo banjalo.\n\n19 Futhi bheka, iNkosi izibekile izibusiso zabo, okungabe bazithola kulelizwe, ukuze zitholwe ngabeZizwe abayoba ngabanini balelizwe.\n\n20 Kepha bheka, kuyokwenzeka ukuthi bayophoqwa ukuthi babaleke futhi bahlakazwe ngabeZizwe; futhi emva kokuthi sebephoqwe ukuthi babaleke futhi bahlakazwa ngabeZizwe, bheka, ngaleso sikhathi iNkosi iyosikhumbula isivumelwano eyasenza ku-Abrahama kanye nakuyo yonke indlu ka-Israyeli.\n\n21 Futhi phezu kwalokho iNkosi iyoyikhumbula imikhuleko yabalungile, eyalethwa kuyo ilethelwa bona.\n\n22 Futhi uma kunjalo, O nina beZizwe, ningama kanjani phambi kwamandla kaNkulunkulu, ngaphandle kokuthi niphenduke futhi nibuye ezindleleni zenu ezimbi na?\n\n23 Anazi yini ukuthi nisezandleni zikaNkulunkulu na? Anazi yini ukuthi unamandla onke, futhi ngokuyala kwakhe okukhulu umhlaba uyogoqwa ndawonye njengomqulu na?\n\n24 Ngakho-ke, phendukani, futhi nizithobe phambi kwakhe, hleze eze ngokulunga ehlisele isijeziso sakhe kini—hleze insali yenzalo kaJakobe ihambe phakathi kwenu njenge ngonyama, futhi inidabule nibe yizicucu, futhi kungabi bikho namunye oyonikhulula.\n\n", "morm 6": "[center][font_size=26]Isahluko 6[/font_size][/center]\n\n[i]AmaNefi abuthana ezweni laseKumora ukuze aqedele izimpi zokugcina—UMormoni uyayifihla imibhalo engcwele eGqumeni iKumora—AmaLamani ayanqoba, futhi isizwe samaNefi siyabhujiswa—Amakhulu ezinkulungwane abulawa ngenkemba. Cishe ngonyaka weNkosi wama 385.[/i]\n\n1 Manje sengiyawuqedela umbhalo wami omayelana nokubhujiswa kwabantu bami, amaNefi. Futhi kwenzeka ukuthi sahamba saya phambi kwamaLamani.\n\n2 Futhi mina, Mormoni, ngabhalela inkosi yamaLamani incwadi, futhi nginesifiso sokuthi isivumele ukuthi sibuthele ndawonye abantu bethu ezweni laseKumora, ngasegqumeni elalibizwa ngokuthi yiKumora, futhi lapho sasizolwa nawo.\n\n3 Futhi kwenzeka ukuthi inkosi yamaLamani yanginika leyonto engangiyifisa.\n\n4 Futhi kwenzeka ukuthi sahamba saya ezweni laseKumora, futhi sagxumeka amatende ethu azungeza igquma iKumora; futhi kwakusezweni lamanzi amaningi, imifula, kanye nemithombo; futhi lapha sasinethemba lokuthi sasizowehlula amaLamani.\n\n5 Futhi ngesikhathi sekudlule iminyaka engamakhulu amathathu namashumi ayisishiyagalombili nane, sase sibabuthele bonke abantu bethu ababesasele ezweni laseKumora.\n\n6 Futhi kwenzeka ukuthi ngesikhathi sesibabuthele ndawonye bonke abantu bethu baba yiqoqo elilodwa ezweni laseKumora, bheka mina, Mormoni, ngaqala ukuthi ngibe mdala; futhi ngazi ukuthi kwase kuzoba wumzabalazo wokugcina wabantu bakithi, futhi ngiyalwe yiNkosi ukuthi ngingavumeli imibhalo eyayidluliselwe ngobaba bethu, eyayingcwele, ukuthi iwele ezandleni zamaLamani, (ngokuba amaLamani ayezoyishabalalisa) ngakho-ke ngenza lombhalo ngiwususela ezingcwepheni zikaNefi, futhi ngayifihla egqumeni iKumora yonke imibhalo enganginikezwe yona ngesandla seNkosi, ngaphandle kwalezi zingcwephe ezimbalwa engazinika indodana yami uMoroni.\n\n7 Futhi kwenzeka ukuthi abantu bami, kanye nabafazi babo kanye nabantwana babo, manje bawabona amabutho amaLamani ehamba eza ngakubo; futhi bawalinda ngalokho kwesaba okukhulu kokufa okugcwalisa izifuba zabo bonke ababi, ukuze balwe nawo.\n\n8 Futhi kwenzeka ukuthi eza azolwa nathi, futhi wonke umuntu wayegcwele ukwesaba ngenxa yobukhulu besibalo sawo.\n\n9 Futhi kwenzeka ukuthi awela phezu kwabantu bami ngenkemba, kanye nangomtsalo, kanye nangomcibisholo, kanye nangembazo, kanye nangazo zonke izinhlobo zezikhali zempi.\n\n10 Futhi kwenzeka ukuthi abantu bami bagawulelwa phansi, yebo, ngisho nezinkulungwane eziyishumi zami ezazinami, futhi nami ngawela phakathi kwazo ngilimele; futhi edlula ngakimi kangangokuthi awazange ayiqede impilo yami.\n\n11 Futhi ngesikhathi esedlulile futhi agawulela phansi bonke abantu bami ngaphandle kwabangamashumi amabili nane bethu, (phakathi kwabo okwakukhona nendodana yami uMoroni) futhi sisindile ekubulaweni kwabantu bethu, sabona ngakusasa, ngesikhathi amaLamani esephindele ezinkanjini zawo, siphezulu egqumeni iKumora, abantu bami abayizinkulungwane eziyishumi ababegawulelwe phansi, ababeholwa yimi phambili.\n\n12 Futhi saphinde sabona izinkulungwane eziyishumi zabantu bami ababeholwa yindodana yami uMoroni.\n\n13 Futhi bheka, izinkulungwane eziyishumi zikaGidigidona zaziwile, futhi naye ngokunjalo ephakathi.\n\n14 Futhi uLama wayewile nezinkulungwane zakhe eziyishumi; futhi noGiligali wayewile nezinkulungwane zakhe eziyishumi; noLimiha wayewile nezinkulungwane zakhe eziyishumi; kanjalo noJenewumu wayewile nezinkulungwane zakhe eziyishumi; kanye noKumeniha, kanye noMoroniha, kanye no-Antiyonumu, kanye noShibilomu, kanye noShemi, kanye noJoshi, babewile nezinkulungwane zabo eziyishumi ngamunye.\n\n15 Futhi kwenzeka ukuthi kwakukhona abanye abayishumi abawa ngenkemba, kanye nezinkulungwane zabo eziyishumi ngamunye; yebo, ngisho nabo bonke abantu bami, ngaphandle kwalabo abangamashumi amabili nane ababenami, futhi kanjalo nabambalwa ababebalekele emazweni aseningizimu, futhi nalabo abambalwa ababembukele kumaLamani, babewile; futhi izidumbu zabo; kanye namathambo; kanye negazi kwakulele phansi, kushiywe yizandla zalabo abababulala ukuze kubole ezweni, futhi nokuthi kubhudluke futhi kubuyele kunina wakho umhlabathi.\n\n16 Futhi umphefumulo wami wadabuka wubuhlungu, ngenxa yokubulawa kwabantu bami, futhi ngakhala ngathi:\n\n17 O nina enibahle, ngabe niphambuke kanjani ezindleleni zeNkosi! O nina enibahle, ngabe nimphike kanjani lowo Jesu, owayemi nezandla ezivulekile ukuze anemukele!\n\n18 Bhekani, ukuba anikwenzanga lokhu, beningezukuwa. Kepha bhekani, seniwile, futhi sengikhalela ukulahleka kwenu.\n\n19 O nina madodana kanye namadodakazi amahle, nina bobaba kanye nomama, nina madoda kanye nabafazi, nina enibahle, niwe kanjani!\n\n20 Kepha bhekani, senihambile, futhi izinsizi zami ngeke zisanibuyisa.\n\n21 Futhi usuku luyeza masinyane lapho umzimba wenu ofayo kufanele wembathe ukungafi, futhi lemizimba manje ebolayo kufanele masinyane ibe yimizimba engenakubola; futhi ngaleso sikhathi kufanele nime phambi kwesihlalo sokwahlulela sikaKristu, ukuze nahlulelwe ngokwemisebenzi yenu; futhi uma kuwukuthi nilungile, ngaleso sikhathi niyobusiswa noyihlo asebahamba phambi kwenu.\n\n22 O ukuba beniphendukile ngaphambi kokuthi lokubhubha okukhulu kuze phezu kwenu. Kepha bhekani, senihambile, futhi noBaba, yebo, uBaba oPhakade wasezulwini, uyasazi isimo senu; futhi uzoniphatha njengoko kulunga kanye nangoko musa wakhe.\n\n", "morm 7": "[center][font_size=26]Isahluko 7[/font_size][/center]\n\n[i]UMormoni umema amaLamani ezinsuku zokugcina ukuthi akholwe kuKristu, emukele ivangeli Lakhe, futhi asindiswe—Bonke abakholwa yibhayibheli bayoyikholwa futhi neNcwadi kaMormoni. Cishe ngonyaka weNkosi wama 385.[/i]\n\n1 Manje, bheka, sengizokhuluma okuthile kuyo insali yalabantu abasindisiwe, uma kuwukuthi uNkulunkulu angabanika amazwi ami, ukuze bazi ngezinto zoyise; yebo, ngikhuluma kini, nina nsali yendlu ka-Israyeli; futhi yilawa amazwi engiwakhulumayo:\n\n2 Yazini ukuthi ninga bendlu ka-Israyeli.\n\n3 Yazini ukuthi kufanele nize ekuphendukeni, noma ngeke nisindiswe.\n\n4 Yazini ukuthi kufanele nizibeke phansi izikhali zenu zempi, futhi ningabe nisaphinde nithokoze ekuchitheni igazi, futhi ningaphinde nizithathe, ngaphandle uma uNkulunkulu eyoniyala ukuthi nizithathe izikhali zempi.\n\n5 Yazini ukuthi kufanele nithole ulwazi loyihlo, futhi niphenduke ezonweni kanye nasebubini benu bonke, futhi nikholwe kuJesu Kristu, ukuthi uyiNdodana kaNkulunkulu, futhi nokuthi wabulawa ngamaJuda, futhi ngamandla kaBaba uvukile futhi, ngalokho uzuze ukunqoba phezu kwethuna; futhi nokuthi kuye udosi lokufa lugwinyiwe.\n\n6 Futhi ufeze ukuvuka kwabafileyo, ngakho umuntu okufanele avuswe ukuba ame phambi kwesihlalo sokwahlulelwa.\n\n7 Futhi ufeze nokukhululwa komhlaba, ngakho lowo oyotholakala engenacala phambi kwakhe ngosuku lokwahlulela uyonikwa ukuthi ahlale noNkulunkulu embusweni wakhe, ukuze ahlabelele indumiso engapheliyo namakhwaya aphezulu, kuBaba, kanye nakuyo iNdodana, kanye nakuwo uMoya oyiNgcwele, abanguNkulunkulu emunye, esesimweni senjabulo engenasiphelo.\n\n8 Ngakho-ke phendukani, futhi nibhabhadiswe egameni likaJesu, futhi nibambelele evangelini likaKristu, eniyokwaziswa ngalo, hhayi kulombhalo kuphela kepha futhi nasembhalweni oyoza kwabeZizwe uvela kuwo amaJuda, okungumbhalo oyovela kwabeZizwe uza kini.\n\n9 Ngokuba bhekani, lokhu kubhalwe ngenhloso yokuthi nikholwe yilokho; futhi uma nikholwa yilokho niyokholwa nayilokhu futhi; futhi uma nikholwa yilokhu, niyokwazi mayelana noyihlo, futhi kanjalo nangemisebenzi emangalisayo eyenziwa ngamandla kaNkulunkulu phakathi kwabo.\n\n10 Futhi phezu kwalokho niyokwazi ukuthi niyinsali yenzalo kaJakobe; ngakho-ke nibalwa nabantu besivumelwano sokuqala; futhi uma kuwukuthi niyakholwa kuKristu, futhi nibhabhadiswe, okokuqala ngamanzi, bese kuba ngomlilo kanye nangoMoya oyiNgcwele, nilandela isibonelo somSindisi wethu, ngokwalokho asiyala ngakho, kuyoba kuhle kini ngosuku lokwahlulelwa. Amen.\n\n", "morm 8": "[center][font_size=26]Isahluko 8[/font_size][/center]\n\n[i]AmaLamani athungatha amaNefi futhi ayawabulala—INcwadi kaMormoni iyovela ngamandla kaNkulunkulu—Ubumaye buyaqiniswa kulabo abakhuluma ngolaka kanye nangokulwa ngokumelene nomsebenzi weNkosi—Umbhalo wamaNefi uyovela ngosuku lobubi, lokonakala, kanye nelokuhlubuka. Cishe ngonyaka weNkosi wama 400 kuya kowama 421.[/i]\n\n1 Bheka mina, Moroni, ngiyawuqedela umbhalo kababa, uMormoni. Bheka, nginezinto ezimbalwa nje engizozibhala, engiyalwe ngazo ngubaba.\n\n2 Manje kwenzeka ukuthi emva kwempi enkulu neyesabekayo eyayiseKumora, bheka, lawomaNefi ayebalekele ezweni elingaseningizimu azingelwa ngamaLamani, kwaze kwaba wonke ayabulawa.\n\n3 Futhi nobaba naye ngokunjalo wabulawa yiwo, futhi sengisele ngedwa ukuze ngibhale indaba edabukisayo yokubhujiswa kwabantu bakithi. Kepha bheka, abasekho, futhi ngiyawufeza umyalelo kababa. Futhi noma bazongibulala nami, angazi.\n\n4 Ngakho-ke ngizobhala futhi ngiyifihle lemibhalo phansi; futhi noma ngabe ngiya kuphi akusho lutho.\n\n5 Bheka, ngubaba owenze lombhalo, futhi uyibhalile nenhloso yawo. Futhi bheka, bengizoyibhala nami futhi ukuba benginendawo ezingcwepheni, kepha anginayo; futhi nensimbi anginayo, ngokuba ngingedwa. Ubaba ubulewe empini, kanye nabo bonke abomndeni wami, futhi anginabo nabangani angazi nokuthi ngizoyaphi; futhi ukuthi iNkosi izongivumela ngihlale isikhathi esingakanani angazi.\n\n6 Bheka, iminyaka engamakhulu amane isidlulile kusukela ekuzeni kweNkosi nomSindisi wethu.\n\n7 Futhi bheka, amaLamani abazingele abantu bami, amaNefi, idolobha nedolobha futhi indawo nendawo, kwaze kwaba bayaphela nya; futhi kube kukhulu ukubhujiswa kwabo; yebo, kukhulu futhi kuyamangalisa ukubhujiswa kwabantu bami, amaNefi.\n\n8 Futhi bheka, yisandla seNkosi esikwenzile lokhu. Futhi bheka phezu kwalokho, namaLamani asempini omunye nomunye; futhi bonke ubuso balelizwe bugcwele ukubulala okuqhubekayo kanye nokuchitheka kwegazi; futhi akekho osaziyo isiphetho salempi.\n\n9 Manje, bheka, angisasho lutho mayelana nabo, ngokuba akusekho namunye ngaphandle kwamaLamani kanye nabaphangi abasekhona ebusweni balelizwe.\n\n10 Futhi akukho namunye omaziyo uNkulunkulu weqiniso ngaphandle kwabafundi baJesu, labo abasala ezweni kwaze kwaba ububi babantu buba bukhulu kakhulu kangangoba iNkosi ayibange isabavumela ukuthi bahlale nabantu; futhi noma basebusweni balelizwe akukho muntu owaziyo.\n\n11 Kepha bheka, ubaba kanye nami sibabonile, futhi basisebenzele.\n\n12 Futhi lowo othola lombhalo, futhi angawusoli ngenxa yamaphutha akuwo, nguye uyokwazi ngezinto ezinkulu kunalezi. Bheka, nginguMoroni; futhi ukuba bekungenzeka, bengizonambulela zonke izinto.\n\n13 Bheka, sengenza isiphetho senkulumo mayelana nalabantu. Ngiyindodana kaMormoni, futhi ubaba wayengowo zalo lukaNefi.\n\n14 Futhi nginguye lowo owafihlela lombhalo eNkosini; izingcwephe zawo azibalulekile, ngenxa yomyalelo weNkosi. Ngokuba ngempela yathi akukho namunye oyozithola ukuze athole inzuzo; kepha umbhalo okuzo uyigugu elikhulu; futhi lowo oyowuveza, iNkosi iyombusisa.\n\n15 Ngokuba akekho namunye ongaba namandla okuwuveza ngaphandle kokuthi ekunikwe nguNkulunkulu; ngokuba uNkulunkulu ufuna ukuthi kwenziwe ngeso elizinikele lokuletha udumo lwakhe, noma ngeso elizinikele ukuze kuzuze abantu basendulo kanye nalabo bantu besivumelwano seNkosi abahlakazwa kudala.\n\n16 Futhi ubusisiwe lowo oyoveza lento; ngokuba iyokhishwa ebumnyameni ilethwe ekukhanyeni, ngokwezwi likaNkulunkulu; yebo, iyokhishwa phansi, futhi iyokhazimula iphume ebumnyameni, futhi yaziwe ngabantu; futhi lokhu kuyokwenziwa ngamandla kaNkulunkulu.\n\n17 Futhi uma ngabe kunamaphutha kuyoba ngamaphutha omuntu. Kepha bheka, thina asazi phutha; nokho uNkulunkulu wazi zonke izinto; ngakho-ke, lowo osolayo, makaqaphele hleze abe sengozini yomlilo wesihogo.\n\n18 Futhi nalowo othi: Ngitshengise, noma kungenjalo uzoshaywa—makaqaphele hleze ayale ngalokho okungavunyelwe yiNkosi.\n\n19 Ngokuba bheka, lowo owehlulela ngokushesha naye uyokwehlulelwa ngokushesha futhi; ngokuba inkokhelo yakhe iyoba njengokwemisebenzi yakhe; ngakho-ke, lowo oshayayo naye uyoshaywa futhi, yiNkosi.\n\n20 Bheka ukuthi umbhalo ongcwele uthini—umuntu makangashayi, noma ehlulele; ngokuba ukwahlulela kungokwami, kusho iNkosi, futhi nempindiselo ingeyami, futhi yimi engizobuyisela.\n\n21 Futhi lowo oyokhuluma ngolaka kanye nangokulwa ngokumelene nomsebenzi weNkosi, futhi nangokumelene nabantu besivumelwano beNkosi abayindlu ka-Israyeli, futhi noyothi: Sizowubhubhisa umsebenzi weNkosi, futhi iNkosi ngeke isikhumbule isivumelwano sayo eyasenza kuyo indlu ka-Israyeli—nguye lowo osengozini yokuthi agawulelwe phansi futhi aphonswe emlilweni;\n\n22 Ngokuba izinjongo zaphakade zeNkosi ziyoqhubeka njalo, kuze kube zonke izethembiso zayo ziyagcwaliseka.\n\n23 Zicwaningeni iziphrofetho zika-Isaya. Bhekani ngeke ngikwazi ukuzibhala. Yebo, bhekani ngithi kini, labo bangcwele asebahamba phambi kwami, ababengabanikazi balelizwe, bayokhala, yebo, ngisho besothulini bayokhala eNkosini; futhi njengoba iNkosi iphila iyosikhumbula isivumelwano esenze nabo.\n\n24 Futhi iyayazi imikhuleko yabo, ukuthi yayenzelwe abafowabo. Futhi iyalwazi ukholo lwabo, ngokuba ngegama layo babengasusa izintaba; futhi ngegama layo babengenza phansi kuzamazame; futhi ngamandla ezwi layo benza amatilongo ukuthi adilikele phansi; yebo, abatholanga myocu ngisho nasesithandweni somlilo esesabekayo, ngisho nezilwane zasendle nezinyoka ezinobuthi, ngenxa yamandla ezwi lakhe.\n\n25 Futhi bhekani, imikhuleko yabo futhi yayenzelwe lowo iNkosi eyomvumela ukuthi aveze lezi zinto.\n\n26 Futhi akukho namunye okufanele athi ngeke kwenzeke, ngokuba ngempela kuyokwenzeka, ngokuba iNkosi ikukhulumile lokhu, ngokuba ziyovela phansi, ngesandla seNkosi, futhi akukho namunye oyokuvimba; futhi kuyokwenzeka ngosuku lapho kuyobe sekuthiwa izimangaliso azisenzeki; futhi kuyokwenzeka kube sengathi kukhona okhuluma esekufeni.\n\n27 Futhi kuyokwenzeka ngosuku lapho igazi labangcwele liyokhala eNkosini, ngenxa yamaqembu ayimfihlo kanye nemisebenzi yobumnyama.\n\n28 Yebo, kuyokwenzeka ngosuku lapho amandla kaNkulunkulu esephikwa, futhi amabandla esenenkohlakalo futhi benokuziqhenya ezinhliziyweni zabo; yebo, ngisho nangosuku lapho abaholi bamabandla kanye nabefundisi beyophakama ngenxa yokuziqhenya okusezinhliziyweni zabo, babe nomona ngisho namalungu amabandla abo.\n\n29 Yebo, kuyokwenzeka ngosuku lapho abantu beyozwa ngemililo, kanye nangeziphepho, kanye nangezinkungu zentuthu emazweni angaphandle;\n\n30 Futhi phezu kwalokho abantu bayozwa ngezimpi, amahemuhemu ezimpi, kanye nangokuzamazama komhlaba ezindaweni ngezindawo.\n\n31 Yebo, kuyokwenzeka ngosuku lapho kuyobe kukhona ukungcola okukhulu ebusweni bomhlaba; kuyoba khona ukubulalana, kanye nokuphanga, kanye nokuqamba amanga, kanye nenkohliso, kanye nobufebe, kanye nazo zonke izinhlobo zezinengiso; lapho beyoba baningi abayothi, Yenza lokhu, noma yenza lokhuya, futhi akusho lutho, ngokuba iNkosi iyobasekela abanjalo ngosuku lokugcina. Kepha maye kulabo, ngokuba basenyongweni ebabayo futhi basezibophweni zobubi.\n\n32 Yebo, kuyokwenzeka ngosuku lapho kuyoba khona amabandla akhiweyo ayokuthi: Woza kimi, futhi ngemali yakho uzothethelelwa izono zakho.\n\n33 O nina bantu enibabi futhi eniphambene futhi neningontamo lukhuni, kungani nizakhele amabandla ukuze nithole inzuzo na? Kungani seniguqule izwi elingcwele likaNkulunkulu, ukuze nilethe usizi emiphefumulweni yenu na? Bhekani, thembelani ezambulweni zikaNkulunkulu; ngokuba bhekani, isikhathi siyeza ngalolo suku lapho zonke lezi zinto kuyofanela zigcwaliseke.\n\n34 Bhekani, iNkosi ingitshengisile izinto ezinkulu futhi nezimangalisayo mayelana nalokho okufanele kwenzeke masinyane, ngalolo suku lapho lezi zinto ziyovela phakathi kwenu.\n\n35 Bhekani, ngikhuluma kini sengathi nanikhona, kanti anikho. Kepha bhekani, uJesu Kristu ungitshengisile nina, futhi ngiyazazi izenzo zenu.\n\n36 Futhi ngiyazi ukuthi nihamba ngokuziqhenya okusezinhliziyweni zenu; futhi akukho namunye ngaphandle nje kwabambalwa kuphela abangaziphakamisi ngokuziqhenya okusezinhliziyweni zabo, okubangela ukuba bagqoke izingubo ezinhle kakhulu, okubangela umona, nengxabano, nenzondo, nokuhlupha, kanye nayo yonke inhlobo yobubi; futhi amabandla enu, yebo, ngisho wonke, angcolile ngenxa yokuziqhenya kwezinhliziyo zenu.\n\n37 Ngokuba bhekani, nithanda imali, kanye nezinto zenu, kanye nezingubo zenu ezinhle kakhulu, kanye nokuhlotshiswa kwamabandla enu, ngaphezu kokuthi nithande abampofu, kanye nabantulayo, abagulayo kanye nabahluphekile.\n\n38 O nina eningcolile, nina bazenzisi, nina bafundisi, eniziyekelela kulokho okuyogqwala, kungani nilingcolisile ibandla elingcwele likaNkulunkulu na? Kungani ninamahloni okuthi nibizwe ngegama likaKristu na? Kungani ningacabangi ukuthi inkulu leyo ntokozo engapheliyo kunosizi olungasoze lwaphela—ngenxa yodumo lwezwe na?\n\n39 Kungani nizihlobisa ngalokho okungenampilo, kepha nibe nivumela abalambile, kanye nabantulayo, kanye nabanqunu, kanye nabagulayo kanye nabahluphekayo ukuthi badlule kini, futhi ningabanaki na?\n\n40 Yebo, kungani nakha izinengiso zenu zangasese ukuze nithole inzuzo, futhi nenze ukuthi abafelokazi balile phambi kweNkosi, futhi ngokunjalo nezintandane ukuthi zilile phambi kweNkosi, futhi ngokunjalo negazi loyise kanye nabayeni babo ukuthi likhale eNkosini lisuka phansi, ukuthi kube khona impindiselo phezu kwamakhanda enu na?\n\n41 Bhekani, inkemba yempindiselo ilengela phezu kwenu; futhi isikhathi siyeza masinyane lapho iyoliphindiselela igazi labangcwele kini, ngokuba ngeke isakuvumela ukukhala kwabo nanini.\n\n", "morm 9": "[center][font_size=26]Isahluko 9[/font_size][/center]\n\n[i]UMoroni ucela labo abangakholwa kuKristu ukuthi baphenduke—Wazisa ngoNkulunkulu wezimangaliso, onika izambulo futhi othela izipho kanye nezibonakaliso kwabakholwayo—Izimangaliso ziyaphela ngenxa yokungakholwa—Izibonakaliso zilandela labo abakholwayo—Abantu bayanxuswa ukuthi bahlakaniphe futhi bagcine imiyalelo. Cishe ngonyaka weNkosi wama 401 kuya kowama 421.[/i]\n\n1 Manje, sengikhuluma futhi mayelana nalabo abangakholwa kuKristu.\n\n2 Bheka, niyokholwa yini osukwini lokuhanjelwa kwenu—bhekani, ngesikhathi iNkosi isiza, yebo, ngisho nangalolo suku olukhulu lapho umhlaba uyogoqwa ndawonye njengomqulu, futhi konke kuyoncibilikiswa wukushisa okuvuthayo, yebo, ngalolo suku olukhulu lapho niyolethwa ukuba nizoma phambi kweMvana kaNkulunkulu—ngaleso sikhathi niyosho yini ukuthi akekho uNkulunkulu na?\n\n3 Ngaleso sikhathi niyoqhubeka yini nokumphika uKristu, noma niyoyibona yini iMvana kaNkulunkulu na? Ngabe nicabanga ukuthi ningahlala yini naye ninonembeza onecala na? Ngabe nicabanga ukuthi ningathokoza yini ukuhlala nalowo Muntu ongcwele, ibe imiphefumulo yenu yonakaliswe wunembeza onecala lokuthi selokhu kwathi nhlo niyayiphula imithetho yakhe na?\n\n4 Bhekani, ngithi kini niyoba nosizi kakhulu ukuthi nihlale noNkulunkulu ongcwele futhi nolungile, ninonembeza wokungcola kwenu phambi kwakhe, kunokuba nihlale nabajezisiwe esihogweni.\n\n5 Ngokuba bhekani, ngesikhathi niyobona ubuze benu phambi kukaNkulunkulu, futhi kanjalo nenkazimulo kaNkulunkulu, kanye nobungcwele bukaJesu Kristu, kuyokokheleka ilangabi lomlilo ongacisheki kini.\n\n6 O uma kunjalo-ke nina eningakholwayo, phendukelani eNkosini; khalani kakhulu kuBaba egameni likaJesu, ukuze mhlawumbe nitholakale ningenasici, nimsulwa, nibahle, futhi nimhlophe, nihlanzwe yigazi le Mvana, ngalolo suku olukhulu nolokugcina.\n\n7 Futhi phezu kwalokho ngikhuluma kini nina eniphika izambulo zikaNkulunkulu, futhi enithi sezaphela, nokuthi akusekho zambulo, naziphrofetho, nazipho, nakuphiliswa, nakukhuluma ngezilimi, kanye nokuhunyushwa kwezilimi;\n\n8 Bhekani ngithi kini, lowo oziphikayo lezi zinto akalazi ivangeli likaKristu; yebo, akayifundile imibhalo engcwele; uma kunjalo, akayiqondi.\n\n9 Ngokuba asifundi yini ukuthi uNkulunkulu uyafana izolo, namuhla, futhi naphakade, futhi kuye akukho kuguquka futhi nokuncane ukushintsha na?\n\n10 Manje, uma nizicabangele unkulunkulu oguqukayo, futhi kuye okukhona okuncane ukushintsha, uma kunjalo nizicabangele unkulunkulu ongeyena uNkulunkulu wezimangaliso.\n\n11 Kepha bhekani, ngizonikhombisa uNkulunkulu wezimangaliso, ngisho uNkulunkulu ka-Abrahama, kanye noNkulunkulu ka-Isaka, kanye noNkulunkulu kaJakobe; futhi kusenguye lowo Nkulunkulu owadala amazulu kanye nomhlaba, kanye nazo zonke izinto ezikuwo.\n\n12 Bhekani, wadala u-Adamu, futhi ngo-Adamu kweza ukuwa komuntu. Futhi ngenxa yokuwa komuntu kweza uJesu Kristu, ngisho uBaba kanye neNdodana; futhi ngenxa kaJesu Kristu kweza ukukhululwa komuntu.\n\n13 Futhi ngenxa yokukhululwa komuntu, okweza ngoJesu Kristu, babuyiselwa phambi kweNkosi; yebo, kungalendlela lapho bonke abantu bekhululwa, ngokuba ukufa kukaKristu kufeza uvuko, olufeza ukukhululwa ekulaleni okungapheliyo, lapho bonke abantu beyovuswa kulokho kulala ngamandla kaNkulunkulu ngesikhathi kukhala icilongo; futhi bayovuka, abancane kanye nabakhulu, futhi bonke bayokuma phambi kwesihlalo sakhe, sebehlengiwe futhi bakhululwa kulesi sibopho sokufa saphakade, okungukufa kwenyama.\n\n14 Futhi emva kwalokho kuyobe sekuza ukwahlulela koNgcwele kubo; futhi emva kwalokho kuza isikhathi lapho lowo ongcolileyo eyohlala engcolile, futhi lowo olungileyo ahlale elungile; kuthi lowo othokozile ahlale ethokozile; kuthi lowo ongathokozile ahlale engathokozile.\n\n15 Manje, O nina nonke enizicabangela unkulunkulu ongenakwenza zimangaliso, ngifuna ukunibuza ukuthi, ngabe zonke lezi zinto sezedlule, lezo engikhulume ngazo na? Ngabe isiphetho sesifikile na? Bhekani ngithi kini, Cha; futhi uNkulunkulu akakayeki ukuthi abe nguNkulunkulu wezimangaliso.\n\n16 Bhekani, ngabe izinto uNkulunkulu azenzile azimangalisi yini emehlweni ethu na? Yebo, futhi ngabe ngubani ongaqonda imisebenzi emangalisayo kaNkulunkulu na?\n\n17 Ngubani ongathi kwakungesona isimangaliso ukuthi ngezwi lakhe izulu kanye nomhlaba kwabakhona; futhi ngamandla ezwi lakhe umuntu wadalwa ngothuli lomhlabathi; futhi ngamandla ezwi lakhe izimangaliso zenzeka na?\n\n18 Futhi ngubani ongathi uJesu Kristu akazange enze zimangaliso ezinkulu neziningi na? Futhi kwaba khona izimangaliso ezinkulu neziningi ezenziwa ngezandla zabaphostoli.\n\n19 Futhi uma ngabe kwaba khona izimangaliso ngaleso sikhathi, pho kungani uNkulunkulu eseyekile ukuthi abe nguNkulunkulu wezimangaliso kepha ebe enguMuntu ongaguquki na? Futhi bhekani, ngithi kini, akaguquki; uma kunjalo uyoyeka ukuba nguNkulunkulu; kepha akayekile ukuba nguNkulunkulu, futhi usenguye uNkulunkulu wezimangaliso.\n\n20 Futhi isizathu sokuthi ayeke ukwenza izimangaliso phakathi kwabantwana babantu kungenxa yokuthi bancishelwe wukholo, futhi baphambukile endleleni okuyiyo, futhi abamazi uNkulunkulu okufanele bamethembe.\n\n21 Bhekani, ngithi kini lowo okholwa kuKristu, engangabazi lutho, noma ngabe yini ayoyicela kuBaba egameni likaKristu uyonikwa yona; futhi lesi sethembiso esikawonke wonke, ngisho nasemikhawulweni yomhlaba.\n\n22 Ngokuba bhekani, usho kanje uJesu Kristu, iNdodana kaNkulunkulu, kulabo bafundi bakhe abazohlala, yebo, futhi kanjalo nakubo bonke abafundi bakhe, ngesikhathi silalele isixuku: Hambani niye emhlabeni wonke, futhi nishumayele ivangeli kukho konke okudaliweyo;\n\n23 Futhi lowo okholwayo futhi abhabhadiswe uyosindiswa, kepha lowo ongakholwa uyoba ngaphansi kwamandla kaSathane;\n\n24 Futhi lezi zibonakaliso ziyobalandela labo abakholwayo—ngegama lami bayokhipha odeveli; bayokhuluma ngezilimi ezintsha; bayothatha izinyoka; futhi uma bephuze noma yini ebulalayo ayiyikubagulisa; bayobeka izandla kwabagulayo futhi bayolulama;\n\n25 Futhi lowo oyokholwa egameni lami, engangabazi lutho, kuye ngizowaqinisa onke amazwi ami, kuze kube semikhawulweni yomhlaba.\n\n26 Manje, bhekani, ngubani ongamelana nemisebenzi yeNkosi na? Ngubani ongakuphika ekushilo na? Ngubani ongaphikisana namandla amakhulu eNkosi na? Ngubani ongadelela imisebenzi yeNkosi na? Ngubani ongadelela abantwana baKristu na? Bhekani, nonke nina enidelela imisebenzi yeNkosi, ngokuba niyomangala futhi nilahleke.\n\n27 O ngakho-ke ungadeleli, futhi ungamangali, kepha yizwa amazwi eNkosi, futhi ucele kuBaba egameni likaJesu noma yikuphi okudingayo. Ungangabazi kepha kholwa, futhi qala njengasezikhathini zasemandulo, futhi uze eNkosini ngenhliziyo yakho yonke, futhi ufeze ukusindiswa kwakho ngokwesaba kanye nangokuthuthumela phambi kwayo.\n\n28 Hlakaniphani ezinsukwini zokuvivinywa kwenu; zihlambululeni kukho konke ukungahlanzeki; ningaceli, ukuze ninelise izinkanuko zenu, kepha celani ngokuqina okungenakunyakaziswa, ukuthi ningakuvumeli ukulingwa, kepha ukuthi nisebenzele uNkulunkulu weqiniso nophilayo.\n\n29 Bonani ukuthi anibhabhadiswa ngokungafanelekile; bonani ukuthi anidli isidlo sikaKristu ngokungafanelekile; kepha bonani ukuthi nenza zonke izinto ngokufanelekile, futhi nikwenze egameni likaJesu Kristu, iNdodana kaNkulunkulu ophilayo; futhi uma nikwenza lokhu, futhi nibekezela kuze kube sekugcineni, ngeke nize nilahlwe ngaphandle.\n\n30 Bhekani, ngikhuluma kini sengathi ngikhuluma ngisekufeni; ngokuba ngiyazi ukuthi niyowathola amazwi ami.\n\n31 Ningangisoli ngenxa yephutha lami, ngisho nobaba, ngenxa yephutha lakhe, noma labo ababhala ngaphambi kwakhe; kepha esikhundleni salokho mbongeni uNkulunkulu ukuthi uwavezile amaphutha ethu kini, ukuze nifunde ukuthi nihlakaniphe ngaphezu kwethu.\n\n32 Manje, bhekani, siwubhale lombhalo ngokolwazi lwethu, ngemifanekiso eqoshiwe yasendulo esiyibiza ngokuthi yisiGibithe esiguquliwe, eyadluliswa futhi sayiguqula, ngokwendlela yokukhuluma kwethu.\n\n33 Futhi ukuba izingcwephe zethu bezinkulu ngokwanele besiyobhala ngesiHeberu; kepha isiHeberu saguqulwa yithi naso futhi, futhi ukuba sasingakwazi ukubhala ngesiHeberu, bhekani, beningezukuba namaphutha embhalweni wethu.\n\n34 Kepha iNkosi iyazazi izinto esizibhalile, futhi nokuthi akukho namunye umuntu owazi ulimi lwethu; futhi ngenxa yokuthi abekho abanye abantu abazi ulimi lwethu, ngakho-ke ilungise izindlela zokuhunyushwa kwalo.\n\n35 Futhi lezi zinto zibhalelwe ukuthi sihlanze igazi labafowethu ezingutsheni zethu, asebehlezi kukho ukungakholwa.\n\n36 Futhi bhekani, lezi zinto ebesizifisa mayelana nabafowethu, yebo, ngisho ukubuyiselwa kwabo olwazini lukaKristu, zingokwemikhuleko yabo bonke abangcwele abahlala kulelizwe.\n\n37 Futhi sengathi iNkosi uJesu Kristu angavuma ukuthi imikhuleko yabo iphendulwe ngokokholo lwabo; futhi sengathi uNkulunkulu uBaba angasikhumbula isivumelwano asenza nendlu ka-Israyeli; futhi sengathi angababusisa ingunaphakade, ngokukholwa egameni likaJesu Kristu. Amen.\n\n", "ether 1": "[center][font_size=26]INcwadi ka-Etere[/font_size][/center]\n\nUmbhalo wamaJarede, othathwe ezingcwepheni ezingamashumi amabili nane ezatholwa ngabantu baLimhi ezinsukwini zeNkosi uMosiya.\n\n[center][font_size=26]Isahluko 1[/font_size][/center]\n\n[i]UMoroni ufingqa imibhalo ka-Etere—Umlando wesizukulwane sika-Etere ubekwa obala—Ulimi lwamaJarede aluphanjaniswa embhoshongweni waseBabele—INkosi yethembisa ukubaholela ezweni elikhethekileyo futhi ibenze isizwe esikhulu.[/i]\n\n1 Manje mina, Moroni, sengiyaqhubeka nokubhala indaba yalabo bantu basendulo ababhujiswa ngesandla seNkosi ebusweni balelizwe elisenyakatho.\n\n2 Futhi indaba yami ngiyithatha ezingcwepheni ezingamashumi amabili nane ezatholwa ngabantu baLimhi, ezibizwa ngokuthi yiNcwadi ka-Etere.\n\n3 Futhi njengoba ngicabanga ukuthi ingxenye yokuqala yalombhalo, ekhuluma ngokudalwa komhlaba, futhi kanjalo nokuka-Adamu, futhi nangendaba kusukela ngaleso sikhathi ngisho kuze kufike embhoshongweni omkhulu, futhi nanganoma yiziphi izinto ezenzeka phakathi kwabantwana babantu kuze kube yileso sikhathi, zikumaJuda—\n\n4 Ngakho-ke angizibhali lezo zinto ezenzeka kusukela ezinsukwini zika-Adamu kuze kube yileso sikhathi; kepha zikhona kulezi zingcwephe; futhi lowo ozitholayo, uyoba namandla okuthi athole indaba egcwele.\n\n5 Kepha bheka, angibhali indaba egcwele, kepha ngibhala ingxenye yendaba, kusukela embhoshongweni kwehla kuze kube bayabhujiswa.\n\n6 Futhi ngiyibhala ngalendlela indaba. Lowo owabhala lombhalo kwakungu Etere, futhi wayengowozalo lukaKoriyantori.\n\n7 UKoriyantori wayeyindodana kaMoroni.\n\n8 Futhi uMoroni wayeyindodana ka-Etemi.\n\n9 Futhi u-Etemi wayeyindodana ka-Aha.\n\n10 Futhi u-Aha wayeyindodana ka-Seti.\n\n11 Futhi uSeti wayeyindodana kaShibiloni.\n\n12 Futhi uShibiloni wayeyindodana kaKomu.\n\n13 Futhi uKomu wayeyindodana kaKoriyantumu.\n\n14 Futhi uKoriyantumu wayeyindodana ka-Amnigada.\n\n15 Futhi u-Amnigada wayeyindodana ka-Aroni.\n\n16 Futhi u-Aroni wayengowozalo lukaHeti, owayeyindodana kaHehartomu.\n\n17 Futhi uHehartomu wayeyindodana kaLibi.\n\n18 Futhi uLibi wayeyindodana kaKishi.\n\n19 Futhi uKishi wayeyindodana kaKoromu.\n\n20 Futhi uKoromu wayeyindodana kaLevi.\n\n21 Futhi uLevi wayeyindodana kaKimi.\n\n22 Futhi uKimi wayeyindodana kaMoriyantoni.\n\n23 Futhi uMoriyantoni wayengowozalo lukaRiplakishi.\n\n24 Futhi uRiplakishi wayeyindodana kaShezi.\n\n25 Futhi uShezi wayeyindodana kaHeti.\n\n26 Futhi uHeti wayeyindodana kaKomu.\n\n27 Futhi uKomu wayeyindodana kaKoriyantumu.\n\n28 Futhi uKoriyantumu wayeyindodana ka-Emeri.\n\n29 Futhi u-Emeri wayeyindodana kaYomere.\n\n30 Futhi uYomere wayeyindodana kaShule.\n\n31 Futhi uShule wayeyindodana kaKibi.\n\n32 Futhi uKibi wayeyindodana ka-Oriha, owayeyindodana kaJarede.\n\n33 Lowo Jarede owaphuma nomfowabo kanye nemindeni yabo, kanye nabanye nemindeni yabo, embhoshongweni omkhulu, ngesikhathi iNkosi iphambanisa ulimi lwabantu, futhi yafunga isentukuthelweni yayo ukuthi bayohlakazwa kubo bonke ubuso bomhlaba; futhi ngokwezwi leNkosi abantu bahlakazwa.\n\n34 Futhi umfowabo kaJarede eyindoda enkulu futhi enamandla, futhi eyindoda eyayithandwa kakhulu yiNkosi, uJarede, umfowabo, wathi kuye: Khala eNkosini, ukuze ingasiphambanisi ukuthi singawaqondi amazwi ethu.\n\n35 Futhi kwenzeka ukuthi umfowabo kaJarede nempela wakhala eNkosini, futhi iNkosi yamhawukela uJarede; ngakho-ke ayizange iluphambanise ulimi lukaJarede; futhi uJarede kanye nomfowabo abazange baphanjaniswe.\n\n36 Ngaleso sikhathi uJarede wathi kumfowabo: Khala futhi eNkosini, ukuze isuse intukuthelo yayo kulabo abangabangani bethu, ukuze ingaluphambanisi ulimi lwabo.\n\n37 Futhi kwenzeka ukuthi umfowabo kaJarede nempela wakhala eNkosini, futhi iNkosi yabahawukela abangani babo futhi kanjalo nemindeni yabo, kangangoba nabo abaphanjaniswanga.\n\n38 Futhi kwenzeka ukuthi uJarede waphinda wakhuluma kumfowabo, ethi: Hamba futhi uyobuza eNkosini ukuthi ngabe izosikhipha yini kulelizwe, futhi uma izosikhipha kulelizwe, khala kuyo ukuthi siyoya kuphi. Futhi ngubani owaziyo ukuthi kungenzeka iNkosi isithwale isiyise ezweni elikhethekileyo ngaphezu kwawo wonke emhlabeni na? Futhi uma kunjalo, masethembeke eNkosini, ukuze silithole libe yifa lethu.\n\n39 Futhi kwenzeka ukuthi umfowabo kaJarede nempela wakhala eNkosini ngalokho okwakukhulunywe ngomlomo kaJarede.\n\n40 Futhi kwenzeka ukuthi iNkosi yamuzwa umfowabo kaJarede, futhi yaba nesihawu kuye, futhi yathi kuye:\n\n41 Hamba futhi ubuthele ndawonye imihlambi yakho, iduna nensikazi, kwalo lonke uhlobo; futhi kanjalo nembewu yomhlaba yalo lonke uhlobo; kanye nemindeni yenu, futhi kanjalo noJarede umfowenu kanye nomndeni wakhe; futhi kanjalo nabangani bakho kanye nemindeni yabo, kanye nabangani baJarede nemindeni yabo.\n\n42 Futhi uma usukwenzile lokhu uyobahola wehle uye esigodini esingasenyakatho. Futhi ngiyohlangana nawe lapho, futhi ngiyohamba phambi kwakho ukuya ezweni elikhethekileyo phezu kwawo wonke amazwe omhlaba.\n\n43 Futhi lapho ngizokubusisa kanye nenzalo yakho, futhi ngizikhulisele enzalweni yakho, kanye nasenzalweni yomfowenu, kanye nakulabo abayohamba nawe, isizwe esikhulu. Futhi akuyikuba bikho nasinye esiyokuba sikhulu kunaleso sizwe engiyozikhulisela sona enzalweni yakho, kubo bonke ubuso bomhlaba. Futhi ngizokwenza kanjalo kuwe ngoba sonke lesi sikhathi eside ukhalile kimi.\n\n", "ether 2": "[center][font_size=26]Isahluko 2[/font_size][/center]\n\n[i]AmaJarede alungiselela uhambo lwawo oluya ezweni lesethembiso—Yizwe elikhethekile lapho abantu kufanele basebenzele uKristu noma bashanelwe baphele—INkosi ikhuluma kumfowabo kaJarede amahora amathathu—AmaJarede akha izikebhe—INkosi ifuna umfowabo kaJarede ukuthi asho ukuthi izikebhe zizokhanyiswa kanjani.[/i]\n\n1 Futhi kwenzeka ukuthi uJarede kanye nomfowabo, kanye nemindeni yabo, futhi kanjalo nabangani baJarede kanye nabomfowabo kanye nemindeni yabo, bahamba behlela esigodini esasingasenyakatho, (futhi igama laleso sigodi kwakuyi Nimrode, siqanjwe ngomzingeli omkhulu) nemihlambi yabo ababeyiqoqele ndawonye, iduna kanye nensikazi, yalo lonke uhlobo.\n\n2 Futhi baphinde babeka imigogo futhi babamba izinyoni zezulu; futhi baphinde balungisa isitsha, abathwala ngaso izinhlanzi zamanzi.\n\n3 Futhi baphinde bathwala idezurethi, ngokuhunyushwa ebizwa ngokuthi yizinyosi zoju; futhi baphinde bathwala amaqulo ezinyosi, kanye nazo zonke izinhlobo zalokho okwakukhona ebusweni bezwe, imbewu yalo lonke uhlobo.\n\n4 Futhi kwenzeka ukuthi ngesikhathi sebehlele ezansi esigodini sikaNimrode iNkosi yehla yazokhuluma nomfowabo kaJarede; futhi yayisefwini, futhi umfowabo kaJarede akayibonanga.\n\n5 Futhi kwenzeka ukuthi iNkosi yabayala ukuthi bahambe baye ehlane, yebo, kuleyo ngxenye lapho kwakungakaze kube khona muntu kuyo. Futhi kwenzeka ukuthi iNkosi yahamba phambi kwabo, futhi yakhuluma nabo ngesikhathi yona imi efwini, futhi yabayalela ukuthi baye ngakuphi.\n\n6 Futhi kwenzeka ukuthi bahamba ehlane, futhi bakha izikebhe; okwathi ngazo bawela amanzi amaningi, beyalelwa njalo yisandla seNkosi.\n\n7 Futhi iNkosi ayibavumelanga ukuthi bame ngaphesheya kolwandle ehlane, kepha yayifuna ukuthi bahambe baze bafike ngisho ezweni lesethembiso, elalikhethekile ngaphezu kwawo wonke amanye amazwe, iNkosi uNkulunkulu eyayili londolozele abantu abalungileyo.\n\n8 Futhi yayifungile isentukuthelweni yayo kumfowabo kaJarede, ukuthi lowo owayeyothola lelizwe lesethembiso, kusukela ngaleso sikhathi kuya phambili futhi ingunaphakade, kumele asebenzele yona, uNkulunkulu weqiniso nokunguye yedwa, noma bashanelwe baphele ngesikhathi intukuthelo yayo yonke isiza kubo.\n\n9 Manje, siyakubona okushiwo nguNkulunkulu mayelana nalelizwe, ukuthi liyizwe lesethembiso; futhi leso sizwe esiyolithola siyosebenzela uNkulunkulu, noma bayoshanelwa baphele nya ngesikhathi intukuthelo yayo yonke isiza kubo. Futhi intukuthelo yayo yonke iza kubo uma sebevuthiwe ebubini.\n\n10 Ngokuba bheka, leli yizwe elikhethekileyo ngaphezu kwawo wonke amanye amazwe; ngalokho-ke lowo olitholayo uyosebenzela uNkulunkulu noma uyoshanelwa aphele; ngokuba lokhu ngokushiwo nguNkulunkulu ingunaphakade. Futhi akuzukwenzeka kuze kube khona ububi obungenamkhawuko phakathi kwabantwana balelizwe, ukuthi bashanelwe baphele.\n\n11 Futhi lokhu kuza kini, O nina beZizwe, ukuze nikwazi okushiwo nguNkulunkulu—ukuze niphenduke, futhi ningabe nisaqhubeka ebubini benu kuze kube ulaka lonke luyeza, ukuze ningalwehliseli ulaka lonke lukaNkulunkulu phezu kwenu njengoba abantu balelizwe benze njalo phambilini.\n\n12 Bheka, leli yizwe elikhethekileyo, futhi leso sizwe esiyolithola siyokhululeka ebugqilini, kanye nasekuthunjweni, kanye nakuzo zonke izizwe eziphansi kwezulu, uma nje kuphela bengamsebenzela uNkulunkulu walelizwe, okunguJesu Kristu, osebonakaliswe ngalezo zinto esizibhalile.\n\n13 Manje sengiyaqhubeka nendaba yami; ngokuba bheka, kwenzeka ukuthi iNkosi yamletha uJarede kanye nomfowabo ngisho nakulolo lwandle olukhulu olwehlukanisa amazwe. Futhi ngesikhathi befika olwandle bagxumeka amatende abo; futhi bayibiza lendawo ngegama elithi yiMoriyankumeri; futhi bahlala ematendeni, futhi bahlala ematendeni ogwini lolwandle isikhathi esingangeminyaka emine.\n\n14 Futhi kwenzeka ekupheleni kweminyaka emine ukuthi iNkosi yeza futhi kumfowabo kaJarede, futhi yema efwini yakhuluma naye. Futhi iNkosi yakhuluma nomfowabo kaJarede isikhathi esingangamahora amathathu, futhi yamthobisa ngoba engakhumbulanga ukubiza igama leNkosi.\n\n15 Futhi umfowabo kaJarede waphenduka kulobo bubi ayebenzile, futhi nempela walibiza igama leNkosi enzela abafowabo ababe naye. Futhi iNkosi yathi kuye: Ngizokuxolela wena kanye nabafowenu ezonweni zabo; kepha ningabe nisona nanini, ngokuba niyokhumbula ukuthi uMoya wami awunakuhlala kumuntu njalo; ngalokho-ke, uma nizokona kuze kube nivuthwa ngokuphelele niyosuswa phambi kweNkosi. Futhi lena yimicabango yami ngezwe engiyoninika lona ukuthi libe yifa lenu; ngokuba liyokuba yizwe elikhethekileyo ngaphezu kwawo wonke amanye amazwe.\n\n16 Futhi iNkosi yathi: Hamba uyosebenza futhi wakhe izikebhe ngaleyondlela obuzakha ngayo kuze kube manje. Futhi kwenzeka ukuthi umfowabo kaJarede nempela wahamba wayosebenza, futhi kanjalo nabafowabo, futhi bakha izikebhe ngendlela abebezakhe ngayo, ngokwemiyalelo yeNkosi, futhi zazizincane, futhi zazilula phezu kwamanzi, ngisho njengoba inyoni ilula phezu kwamanzi.\n\n17 Futhi zazakhiwe ngendlela yokuthi zaziqine kakhulu, ngisho kangangoba zazingamumatha amanzi njengesitsha; futhi ingaphansi lazo laliqine njengelesitsha; futhi amacala azo ayeqine njengesitsha; futhi amachopho azo ayephakeme; futhi ingaphezulu lazo laliqine njengesitsha; futhi ubude bazo babungangobude besihlahla; futhi umnyango wazo, uma uvaliwe, wawuqine njengesitsha.\n\n18 Futhi kwenzeka ukuthi umfowabo kaJarede wakhala eNkosini, ethi: O Nkosi, sengiwenzile umsebenzi ongiyale ngawo, futhi sengizenzile izikebhe njengokuba ungiyalile.\n\n19 Futhi bheka, O Nkosi, kuzo akukho ukukhanya; sizogwedla siye ngakuphi na? Futhi phezu kwalokho sizofa, ngokuba kuzo asinakukwazi ukuphefumula, ngaphandle kwalowomoya okuzo; ngakho-ke sizofa.\n\n20 INkosi yathi kumfowabo kaJarede: Bheka, uyokwenza imbobo ngaphezulu, futhi kanjalo nangaphansi; futhi uma nidinga umoya uyovula imbobo bese nithola umoya. Futhi uma kungukuthi amanzi ayaningenela, bheka, uyoyivala imbobo, ukuze ningafi ezikhukhuleni.\n\n21 Futhi kwenzeka ukuthi umfowabo kaJarede wenze njalo, njengoba iNkosi yayiyalile.\n\n22 Futhi waphinda wakhala eNkosini ethi: O Nkosi, bheka sengenzile ngisho njengoba ungiyalile; futhi sengibalungiselele abantu bami izikebhe, futhi bheka akukho ukukhanya kuzo. Bheka, O Nkosi, uzosivumela yini ukuthi sinqamule lamanzi amakhulu ebumnyameni na?\n\n23 INkosi yathi kumfowabo kaJarede: Ufuna ukuthi ngenzeni ukuze nibe nokukhanya ezikebheni zenu na? Ngokuba bheka, aninakukwazi ukuthi nibe namafasitela, ngokuba ayophahlazeka abe yizicucu; futhi aniyukuhamba nomlilo, ngokuba anizukukuhamba ngokukhanya komlilo.\n\n24 Ngokuba bheka, niyoba njengomkhoma maphakathi nolwandle; ngokuba izintaba zamagagasi ziyonishaya. Nokho, ngiyonikhipha futhi ezinzulwini zolwandle; ngokuba imimoya ngiyithumele, futhi kanjalo nezimvula kanye nezikhukhula ngizithumele.\n\n25 Futhi bheka, ngiyanilungiselela ukuze nimelane nalezi zinto; ngokuba aninakukwazi ukunqamula lamanzi amakhulu ngaphandle kokuthi nginilungiselele ukuze nimelana namagagasi olwandle, kanye naleyo mimoya engiyithumele, kanye nalezo zikhukhula eziyoza. Ngakho-ke ufuna ukuthi nginilungiseleleni ukuze nibe nokukhanya ngesikhathi nigwinywa ekujuleni kolwandle na?\n\n", "ether 3": "[center][font_size=26]Isahluko 3[/font_size][/center]\n\n[i]Umfowabo kaJarede ubona umunwe weNkosi ngesikhathi ithinta amatshe ayishumi nesithupha—UKristu ukhombisa umfowabo kaJarede umzimba Wakhe womoya—Labo abanolwazi olupheleleyo abanakuvinjelwa ukuba babone ngaphakathi kwesisitho—Izihumushi zinikiwe ukuze zembule umbhalo wamaJarede.[/i]\n\n1 Futhi kwenzeka ukuthi umfowabo kaJarede, (manje isibalo sezikebhe ezase zilungisiwe zaziyisishiyagalombili) wahamba waya entabeni, ababeyibiza ngentaba iShelema, ngenxa yobude bayo obukhulu, futhi wancibilikisa edwaleni amatshe amancane ayishumi nesithupha; futhi ayemhlophe futhi ecacile, ngisho njengengilazi ekhanyayo; futhi wawathwala ngezandla zakhe waya nawo phezulu entabeni, futhi waphinda wakhala eNkosini, ethi:\n\n2 O Nkosi, uthe sizozungezwa yizikhukhula. Manje bheka, O Nkosi, futhi ungadinwa yinceku yakho ngenxa yobuthakathaka bayo phambi kwakho; ngokuba siyazi ukuthi wena ungcwele futhi uhlala emazulwini, futhi nokuthi thina asifanelekile phambi kwakho; ngenxa yokuwa imvelo yethu selokhu yaba nobubi njalo; nokho, O Nkosi, usinike umyalelo wokuthi kufanele sicele kuwe, ukuze kuwe sithole njengokwezifiso zethu.\n\n3 Bheka, O Nkosi, usishayile ngenxa yobubi bethu, futhi wasiqhuba, futhi kuleminyaka eminingi besisehlane; nokho, ube nomusa kithi. O Nkosi, ngibheke ngokungihawukela, futhi ususe intukuthelo yakho kulaba bantu bakho, futhi ungavumi ukuthi bahambe banqamule kulamanzi anesivunguvungu ebumnyameni; kepha bheka lezi zinto engizincibilikisile ngazikhipha edwaleni.\n\n4 Futhi ngiyazi, O Nkosi, ukuthi wena unamandla onke, futhi ungenza noma yini oyifisayo ukuthi kuzuze umuntu; ngakho-ke thinta lamatshe, O Nkosi, ngomunwe wakho, futhi uwalungisele ukuthi akhanye ebumnyameni; futhi ayosikhanyisela ezikebheni esizilungisile, ukuze sibe nokukhanya ngesikhathi sinqamula ulwandle.\n\n5 Bheka, O Nkosi, ungakwenza lokhu. Siyazi ukuthi wena uyakwazi ukukhombisa amandla akho amakhulu, abukeka emancane ngokuqonda kwabantu.\n\n6 Futhi kwenzeka ukuthi ngesikhathi umfowabo kaJarede esewashilo lamazwi, bheka, iNkosi yelula isandla sayo futhi yawathinta amatshe ngalinye ngalinye ngomunwe wayo. Futhi isisitho sasuswa emehlweni omfowabo kaJarede, futhi wabona umunwe weNkosi; futhi wawunjengomunwe womuntu, njengenyama kanye negazi; futhi umfowabo kaJarede wawa phansi phambi kweNkosi, ngokuba washaywa wukwesaba.\n\n7 Futhi iNkosi yabona ukuthi umfowabo kaJarede wayesewele phansi; yase iNkosi ithi kuye: Sukuma, uwiswa yini na?\n\n8 Futhi wathi eNkosini: Ngibone umunwe weNkosi, futhi ngesabile hleze ingishaye; ngokuba bengingazi ukuthi iNkosi inenyama kanye negazi.\n\n9 INkosi yathi kuye: Ngenxa yokholo lwakho ubonile ukuthi ngiyongena emzimbeni wenyama kanye negazi; futhi akukaze nanini umuntu eze phambi kwami ngokholo olukhulu kangaka njengoba wena wenzile; ngokuba ukuba bekungenjalo ubungenakuwubona umunwe wami. Ngabe ubona okuningi kunalokhu na?\n\n10 Futhi waphendula wathi: Cha; Nkosi, ziveze kimi.\n\n11 INkosi yathi kuye: Uzowakholwa yini amazwi engizowakhuluma na?\n\n12 Waphendula wathi: Yebo, Nkosi, ngiyazi ukuthi wena ukhuluma iqiniso, ngokuba unguNkulunkulu weqiniso, futhi awunakuwaqamba amanga.\n\n13 Futhi ngesikhathi esewashilo lamazwi, bheka, iNkosi yaziveza kuye, futhi yathi: Ngenxa yokuthi uyazazi lezi zinto usukhululiwe ekuweni; ngakho-ke ubuyiselwa phambi bami; ngakho-ke ngiyaziveza kuwe.\n\n14 Bheka, nginguye lowo owalungiselelwa kusukela ekusekelweni komhlaba ukuze ngikhulule abantu bami. Bheka, nginguJesu Kristu. Ngingu Baba kanye neNdodana. Kimi sonke isintu siyokuba nokuphila, futhi lokho kuyoba okwaphakade, ngisho nalabo abayokholwa egameni lami; futhi bayokuba ngamadodana kanye namadodakazi ami.\n\n15 Futhi angikaze nanini ngiziveze kumuntu engimdalile, ngokuba umuntu akakaze nanini akholwe kimi njengoba wena wenzile. Uyabona yini ukuthi wenziwe ngomfanekiso wami na? Yebo, ngisho bonke abantu badalwa ekuqaleni ngomfanekiso wami.\n\n16 Bheka, lomzimba, owubonayo manje, ngumzimba womoya wami; futhi umuntu ngamdala ngomfanekiso womzimba womoya wami; futhi njengoba ngivela kuwe ngisemoyeni ngiyovela kubantu bami enyameni.\n\n17 Manje, njengoba mina, Moroni, ngithe ngeke ngikwazi ukwenza indaba ephelele yalezi zinto ezibhaliwe, ngakho-ke kuyangenelisa ukusho ukuthi uJesu waziveza kulendoda esemoyeni, ngisho nangaleyo ndlela futhi nangokufana nalowo mzimba azibonakalisa ngawo kumaNefi.\n\n18 Futhi wamsebenzela ngisho nanjengoba asebenzela amaNefi; futhi konke lokhu, ukuze kuthi lendoda yazi ukuthi wayenguNkulunkulu, ngenxa yemisebenzi eminingi nemikhulu iNkosi eyambonisa yona.\n\n19 Futhi ngenxa yolwazi lwalendoda ayibange isavinjelwa ukuthi ibone ngaphakathi kwesisitho; futhi yabona umunwe kaJesu, okwathi uma iwubona, yawa ngokwesaba; ngokuba yazi ukuthi kwakungumunwe weNkosi; futhi ayibange isaba nokholo, ngokuba yaseyazi, ingasangabazi lutho.\n\n20 Ngalokho-ke, esenalolulwazi oluphelele lukaNkulunkulu, akabange esavinjelwa ukuthi abe ngaphakathi kwesisitho; ngakho-ke wambona uJesu; futhi nempela wamsebenzela.\n\n21 Futhi kwenzeka ukuthi iNkosi yathi kumfowabo kaJarede: Bheka, ungazivumeli lezi zinto ozibonile futhi nozizwile ukuthi ziye emhlabeni, kuze kufike isikhathi engiyodumisa ngaso igama lami enyameni; ngalokho-ke, uyozogcina lezi zinto ozibonile futhi nozizwile, futhi ungazikhombisi muntu.\n\n22 Futhi bheka, ngesikhathi usuhlangana nami, uyozibhala futhi uzigcine zilondekile, ukuze kungabi bikho namunye ongazihumusha; ngokuba uyozibhala ngolimi ukuze zingafundeki.\n\n23 Futhi bheka, lamatshe amabili ngizokunika wona, futhi uyowagcina elondekile nawo futhi nalezo zinto oyozibhala.\n\n24 Ngokuba bheka, lolo limi oyolubhala ngiluphambanisile; ngalokho-ke ngiyokwenza ngesikhathi sami esifanele ukuthi lamatshe azicacise emehlweni abantu lezi zinto oyozibhala.\n\n25 Futhi ngesikhathi iNkosi isiwakhulumile lamazwi, yakhombisa umfowabo kaJarede bonke abantu bomhlaba ababe kade bekhona, futhi kanjalo nabo bonke labo ababesazoba khona; futhi ayibagodlanga emehlweni akhe, kwaze kwaba ngisho nasemikhawulweni yomhlaba.\n\n26 Ngokuba yayishilo kuye ngezikhathi eziphambili, ukuthi uma wayezo kholwa kuyo ukuthi yayizokhombisa zonke izinto—lokho kwakuzokhonjiswa kuye; ngakho-ke iNkosi yayingasenakugodla nanoma yini kuye, ngokuba wayazi ukuthi iNkosi yayingamkhombisa zonke izinto.\n\n27 Futhi iNkosi yathi kuye: Bhala lezi zinto bese uzigcina zilondekile; futhi ngiyoziveza ngesikhathi sami esifanele kubantwana babantu.\n\n28 Futhi kwenzeka ukuthi iNkosi yamyala ukuthi awagcine elondekile nalawo matshe amabili ayewatholile, futhi angawavezi, kuze kube iNkosi iwaveza yona kubantwana babantu.\n\n", "ether 4": "[center][font_size=26]Isahluko 4[/font_size][/center]\n\n[i]UMoroni uyalwa ukuthi ayigcine ilondekile imibhalo yomfowabo kaJarede—Ayizukwembulwa kuze kube abantu baba nokholo ngisho njengomfowabo kaJarede—UKristu uyala abantu ukuthi bawakholwe amazwi Akhe kanye nalawo abafundi Bakhe—Abantu bayalwa ukuthi baphenduke, bakholwe yivangeli, futhi basindiswe.[/i]\n\n1 INkosi yayala umfowabo kaJarede ukuthi ehlele ezansi asuke entabeni phambi kweNkosi, futhi azibhale lezo izinto ayezibonile; futhi ayivumamnga ukuthi ziye kubantwana babantu kuze kube semva kokuthi iphakanyiselwe phezulu esiphambanweni; futhi ngalesi sizathu iNkosi uMosiya yazigcina, ukuze zingayi emhlabeni kuze kube semva kokuthi uKristu esezivezile kubantu bakhe.\n\n2 Futhi emva kokuthi uKristu esezivezile ngempela kubantu bakhe wayala ukuthi zambulwe.\n\n3 Manje, emva kwalokho, bonke sebencishelwe wukholo; futhi akusekho namunye ngaphandle kwamaLamani, futhi balenqabile ivangeli likaKristu; ngakho-ke ngiyalwe ukuthi ngiphinde ngizifihle futhi phansi.\n\n4 Bheka, ngibhale kulezingcwephe zona kanye lezo zinto umfowabo kaJarede azibona; futhi akukaze nanini kube khona izinto ezinkulu ezake zembulwa kunalezo ezembulwa kumfowabo kaJarede.\n\n5 Ngalokho-ke iNkosi ingiyale ukuthi ngizibhale; futhi ngizibhalile. Futhi ingiyale ukuthi ngizigcine zilondekile; futhi phezu kwalokho iyale ukuthi ngikugcine kulondekile ukuhunyushwa kwazo; ngalokho-ke ngizigcine zilondekile izihumushi, njengokomyalelo weNkosi.\n\n6 Ngokuba iNkosi yathi kimi: Aziyikuya kwabeZizwe kuze kube wusuku lapho beyophenduka ebubini babo, futhi bahlanzeke phambi kweNkosi.\n\n7 Futhi ngalolo suku lapho beyosebenzisa ukholo kimi, kusho iNkosi, ngisho nanjengoba umfowabo kaJarede enza, ukuze bangcweliswe kimi, emva kwalokho ngiyozembula kubo lezo zinto umfowabo kaJarede azibona, kangangoba ngiyokwembula zonke izambulo zami, kusho uJesu Kristu, iNdodana kaNkulunkulu, uBaba wamazulu kanye nomhlaba, kanye nazo zonke izinto ezikuwo.\n\n8 Futhi lowo oyophikisana nezwi leNkosi, makaqalekiswe; futhi lowo oyoziphika lezi zinto, makaqalekiswe; ngokuba kulabo angiyikubakhombisa izinto ezinkulu, kusho uJesu Kristu; ngokuba nginguye okhulumayo.\n\n9 Futhi ngokuyala kwami amazulu ayavuleka futhi avaleke; futhi ngezwi lami umhlaba uyozamama; futhi ngokuyala kwami abantu bakhona bayodlula, ngisho kanjalo nangomlilo.\n\n10 Futhi lowo ongawakholwa amazwi ami akabakholwa nabafundi bami; futhi uma kungukuthi akusimi engikhulumayo, solani; ngokuba niyokwazi ukuthi yimi okhulumayo, ngosuku lokugcina.\n\n11 Kepha lowo okholwayo yilezi zinto engizikhulumile, ngiyomvakashela ngezambulo zikaMoya wami, futhi uyokwazi futhi afakaze. Ngokuba ngenxa yoMoya wami uyokwazi ukuthi lezi zinto ziyiqiniso; ngokuba zikholisa abantu ukuthi benze okuhle.\n\n12 Futhi noma ngabe yini ekholisa abantu ukuthi benze okuhle ivela kimi; ngokuba okuhle akuveli komunye ngaphandle kokuthi kuvele kimi. Nginguye kanye lowo oholela abantu kubo bonke ubuhle; lowo ongezukuwakholwa amazwi ami akazukungikholwa nami—ukuthi nginguye; futhi lowo ongezukungikholwa akazukumkholwa noBaba ongithumileyo. Ngokuba bheka, nginguBaba, ngiwuku khanya, kanye nokuphila, kanye neqiniso lomhlaba.\n\n13 Wozani kimi, O nina beZizwe, futhi ngizonikhombisa izinto ezinkulu, ulwazi olufihlakele ngenxa yokungakholwa.\n\n14 Wozani kimi, O nina ndlu ka-Israyeli, futhi kuyokwembulwa kini ukuthi zinkulu kangakanani izinto uBaba anibekele zona, kusukela ekuselweni komhlaba; futhi azizanga kini, ngenxa yokungakholwa.\n\n15 Bhekani, uma niyosidabula leso sisitho sokungakholwa esenza ukuthi nihlale nisesimweni senu sobubi obesabekayo, kanye nobulukhuni benhliziyo, kanye nobumpumputhe bengqondo, emva kwalokho izinto ezinkulu kanye nezimangalisayo enafihlelwa zona kusukela ekusekelweni komhlaba—yebo, uma niyobiza uBaba egameni lami, ngenhliziyo edabukileyo kanye nangomoya okhathazekileyo, emva kwalokho niyokwazi ukuthi uBaba usikhumbulile isivumelwano asenza koyihlo, O ndlu ka-Israyeli.\n\n16 Futhi emva kwalokho izambulo zami engenze ukuthi zibhalwe yinceku yami uJohane ziyokwambulwa emehlweni abo bonke abantu. Khumbulani, ngesikhathi senizibona lezi zinto, niyobe seniyazi ukuthi isikhathi sesiseduze ukuthi zambulwe ngezenzo uqobo.\n\n17 Ngakho-ke, ngesikhathi seniwuthola lombhalo niyobe seniyazi ukuthi umsebenzi kaBaba usuqalile kubo bonke ubuso bezwe.\n\n18 Ngakho-ke, phendukani nonke nina mikhawulo yomhlaba, futhi nize kimi, futhi nikholwe evangelini lami, futhi nibhabhadiswe egameni lami; ngokuba lowo okholwayo futhi abhabhadiswe uyosindiswa; kepha lowo ongakholwayo uyovinjelwa ukusondela kuNkulunkulu; futhi izibonakaliso ziyobalandela labo abakholwa egameni lami.\n\n19 Futhi ubusisiwe lowo otholwa ethembekile egameni lami ngosuku lokugcina, ngokuba uyophakanyiswa ukuze ahlale embusweni olungiselelwe yena kusukela ekusekelweni komhlaba. Futhi bhekani yimi okukhulumile lokhu. Amen.\n\n", "ether 5": "[center][font_size=26]Isahluko 5[/font_size][/center]\n\n[i]Ofakazi abathathu kanye nomsebenzi uqobo lwawo kuzokuma njengobufakazi bobuqiniso beNcwadi kaMormoni.[/i]\n\n1 Manje mina, Moroni, sengiwabhalile amazwi engangiyalwe ngawo, njengokukhumbula kwami; futhi sengikutshelile izinto engizigcine zilondekile; ngakho-ke ungazithinti ukuze uzihumushe; ngokuba leyonto wenqatshelwe yona, ngaphandle kokuthi emva kwesikhashana kuyoba ngokuhlakanipha kukaNkulunkulu.\n\n2 Futhi bheka, ungaba nenhlanhla yokuthi izingcwephe uzikhombise labo abayosiza ukuthi kumiswe lomsebenzi;\n\n3 Futhi ziyokhonjiswa kwabathathu ngamandla kaNkulunkulu; ngalokho-ke bayokwazi ngaphandle kokungabaza ukuthi lezi zinto ziyiqiniso.\n\n4 Futhi ngomlomo wofakazi abathathu lezi zinto ziyomiswa; futhi ubufakazi babathathu, kanye nalomsebenzi, kuwo okuyokhonjiswa amandla kaNkulunkulu futhi kanjalo nezwi lakhe, uBaba, kanye neNdodana, kanye noMoya oyiNgcwele abafakaza ngalo—futhi konke lokhu kuyoma njengobufakazi ngokumelene nomhlaba ngosuku lokugcina.\n\n5 Futhi uma kungukuthi bayaphenduka futhi beza kuBaba egameni likaJesu, bayokwamukelwa embusweni kaNkulunkulu.\n\n6 Manje, uma ngingenalo igunya lalezi zinto, zenqabeni, ngokuba niyokwazi ukuthi nginegunya ngesikhathi seningibona, futhi siyokuma phambi kukaNkulunkulu ngosuku lokugcina. Amen.\n\n", "ether 6": "[center][font_size=26]Isahluko 6[/font_size][/center]\n\n[i]Izikebhe zamaJarede ziqhutshwa wumoya ukuya ezweni lesethembiso—Abantu badumisa iNkosi ngobuhle Bayo—U-Oriha uyabekwa uba yinkosi yabo—UJarede kanye nomfowabo bayafa.[/i]\n\n1 Manje mina, Moroni, sengiyaqhubeka nokubhala umbhalo kaJarede kanye nomfowabo.\n\n2 Ngokuba kwenzeka emva kokuthi iNkosi isiwalungisile lawo matshe umfowabo kaJarede ayewathwale waya nawo entabeni, umfowabo kaJarede wehlela ezansi wasuka entabeni, futhi nempela wawabeka amatshe kulezo zikebhe ezazilungisiwe, ngalinye ekugcineni kwaso ngasinye; futhi bheka, azikhanyisa izikebhe.\n\n3 Futhi ngaleyo ndlela iNkosi yenza amatshe ukuthi akhanye ebumnyameni, ukuze anike ukukhanya emadodeni, kwabesifazane, kanye nasezinganeni, ukuze bangawanqamuli amanzi amakhulu ebumnyameni.\n\n4 Futhi kwenzeka ukuthi ngesikhathi sebelungise yonke inhlobo yokudla, ukuze baphile ngakho emanzini, futhi kanjalo nokudla kwemihlambi yezimvu kanye neyezinkomo zabo, kanye nokwanoma yisiphi isilwane noma inyoni ababezoyithwala bahambe nayo—kwenzeka ukuthi ngesikhathi sebenzile zonke lezi zinto bangena emikhumjini noma ezikebheni zabo, futhi bahamba baya olwandle, bezinikela eNkosini uNkulunkulu wabo.\n\n5 Futhi kwenzeka ukuthi iNkosi uNkulunkulu yenza ukuthi kube khona umoya onamandla ohamba ebusweni bamanzi, oya ngasezweni lesethembiso; futhi ngaleyo ndlela baphonseka ngapha nangapha kuwo amagagasi olwandle phambi komoya.\n\n6 Futhi kwenzeka ukuthi izikhathi eziningi bacwila ekujuleni kolwandle, ngenxa yezintaba zamagagasi ayewela kubo, futhi kanjalo nezivunguvungu ezinkulu nezimbi kakhulu ezazibangwa wumoya omubi kakhulu.\n\n7 Futhi kwenzeka ukuthi ngesikhathi sebecwile ekujuleni kwakungekho manzi ayengabalimaza, ngenxa yokuthi izikebhe zabo zaziqine njengesitsha, futhi phezu kwalokho zaziqine njengo mkhumbi kaNowa; ngakho-ke ngesikhathi sebezungezwa ngamanzi amaningi bakhala eNkosini, futhi nempela yabakhiphela ngaphezulu kwamanzi futhi.\n\n8 Futhi kwenzeka ukuthi umoya awuyekanga ukuhamba uye ngasezweni lesethembiso ngesikhathi besemanzini; futhi ngalendlela baqhutshwa baya phambili phambi komoya.\n\n9 Futhi bahlabelela bedumisa iNkosi; yebo, umfowabo kaJarede wahlabelela edumisa iNkosi, futhi wayibonga futhi wayidumisa iNkosi bonke ubude bosuku; futhi ngesikhathi kufika ubusuku, abayekanga ukudumisa iNkosi.\n\n10 Futhi ngaleyo ndlela baqhutshwa baya phambili; futhi kwakungekho nasilwane esesabekayo solwandle esasingabanqamula, noma umkhoma owawungabalimaza; futhi baba nokukhanya njalo, noma kwakungaphezu kwamanzi noma ngaphansi kwamanzi.\n\n11 Futhi ngaleyo ndlela baqhutshwa baya phambili, izinsuku ezingamakhulu amathathu namashumi amane nane emanzini.\n\n12 Futhi bafika ogwini lwezwe lesethembiso. Futhi ngesikhathi sebebeke izinyawo zabo ogwini lwezwe lwesethembiso bakhothama ebusweni bezwe, futhi bazithoba phambi kweNkosi, futhi bakhala izinyembezi zenjabulo phambi kweNkosi, ngenxa yobukhulu besihawu sayo esimnene kubo.\n\n13 Futhi kwenzeka ukuthi bahamba baya ebusweni bezwe, futhi baqala ukulima umhlabathi.\n\n14 Futhi uJarede wayenamadodana amane; futhi ayebizwa ngokuthi wuJakomu, noGiliga, noMaha, kanye no-Oriha.\n\n15 Futhi umfowabo kaJarede naye wazala amadodana kanye namadodakazi.\n\n16 Futhi abangani baJarede kanye nomfowabo babeyisibalo sabantu cishe esingangamashumi amabili nambili; futhi nabo ngokunjalo bazala amadodana kanye namadodakazi ngaphambi kokuthi bafike ezweni lesethembiso; ngakho-ke baqala ukuthi babe baningi.\n\n17 Futhi bafundiswa ukuthi bahambe ngokuzithoba phambi kweNkosi; futhi phezu kwalokho bafundiswa kusuka phezulu.\n\n18 Futhi kwenzeka ukuthi baqala ukusabalala ebusweni bezwe, futhi banda futhi balima umhlabathi; futhi bakhula baba namandla ezweni.\n\n19 Futhi umfowabo kaJarede waqala ukuba mdala, futhi wabona ukuthi kwase kufanele masinyane ahambe ehlele ethuneni; ngalokho-ke wathi kuJarede: Masiqoqe ndawonye abantu bethu ukuze sibabale, ukuze sizwe kubo ukuthi bazofunani kithi ngaphambi kokuthi sihambe sehlele emathuneni ethu.\n\n20 Futhi ngokohlelo abantu baqoqelwa ndawonye. Manje inani lamadodana kanye namadodakazi omfowabo kaJarede kwakungabantu ababengamashumi amabili nambili; futhi inani lamadodana kanye namadodakazi kaJarede ayeyishumi nambili, yena enamadodana amane.\n\n21 Futhi kwenzeka ukuthi bababala abantu babo; futhi emva kokuthi sebebabalile, bafuna ukwazi kubo ukuthi yiziphi izinto ababefuna ukuthi bazenze ngaphambi kokuthi bahambe behlele emathuneni abo.\n\n22 Futhi kwenzeka ukuthi abantu bafuna kubo ukuthi bagcobe oyedwa wamadodana abo ukuthi abe yinkosi yabo.\n\n23 Manje bheka, lokhu kwabakhathaza. Futhi umfowabo kaJarede wathi kubo: Ngempela lento iholela ekuthunjweni.\n\n24 Kepha uJarede wathi kumfowabo: Bavumele ukuthi babe nenkosi. Ngakho-ke wathi kubo: Khethani-ke phakathi kwamadodana ethu inkosi, leyo eniyifunayo.\n\n25 Futhi kwenzeka ukuthi bakhetha izibulo lomfowabo kaJarede; futhi igama lalo kwakunguPagagi. Futhi kwenzeka ukuthi wenqaba futhi akafunanga ukuthi abe yinkosi yabo. Futhi abantu bafuna ukuthi uyise amphoqelele, kepha uyise akafunanga; futhi wabayala ukuthi bangaphoqi namunye umuntu ukuthi abe yinkosi yabo.\n\n26 Futhi kwenzeka ukuthi babakhetha bonke abafowabo baPagagi, kepha abavumanga.\n\n27 Futhi kwenzeka ukuthi ngisho namadodana kaJarede awavumanga, wonke ngaphandle kweyodwa; futhi u-Oriha wagcotshwa ukuthi abe yinkosi yalabantu.\n\n28 Futhi waqala wabusa, futhi abantu baqala ukuphumelela; futhi banotha kakhulu.\n\n29 Futhi kwenzeka ukuthi uJarede wafa, futhi kanjalo nomfowabo.\n\n30 Futhi kwenzeka ukuthi u-Oriha wahamba ngokuzithoba phambi kweNkosi, futhi wakhumbula ukuthi zazinkulu kangakanani izinto iNkosi eyayizenzele uyise, futhi phezu kwalokho wabafundisa abantu bakhe ukuthi zazizinkulu kangakanani izinto iNkosi eyayizenzele oyise.\n\n", "ether 7": "[center][font_size=26]Isahluko 7[/font_size][/center]\n\n[i]U-Oriha ubusa ngokulunga—Phakathi kokugabadela kanye nokulwa, imibuso ephikisanayo kaShule kanye noKohori iyamiswa. Abaphrofethi bayabusola ububi kanye nokukhonza izithixo kwabantu, okuthe emva kwalokho baphenduka.[/i]\n\n1 Futhi kwenzeka ukuthi u-Oriha wakwenza ngokulunga ukwahlulela ezweni lonke ngezinsuku zakhe, izinsuku zakhe ezaba ziningi kakhulu.\n\n2 Futhi wazala amadodana kanye namadodakazi; yebo, wazala abangamashumi amathathu nanye, phakathi kwabo okwakunamadodana angamashumi amabili nantathu.\n\n3 Futhi kwenzeka ukuthi phezu kwalokho wazala uKibi ebudaleni bakhe. Futhi kwenzeka ukuthi uKibi wabusa esikhundleni sakhe; futhi uKibi wazala uKorihori.\n\n4 Futhi ngesikhathi uKorihori eseneminyaka yobudala engamashumi amathathu nambili wavukela uyise, futhi wahamba wawela wayohlala ezweni lakwaNehori; futhi wazala amadodana kanye namadodakazi, futhi baba bahle kakhulu; ngalokho-ke uKorihori wadonsa abaningi abantu bamlandela.\n\n5 Futhi ngesikhathi eseqoqele ndawonye ibutho wakhuphukela ezweni lakwaMoroni lapho inkosi yayihlala khona, futhi wayithumba, lokho okwenza ukuthi kugcwaliseke okwakushiwo ngumfowabo kaJarede ukuthi bayolethwa ekuthunjweni.\n\n6 Manje izwe lakwaMoroni, lapho kwakuhlala khona inkosi, laliseduzane nalelozwe elalibizwa ngamaNefi ngokuthi yiNcithakalo.\n\n7 Futhi kwenzeka ukuthi uKibi wahlala ekuthunjweni, kanye nabantu bakhe bengaphansi kukaKorihori indodana yakhe, kwaze kwaba uba mdala kakhulu; nokho uKibi wazala uShule ebudaleni bakhe, ngesikhathi esesekuthunjweni.\n\n8 Futhi kwenzeka ukuthi uShule wamthukuthelela umfowabo; futhi uShule wakhula waba namandla, futhi waba namandla ngokwamandla endoda; futhi phezu kwalokho wayekwazi ukwehlulela ngokuyikho.\n\n9 Ngalokho-ke, waya egqumeni i-Efrayimi, futhi wancibilikisa insimbi kulelo gquma, futhi wenza izinkemba ngensimbi zalabo ayebadonsile bahamba naye; futhi emva kokuthi esebahlomisile ngezinkemba wabuyela ezweni lakwaNehori, futhi wayolwa nomfowabo uKorihori, ngaleyo ndlela wawuthola umbuso futhi wawubuyisela kuyise uKibi.\n\n10 Manje ngenxa yalento uShule ayeyenzile, uyise wamnika umbuso; ngakho-ke waqala ukubusa esikhundleni sikayise.\n\n11 Futhi kwenzeka ukuthi wehlulela ngokulunga; futhi wawusabalalisa umbuso wakhe kubo bonke ubuso bezwe, ngokuba abantu base bebaningi kakhulu.\n\n12 Futhi kwenzeka ukuthi uShule naye wazala amadodana kanye namadodakazi amaningi.\n\n13 Futhi uKorihori waphenduka ebubini obuningi ayebenzile; ngalokho-ke uShule wamnika amandla embusweni wakhe.\n\n14 Futhi kwenzeka ukuthi uKorihori wayenamadodana kanye namadodakazi amaningi. Futhi phakathi kwamadodana kaKorihori kwakukhona oyedwa ogama lakhe kwakunguNowa.\n\n15 Futhi kwenzeka ukuthi uNowa wavukela uShule, inkosi, futhi kanjalo noyise uKorihori, futhi wadonsela kude umfowabo uKohori, futhi kanjalo nabo bonke abafowabo kanye nabaningi abantu.\n\n16 Futhi walwa noShule, inkosi, okwenza athola izwe elaba yifa labo lokuqala; futhi waba yinkosi kuleyo ngxenye yezwe.\n\n17 Futhi kwenzeka ukuthi waphinda futhi walwa noShule inkosi, futhi wamthatha uShule, inkosi, futhi wamthwala wayomthumbela eMoroni.\n\n18 Futhi kwenzeka ngesikhathi esezombulala, amadodana kaShule acathama angena endlini kaNowa ebusuku futhi ambulala, futhi ephula umnyango wetilongo futhi amkhipha uyise, futhi ambeka esihlalweni sakhe sobukhosi embusweni wakhe.\n\n19 Ngalokho-ke, indodana kaNowa yawakha umbuso wakhe esikhundleni sakhe; nokho bona ababange besawathola amandla nanini phezu kukaShule inkosi, futhi abantu ababe ngaphansi kombuso kaShule inkosi baphumelela kakhulu futhi bakhula kakhulu.\n\n20 Futhi izwe lahlukana; futhi kwaba khona imibuso emibili, umbuso kaShule, kanye nombuso kaKohori, indodana kaNowa.\n\n21 Futhi uKohori, indodana kaNowa, yenza ukuthi abantu bayo balwe noShule, lapho uShule abehlula khona futhi wambulala uKohori.\n\n22 Manje uKohori wayenendodana eyayibizwa ngokuthi nguNimrode; futhi uNimrode wawuyeka umbuso kaKohori wawunika uShule, futhi wemukeleka emehlweni kaShule; ngalokho-ke uShule wamenzela okuhle, futhi wenza embusweni kaShule njengokuthanda kwakhe.\n\n23 Futhi phezu kwalokho embusweni kaShule kwafika abaphrofethi phakathi kwabantu, ababethunyiwe bevela eNkosini, bephrofetha ukuthi ububi kanye nokukhonza izithixo kwabantu kwakuletha isiqalekiso kulelizwe, futhi nokuthi kwakufanele babhujiswe uma babengaphenduki.\n\n24 Futhi kwenzeka ukuthi abantu babethuka abaphrofethi, futhi babahleka usulu. Futhi kwenzeka ukuthi inkosi uShule yabehlulela bonke labo ababethuka abaphrofethi.\n\n25 Futhi wabeka umthetho kulo lonke izwe, owawunikeza amandla kubaphrofethi ukuthi babengaya noma kuphi lapho babefuna ukuya khona; futhi ngenxa yalokhu abantu baphenduka.\n\n26 Futhi ngenxa yokuthi abantu baphenduka ebubini babo kanye nasekukhonzeni izithixo iNkosi yabasindisa, futhi baqala baphumelela futhi kulelizwe. Futhi kwenzeka ukuthi uShule wazala amadodana kanye namadodakazi ebudaleni bakhe.\n\n27 Futhi kwakungasekho zimpi ezinsukwini zikaShule; futhi wazikhumbula izinto ezinkulu iNkosi eyayizenzele oyise ekubaletheni ngaphesheya kolwandle yabayisa ezweni lesethembiso; ngalokho-ke wehlulela ngokulunga zonke izinsuku zakhe.\n\n", "ether 8": "[center][font_size=26]Isahluko 8[/font_size][/center]\n\n[i]Kukhona ukulwa kanye nombango ngokuphathelene nombuso—U-Akishi wakha iqembu eliyimfihlo eliboshwe ngesifungo ukuthi libulale inkosi—Amaqembu ayimfihlo angakadeveli futhi aholela ekubhujisweni kwezizwe—AbeZizwe bamanje bayexwayiswa ngokumelene namaqembu ayimfihlo afuna ukuqeda inkululeko yazo zonke izindawo, izizwe, kanye namazwe.[/i]\n\n1 Futhi kwenzeka ukuthi wazala uYomere, futhi uYomere wabusa esikhundleni sakhe. Futhi uYomere wazala uJarede; futhi uJarede wazala amadodana kanye namadodakazi.\n\n2 Futhi uJarede wavukela uyise, futhi weza wazohlala ezweni lakwaHeti. Futhi kwenzeka ukuthi wakhohlisa abantu abaningi, ngenxa yamazwi akhe anobuqili, kwaze kwaba uthola ingxenye yombuso.\n\n3 Futhi ngesikhathi esethole ingxenye yombuso walwa noyise, futhi wamthwala uyise wamyisa ekuthunjweni, futhi wamenza ukuthi asebenze ekuthunjweni;\n\n4 Manje, ngezinsuku zokubusa kukaYomere wayesekuthunjweni ingxenye yezinsuku zakhe. Futhi kwenzeka ukuthi wazala amadodana kanye namadodakazi, phakathi kwabo okwakukhona u-Esiromu kanye noKoriyantuma;\n\n5 Futhi bathukuthela kakhulu ngenxa yezenzo zikaJarede umfowabo, kangangokuthi bahlanganisa ibutho futhi bayolwa noJarede. Futhi kwenzeka ukuthi balwa naye ngobusuku.\n\n6 Futhi kwenzeka ukuthi ngesikhathi sebelibulele ibutho likaJarede base bezombulala naye futhi; wabancenga ukuthi bangambulali, futhi nokuthi wayezowuyekela kuyise umbuso. Futhi kwenzeka ukuthi bamyeka ukuthi aphile.\n\n7 Manje uJarede waba buhlungu kakhulu ngenxa yokulahlekelwa wumbuso, ngokuba inhliziyo yakhe wayeyibeke kuwo umbuso kanye nakulo udumo lomhlaba.\n\n8 Manje indodakazi kaJarede yayinobuqili kakhulu, futhi ibona ubuhlungu bukayise, yacabanga ukwenza isu eyayizobuyisela ngalo umbuso kuyise.\n\n9 Manje indodakazi kaJarede yayiyinhle kakhulu. Futhi kwenzeka ukuthi yakhuluma noyise, futhi yathi kuye: Kungani ubaba enobuhlungu obungaka na? Akazange awufunde yini umbhalo obaba bethu abawuletha ngaphesheya kolwandle na? Bheka, ayikho yini indaba mayelana nalabo basendulo, ukuthi ngamasu abo ayimfihlo bathola imibuso kanye nodumo olukhulu na?\n\n10 Ngakho-ke, ubaba makathumele ku-Akishi, indodana kaKiminori; futhi bheka, ngimuhle, futhi ngizodansa phambi kwakhe, futhi ngizomthokozisa, ukuze afune ukuthi ngimgane; ngalokho-ke uma eyofuna ukuthi umnike mina ukuthi ngimgane, uma kunjalo uyobe sewuthi: Ngizokunika yena uma uzoletha kimi ikhanda likababa, inkosi.\n\n11 Manje uYomere wayengumngane ka-Akishi; ngalokho-ke, ngesikhathi uJarede esethumele ku-Akishi, indodakazi kaJarede yadansa phambi kwakhe ukuze imthokozise, kangangokuthi wafuna ukuthi imgane. Futhi kwenzeka ukuthi wathi kuJarede: Nginike yena ukuthi angigane.\n\n12 Futhi uJarede wathi kuye: Ngizokunika yena, uma uzoletha kimi ikhanda likababa, inkosi.\n\n13 Futhi kwenzeka ukuthi u-Akishi waqoqela endlini kaJarede zonke izihlobo zakhe, futhi wathi kuzo: Nizofunga yini kimi ukuthi nizothembeka kimi kuleyonto engizoyicela kini na?\n\n14 Futhi kwenzeka ukuthi bonke bafunga kuye, ngoNkulunkulu wasezulwini, futhi kanjalo nangamazulu, futhi kanjalo nangomhlaba, kanye nangamakhanda abo, ukuthi lowo oyokwenza okuhlukile kunalolo sizo u-Akishi ayelufuna uyolahlekelwa yikhanda lakhe; futhi lowo oyodalula noma ngabe yini u-Akishi ayembule kubo, lowo uyolahlekelwa yimpilo yakhe.\n\n15 Futhi kwenzeka ukuthi bavumelana kanjalo-ke no-Akishi. Futhi u-Akishi wabafungisa ngezifungo ezazinikwe yilabo basendulo nabo ababefuna amandla, ezazidluliswe zehla zisuka ngisho ku Kayini, owayengumbulali kusukela ekuqaleni.\n\n16 Futhi zazigcinwe ngamandla kadeveli ukuze zifungiswe abantu, ukubagcina besebumnyameni, ukusiza labo abafuna amandla ukuze bazuze amandla, kanye nokuthi babulale, futhi baphange, futhi baqambe amanga, futhi benze zonke izinhlobo zobubi kanye nobufebe.\n\n17 Futhi kwakuyindodakazi kaJarede eyakufaka enhliziyweni yakhe ukuthi azicwaninge lezi zinto zakudala; futhi uJarede wakufaka enhliziyweni ka-Akishi; ngalokho-ke, u-Akishi wafungisa izihlobo kanye nabangani bakhe, ebakhohlisa ngezethembiso ezinhle ukuthi benze noma yini ayeyifuna.\n\n18 Futhi kwenzeka ukuthi basungula iqembu eliyimfihlo, ngisho njengalabo basendulo; lelo qembu elinengeke kakhulu futhi nelikhohlakele ngaphezu kwakho konke, emehlweni kaNkulunkulu.\n\n19 Ngokuba iNkosi ayisebenzi ngamaqembu ayimfihlo, futhi ayizange iyale ukuthi umuntu achithe igazi, kepha kuzo zonke izinto yakwenqabela lokho, kusukela ekuqaleni komuntu.\n\n20 Manje mina, Moroni, angibhali ngezinhlobo zezifungo kanye namaqembu abo, ngokuba kwembuliwe kimi ukuthi akhona phakathi kwabantu bonke, futhi akhona naphakathi kwamaLamani.\n\n21 Futhi adale ukubhujiswa kwalabantu engikhuluma ngabo manje, futhi kanjalo nokubhujiswa kwabantu baNefi.\n\n22 Futhi leso sizwe esiyosekela amaqembu anjena ayimfihlo, ukuze sithole amandla kanye nenzuzo, kuze kuthi asabalale nesizwe sonke, bheka, siyobhujiswa; ngokuba iNkosi ngeke ivume ukuthi igazi labangcwele bayo, eliyochithwa yibo, ukuthi likhale njalo kuyo lisuka phansi likhalele impindiselo kubo kodwa yona ingabaphindiseleli.\n\n23 Ngalokho-ke, O nina beZizwe, kuwukuhlakanipha kuNkulunkulu ukuthi lezi zinto zivezwe kini, ukuze ngazo niphenduke ezonweni zenu, futhi ningavumi ukuthi lamaqembu ababulali aninqobe, akhelwe ukuthi athole amandla kanye nenzuzo—futhi nokuthi umsebenzi, yebo, ngisho nomsebenzi wokubhubhisa uze kini, yebo, ngisho nenkemba yokwahlulela ngokulunga kaNkulunkulu oPhakade iwele kini, ukuze niwe futhi nibhujiswe uma niyovumela lezi zinto ukuthi zenzeke.\n\n24 Ngalokho-ke, iNkosi iyaniyala ukuthi, ngesikhathi senizibona lezi zinto ziza phakathi kwenu ukuthi nazi ngesimo esibi senu, ngenxa yaleliqembu eliyimfihlo eliyoba phakathi kwenu; noma maye kulo, ngenxa yegazi lalabo ababulawayo; ngokuba bakhala besothulini bekhalela impindiselo kulo, futhi kanjalo nakulabo abalakhayo.\n\n25 Ngokuba kuyenzeka ukuthi lowo olakhayo usuke efuna ukuqeda inkululeko yezindawo zonke, izizwe, kanye namazwe; futhi lifeza ukubhujiswa kwabantu bonke, ngokuba lakhiwe ngudeveli, ongubaba wamanga onke; ngisho lowo mqambi manga owakhohlisa abazali bethu bokuqala, yebo, ngisho lowo mqambi manga owenza umuntu ukuthi abulale kusukela ekuqaleni; oqinise izinhliziyo zabantu ukuthi babulale abaphrofethi, futhi babakhande ngamatshe, futhi babaxoshe kusukela ekuqaleni.\n\n26 Ngalokho-ke, mina, Moroni, ngiyalwe ukuthi ngizibhale lezi zinto ukuze ububi buyekwe, futhi nokuthi isikhathi sifike sokuthi uSathane angabe esaba namandla ezinhliziyweni zabantwana babantu, kepha ukuze bakholwiswe ukuthi benze okuhle njalo, ukuze beze emthonjeni wokulunga konke futhi basindiswe.\n\n", "ether 9": "[center][font_size=26]Isahluko 9[/font_size][/center]\n\n[i]Umbuso usuka komunye uya komunye ngokozalo, ngokuvumelena ngamacebo ngasese, kanye nangokubulala—U-Emeri wayibona iNdodana yokuLunga—Abaphrofethi abaningi bashumayela ngokuphenduka—Indlala kanye nezinyoka kuhlupha abantu.[/i]\n\n1 Manje mina, Moroni, ngiyaqhubeka nombhalo wami. Ngakho-ke, bheka, kwenzeka ukuthi ngenxa yamaqembu ayimfihlo ka-Akishi kanye nabangani bakhe, bheka, nempela bawuketula umbuso kaYomere.\n\n2 Nokho, iNkosi yaba nomusa kuYomere, futhi kanjalo nakumadodana akhe kanye nakumadodakazi akhe ayengazange afune ukumbhubhisa.\n\n3 Futhi iNkosi yamxwayisa uYomere ephusheni ukuthi emuke ezweni; ngalokho-ke uYomere wemuka ezweni kanye nomndeni wakhe, futhi wahamba izinsuku eziningi, futhi wawela wazodlula ngasegqumeni lika Shimi, futhi wawelela ngasendaweni lapho amaNefi ayebhujiselwe khona, futhi ukusuka lapho waya ngasempumalanga, futhi waze wafika endaweni eyayibizwa ngokuthi yi-Ablomu, ngasogwini lolwandle, futhi lapho wagxumeka itende lakhe, futhi kanjalo namadodana akhe kanye namadodakazi akhe, kanye nabo bonke abendlu yakhe, ngaphandle kukaJarede nomndeni wakhe.\n\n4 Futhi kwenzeka ukuthi uJarede wagcotshwa waba yinkosi phezu kwabantu, ngesandla senkohlakalo; futhi wanikeza u-Akishi indodakazi yakhe ukuthi imgane.\n\n5 Futhi kwenzeka ukuthi u-Akishi wayifuna impilo yomukhwe wakhe; futhi wacela labo ayekade efunge nabo ngesifungo sabasendulo, futhi balithola ikhanda lomukhwe wakhe, ngesikhathi ehlezi esihlalweni sakhe sobukhosi, elalela abantu bakhe.\n\n6 Ngokuba kwase kukukhulu ukwanda kwalezi zinhlangano eziyimfihlo nezikhohlakele kangangokuthi kwase konakalise izinhliziyo zabantu bonke; ngakho-ke uJarede wabulawa esesihlalweni sakhe sobukhosi, kwathi u-Akishi wabusa esikhundeni sakhe.\n\n7 Futhi kwenzeka ukuthi u-Akishi waqala ukuba nomona nendodana yakhe, ngakho-ke wayivalela etilongweni, futhi wayondla ngokudla okuncane noma engayiphi kudla nhlobo kwaze kwaba iyafa.\n\n8 Manje umfowabo walowo owafayo, (futhi igama lakhe kwakunguNimra) wamthukuthelela uyise ngenxa yalokho uyise ayekwenzile kumfowabo.\n\n9 Futhi kwenzeka ukuthi uNimra wabuthela ndawonye idlanzana labantu, futhi wabaleka waphuma kulelizwe, futhi wawela wayohlala noYomere.\n\n10 Futhi kwenzeka ukuthi u-Akishi wazala amanye amadodana, futhi azizuza izinhliziyo zabantu, naphezu kokuthi babefungile kuye ukwenza zonke izinhlobo zobubi ngaleyo ndlela ayefisa ngayo.\n\n11 Manje abantu ba-Akishi babefuna inzuzo, ngisho njengoba no-Akishi ayefuna amandla; ngalokho-ke, amadodana ka-Akishi abanikeza imali, ngaleyo ndlela badonsa ingxenye eningi yabantu ukuthi babalandele.\n\n12 Futhi kwaqala kwabakhona impi phakathi kwamadodana ka-Akishi kanye no-Akishi, eyadonsa isikhathi esiyiminyaka eminingi, yebo, eyaholela ekubhujisweni cishe kwabo bonke abantu bombuso, yebo, ngisho bonke, ngaphandle nje kwabantu abangamashumi amathathu, kanye nalabo ababebaleke nendlu kaYomere.\n\n13 Ngalokho-ke, uYomere wabuyiselwa futhi ezweni eliyifa lakhe.\n\n14 Futhi kwenzeka ukuthi uYomere waqala ukuba mdala; nokho, eminyakeni yakhe yobudala wazala u-Emeri; futhi wamgcoba u-Emeri ukuthi abe yinkosi ukuze abuse esikhundleni sakhe.\n\n15 Futhi emva kokuthi esegcobe u-Emeri ukuthi abe yinkosi wabona ukuthula ezweni isikhathi esingange minyaka emibili, wabe esefa, esebone izinsuku eziningi kakhulu, ezazigcwele usizi. Futhi kwenzeka ukuthi u-Emeri nempela wabusa esikhundleni sakhe, futhi nempela wahamba ezinyathelweni zikayise.\n\n16 Futhi iNkosi yaqala ukuthi isisuse isiqalekiso ezweni, futhi indlu ka-Emeri yaphumelela kakhulu phansi kombuso ka-Emeri; futhi isikhathi esingangeminyaka engamashumi ayisithupha nambili base beqine kakhulu, kangangokuthi banotha kakhulu—\n\n17 Benezinhlobo zonke zezithelo, kanye nokusanhlamvu, kanye nosilika, kanye nelineni elicolekileyo, kanye negolide, kanye nesiliva, kanye nezinto eziyigugu;\n\n18 Futhi phezu kwalokho nazo zonke izinhlobo zezinkomo, nezinkabi, kanye nezinkomazi, kanye nezimvu, kanye nezingulube, kanye nezimbuzi, futhi kanjalo kanye nazo zonke ezinye izinhlobo zezilwane ezaziwusizo ukuba wukudla kwabantu.\n\n19 Futhi phezu kwalokho baba namahhashi, kanye nezimbongolo, futhi kwakukhona nezindlovu kanye namakurulomu kanye namakumoni; zonke ezaziwusizo kumuntu, futhi ikakhulukazi izindlovu kanye namakurulomu kanye namakumoni.\n\n20 Futhi ngalendlela iNkosi yazithela izibusiso zayo kulelizwe, elalikhethekile ngaphezu kwawo wonke amanye amazwe; futhi yayala ukuthi labo abayolithola lelizwe bayolitholela iNkosi, ngaphandle kwalokho bayobhujiswa uma sebevuthiwe ebubini; ngokuba kwabanjalo, ithi iNkosi: Ngizokwehlisela intukuthelo yami yonke.\n\n21 Futhi u-Emeri wahlulela ngokulunga ngazo zonke izinsuku zakhe, futhi wazala amadodana namadodakazi amaningi; futhi wazala uKoriyantumu, futhi wamgcoba uKoriyantumu ukuthi abuse esikhundleni sakhe.\n\n22 Futhi emva kokuthi esegcobe uKoriyantumu ukuthi abuse esikhundleni sakhe waphila iminyaka emine, futhi wabona ukuthula ezweni; yebo, futhi waze wabona ngisho neNdodana yokuLunga, futhi wathokoza futhi wadumisa ngezinsuku zakhe; futhi wafa ngokuthula.\n\n23 Futhi kwenzeka ukuthi uKoriyantumu wahamba ezinyathelweni zikayise, futhi wakha amadolobha amaningi amakhulu, futhi wabanika lokho okwakukuhle abantu bakhe ezinsukwini zakhe zonke. Futhi kwenzeka ukuthi akazange abe nabantwana ngisho waze waba mdala kakhulu.\n\n24 Futhi kwenzeka ukuthi umkakhe wafa, eneminyaka eyikhulu neminyaka emibili ubudala. Futhi kwenzeka ukuthi uKoriyantumu wathatha umfazi, ebudaleni bakhe, incekukazi encane, futhi wazala amadodana kanye namadodakazi; ngalokho-ke waphila waze waba neminyaka eyikhulu namashumi amane nambili yobudala.\n\n25 Futhi kwenzeka ukuthi wazala uKomu, futhi uKomu wabusa esikhundleni sakhe; futhi wabusa iminyaka engamashumi amane nesishiyagalolunye, futhi wazala uHeti; futhi waphinde wazala amanye amadodana kanye namadodakazi.\n\n26 Futhi abantu base bephinde basabalala futhi ebusweni bonke bezwe, futhi kwaphinda kwaqala futhi kwaba nobubi obukhulu ebusweni bezwe, futhi uHeti waqala wemukela amacebo ayimfihlo futhi asendulo, ukuze abhubhise uyise.\n\n27 Futhi kwenzeka ukuthi nempela wamketula uyise esihlalweni sobukhosi, ngokuba wambulala ngenkemba yakhe uqobo; futhi wabusa esikhundleni sakhe.\n\n28 Futhi kwaphinda kwafika abaphrofethi futhi kulelizwe, beshumayela ngokuphenduka kubo—ukuthi kufanele balungise indlela yeNkosi ngaphandle kwalokho kuyoza isiqalekiso ebusweni balelizwe; yebo, ngisho nokuthi kuyoba khona indlala enkulu, ngayo bayobhujiswa uma bengaphenduki.\n\n29 Kepha abantu abawakholwanga amazwi abaphrofethi, kepha babaxosha babakhiphela ngaphandle; futhi abanye babo babafaka emigodini futhi babashiya khona ukuze bafe. Futhi kwenzeka ukuthi bazenza zonke lezi zinto njengokwemiyalelo yenkosi, uHeti.\n\n30 Futhi kwenzeka ukuthi kwaqala ukuthi kube khona indlala enkulu kulelizwe, futhi abahlala khona baqala ukuthi babhubhe ngokushesha okukhulu ngenxa yendlala, ngokuba kwakungekho mvula ebusweni balelizwe.\n\n31 Futhi kwaphinde kwavela izinyoka ebusweni balelizwe, futhi zafaka ubuthi kwabaningi abantu. Futhi kwenzeka ukuthi imihlambi yabo yaqala yazibalekela izinyoka, yaya ngasezweni elingaseningizimu, elalibizwa ngamaNefi ngokuthi yi Zarahemla.\n\n32 Futhi kwenzeka ukuthi kwaba khona abaningi babo abafa endleleni; nokho, kwakukhona abanye ababalekela ezweni elingaseningizimu.\n\n33 Futhi kwenzeka ukuthi iNkosi yenza izinyoka ukuthi zingabe zisabalandela, kepha ukuthi zivimbe indlela ukuze abantu bangakwazi ukudlula, ukuze kuthi lowo ozama ukudlula abulawe yizinyoka.\n\n34 Futhi kwenzeka ukuthi abantu balandela indlela yezilwane, futhi badla izidumbu zazo ezaziwe ngendlela, kwaze kwaba bazidla zonke. Manje ngesikhathi abantu sebebona ukuthi base bezofa baqala ukuphenduka ebubini babo futhi bakhala eNkosini.\n\n35 Futhi kwenzeka ukuthi ngesikhathi sebezithobile ngokwanele phambi kweNkosi yayithumela imvula ebusweni balelizwe; futhi abantu baqala ukuswabuluka futhi, futhi kwaqala ukuthi kube khona izithelo emazweni angasenyakatho, kanye nakuwo wonke amazwe azungezile. Futhi iNkosi yawakhombisa amandla ayo kubo ekubasindiseni endlaleni.\n\n", "ether 10": "[center][font_size=26]Isahluko 10[/font_size][/center]\n\n[i]Inkosi ingena esikhundleni senye—Amanye amakhosi alungile; amanye akhohlakele—Ngesikhathi ukulunga kuvama, abantu bayabusiswa futhi baphumeleliswa yiNkosi.[/i]\n\n1 Futhi kwenzeka ukuthi uShesi, owayewuzalo lukaHeti—ngokuba uHeti wayebulawe yindlala, kanye nabo bonke abomuzi wakhe ngaphandle kukaShesi—ngalokho-ke, uShesi waqala futhi wakha abantu ababecishe babulawa wukonakala nendlala.\n\n2 Futhi kwenzeka ukuthi uShesi wakukhumbula ukubhujiswa koyise, futhi wakha umbuso olungileyo; ngokuba wakukhumbula lokho iNkosi eyayikwenzile ekuletheni uJarede kanye nomfowabo ngaphesheya kolwandle, futhi wahamba ezindleleni zeNkosi; futhi wazala amadodana kanye namadodakazi.\n\n3 Futhi indodana yakhe endala, igama layo okwakunguShesi, yamvukela; nokho, uShesi washaywa yisandla somphangi, ngenxa yengcebo yakhe eningi, okwaletha ukuthula futhi kuyise.\n\n4 Futhi kwenzeka ukuthi uyise wakha amadolobha amaningi ebusweni balelizwe, futhi abantu baqala futhi ukusabalala ebusweni bonke bezwe. Futhi uShesi waphila waze waba mdala kakhulu; futhi wazala uRipilakishi. Futhi wafa, kwathi uRiplakishi wabusa esikhundleni sakhe.\n\n5 Futhi kwenzeka ukuthi uRiplakishi akakwenzanga lokho okwakulungile emehlweni eNkosi, ngokuba yena waba nabafazi abaningi kanye nezanciza, futhi wabeka lokho emahlombe abantu okwakunzima ukuthi bakuthwale; yebo, wabathelisa ngentela enzima; futhi ngentela wakha izakhiwo eziningi ezivulekile.\n\n6 Futhi wazakhela isihlalo sobukhosi esihle kakhulu; futhi wakha amaningi amatilongo, futhi lowo owayengafuni ukukhokha intela wayemfaka etilongweni; futhi lowo owayengakwazi ukuthi akhokhe intela naye wayefakwa etilongweni; futhi wenza ukuthi basebenze njalo ukuze bondliwe; futhi lowo owayenqaba ukusebenza wenza ukuthi abulawe.\n\n7 Ngalokho-ke wawuthola wonke umsebenzi wakhe omuhle, yebo, ngisho negolide lakhe elicolekileyo wenza ukuthi licwengwe etilongweni; futhi zonke izinhlobo zemisebenzi emihle wenza ukuthi isetshenzwe etilongweni. Futhi kwenzeka ukuthi wabahlupha abantu ngobufebe kanye nangezinengiso zakhe.\n\n8 Futhi kwathi esebuse isikhathi esiyiminyaka engamashumi amane nambili abantu bamvukela; futhi kwaqala ukuthi kube khona impi futhi kulelizwe, kangangokuthi uRiplakishi wabulawa, futhi abozalo lwakhe baphoqwa ukuba babaleke kelelizwe.\n\n9 Futhi kwenzeka emva kwesikhathi seminyaka eminingi, uMoriyantoni (owayengowozalo lukaRiplakishi) wabuthela ndawonye ibutho labaxoshwa, futhi wahamba wayolwa nabantu; futhi wawazuza amandla phezu kwamaningi amadolobha; futhi impi yaqala yaba yimbi kakhulu, futhi yadonsa isikhathi esiyiminyaka eminingi; futhi wawazuza amandla phezu kwalo lonke izwe, futhi wazibeka waba yinkosi ezweni lonke.\n\n10 Futhi emva kokuthi esezibeke waba yinkosi wawuxegisa umthwalo ebantwini, ngalokho wazuza ukuthandwa ngabantu, futhi bamgcoba ukuthi abe yinkosi yabo.\n\n11 Futhi wenza ukulunga kubantu, kepha hhayi kuye ngenxa yobufebe bakhe obuningi; ngalokho-ke wahlukaniswa neNkosi.\n\n12 Futhi kwenzeka ukuthi uMoriyantoni wakha amadolobha amaningi, futhi abantu banotha kakhulu phansi kombuso wakhe, ngenxa yezakhiwo, nangenxa yegolide nesiliva, nangenxa yokukhulisa okusanhlamvu, nangenxa yemihlambi yezimvu, nangenxa yemihlambi yezinkomo, nangenxa yezinto ezithile ezazibuyiselwe kubo.\n\n13 Futhi uMoriyantoni waphila waze waba mdala kakhulu, futhi ngaleso sikhathi wazala uKimi; futhi uKimi wabusa esikhundleni sikayise; futhi wabusa iminyaka eyisishiyagalombili, futhi uyise wafa. Futhi kwenzeka ukuthi uKimi akazange abuse ngokulunga, ngalokho-ke akazange athandwe yiNkosi.\n\n14 Futhi umfowabo wamvukela, okwathi ngalokho wamfaka ekuthunjweni; futhi wahlala ekuthunjweni zonke izinsuku zakhe; futhi wazala amadodana kanye namadodakazi esekuthunjweni, futhi ebudaleni bakhe wazala uLevi; futhi wabe esefa.\n\n15 Futhi kwenzeka ukuthi uLevi wasebenza esekuthunjweni emva kokufa kukayise, isikhathi esingangeminyaka engamashumi amane nambili. Futhi walwa nenkosi yezwe, okwathi ngayo wazitholela umbuso.\n\n16 Futhi emva kokuthi esezitholele umbuso wenza lokho okwakulungile emehlweni eNkosi; futhi abantu baphumelela kulelizwe; futhi waphila waze waba mdala impela, futhi wazala amadodana kanye namadodakazi; futhi phezu kwalokho wazala uKoromu, amgcoba waba yinkosi esikhundleni sakhe.\n\n17 Futhi kwenzeka ukuthi uKoromu wenza lokho okwakukuhle emehlweni eNkosi zonke izinsuku zakhe; futhi wazala amadodana namadodakazi amaningi; futhi emva kokuthi esebone izinsuku eziningi wedlula, ngisho nanjengawo wonke umhlaba; futhi uKishi wabusa esikhundleni sakhe.\n\n18 Futhi kwenzeka ukuthi uKishi wedlula naye ngokunjalo, kwathi uLibi wabusa esikhundleni sakhe.\n\n19 Futhi kwenzeka ukuthi uLibi naye wenza lokho okwakukuhle emehlweni eNkosi. Futhi ngezinsuku zikaLibi izinyoka ezinobuthi zabhujiswa. Ngalokho-ke bahamba baya ezweni elingaseningizimu, ukuyozingela ukudla kwabantu basezweni, ngokuba izwe lalimbozwe yizilwane zasehlathini. Futhi uLibi naye uqobo waba ngumzingeli omkhulu.\n\n20 Futhi bakha idolobha elikhulu esiqintaneni esincane sezwe, eduze nendawo lapho ulwandle lwalwehlukanisa khona izwe.\n\n21 Futhi balilondoloza izwe elingaseningizimu ukuthi libe yihlane, ukuze bathole izinyamazane. Futhi ubuso bonke bezwe elalingasenyakatho babumbozwe ngabantu ababehlala khona.\n\n22 Futhi babesebenza kakhulu, futhi babethenga futhi bethengisa futhi bahwebelana omunye nomunye, ukuze bathole inzuzo.\n\n23 Futhi babesebenza ngalo lonke uhlobo lwensimbi esatshe, futhi benza igolide, kanye nesiliva, kanye nensimbi, kanye nethusi, kanye nalo lonke uhlobo lwezinsimbi; futhi babeyimba emhlabathini; ngalokho-ke, benza izindunduma ezinkulu zomhlabathi ukuze bathole insimbi esatshe, yegolide, kanye neyesiliva, kanye neyensimbi, kanye neyethusi. Futhi babenza zonke izinhlobo zemisebenzi emihle kakhulu.\n\n24 Futhi baba nosilika, kanye nelineni elicolekileyo elilukiwe; futhi babenza zonke izinhlobo zendwangu, ukuze bazigqokise.\n\n25 Futhi babenza zonke izinhlobo zezinto zokusebenza ukuze balime umhlabathi, ukuze balime futhi batshale, ukuze bavune futhi bahlakule, futhi kanjalo nokuze babhule.\n\n26 Futhi babenza zonke izinhlobo zezinto zokusebenza abasebenzisa ngazo izilwane zabo.\n\n27 Futhi babenza zonke izinhlobo zezikhali zempi. Futhi babenza zonke izinhlobo zomsebenzi wobuciko obukhulu.\n\n28 Futhi kwakungakaze nanini abantu babusiswe kangaka njengabo, futhi baphumelele kakhulu ngesandla seNkosi. Futhi babesezweni elalikhethekile ngaphezu kwawo wonke amazwe, ngokuba iNkosi yayikukhulumile lokho.\n\n29 Futhi kwenzeka ukuthi uLibi waphila iminyaka eminingi, futhi wazala amadodana namadodakazi; futhi phezu kwalokho wazala uHehartomu.\n\n30 Futhi kwenzeka ukuthi uHehartomu wabusa esikhundleni sikayise. Futhi ngesikhathi uHehartomu esebuse iminyaka engamashumi amabili nane, bheka, umbuso wathathwa kuye. Futhi wasebenza iminyaka eminingi esekuthunjweni, yebo, ngisho nangazo zonke izinsuku zakhe ezazisasele.\n\n31 Futhi wazala uHeti, futhi uHeti waphila esekuthunjweni zonke izinsuku zakhe. Futhi uHeti wazala u-Aroni, futhi no-Aroni wahlala ekuthunjweni zonke izinsuku zakhe; futhi yena wazala u-Amnigada, futhi u-Amnigada naye wahlala ekuthunjweni zonke izinsuku zakhe; futhi yena wazala uKoriyantumu, futhi noKoriyantumu wahlala ekuthunjweni zonke izinsuku zakhe; futhi yena wazala uKomu.\n\n32 Futhi kwenzeka ukuthi uKomu wadonsa ingxenye yombuso. Futhi wabusa phezu kwengxenye yombuso iminyaka engamashumi amane nambili; futhi wahamba wayolwa nenkosi, u-Amgide, futhi balwa isikhathi esiyiminyaka eminingi, okwathi ngaleso sikhathi uKomu wamnqoba u-Amgide, futhi wazuza amandla phezu kombuso owawusele.\n\n33 Futhi ngezinsuku zikaKomu kwaqala ukuthi kube khona abaphangi kulelizwe; futhi baqhuba ngamacebo akudala, futhi babafungisa izifungo ngendlela yabasendulo, futhi baphinda bafuna ukubhubhisa umbuso.\n\n34 Manje uKomu walwa nabo kakhulu; nokho, akazange abehlule.\n\n", "ether 11": "[center][font_size=26]Isahluko 11[/font_size][/center]\n\n[i]Izimpi, ukungezwani, kanye nobubi kubusa impilo yamaJarede—Abaphrofethi babikezela ukubhujiswa nya kwamaJarede ngaphandle kokuthi aphenduke—Abantu bayawenqaba amazwi abaphrofethi.[/i]\n\n1 Futhi ezinsukwini zikaKomu kweza abaphrofethi abaningi, baphrofetha ngokubhujiswa kwalabo bantu abanamandla ngaphandle kokuthi baphenduke, futhi babuyele eNkosini, futhi bayeke ukubulala kanye nobubi babo.\n\n2 Futhi kwenzeka ukuthi abaphrofethi benqatshwa ngabantu, futhi babalekela kuKomu ukuze abavikele, ngokuba abantu babefuna ukubabulala.\n\n3 Futhi baphrofetha kuKomu eziningi izinto; futhi wabusiseka kuzo zonke izinsuku zakhe ezazisasele.\n\n4 Futhi waphila waze waba mdala kakhulu, futhi wazala uShiblomu; kwase kuthi uShiblomu wabusa esikhundleni sakhe. Umfowabo kaShiblomu wamvukela, futhi kwaqala ukuthi kube khona impi enkulu kakhulu ezweni lonke.\n\n5 Futhi kwenzeka ukuthi umfowabo kaShiblomu wenza ukuthi bonke labo baphrofethi ababephrofethe ngokubhujiswa kwabantu babulawe;\n\n6 Futhi kwaba khona usizi olukhulu ezweni lonke, ngokuba babefakaze ngokuthi isiqalekiso esikhulu sasizoza kulelizwe, futhi kanjalo nakubantu, futhi nokuthi kwakuzoba khona ukubhujiswa okukhulu phakathi kwabo, okwakuzobe kungakaze kube khona nanini ebusweni balelizwe, futhi amathambo abo ayezoba njengezindunduma zomhlabathi ebusweni balelizwe ngaphandle kokuthi baphenduke ebubini babo.\n\n7 Kodwa abalilalelanga izwi leNkosi, ngenxa yamaqembu abo amabi; ngalokho-ke, kwaqala ukuthi kube khona izimpi kanye nemibango ezweni lonke, futhi kanjalo nendlala kanye nezifo eziningi, kangangokuthi kwaba khona ukubhujiswa okukhulu, okwakungakaze kwaziwe nanini ebusweni balelizwe; futhi konke lokhu kwenzeka ngezinsuku zikaShiblomu.\n\n8 Futhi abantu baqala ukuphenduka ebubini babo; futhi kangangoba benze njalo iNkosi yaba nomusa kubo.\n\n9 Futhi kwenzeka ukuthi uShiblomu wabulawa, futhi uSeti wafakwa ekuthunjweni, futhi wahlala ekuthunjweni zonke izinsuku zakhe.\n\n10 Futhi kwenzeka ukuthi u-Aha, indodana yakhe, yawuthatha umbuso; futhi yabusa phezu kwabantu izinsuku zonke zayo. Futhi yenza lonke uhlobo lobubi ezinsukwini zayo, okwathi ngakho yadala ukuchitheka kwegazi eliningi; futhi zaba mbalwa izinsuku zayo.\n\n11 Futhi u-Etemi, engowozalo luka-Aha, wawuthatha umbuso; futhi naye ngokunjalo wenza lokho okwakukubi ezinsukwini zakhe.\n\n12 Futhi kwenzeka ukuthi ezinsukwini zika-Etemi kweza abaphrofethi abaningi, futhi baphinda baphrofetha kubantu; yebo, baphrofetha ukuthi iNkosi yayizobabhubhisa baphele nya ebusweni bomhlaba ngaphandle kokuthi baphenduke ebubini babo.\n\n13 Futhi kwenzeka ukuthi abantu bazenza lukhuni izinhliziyo zabo, futhi bangafuna ukuthi bawalalele amazwi abo; futhi abaphrofethi bakhala futhi baphuma phakathi kwabantu.\n\n14 Futhi kwenzeka ukuthi u-Etemi wenza ukwahlulela ngobubi zonke izinsuku zakhe, futhi wazala uMoroni. Futhi kwenzeka ukuthi uMoroni wabusa esikhundleni sakhe; futhi uMoroni wenza lokho okwakukubi phambi kweNkosi.\n\n15 Futhi kwenzeka ukuthi kwaqubuka ukuvukelana phakathi kwabantu, ngenxa yalelo qembu eliyimfihlo elalakhelwe ukuthi kutholakale amandla kanye nenzuzo; futhi kwavela indoda eyayinamandla ebubini phakathi kwabo, futhi yalwa noMoroni, lapho eyaketula khona ingxenye yombuso; futhi yayigcina leyo ngxenye yombuso iminyaka eminingi.\n\n16 Futhi kwenzeka ukuthi uMoroni wayiketula, futhi waphinda wawuthatha umbuso futhi.\n\n17 Futhi kwenzeka ukuthi kwavela enye indoda eyayinamandla; futhi yayingowozalo lomfowabo kaJarede.\n\n18 Futhi kwenzeka ukuthi yamketula uMoroni futhi yawuthatha umbuso; ngakho-ke, uMoroni wahlala ekuthunjweni zonke izinsuku zakhe ezazisasele; futhi wazala uKoriyantori.\n\n19 Futhi kwenzeka ukuthi uKoriyantori wahlala ekuthunjweni zonke izinsuku zakhe.\n\n20 Futhi ezinsukwini zikaKoriyantori kweza abaningi abaphrofethi, futhi bephrofetha ngezinto ezinkulu futhi nezimangalisayo, futhi bashumayela ngokuphenduka kubantu, futhi nokuthi ngaphandle kokuthi baphenduke iNkosi uNkulunkulu yayizokwehlisela ukwahlulela ngokumelene nabo kuze kube babhujiswa nya.\n\n21 Futhi nokuthi iNkosi uNkulunkulu yayizothumela noma ilethe abanye abantu ukuthi balithathe lelizwe, ngamandla akhe, ngaleyondlela eyaletha ngayo oyise.\n\n22 Futhi bawenqaba wonke amazwi abaphrofethi, ngenxa yenhlangano yabo eyimfihlo kanye nezinengiso zabo ezimbi.\n\n23 Futhi kwenzeka ukuthi uKoriyantori wazala u-Etere, futhi wafa, ehlale ekuthunjweni zonke izinsuku zakhe.\n\n", "ether 12": "[center][font_size=26]Isahluko 12[/font_size][/center]\n\n[i]Umphrofethi u-Etere unxusa abantu ukuthi bakholwe kuNkulunkulu—UMoroni ulanda ngezimanga kanye nezimangaliso ezenziwa ngokholo—Ukholo lwenza ukuthi umfowabo kaJarede akwazi ukubona uKristu—INkosi inika abantu ubuthakathaka ukuze bathobe—Umfowabo kaJarede wasusa iNtaba iZerini ngokholo—Ukholo, ithemba, kanye nesihe kubalulekile ekusindisweni—UMoroni wabona uJesu ubuso nobuso.[/i]\n\n1 Futhi kwenzeka ukuthi izinsuku zika-Etere zazisezinsukwini zikaKoriyantuma; futhi uKoriyantuma wayeyinkosi kulo lonke izwe.\n\n2 Futhi u-Etere wayengumphrofethi weNkosi; ngalokho-ke u-Etere wafika ngezinsuku zikaKoriyantuma, futhi waqala ukuphrofetha kubantu, ngokuba wayengakwazi ukuzibamba ngenxa yoMoya weNkosi owawukuye.\n\n3 Ngokuba washumayela kusukela ekuseni, ngisho kwaze kwaba wukushona kwelanga, encenga abantu ukuthi bakholwe kuNkulunkulu ngokwanele ukuba baphenduke hleze babhujiswe, ethi kubo ngokholo zonke izinto ziyagcwaliseka—\n\n4 Ngalokho-ke, lowo okholwa kuNkulunkulu ngempela angaba nethemba lomhlaba ongcono, yebo, ngisho nendawo esandleni sokunene sikaNkulunkulu, lelo themba elivela ngokholo, elenza abantu ukuba bagxile, okuyobenza babambelele futhi baqine, benze imisebenzi emihle njalo, beholelwa ekudumiseni uNkulunkulu.\n\n5 Futhi kwenzeka ukuthi u-Etere waphrofetha izinto ezinkulu futhi nezimangalisayo kubantu, ababengazikholwa, ngenxa yokuthi babengaziboni.\n\n6 Manje, mina, Moroni, ngizokhuluma ngokuthize mayelana nalezi zinto; ngizowukhombisa umhlaba ukuthi ukholo yizinto ezithenjwayo kepha ezingabonakaliyo; ngalokho-ke, ungaphikisi ngoba ungaboni, ngokuba awutholi bufakazi kuze kube semva kokulingwa kokholo lwakho.\n\n7 Ngokuba kwakungenxa yokholo ukuthi uKristu wazibonakalisa kobaba bethu, emva kokuthi esevuke kwabafileyo; futhi akazibonakalisanga kubo kwaze kwaba semva kokuthi babe nokholo kuye; ngalokho-ke, kufanele ukuthi abanye baba nokholo kuye, ngokuba akazibonakalisi emhlabeni.\n\n8 Kepha ngenxa yokholo lwabantu usezibonakalisile emhlabeni, futhi wadumisa igama likaBaba, futhi walungisa indlela ukuze ngayo abanye babe ngabahlanganyela esiphweni sasezulwini, ukuze bathembele kulezo zinto abangakaziboni.\n\n9 Ngalokho-ke, nani futhi ningaba nethemba, futhi nibe ngabahlanganyela kulesi sipho, uma kuphela ningaba nokholo.\n\n10 Bheka kwakungenxa yokholo ukuthi labo basendulo babizwa ngokohlelo olungcwele lukaNkulunkulu.\n\n11 Ngalokho-ke, ngokholo umthetho kaMose wanikwa. Kepha ngesipho seNdodana yakhe uNkulunkulu ulungise indlela enhle kakhulu; futhi kungenxa yokholo ukuthi ugcwalisekile.\n\n12 Ngokuba uma lungekho ukholo phakathi kwabantwana babantu uNkulunkulu akanakukwazi ukwenza izimangaliso phakathi kwabo; ngalokho-ke, akazibonakalisanga kwaze kwaba semva kokholo lwabo.\n\n13 Bheka, kwakuwukholo luka-Alima kanye no-Amuleki olwenza ukuthi itilongo liwele phansi.\n\n14 Bheka, kwakuwukholo lukaNefi kanye noLehi olwenza ushintsho kumaLamani, ukuthi abhabhadiswe ngomlilo kanye nango Moya oNgcwele.\n\n15 Bheka, kwakuwukholo luka-Amoni kanye nabafowabo olwenza isimangaliso esinkulu phakathi kwamaLamani.\n\n16 Yebo, futhi ngisho nabo bonke labo abenza izimangaliso bazenza ngokholo, ngisho nalabo ababe ngaphambili kukaKristu futhi kanjalo nalabo ababengemuva kwakhe.\n\n17 Futhi kwakungokholo ukuthi abafundi abathathu bathole isethembiso sokuthi bona babengezukukuzwa ukufa; futhi abazange basithole lesi sethembiso kwaze kwaba semva kokholo lwabo.\n\n18 Futhi akukaze nangasiphi isikhathi kube khona namunye owenza izimangaliso kuze kube semva kokholo lwabo; ngalokho-ke kuqala bakholwa kuyo iNdodana kaNkulunkulu.\n\n19 Futhi kwakukhona abaningi ababenokholo olwaluqine kakhulu, ngisho nangaphambi kokuthi uKristu afike, ababengenakuvinjelwa ukuthi babone ngaphakathi kwesisitho, kepha ngempela ababona ngamehlo abo izinto ababe zibone ngamehlo okholo, futhi bajabula.\n\n20 Futhi bheka, sesibonile kulombhalo ukuthi omunye walaba kwakungumfowabo kaJarede; ngokuba lwalulukhulu kakhulu ukholo lwakhe kuNkulunkulu, ngendlela yokuthi ngesikhathi uNkulunkulu elula umunwe wakhe akakwazanga ukuwufihla ekutheni ubonwe ngumfowabo kaJarede, ngenxa yezwi lakhe ayelikhulume kuye, alithola ngokholo.\n\n21 Futhi emva kokuthi umfowabo kaJarede esebone umunwe weNkosi, ngenxa yaleso sethembiso umfowabo kaJarede ayesithole ngokholo, iNkosi ayikwazanga ukuthi igodle nanoma yini ekutheni ayibone; ngalokho-ke yamkhombisa zonke izinto, ngokuba wayengasenakugcinwa engaphandle kwesisitho.\n\n22 Futhi kungenxa yokholo ukuthi obaba bathole isethembiso sokuthi lezi zinto kumele zize kubafowabo ngabeZizwe; ngakho-ke iNkosi ingiyalile, yebo, ngisho uJesu Kristu.\n\n23 Futhi ngathi kuye: Nkosi, abeZizwe bazohlekisa ngalezi zinto, ngenxa yobuthakathaka bethu ekubhaleni; ngokuba Nkosi usenze sanamandla ezwini ngenxa yokholo, kepha awusenzanga ukuthi sibe namandla ekubhaleni; ngokuba wenza bonke labantu ukuthi bakhulume okuningi, ngenxa kaMoya oyiNgcwele obanikeze wona.\n\n24 Futhi usenze ukuthi sibhale okuncane kuphela, ngenxa yobunzima bokubhala ngezandla zethu. Bheka, awusenzanga sanamandla ekubhaleni njengomfowabo kaJarede, ngokuba umenze ukuthi lezo zinto azibhalayo zibe namandla ngisho njengawe, kangangoba ziphoqa umuntu ukuthi azifunde.\n\n25 Uphinde futhi wenza amazwi ethu ukuba angene enhliziyweni futhi abe namandla, ngisho nangendlela yokuthi asikwazi ukuwabhala; ngakho-ke, ngesikhathi sibhala siyabubona ubuthakathaka bethu, futhi siyakhubeka ngenxa yokubekeka kwamagama ethu; futhi ngiyesaba hleze abeZizwe bahlekise ngamazwi ethu.\n\n26 Futhi ngesikhathi sengikushilo lokhu, iNkosi yakhuluma kimi ithi: Iziwula ziyahlekisa, kepha ziyokhala; futhi umusa wami ubenele abamnene, ukuthi bangasizakali ngobuthakathaka benu;\n\n27 Futhi uma abantu beza kimi ngizobakhombisa ubuthakathaka babo. Nginika abantu ubuthakathaka ukuze bathobe; futhi umusa wami ubenele bonke abantu abazithobayo phambi kwami; ngokuba uma bezithoba phambi kwami, futhi benokholo kimi, uma kunjalo ngizokwenza izinto ezibuthakathaka zibe namandla kubo.\n\n28 Bheka, ngizobakhombisa abeZizwe ubuthakathaka babo, futhi ngizobakhombisa ukuthi ukholo, ithemba kanye nesihe kubaletha kimi—engiwumthombo wakho konke ukulunga.\n\n29 Futhi mina, Moroni, sengiwazwile lamazwi, ngaduduzeka, futhi ngathi: O Nkosi, ukulunga kwakho kuzokwenziwa, ngokuba ngiyazi ukuthi wena usebenza kubantwana babantu ngokokholo lwabo;\n\n30 Ngokuba umfowabo kaJarede wathi entabeni iZerini, Suka—futhi yasuka. Futhi ukuba wayengenalo ukholo yayingeke isuke; ngalokho-ke wena usebenza emva kokuthi abantu sebebe nokholo.\n\n31 Ngokuba wazibonakalisa ngalendlela kubafundi bakho; ngokuba emva kokuthi sebebe nokholo, futhi bakhuluma ngegama lakho, wazibonakalisa kubo ngamandla amakhulu.\n\n32 Futhi phezu kwalokho ngiyakhumbula ukuthi wathi ulungisele umuntu indlu, yebo, ngisho phakathi kwezindlu eziningi zikaBaba wakho, lapho umuntu engaba nethemba elikhulu kakhulu; ngalokho-ke umuntu kufanele ethembe, noma akanakulithola ifa kuleyo ndawo oyilungisile.\n\n33 Kanti futhi, ngiyakhumbula ukuthi ushilo ukuthi uwuthandile umhlaba, kwaze kwaba ngiso ubeka phansi impilo yakho ngenxa yomhlaba, ukuze uyithathe futhi ukuze ulungiselele abantwana babantu indawo.\n\n34 Manje ngiyazi ukuthi loluthando onalo ngabantwana babantu yisihe; ngalokho-ke, ngaphandle kokuthi abantu babe nesihe abanakuyithola leyo ndawo oyilungisile ezindlini zikaBaba wakho.\n\n35 Ngalokho-ke, ngiyazi ngenxa yalento oyishilo, ukuthi uma abeZizwe bengenaso isihe, ngenxa yobuthakathaka bethu, ukuthi uzobalinga, futhi uthathe amathalente abo, yebo, ngisho nalokho asebekutholile, bese unika labo abayoba nokuningi.\n\n36 Futhi kwenzeka ukuthi ngakhuleka eNkosini ukuthi ibe nomusa kwabeZizwe, ukuze babe nesihe.\n\n37 Futhi kwenzeka ukuthi iNkosi yathi kimi: Uma bengenaso isihe akusho lutho lokho kuwe, wena wethembekile; ngalokho-ke, izingubo zakho ziyokwenziwa zihlanzeke. Futhi ngenxa yokuthi ububonile ubuthakathaka bakho uyokwenziwa uqine, ngisho kangangoba uzohlala phansi endaweni engiyilungisile ezindlini eziningi zikaBaba.\n\n38 Manje mina, Moroni, sengiyavalelisa kwabeZizwe, yebo, futhi kanjalo nakubafowethu engibathandayo, kuze kube sihlangana phambi kwesihlalo sokwahlulela sikaKristu, lapho bonke abantu beyokwazi ukuthi izingubo zami azichaphazelekanga ngegazi lenu.\n\n39 Futhi ngaleso sikhathi niyokwazi ukuthi ngimbonile uJesu, futhi nokuthi ukhulumile nami ubuso nobuso, futhi nokuthi wangitshela ngokuthobeka, ngisho njengomuntu ekhuluma nomunye ngolimi lwami, mayelana nalezi zinto;\n\n40 Futhi ngibhale okumbalwa kuphela, ngenxa yobuthakathaka bami ekubhaleni.\n\n41 Manje, ngizoninxusa ukuthi nimfune loJesu abaphrofethi kanye nabaphostoli ababhale ngaye, ukuze umusa kaNkulunkulu uBaba, futhi kanjalo neNkosi uJesu Kristu, kanye noMoya oyiNgcwele, ofakaza ngabo, sengathi ungaba kini futhi uhlale kini ingunaphakade. Amen.\n\n", "ether 13": "[center][font_size=26]Isahluko 13[/font_size][/center]\n\n[i]U-Etere ukhuluma ngeJerusalema eNtsha eyokwakhiwa eMelika yinzalo kaJosefa—Uyaphrofetha, uyaxoshwa, ubhala umlando wamaJarede, futhi ubikezela ngokubhujiswa kwamaJarede—Impi igcwala ezweni lonke.[/i]\n\n1 Manje mina, Moroni, sengiyaqhubeka nokuqedela umbhalo wami mayelana nokubhujiswa kwalabo bantu ebengibhala ngabo.\n\n2 Ngokuba bheka, bawenqaba wonke amazwi ka-Etere; ngokuba ngempela wabatshela ngazo zonke izinto, kusukela ekuqaleni komuntu; futhi nokuthi emva kokuthi amanzi esephele nya ebusweni balelizwe laba yizwe elikhethekileyo ngaphezu kwawo wonke amanye amazwe, izwe elikhethiweyo leNkosi; ngalokho-ke iNkosi ifuna ukuthi bonke abantu bayisebenzele abahlala ebusweni balo;\n\n3 Futhi nokuthi kwakuyindawo ye Jerusalema eNtsha, eyokwehlela phansi ivela ezulwini, kanye nendawo engcwele yeNkosi.\n\n4 Bheka, u-Etere wazibona izinsuku zikaKristu, futhi wakhuluma mayelana ne Jerusalema eNtsha kulelizwe.\n\n5 Futhi waphinde wakhuluma mayelana nendlu ka-Israyeli, kanye ne Jerusalema lapho uLehi eyophuma khona—emva kokuthi isibhujisiwe iyophinde yakhiwe futhi, idolobha elingcwele eNkosini; ngalokho-ke, ayiyukuba yiJerusalema entsha ngokuba yayisesikhathini sakudala; kepha iyophinde yakhiwe futhi, futhi ibe yidolobha elingcwele leNkosi; futhi iyokwakhiwa endlini ka-Israyeli—\n\n6 Futhi nokuthi iJerusalema eNtsha kufanele yakhiwe kulelizwe, yakhelwe insali yenzalo ka Josefa, obekunesibonelo ngokuphathelene nalezi zinto.\n\n7 Ngokuba njengoba uJosefa aletha uyise ezweni lase Gibithe, ngisho kanjalo wafela khona; ngalokho-ke, iNkosi yayikhipha insali yenzalo kaJosefa ezweni laseJerusalema, ukuze ibe nomusa kuyo inzalo kaJosefa ukuze ingabhubhi, ngisho nanjengoba yaba nomusa kuyise kaJosefa ukuthi angabhubhi.\n\n8 Ngalokho-ke, insali yendlu kaJosefa iyomiswa kulelizwe; futhi liyokuba yizwe lefa layo; futhi iyokwakhela iNkosi idolobha elingcwele, njengeJerusalema yakudala; futhi ayiseyikuxutshwa nabanye nanini, kuze kube ngumhla wokuphela lapho sekudlula umhlaba.\n\n9 Futhi kuyoba khona izulu elisha kanye nomhlaba omusha; futhi kuyoba njengakudala ngaphandle nje kokuthi okudala sekudlule, futhi zonke izinto sezizintsha.\n\n10 Futhi emva kwalokho kuza iJerusalema eNtsha; futhi babusisiwe abahlala kuyo, ngokuba yibo labo izingubo zabo ezimhlophe ngenxa yegazi leMvana; futhi yibo labo ababalwa nensali yenzalo kaJosefa, okwakungeyendlu ka-Israyeli.\n\n11 Futhi emva kwalokho kuza iJerusalema yakudala; kanye nabahlala kuyo, babusisiwe, ngokuba bahlanzwe egazini leMvana; futhi yibo labo ababe hlakaziwe futhi baqoqwa babuyiswa emagumbini amane omhlaba, kanye nasemazweni asenyakatho, futhi bahlanganyela ekugcwalisekeni kwesivumelwano uNkulunkulu asenza noyise, u-Abrahama.\n\n12 Futhi ngesikhathi lezi zinto sezenzeka, zigcwalisa umbhalo ongcwele othi, yibo labo ababengaboku qala, abayokuba ngabokugcina; futhi yibo labo okwakungabokugcina, abayokuba ngabokuqala.\n\n13 Futhi ngase ngizobhala okuningi, kepha ngenqatshelwa; kepha zazizinkulu futhi zimangalisa iziphrofetho zika-Etere; kepha bamthatha njengento engelutho, futhi bamxosha; futhi wazifihla emgodini wedwala emini, kwathi ebusuku waphuma wabuka lezo zinto ezazizokwenzeka kubantu.\n\n14 Futhi ngesikhathi ehleli emgodini wedwala waqedela insalela yalombhalo, ebuka ukubhujiswa okwehlela abantu, ebusuku.\n\n15 Futhi kwenzeka ukuthi ngawo lowo nyaka axoshwa ngawo phakathi kwabantu kwaqala kwaba khona impi enkulu phakathi kwabantu, ngokuba babebaningi abeza phambili, okwakungabantu abanamandla, futhi bafuna ukubulala uKoriyantuma ngamacebo abo obubi ayimfihlo, osekukhulunywe ngawo.\n\n16 Manje uKoriyantuma, esezifundisile, ngabo bonke ubuciko bempi kanye nangabo bonke ubuqili bomhlaba, ngalokho-ke walwa nabo labo ababefuna ukumbulala.\n\n17 Kepha akazange aphenduke, ngokunjalo namadodana akhe namadodakazi akhe amahle; ngokunjalo namadodana namadodakazi amahle kaKohori; ngokunjalo namadodana namadodakazi amahle kaKorihori; futhi ukuphetha, akuzange kube khona namunye wamadodana namadodakazi amahle kubo bonke ubuso balelizwe owaphenduka ezonweni zakhe.\n\n18 Ngalokho-ke, kwenzeka ukuthi ngonyaka wokuqala u-Etere ehlala emgodini wedwala, kwabakhona abaningi abantu ababulawa ngenkemba yalawo maqembu ayimfihlo, ayelwa noKoriyantuma ukuze athole umbuso.\n\n19 Futhi kwenzeka ukuthi amadodana kaKoriyantuma alwa kakhulu futhi opha kakhulu.\n\n20 Futhi ngonyaka wesibili izwi leNkosi leza ku-Etere, lithi makahambe ayophrofetha ku Koriyantuma ukuthi, uma engaphenduka, kanye nabo bonke abomuzi wakhe, iNkosi yayizomnika umbuso wakhe futhi ibasindise abantu—\n\n21 Ngaphandle kwalokho bayobhujiswa, kanye nabo bonke abomuzi wakhe ngaphandle kwakhe. Futhi nguye kuphela owayezophila ukuze abone ukugcwaliseka kwalezo ziphrofetho ezakhulunywa mayelana nabanye abantu ababezothola izwe ukuze libe yifa labo; futhi uKoriyantuma wayezongcwatshwa yibo; futhi wonke umuntu uyobhujiswa ngaphandle kuka Koriyantuma.\n\n22 Futhi kwenzeka ukuthi uKoriyantuma akaphendukanga, ngokunjalo nabomuzi wakhe, ngokunjalo nabantu; futhi izimpi aziphelanga; futhi bafuna ukumbulala u-Etere, kepha wababalekela waphinda wayocasha emgodini wedwala.\n\n23 Futhi kwenzeka ukuthi kwavela uSharedi, futhi naye ngokunjalo walwa noKoriyantuma; futhi wamehlula, kangangokuthi ngonyaka wesithathu wamletha ekuthunjweni.\n\n24 Futhi amadodana kaKoriyantuma, ngonyaka wesine, amehlula uSharedi, futhi aphinda awubuyisela futhi umbuso kuyise.\n\n25 Manje kwaqala kwaba khona impi ebusweni bonke balelizwe, wonke umuntu neqembu lakhe elwela lokho ayekufuna.\n\n26 Futhi kwakukhona abaphangi, futhi ukuphetha, zonke izinhlobo zobubi kubo bonke ubuso balelizwe.\n\n27 Futhi kwenzeka ukuthi uKoriyantuma wamthukuthelela kakhulu uSharedi, futhi wahamba namabutho akhe wayolwa naye; futhi bahlangana ngolaka olukhulu, futhi bahlanganela esigodini sikaGiligali; futhi impi yaba nzima kakhulu.\n\n28 Futhi kwenzeka ukuthi uSharedi walwa naye isikhathi esingange zinsuku ezintathu. Futhi kwenzeka ukuthi uKoriyantuma wamehlula, futhi wamxosha kwaze kwaba ufika emathafeni aseHeshiloni.\n\n29 Futhi kwenzeka ukuthi uSharedi waphinda walwa naye futhi kulawo mathafa; futhi bheka, wamehlula uKoriyantuma, wamphoqa ukuba abaleke abuyele emuva futhi esigodini sakwaGiligali.\n\n30 Futhi uKoriyantuma waphinda walwa noSharedi esigodini sakwaGiligali, lapho amehlula khona uSharedi futhi wambulala.\n\n31 Futhi uSharedi wamlimaza uKoriyantuma ethangeni lakhe, kangangokuthi akazange aphindele ukuyolwa isikhathi esingangeminyaka emibili, ngaleso sikhathi bonke abantu ebusweni bezwe babechitha igazi, futhi kwakungekho namunye owayengabavimba.\n\n", "ether 14": "[center][font_size=26]Isahluko 14[/font_size][/center]\n\n[i]Ububi babantu buletha isiqalekiso ezweni—UKoriyantuma ulwa noGileyadi, kanye noLibi, futhi kanjalo noShizi—Igazi kanye nokubulawa kwabantu abaningi kugcwala izwe.[/i]\n\n1 Manje kwaqala kwaba khona isiqalekiso esikhulu kulo lonke izwe ngenxa yobubi babantu, ngendlela yokuthi, uma umuntu ayebeka into yakhe yokusebenza noma inkemba yakhe ethala lakhe, noma endaweni lapho ayezoyigcina khona, bheka, ngakusasa, wayengeke esayithola, sasisikhulu kakhulu isiqalekiso ezweni.\n\n2 Ngalokho-ke wonke umuntu wanamathela kulokho okwakungokwakhe, ngezandla zakhe, futhi wayengaboleki noma abolekise; futhi wonke umuntu wayegcina umphini wenkemba yakhe esandleni sokunene, ukuze avikele okungokwakhe kanye nempilo yakhe kanye nabafazi nabantwana bakhe.\n\n3 Manje, emva kwesikhathi esingangeminyaka emibili, futhi emva kokufa kukaSharedi, bheka, kwavela umfowabo kaSharedi futhi walwa noKoriyantuma, lapho uKoriyantuma amehlula khona futhi wamxosha waze wayomfaka ehlane lakwa-Akishi.\n\n4 Futhi kwenzeka ukuthi umfowabo kaSharedi walwa naye ehlane lakwa-Akishi; futhi impi yaba nzima kakhulu, futhi izinkulungwane eziningi zawa ngenkemba.\n\n5 Futhi kwenzeka ukuthi uKoriyantuma wavimba ehlane; futhi umfowabo kaSharedi wahamba waphuma ehlane ngobusuku, futhi wabulala ingxenye yebutho likaKoriyantuma, ngesikhathi besadakiwe.\n\n6 Futhi weza ezweni lakwaMoroni, futhi wazozibeka esihlalweni sobukhosi sikaKoriyantuma.\n\n7 Futhi kwenzeka ukuthi uKoriyantuma wahlala nebutho lakhe ehlane isikhathi esingangeminyaka emibili, lapho athola khona amandla amakhulu ebuthweni lakhe.\n\n8 Manje umfowabo kaSharedi, igama lakhe okwakunguGileyadi, naye ngokunjalo wathola amandla amakhulu ebuthweni lakhe, ngenxa yamaqembu ayimfihlo.\n\n9 Futhi kwenzeka ukuthi umphristi wakhe omkhulu wambulala ngesikhathi ehlezi esihlalweni sakhe sobukhosi.\n\n10 Futhi kwenzeka ukuthi omunye wamaqembu ayimfihlo wambulala ngentuba eyimfihlo, futhi wazithathela umbuso; futhi igama lakhe kwakunguLibi; futhi uLibi wayeyindoda ende kakhulu, ngaphezu kwawo wonke amadoda phakathi kwabo bonke abantu.\n\n11 Futhi kwenzeka ukuthi ngonyaka wokuqala kaLibi, uKoriyantuma weza ezweni lakwaMoroni, futhi walwa noLibi.\n\n12 Futhi kwenzeka ukuthi walwa noLibi; lapho uLibi wamshaya engalweni kangangoba wamlimaza; nokho, ibutho likaKoriyantuma lamhlasela uLibi, kangangokuthi wabalekela eminceleni ngasogwini lolwandle.\n\n13 Futhi kwenzeka ukuthi uKoriyantuma wamlandela; futhi uLibi walwa naye khona ngasogwini lolwandle.\n\n14 Futhi kwenzeka ukuthi uLibi wayishaya impi kaKoriyantuma, kangangokuthi babalekela ehlane lika-Akishi futhi.\n\n15 Futhi kwenzeka ukuthi uLibi wamlandela kwaze kwaba ufika emathafeni ase-Agoshi. Futhi uKoriyantuma wayesethathe bonke abantu wabaleka nabo ngesikhathi ebalekela uLibi kuleyo ngxenye yezwe lapho ayebalekele khona.\n\n16 Futhi ngesikhathi esefike emathafeni ase-Agoshi walwa noLibi, futhi wamshaya kwaze kwaba uyafa; nokho, umfowabo kaLibi wabuya wazolwa noKoriyantuma esikhundleni sakhe, futhi impi yaba nzima kakhulu, lapho uKoriyantuma aphinda wayibalekela futhi impi yomfowabo kaLibi.\n\n17 Manje igama lomfowabo kaLibi kwakunguShizi. Futhi kwenzeka ukuthi uShizi walandela uKoriyantuma, futhi wabhubhisa amaningi amadolobha, futhi wabulala abesifazane kanye nezingane, futhi washisa namadolobha.\n\n18 Futhi ukwesatshwa kukaShizi kwagcwala izwe lonke; yebo, ukukhala kwagcwala izwe lonke—Ngubani ongama phambi kwempi kaShizi na? Bhekani, uyalishanela lelizwe phambi kwakhe!\n\n19 Futhi kwenzeka ukuthi abantu baqala ukubuthana ndawonye ngamabutho, kubo bonke ubuso bezwe.\n\n20 Futhi behlukana; kwathi enye ingxenye yabo yabalekela ebuthweni likaShizi, kwathi enye ingxenye yabo yabalekela ebuthweni likaKoriyantuma.\n\n21 Futhi yayisibe nkulu futhi yadonsa kakhulu impi, futhi sase sibe side kakhulu isehlakalo sokuchitheka kwegazi kanye nokubulawa okuningi kwabantu, kangangokuthi bonke ubuso bezwe base bumbozwe yizidumbu zabafileyo.\n\n22 Futhi impi yaba ngesivinini nangokushesha okukhulu kangangokuthi akubanga bikho namunye owasalayo ukuthi angcwabe abafileyo, kepha babehamba besuka ekuchitheni igazi beya kokunye ukuchitha igazi, beshiya izidumbu zamadoda, abesifazane, kanye nezingane zisakazeke ebusweni bezwe, ukuthi zibe wukudla kwezi mpethu zenyama.\n\n23 Futhi ukunuka kwazo kwagcwala ebusweni bezwe, ngisho nakubo bonke ubuso bezwe; ngalokho-ke abantu bakhathazeka emini kanye nasebusuku, ngenxa yokunuka kwazo.\n\n24 Nokho, uShizi akayekanga ukumxosha uKoriyantuma; ngokuba wayefungile ukuziphindiselela kuKoriyantuma ngegazi lomfowabo, owayebulewe, kanye nasezwini leNkosi eleza ku-Etere ukuthi uKoriyantuma akayikuwa ngenkemba.\n\n25 Ngakho-ke siyabona ukuthi iNkosi nempela yabahambela ngentukuthelo yayo yonke, futhi ububi kanye nezinengiso zabo kwase kuyilungisile indlela yokubhujiswa kwabo okungapheliyo.\n\n26 Futhi kwenzeka ukuthi uShizi wamxosha uKoriyantuma waya ngase mpumalanga, ngisho naseminceleni ngasogwini lolwandle, futhi lapho walwa noShizi isikhathi esingangezinsuku ezintathu.\n\n27 Futhi kwaba kubi kakhulu ukubhujiswa phakathi kwamabutho kaShizi kangangokuthi abantu baqala ukwesaba, futhi baqala ukuwabalekela amabutho kaKoriyantuma; futhi babalekela ezweni lakwaKorihori, futhi beshanela ababehlala khona ababephambi kwabo, bonke labo ababengafuni ukuhlangana nabo.\n\n28 Futhi bagxumeka amatende abo esigodini sikaKorihori; futhi uKoriyantuma wagxumeka awakhe amatende esigodini sikaShuri. Manje isigodi sikaShuri sasiseduze negquma iKominori; ngalokho-ke, uKoriyantuma wabuthela amabutho akhe ndawonye egqumeni iKominori, futhi washayela amabutho kaShizi icilongo ukuwamema ukuthi aphume bazolwa.\n\n29 Futhi kwenzeka ukuthi baphuma, kepha baphoqwa ukuba babaleke baphindele emuva; futhi babuya okwesibili, futhi baphoqwa ukuba babaleke baphindele emuva futhi okwesibili. Futhi kwenzeka ukuthi baphinda futhi beza okwesithathu, futhi impi yaba nzima kakhulu.\n\n30 Futhi kwenzeka ukuthi uShizi wamshaya uKoriyantuma kangangokuthi wamlimaza kakhulu; futhi uKoriyantuma, eselahlekelwe yigazi lakhe, waquleka, futhi wathwalwa sengathi wayesefile.\n\n31 Manje ukulahleka kwamadoda, abesifazane kanye nabantwana nhlangothi zombili kwase kukukhulu kakhulu kangangokuthi uShizi wayala abantu bakhe ukuthi bengabe besawaxosha amabutho kaKoriyantuma; ngalokho-ke, babuyela enkanjini yabo.\n\n", "ether 15": "[center][font_size=26]Isahluko 15[/font_size][/center]\n\n[i]Izigidi zamaJarede ziyabulawa empini—UShizi kanye noKoriyantuma babuthela ndawonye bonke abantu emshikashikeni wokufa—UMoya weNkosi uyayeka ukusebenza kubo—Isizwe samaJarede siyabhujiswa nya—Kusala uKoriyantuma kuphela.[/i]\n\n1 Futhi kwenzeka ngesikhathi uKoriyantuma eseluleme emanxebeni akhe, waqala wawakhumbula amazwi u-Etere ayewakhulume kuye.\n\n2 Wabona ukuthi kwasekuvele sekubulewe ngenkemba cishe izigidi ezimbili zabantu bakhe, futhi waqala waba lusizi enhliziyweni yakhe; yebo, kwase kubulewe izigidi ezimbili zamadoda anamandla, futhi kanjalo nabafazi babo kanye nabantwana babo.\n\n3 Waqala ukuphenduka ebubini ayebenzile; waqala wawakhumbula lawo mazwi ayekhulunywe ngomlomo wabo bonke abaphrofethi, futhi wabona ukuthi ayesegcwalisekile kuze kube manje, wonke ngisho nokuncane kangakanani; futhi umphefumulo wakhe wakhala futhi wenqaba ukududuzeka.\n\n4 Futhi kwenzeka ukuthi wabhalela uShizi incwadi, emcela ukuthi asindise abantu, futhi nokuthi wayezowuyeka umbuso ngenxa yezimpilo zabantu.\n\n5 Futhi kwenzeka ukuthi ngesikhathi uShizi eseyitholile incwadi yakhe wabhalela uKoriyantuma incwadi, ethi uma ayezozinikela yena, ukuze ambulale ngenkemba yakhe uqobo, wayezozisindisa izimpilo zabantu.\n\n6 Futhi kwenzeka ukuthi abantu abaphendukanga ebubini babo; futhi abantu baKoriyantuma baphehlelwa ekuthukutheleleni abantu baShizi; futhi nabantu baShizi baphehlelwa ekuthukutheleleni abantu baKoriyantuma; ngalokho ke, abantu baShizi balwa nabantu baKoriyantuma.\n\n7 Futhi ngesikhathi uKoriyantuma esebona ukuthi wayesezowa wababalekela futhi abantu baShizi.\n\n8 Futhi kwenzeka ukuthi weza emanzini aseRipliyankumi, okungukuthi, ngokuhunyushwa, amakhulu, noma okwedlula konke; ngalokho-ke, ngesikhathi befika kulamanzi bagxumeka amatende abo; futhi noShizi ngokunjalo wagxumeka awakhe amatende eduze kwabo; ngakho-ke ngakusasa balwa futhi.\n\n9 Futhi kwenzeka ukuthi balwa impi enzima kakhulu, kuyo uKoriyantuma waphinda walimala futhi, futhi waquleka ngenxa yokulahlekelwa yigazi.\n\n10 Futhi kwenzeka ukuthi amabutho kaKoriyantuma awacindezela amabutho kaShizi kangangokuthi awehlula, kangangokuthi babenza ukuthi baba balekele; futhi babalekela ngaseningizimu, futhi bagxumeka amatende abo endaweni eyayibizwa ngokuthi yi-Ogathi.\n\n11 Futhi kwenzeka ukuthi impi kaKoriyantuma yagxumeka amatende ayo ngasegqumeni iRama; futhi kwakuyilo kanye lelo gquma lapho ubaba uMormoni afihla khona imibhalo eNkosini, eyayingcwele.\n\n12 Futhi kwenzeka ukuthi babuthela ndawonye bonke abantu kubo bonke ubuso bezwe, ababengakabulawa, ngaphandle kuka-Etere.\n\n13 Futhi kwenzeka ukuthi u-Etere wazibona zonke izenzo zabantu; futhi wabona ukuthi labo bantu ababethanda uKoriyantuma babebuthene ndawonye ebuthweni likaKoriyantuma; futhi abantu ababethanda uShizi babebuthene ndawonye ebuthweni likaShizi.\n\n14 Ngalokho-ke, isikhathi esingangeminyaka emine babebuthela ndawonye abantu, ukuze baqoqe bonke ababesebusweni balelizwe, futhi nokuthi bathole wonke amandla okwakungenzeka ukuthi bawathole.\n\n15 Futhi kwenzeka ukuthi ngesikhathi bonke sebebuthene ndawonye, wonke umuntu kulelo butho ayethanda ukuba kulo, kanye nabafazi babo kanye nabantwana babo—amadoda, abesifazane kanye nabantwana behlonyiswe ngezikhali zempi, benezihlangu, kanye nezivikelo zesifuba, kanye nezivikelo zekhanda, futhi begqokiswe ngendlela yempi—bahamba omunye ebhekene nomunye ukuze balwe; futhi balwa lonke lolo suku, kepha abanqobanga.\n\n16 Futhi kwenzeka ukuthi ngesikhathi sekuhlwile base bekhathele, futhi baphumula ezinkanjini zabo; futhi emva kokuthi sebephumulile ezinkanjini zabo baqala ukuhhewula kanye nokulila ngenxa yokulahleka kwalabo ababulawa babantu babo; futhi kwaba kukhulu ukukhala kwabo, ukuhhewula kwabo kanye nokulila kwabo, kangangokuthi badazuluka kakhulu emoyeni.\n\n17 Futhi kwenzeka ukuthi ngakusasa baphinda bayolwa futhi, futhi lwaba lukhulu futhi lwaba lubi lolo suku; nokho, abanqobanga, futhi ngesikhathi ubusuku bufika badazuluka emoyeni ngokukhala kwabo, kanye nokuhhewula kwabo, kanye nangesililo sabo, ngenxa yokulahleka kwalabo ababebulewe babantu babo.\n\n18 Futhi kwenzeka ukuthi uKoriyantuma waphinda futhi wabhalela uShizi incwadi, emcela ukuthi angabe esaphinda futhi azolwa, kepha ukuthi wayegawuthatha umbuso, futhi asindise izimpilo zabantu.\n\n19 Kepha bheka, uMoya weNkosi wawusuyekile ukusebenza kubo, futhi uSathane wayesenamandla onke ezinhliziyweni zabantu; ngokuba base bezinikele kubo ubulukhuni bezinhliziyo zabo, kanye nasekuphuphuthekeni kwemiqondo yabo ukuze babhujiswe; ngalokho-ke baphinda bahamba bayolwa.\n\n20 Futhi kwenzeka ukuthi balwa lonke lolo suku, futhi ngesikhathi kufika ubusuku balala phezu kwezinkemba zabo.\n\n21 Futhi ngakusasa balwa kwaze kwaba kufika ubusuku futhi.\n\n22 Futhi ngesikhathi kufika ubusuku base bedakiwe yintukuthelo, ngisho njengomuntu odakwe yiwayini; futhi baphinda balala phezu kwezinkemba zabo futhi.\n\n23 Futhi ngakusasa baphinda balwa futhi; futhi ngesikhathi kufika ubusuku bonke base bewe ngenkemba ngaphandle kwabangamashumi amahlanu nambili babantu baKoriyantuma, kanye nabangamashumi ayisithupha nesishiyagalolunye babantu baShizi.\n\n24 Futhi kwenzeka ukuthi balala phezu kwezinkemba zabo ngalobo busuku, futhi ngakusasa baphinda balwa futhi, futhi balwa ngamandla abo onke ngezinkemba zabo kanye nangezihlangu zabo, lonke lolo suku.\n\n25 Futhi ngesikhathi kufika ubusuku kwase kusele amashumi amathathu nambili abantu baShizi, kanye namashumi amabili nesikhombisa abantu baKoriyantuma.\n\n26 Futhi kwenzeka ukuthi badla futhi balala, bazilungiselela ukufa ngakusasa. Futhi babengamadoda amakhulu futhi anamandla ngokwamandla abantu.\n\n27 Futhi kwenzeka ukuthi balwa isikhathi esingangamahora amathathu, futhi baquleka ngenxa yokulahlekelwa yigazi.\n\n28 Futhi kwenzeka ukuthi ngesikhathi abantu baKoriyantuma sebethole amandla anele okuthi bangahamba, base bezobaleka ukusindisa izimpilo zabo; kepha bheka, uShizi waphakama, futhi kanjalo nabantu bakhe, futhi wafunga ngentukuthelo yakhe ukuthi wayezombulala uKoriyantuma noma yena abhubhe ngenkemba.\n\n29 Ngalokho-ke, wabalandela, futhi ngakusasa wabafica; futhi baphinda balwa ngenkemba. Futhi kwenzeka ukuthi ngesikhathi bonke sebewe ngenkemba, ngaphandle kukaKoriyantuma kanye noShizi, bheka uShizi wayesequlekile ngenxa yokulahlekelwa yigazi.\n\n30 Futhi kwenzeka ukuthi ngesikhathi uKoriyantuma esancike ngenkemba yakhe, ukuze aphumule kancane, walishaya walisusa ikhanda likaShizi.\n\n31 Futhi kwenzeka ukuthi emva kokuthi eselishaye walisusa ikhanda likaShizi, uShizi wasukuma ngezandla zakhe waphinda wawa, futhi emva kwalokho wazabalaza ukuthola umoya, wafa.\n\n32 Futhi kwenzeka ukuthi uKoriyantuma wawela phansi, futhi kwaba sengathi wayengasenampilo.\n\n33 Futhi iNkosi yakhuluma ku-Etere, futhi yathi kuye: Hamba. Futhi wahamba, futhi wabona ukuthi amazwi eNkosi wonke ayesegcwalisekile; futhi wabe eseqedela umbhalo wakhe; (futhi ingxenye encane angizange ngiyibhale) futhi wawufihla ngendlela abantu baLimihi abawuthola ngayo.\n\n34 Manje amazwi okugcina abhalwa ngu-Etere yilawa: Noma ngabe iNkosi ifuna ukuthi ngiguqulwe, noma ukuthi ngibekezelele intando yeNkosi enyameni, akunandaba, uma nje kungukuthi ngisindisiwe embusweni kaNkulunkulu. Amen.\n\n", "moro 1": "[center][font_size=26]INcwadi kaMoroni[/font_size][/center]\n\n[center][font_size=26]Isahluko 1[/font_size][/center]\n\n[i]UMoroni ubhalela ukuthi kuzuze amaLamani—AmaNefi angenakumphika uKristu ayabulawa. Cishe ngonyaka weNkosi wama 401 kuya kowama 421.[/i]\n\n1 Manje mina, Moroni, emva kokuthi sengiqedile ukufinyeza indaba yabantu baJarede, bengingacabangi ukuthi ngizobuye ngibhale okunye, kepha nokho angikafi; futhi angizivezi kumaLamani hleze angibulale.\n\n2 Ngokuba bhekani, izimpi zawo ziyesabeka kakhulu phakathi kwawo uqobo; futhi ngenxa yenzondo yawo abulala wonke amaNefi angenakumphika uKristu.\n\n3 Futhi mina, Moroni, anginaku mphika uKristu; ngalokho-ke, ngizulela noma yikuphi lapho ngingaya khona ukuze ngisindise impilo yami.\n\n4 Ngalokho-ke, ngibhala ezinye futhi izinto ezimbalwa, ngokuphikisana nalokho ebengikucabanga; ngokuba bengingacabangi ukuthi ngizobuye ngibhale okunye; kepha ngibhala ezinye izinto ezimbalwa, ukuze mhlawumbe zibe wusizo kubafowethu, amaLamani, ngolunye usuku oluzayo, ngokwentando yeNkosi.\n\n", "moro 2": "[center][font_size=26]Isahluko 2[/font_size][/center]\n\n[i]UJesu wanika abafundi abangamaNefi abayishumi nambili amandla okunikeza isipho sikaMoya oyiNgcwele. Cishe ngonyaka weNkosi wama 401 kuya kowama 421.[/i]\n\n1 Amazwi kaKristu, awakhuluma kuba fundi bakhe, abayishumi nambili ayebakhethile, ngesikhathi ebeka izandla zakhe kubo—\n\n2 Futhi wababiza ngamagama, ethi: Niyobiza uBaba egameni lami, emkhulekweni onamandla; futhi emva kokuthi senikwenzile lokhu niyoba namandla okuthi lowo eniyombeka izandla, niyomnika uMoya oyiNgcwele; futhi niyowunika egameni lami, ngokuba benza kanjalo abaphostoli bami.\n\n3 Manje uKristu wakhuluma lamazwi kubo ngesikhathi evela kubo okokuqala; futhi isixuku asiwezwanga, kepha abafundi bawezwa; futhi ngobuningi balabo abababeka izandla zabo, bawuthola uMoya oyiNgcwele.\n\n", "moro 3": "[center][font_size=26]Isahluko 3[/font_size][/center]\n\n[i]Amagosa abeka abaphristi kanye nabafundisi ngokubabeka izandla. Cishe ngonyaka weNkosi wama 401 kuya kowama 421.[/i]\n\n1 Indlela abafundi, ababebizwa ngamagosa ebandla, ababebeka ngayo abaphristi kanye nabafundisi—\n\n2 Emva kokuthi sebekhulekile kuBaba egameni likaKristu, babeka izandla zabo phezu kwabo, base bethi:\n\n3 Egameni likaJesu Kristu ngikubeka ukuthi ube ngumphristi (noma uma engumfundisi, ngikubeka ukuthi ube ngumfundisi) ukuthi ushumayele ukuphenduka kanye noku thethelelwa kwezono ngoJesu Kristu, ngokubekezela ngokholo egameni lakhe kuze kube sekugcineni. Amen.\n\n4 Futhi bababeka ngalendlela abaphristi kanye nabafundisi, ngokwe zipho kanye nokubizwa kwabantu nguNkulunkulu; futhi bababeka ngamandla kaMoya oyiNgcwele, owawukubo.\n\n", "moro 4": "[center][font_size=26]Isahluko 4[/font_size][/center]\n\n[i]Indlela amagosa kanye nabaphristi ababusisa ngayo isidlo esingcwele iyachazwa. Cishe ngonyaka weNkosi wama 401 kuya kowama 421.[/i]\n\n1 Indlela amagosa kanye nabaphristi babo ababebusisela ngayo ibandla umzimba kanye negazi likaKristu; futhi babekubusisa ngokwemiyalelo kaKristu; ngalokho-ke siyazi ukuthi lendlela iyiqiniso; futhi yigosa noma ngumphristi owayekubusisa.\n\n2 Futhi babeguqa phansi nebandla, futhi bakhuleke kuBaba egameni likaKristu, bethi:\n\n3 O Nkulunkulu, Baba waPhakade, siyakucela egameni leNdodana yakho, uJesu Kristu, ukuthi ubusise futhi ungcwelise lesi sinkwa emiphefumulweni yabo bonke labo abasidlayo; ukuze basidle bekhumbula umzimba weNdodana yakho, futhi bakhombise kuwe, O Nkulunkulu, Baba waPhakade, ukuthi bayafisa ukubizwa ngegama leNdodana yakho, futhi bayikhumbule njalo, futhi bagcine imiyalelo yayo ebanikeze yona, ukuze babe no Moya wayo njalo. Amen.\n\n", "moro 5": "[center][font_size=26]Isahluko 5[/font_size][/center]\n\n[i]Indlela yokubusisa iwayini lesidlo esingcwele iyachazwa. Cishe ngonyaka weNkosi wama 401 kuya kowama 421.[/i]\n\n1 Indlela yokubusisa iwayini—Bheka, babethatha isitsha, bese bethi:\n\n2 O Nkulunkulu, Baba waPhakade, siyakucela, egameni leNdodana yakho, uJesu Kristu, ukuba ubusise futhi ungcwelise leli wayini emiphefumulweni yabo bonke abaliphuzayo, ukuze bakwenze bekhumbula igazi leNdodana yakho, elachithelwa bona; ukuze bakhombise kuwe, O Nkulunkulu, Baba waPhakade, ukuthi bayayikhumbula njalo, ukuze babe noMoya wayo njalo. Amen.\n\n", "moro 6": "[center][font_size=26]Isahluko 6[/font_size][/center]\n\n[i]Abantu abaphendukayo bayabhabhadiswa futhi kuhlanganwa nabo ngobungane—Amalunga ebandla aphendukayo ayathethelelwa—Imihlangano iqhutshwa ngamandla kaMoya oyiNgcwele. Cishe ngonyaka weNkosi wama 401 kuya kowama 421.[/i]\n\n1 Manje sengikhuluma ngokuphathelene nombhabhadiso. Bheka, amagosa, abaphristi, kanye nabafundisi babebhabhadiswa; futhi babengabhabhadiswa ngaphandle kokuthi balethe izithelo ezifanele zokuthi bakhombise ukuthi bafanelekile.\n\n2 Futhi babengemukeli namunye embhabhadisweni ngaphandle kokuthi beza ngenhliziyo edabukileyo nangomoya ophukileyo, futhi bekhombisa ebandleni ukuthi base bephenduke ngeqiniso ezonweni zabo zonke.\n\n3 Futhi akukho namunye owayemukelwa embhabhadisweni ngaphandle kokuthi bemukele uKristu futhi babizwe ngaye, bephokophelele ukumsebenzela kuze kube sekugcineni.\n\n4 Futhi emva kokuthi sebemukelwe embhabhadisweni, futhi sebethintwe futhi bahlanzwa ngamandla kaMoya oyiNgcwele, babebalwa kanye nabantu bebandla likaKristu; futhi amagama abo ayethathwa, ukuze bakhunjulwe futhi bondliwe ngezwi elihle likaNkulunkulu, ukuze babagcine besendleleni eyiyo, ukuze babagcine njalo behlala bekhuleka, bethembele kuphela ezenzweni ezinhle zikaKristu, owayengu mqambi kanye nomphelelisi wokholo lwabo.\n\n5 Futhi ibandla lalihlangana ndawonye njalo, ukuze lizile ukudla futhi likhuleke, kanye nokuthi baxoxisane omunye nomunye mayelana nokuzuza kwemiphefumulo yabo.\n\n6 Futhi babehlangana njalo ukuze badle isinkwa kanye newayini, ukukhumbula iNkosi uJesu.\n\n7 Futhi babeqikelela ukuthi babheke ukuthi bungabibikho ububi phakathi kwabo; futhi lowo owayetholwa enze ububi, ofakazi abathathu bebandla babebalahla ngecala phambi kwamagosa, futhi uma babengaphenduki, futhi bengavumi, amagama abo ayesulwa, futhi babengabalwa nabantu baKristu.\n\n8 Kepha ngokuphenduka kwabo njalo futhi becela intethelelo, ngenhloso okuyiyo, babethethelelwa.\n\n9 Futhi imihlangano yabo yayiqhutshwa yibandla ngendlela yokusebenza kukaMoya, kanye nangamandla ka Moya oyiNgcwele; ngokuba njengoba amandla kaMoya oyiNgcwele ayebahola ukuthi bashumayele, noma bakhuthaze, noma bakhuleke, noma banxuse, noma bacule, kwakwenziwa lokho.\n\n", "moro 7": "[center][font_size=26]Isahluko 7[/font_size][/center]\n\n[i]Kwaziswa ngesimemo sokungena ekuphumuleni kweNkosi—Khuleka ngenhloso eyiyo—UMoya kaKristu wenza ukuthi abantu bazi okuhle kokubi—USathane uvumisa abantu ukuthi bamphike uKristu futhi benze ububi—Abaphrofethi babonakalisa ukuza kukaKristu—Ngokholo, izimangaliso ziyenzeka futhi izingelosi ziyasebenzela—Abantu kufanele bethembele ekuphileni kwaphakade futhi banamathele kuso isihe. Cishe ngonyaka weNkosi wama 401 kuya kowama 421.[/i]\n\n1 Manje mina, Moroni, sengibhala ambalwa amazwi kababa uMormoni, awakhuluma mayelana nokholo, ithemba, kanye nesihe; ngokuba wakhuluma ngalendlela kubantu, ngesikhathi ebafundisa esinagogeni ababelakhele ukuthi kube yindawo yokukhonza.\n\n2 Manje mina, Mormoni, ngikhuluma kini, bafowethu abathandekayo; futhi kungomusa kaNkulunkulu uBaba, kanye neNkosi yethu uJesu Kristu, kanye nentando yakhe engcwele, ngenxa yesipho sobizo lwakhe kimi, ukuthi ngivunyelwe ukuba ngikhulume kini ngalesi sikhathi.\n\n3 Ngalokho-ke, ngizokhuluma kini nina eningabebandla, nina eningabalandeli abanokuthula baKristu, futhi enithole ithemba elanele ngalo eningangena ekuphumuleni kweNkosi, kusukela kulesi sikhathi kuya phambili kuze kube niphumula naye ezulwini.\n\n4 Manje bafowethu, ngibona lezi zinto ngani ngenxa yokuhamba kwenu okunokuthula nabantwana babantu.\n\n5 Ngokuba ngiyalikhumbula izwi likaNkulunkulu elithi ngemisebenzi yabo niyobazi; ngokuba uma imisebenzi yabo imihle, kanjalo nabo bahle futhi.\n\n6 Ngokuba bhekani, uNkulunkulu wathi umuntu uma emubi ngeke akwenze lokho okuhle; ngokuba uma epha isipho, noma ekhuleka kuNkulunkulu, ngaphandle kokuthi akwenze ngenhloso okuyiyo akumsizi ngalutho.\n\n7 Ngokuba bhekani, akuthathwa njengokulunga kwakhe.\n\n8 Ngokuba bhekani, uma umuntu omubi enika isipho, ukwenza lokho engathandi; ngalokho-ke kuthathwa ngokufanayo nokuthi usibambile isipho; ngalokho-ke uthathwa njengomubi phambi kukaNkulunkulu.\n\n9 Futhi ngokufanayo kuthathwa njengobubi kumuntu, uma eyokhuleka kepha ebe engena nhloso okuyiyo yenhliziyo; yebo, futhi akumsizi ngalutho, ngokuba uNkulunkulu akabemukeli abanjalo.\n\n10 Ngalokho-ke, umuntu uma emubi akanakukwazi ukwenza lokho okuhle; noma aphe isipho esihle.\n\n11 Ngokuba bhekani, umthombo obabayo awunakukwazi ukuthi ukhiphe amanzi amahle; noma umthombo omuhle ukhiphe amanzi ababayo; ngalokho-ke, umuntu uma eyinceku kadeveli akanakukwazi ukulandela uKristu; futhi uma elandela uKristu akanakukwazi ukuthi abe yinceku kadeveli.\n\n12 Ngalokho-ke, zonke izinto ezinhle zivela kuNkulunkulu; futhi lokho okubi kuvela kudeveli; ngokuba udeveli uyisitha kuNkulunkulu, futhi ulwa naye njalo, futhi umema futhi ayenge abantu ukuthi bone, futhi nokuthi benze lokho okubi njalo.\n\n13 Kepha bhekani, lokho okungokuka Nkulunkulu kumema futhi kuyengela ekwenzeni okuhle njalo; ngalokho-ke, yonke into emema futhi iyenge ukuthi wenze okuhle, futhi uthande uNkulunkulu, futhi umsebenzele, ishisekeliswa nguNkulunkulu.\n\n14 Ngalokho-ke, qaphelani, bafowethu abathandekayo, ukuthi ningakuboni lokho okubi ukuthi ngokuka Nkulunkulu, noma lokho okuhle futhi okungokuka Nkulunkulu ukuthi ngokukadeveli.\n\n15 Ngokuba bhekani, bafowethu, ninikiwe ukuthi nikwazi ukwahlulela, ukuze nazi okuhle kokubi; futhi indlela yokwahlulela icacile, ukuze nazi ngolwazi olupheleleyo, njengoba nazi ukukhanya kwemini uma nibuqhathanisa nobumnyama bobusuku.\n\n16 Ngokuba bhekani, uMoya kaKristu unikwe kuwo wonke umuntu, ukuthi azi okuhle kokubi; ngalokho-ke, nginikhombisa indlela yokwahlulela; ngokuba yonke into ekumema ukuthi wenze okuhle, futhi ekuvumisa ukuthi ukholwe kuKristu, ithunyelwe ngamandla kanye nangesipho sikaKristu; ngalokho-ke ningazi ngolwazi olupheleleyo ukuthi kungokukaNkulunkulu.\n\n17 Kepha noma ngabe yini evumisa umuntu ukuthi enze okubi, futhi angakholwa kuKristu, futhi amphike, futhi angamsebenzeli uNkulunkulu, uma kunjalo ningazi ngolwazi olupheleleyo ukuthi lokho kungokukadeveli; ngokuba udeveli usebenza ngalendlela, ngokuba yena akavumisi muntu ukuthi enze okuhle, cha, namuye; futhi kanjalo nezingelosi zakhe; futhi kanjalo nalabo abazibeka phansi kwakhe.\n\n18 Manje, bafowethu, ngokubona ukuthi niyakwazi ukukhanya eningahlulela ngakho, okungu kukhanya kukaKristu, bonani ukuthi anihluleli ngokungeyikho; ngokuba ngalokho kwahlulela enihlulela ngakho nani futhi niyokwehlulelwa ngakho.\n\n19 Ngalokho-ke, ngiyanincenga, bafowethu, ukuthi nicwaninge ngokukhuthala kukho ukukhanya kukaKristu ukuze nazi okuhle kokubi; futhi uma ningabambelela kuyo yonke into enhle, futhi ningayilahli, ngempela niyoba ngabantwana baKristu.\n\n20 Manje, bafowethu, kungenzeka kanjani ukuthi nibambelele kuyo yonke into enhle na?\n\n21 Manje sengiza kulolo kholo, engithe ngizokhuluma ngalo; futhi ngizonitshela indlela eningabambelela ngayo kuyo yonke into enhle.\n\n22 Ngokuba bhekani, uNkulunkulu wazi zonke izinto, kusukela phakade kuze kube phakade, bhekani, wathumela izingelosi ukuba zisebenzele abantwana babantu, ukuze zambule izinto mayelana nokuza kukaKristu; futhi nokuthi kuKristu kuyovela yonke into enhle.\n\n23 Futhi uNkulunkulu phezu kwalokho washo kubaphrofethi, ngomlomo wakhe uqobo, ukuthi uKristu kufanele eze.\n\n24 Futhi bhekani, kwakukhona izinhlobonhlobo zezindlela ambula ngazo izinto kubantwana babantu, ezazizinhle; futhi zonke izinto ezinhle zivela kuKristu; kungenjalo abantu babewile, futhi kwakungeke kube khona nto enhle eza kubo.\n\n25 Ngalokho-ke, ngokusetshenzelwa yizingelosi, futhi nangamazwi onke aphuma emlonyeni kaNkulunkulu, abantu baqala ukusebenzisa ukholo kuKristu; ngakho-ke ngokholo, babambelela kuzo zonke izinto ezinhle; futhi kwabanjalo kwaze kwaba wukufika kukaKristu.\n\n26 Futhi emva kokuthi esefikile abantu nabo basindiswa ngokholo egameni lakhe; futhi ngokholo, baba ngamadodana kaNkulunkulu. Futhi njengoba ngempela uKristu ephila wakhuluma lamazwi kobaba bethu, ethi: Noma ngabe yini eniyoyicela kuBaba egameni lami, enhle, ngokholo nikholwa ukuthi niyoyithola, bhekani, niyokwenzelwa yona.\n\n27 Ngalokho-ke, bafowethu abathandekayo, ngabe izimangaliso sezaphela yini ngenxa yokuthi uKristu usenyukela ezulwini, futhi wahlala phansi esandleni sokunene sikaNkulunkulu, ukuze afune kuBaba amalungelo omusa wakhe abe nawo kubantwana babantu na?\n\n28 Ngokuba uzanelisile izimfuno zomthetho, futhi ufuna bonke labo abanokholo kuye; futhi labo abanokholo kuye bazonamathela kuzo zonke izinto ezinhle; ngalokho-ke umele isimo sabantwana babantu; futhi uhlala phakade emazulwini.\n\n29 Futhi ngenxa yokuthi usekwenzile lokhu, bafowethu abathandekayo, ngabe izimangaliso sezaphela na? Bhekani ngithi kini, Cha; futhi nezingelosi aziyekile ukusebenzela abantwana babantu.\n\n30 Ngokuba bhekani, zingaphansi kwakhe, ukuthi zisebenze ngokwezwi lokuyala kwakhe, zizibonakalisa kulabo abanokholo oluqinile kanye nengqondo egxilile kulo lonke uhlobo lobunkulunkulu.\n\n31 Futhi umsebenzi wazo wukubizela abantu ekuphendukeni, kanye nokugcwalisa kanye nokwenza umsebenzi wezivumelwano zikaBaba, azenza kubantwana babantu, ukuze alungise indlela phakathi kwabantwana babantu, ngokumemezela izwi likaKristu ezitsheni ezikhethiweyo zeNkosi, ukuze zifakaze ngaye.\n\n32 Futhi ngokwenze njalo, iNkosi uNkulunkulu ilungisa indlela yokuthi insalela yabantu ibe nokholo kuKristu, ukuze uMoya oyiNgcwele ube nendawo ezinhliziyweni zabo, ngokwamandla awo; futhi ngalendlela uBaba ugcwalisa izivumelwano azenza kubantwana babantu.\n\n33 Futhi uKristu wathi: Uma ningaba nokholo kimi niyoba namandla okwenza noma yini into efanele kimi.\n\n34 Futhi uthe: Phendukani nonke nina mikhawulo yomhlaba, futhi nize kimi, futhi nibhabhadiswe egameni lami, futhi nikholwe kimi, ukuze nisindiswe.\n\n35 Manje, bafowethu abathandekayo, uma kuwukuthi lezi zinto ziyiqiniso engizikhulume kini, futhi uNkulunkulu uzonikhombisa, ngamandla kanye nangenkazimulo enkulu ngosuku lokugcina, ukuthi ziyiqiniso, futhi uma ziyiqiniso ngabe usuku lwezimangaliso luphelile na?\n\n36 Noma izingelosi seziyekile yini ukuvela kubantwana babantu na? Noma uwagodlile yini amandla kaMoya oyiNgcwele kubo na? Noma uzowagodla yini, uma nje isikhathi sisaqhubeka, noma umhlaba usamile, noma nje kuse khona umuntu oyedwa ebusweni bawo ukuthi asindiswe na?\n\n37 Bhekani ngithi kini, Cha; ngokuba kungokholo ukuthi kwenzeke izimangaliso; futhi kungokholo ukuthi izingelosi zivele futhi zisebenzele abantu; ngalokho-ke, uma lezi zinto seziyekile maye kubantwana babantu, ngokuba kungenxa yokungakholwa, futhi konke kuyize.\n\n38 Ngokuba akukho muntu ongasindiswa, ngokwamazwi kaKristu, ngaphandle kokuthi akholwe egameni lakhe; ngalokho-ke, uma lezi zinto seziyekile, kanjalo nokholo alusekho futhi; futhi siyesabeka isimo somuntu, ngokuba kuba sengathi akuzange kube khona kukhululwa okwenziwayo.\n\n39 Kepha bhekani, bafowethu abathandekayo, ngibona izinto ezingcono kini, ngokuba ngibona ukuthi ninalo ukholo kuKristu ngenxa yokuthoba kwenu; ngokuba uma ningenalo ukholo kuye anifanele ukuthi nibalwe nabantu bebandla lakhe.\n\n40 Futhi phezu kwalokho, bafowethu abathandekayo, sengizokhuluma kini mayelana nethemba. Kungenzeka kanjani ukuthi nibe nokholo, ngaphandle kokuthi nibe nethemba na?\n\n41 Futhi yini lena enizoyethemba na? Bhekani ngithi kini niyoba nethemba ngenhlawulo kaKristu kanye nangamandla okuvuka kwakhe, ukuthi nivuselwe ekuphileni okuphakade, futhi lokhu kuyoba ngenxa yokholo lwenu kuye njengokwesethembiso.\n\n42 Ngalokho-ke, uma umuntu enokholo kufanele ukuthi abe nethemba; ngokuba ngaphandle kokholo ngeke libe khona ithemba.\n\n43 Futhi phezu kwalokho, bhekani ngithi kini ngeke abe nokholo kanye nethemba, ngaphandle kokuthi eyoba mnene, futhi athobe ngenhliziyo.\n\n44 Uma kungenjalo, ukholo lwakhe nethemba lakhe kuyize, ngokuba akekho namunye omukelekile phambi kukaNkulunkulu, ngaphandle kwabamnene nabathobile ngenhliziyo; futhi uma umuntu emnene futhi ethobile ngenhliziyo, futhi evuma ngamandla kaMoya oyiNgcwele ukuthi uJesu unguKristu, kufanele ukuthi abe nesihe; ngokuba uma engenaso isihe akalutho; ngalokho-ke kufanele ukuthi abe nesihe.\n\n45 Futhi isihe sinenhliziyo ende, sinomusa, futhi asinamhawu, asizikhukhumezi, asizifuneli okwaso, asicasuki kalula, asicabangi okubi, futhi asithokozi kokubi kepha sithokozela iqiniso, sibekezelela izinto zonke, sikholwa yizinto zonke, sethemba izinto zonke, sibekezelela izinto zonke.\n\n46 Ngalokho-ke, bafowethu abathandekayo, uma ningenaso isihe, anilutho, ngokuba isihe asehluleki nanini. Ngalokho-ke, namathelani kuso isihe, esikhulu kunakho konke, ngokuba zonke izinto zizokwehluleka—\n\n47 Kepha isihe wuthando olumsulwa lukaKristu, futhi lubekezela ingunaphakade; futhi noma ngubani otholwa enaso ngosuku lokugcina, kuyoba kuhle kuye.\n\n48 Ngalokho-ke, bafowethu abathandekayo, khulekani kuBaba ngamandla onke enhliziyo, ukuze nigcwaliswe ngaloluthando, alunika bonke labo abangabalandeli beqiniso beNdodana yakhe, uJesu Kristu; ukuze nibe ngamadodana kaNkulunkulu; ukuze kuthi nxa esebonakala sibenjengaye, ngokuba siyombona njengoba enjalo; ukuze sibe nalelithemba; ukuze senziwe msulwa njengoba naye emsulwa. Amen.\n\n", "moro 8": "[center][font_size=26]Isahluko 8[/font_size][/center]\n\n[i]Ukubhabhadiswa kwabantwana abancane kuyisinengiso esibi—Abantwana abancane bayaphila kuKristu ngenxa yeNhlawulo—Ukholo, ukuphenduka, ubumnene kanye nokuthoba kwenhliziyo, ukwamukela uMoya oyiNgcwele, kanye nokubekezela kuze kube sekugcineni kuholela ensindisweni. Cishe ngonyaka weNkosi wama 401 kuya kowama 421.[/i]\n\n1 Incwadi kababa uMormoni, angibhalela yona mina, Moroni; futhi wangibhalela yona masinyane nje emva kokubizelwa kwami ebufundisini. Futhi wangibhalela ngalendlela, ethi:\n\n2 Ndodana yami ethandekayo, Moroni, ngiyajabula kakhulu ukuthi iNkosi yakho uJesu Kristu ibilokhu ikukhumbula, futhi yakubizela ebufundisini bayo, kanye nasemsebenzini wayo ongcwele.\n\n3 Ngiyakukhumbula njalo emikhulekweni yami, njalo ngikhuleka kuNkulunkulu uBaba egameni loMntwana wakhe oNgcwele, uJesu, ukuthi, ngobuhle bakhe obungapheliyo kanye nomusa, akugcine ekubekezeleni kokholo egameni lakhe kuze kube sekugcineni.\n\n4 Manje, ndodana yami, sengikhuluma kuwe mayelana nalokho okungikhathaza kakhulu; ngokuba kuyangikhathaza ukuthi kube khona impikiswano equbukayo phakathi kwenu.\n\n5 Ngokuba, uma ngifunde iqiniso, bekulokhu kukhona impikiswano phakathi kwenu mayelana nokubhabhadiswa kwabantwana benu abancane.\n\n6 Manje, ndodana yami, ngifisa ukuthi nisebenze ngenkuthalo, ukuze leliphutha elibi lisuswe phakathi kwenu; ngokuba, kungalesi sizathu ukuthi ngibhale lencwadi.\n\n7 Ngokuba masinyane emva kokuthi sengizizwile lezi zinto ngani ngibuze eNkosini mayelana naloludaba. Futhi izwi leNkosi lifike kimi ngamandla kaMoya oyiNgcwele, lithi:\n\n8 Lalela amazwi kaKristu, uMkhululi wakho, iNkosi yakho kanye noNkulunkulu wakho. Bheka, ngeza emhlabeni hhayi ukuzobiza abalungile kepha izoni ukuthi ziphenduke; abaphilayo abadingi nyanga, kepha labo abagulayo; ngalokho-ke, abantwana abancane bamsulwa, ngokuba abakwazi ukwenza isono; ngalokho-ke isiqalekiso sika-Adamu sisusiwe kubo ngenxa yami, ukuthi singabi namandla phezu kwabo; futhi umthetho wokusoka usuqediwe ngenxa yami.\n\n9 Futhi kungalendlela uMoya oyiNgcwele owembula ngayo izwi likaNkulunkulu kimi; ngalokho-ke, ndodana yami ethandekayo, ngiyazi ukuthi kuyinhlekisa embi phambi kukaNkulunkulu, ukuthi nibhabhadise abantwana abancane.\n\n10 Bheka ngithi kuwe yilento ozoyifundisa—ukuphenduka kanye nombhabhadiso kulabo okufanele baziphendulele kanye nakulabo asebekwazi ukwenza isono; yebo, fundisa abazali ukuthi kufanele baphenduke futhi babhabhadiswe, futhi bazithobe njengabantwana babo abancane, futhi bonke bayosindiswa kanye nabantwana babo.\n\n11 Futhi abantwana babo abancane abakudingi ukuphenduka, noma umbhabhadiso. Bheka, ukubhabhadiswa kungokokuphenduka ukugcwalisa imiyalelo ngokwanele ukuba kuthethelelwe izono.\n\n12 Kepha abantwana abancane bayaphila kuKristu, ngisho kusukela ekusekelweni komhlaba; uma kungenjalo, uNkulunkulu unguNkulunkulu wobandlululo, futhi kanjalo noNkulunkulu oguqukayo, futhi obheka ubuso babantu; ngokuba bangakanani abantwana abancane asebafa ngaphandle kombhabhadiso!\n\n13 Ngalokho-ke, uma abantwana abancane bengenakusindiswa ngaphandle kombhabhadiso, laba-ke kufanele ukuthi baya esihogweni esingapheliyo.\n\n14 Bheka ngithi kuwe, lowo ocabanga ukuthi abantwana abancane badinga umbhabhadiso, usenyongweni ebabayo kanye nasezibophweni zobubi; ngokuba akanalo ukholo, nathemba, nasihe; ngalokho-ke, uma engafa ngesikhathi esakholelwa yilokho, kufanele aye phansi esihogweni.\n\n15 Ngokuba kuwububi obesabekayo ukucabanga ukuthi uNkulunkulu angasindisa ingane eyodwa ngenxa yombhabhadiso, bese kuthi enye kufanele ilahleke ngenxa yokuthi ingawutholanga umbhabhadiso.\n\n16 Maye kulabo abayophendukezela izindlela zeNkosi ngalendlela, ngokuba bayolahleka ngaphandle kokuthi baphenduke. Bheka, ngikhuluma ngesibindi, nginegunya elivela kuNkulunkulu; futhi angesabi ukuthi umuntu angenzani; ngokuba uthando olupheleleyo luxosha konke ukwesaba.\n\n17 Futhi ngigcwele isihe, esiwuthando lwaphakade; ngalokho-ke, bonke abantwana bayefana kimi, ngalokho-ke, abantwana abancane ngibathanda ngothando olupheleleyo; futhi bonke bayefana futhi bahlanganyela ensindisweni.\n\n18 Ngokuba ngiyazi ukuthi uNkulunkulu akayena uNkulunkulu obandlululayo, noma umuntu oguqukayo; kepha akaguquki kusuka kulo lonke iphakade kuya kulo lonke iphakade.\n\n19 Abantwana abancane abakwazi ukuphenduka; ngalokho-ke, kuwububi obesabekayo ukuphika umusa omsulwa kaNkulunkulu kubo, ngokuba bonke bayaphila kuye ngenxa yomusa wakhe.\n\n20 Futhi lowo othi abantwana abancane badinga umbhabhadiso uphika umusa kaKristu, futhi uyenza ize inhlawulo yakhe kanye namandla okukhulula kwakhe.\n\n21 Maye kwabanjalo, ngokuba basengozini yokufa, yesihogo, kanye nokuhlushwa okungapheliyo. Ngikukhuluma ngesibindi; uNkulunkulu ungiyalile. Walaleleni lamazwi futhi niwanake, kungenjalo ayokuma ngokumelene nani esihlalweni sokwahlulela sikaKristu.\n\n22 Ngokuba bheka bonke abantwana abancane bayaphila kuKristu, futhi kanjalo nabo bonke labo abangena mthetho. Ngokuba amandla okukhululwa eza kubo bonke labo abangenamthetho; ngalokho-ke, lowo ongalahliwe ngecala, noma lowo ongekho ngaphansi kokulahlwa ngecala, akanakuphenduka; futhi kwabanjalo umbhabhadiso awusizi ngalutho—\n\n23 Kepha kuyinhlekisa phambi kukaNkulunkulu, ukuphika umusa kaKristu, kanye namandla kaMoya wakhe oyiNgcwele, kanye nokubeka ithemba emisebenzini efile.\n\n24 Bheka, ndodana yami, lento akufanele ibe khona; ngokuba ukuphenduka kungokwalabo abangaphansi kokulahlwa ngecala kanye nabangaphansi kwesiqalekiso somthetho ophuliweyo.\n\n25 Futhi izithelo zokuqala zokuphenduka ngumbhabhadiso; futhi umbhabhadiso uza ngokholo ekugcwaliseni imiyalelo; futhi ukugcwalisa imiyalelo kuletha ukuthethelelwa kwezono;\n\n26 Futhi ukuthethelelwa kwezono kuletha ubumnene, kanye nokuthobeka kwenhliziyo; futhi ngenxa yobumnene kanye nokuthobeka kwenhliziyo kuza ukuvakashelwa ngu Moya oyiNgcwele, uMduduzi ogcwalisa ngethemba kanye nango thando olupheleleyo, uthando olubekezela ngenkuthalo ekukhulekeni, kuze kufike isikhathi sokugcina, lapho bonke abangcwele beyohlala noNkulunkulu.\n\n27 Bheka, ndodana yami, ngizophinda ngikubhalele futhi uma ngingaphumanga masinyane ukuyolwa namaLamani. Bheka, ukuzikhukhumeza kwalesi sizwe, noma abantu bamaNefi, sekubangele ukubhujiswa kwabo ngaphandle kokuthi baphenduke.\n\n28 Bakhulekele, ndodana yami, ukuze ukuphenduka kuze kubo. Kepha bheka, ngiyesaba hleze uMoya useyekile ukusebenza kubo; futhi kulengxenye yezwe bafuna ukubeka phansi wonke amandla kanye negunya elivela kuNkulunkulu; futhi baphika uMoya oyiNgcwele.\n\n29 Futhi emva kokuphika ulwazi olukhulu kangaka, ndodana yami, kufanele babhubhe masinyane, ukuze kungcwaliseke iziphrofetho ezakhulunywa ngabaphrofethi, kanjalo namazwi omSindisi wethu uqobo lwakhe.\n\n30 Sala kahle, ndodana yami, ngize ngikubhalele, noma sihlangane futhi. Amen.\n\n", "moro 9": "Incwadi yesibili kaMormoni eya endodaneni yakhe uMoroni.\n\nItholakala esahlukweni 9.\n\n[center][font_size=26]Isahluko 9[/font_size][/center]\n\n[i]AmaNefi kanye namaLamani bonakele futhi baphuphile—Bazwisana ubuhlungu futhi bayabulalana—UMormoni ukhulekela ukuthi umusa kanye nobuhle kuhlale kuMoroni ingunaphakade. Cishe ngonyaka weNkosi wama 401.[/i]\n\n1 Ndodana yami ethandekayo, ngiyaphinda futhi ngiyakubhalela ukuze wazi ukuthi ngisaphila; kepha ngibhala ngalokho okuthize okungikhathazayo.\n\n2 Ngokuba bheka, ngibe nempi enzima namaLamani, esinganqobanga kuyo; futhi u-Akhiyentasi usewile ngenkemba, futhi kanjalo noLuramu kanye no-Emroni; yebo, futhi silahlekelwe ngabaningi bamadoda ethu akhethekileyo.\n\n3 Manje bheka, ndodana yami, ngiyesaba hleze amaLamani azobabhubhisa laba bantu; ngokuba abaphenduki, futhi uSathane ubaphehla njalo ukuthi bathukuthelelane omunye nomunye.\n\n4 Bheka, ngisebenza nabo njalo; futhi uma ngikhuluma izwi likaNkulunkulu ngokuqina bayaqhaqhazela futhi bangithukuthelele; futhi uma ngingakusebenzisi ukuqina baqinisa izinhliziyo zabo ngokumelene nalo; ngalokho-ke, ngiyesaba hleze uMoya weNkosi useyekile ukusebenza kubo.\n\n5 Ngokuba sebethukuthela kakhulu ngendlela yokuthi kimi sekubonakala sengathi abasakwesabi ukufa; futhi sebelahlekelwe wukuthandana; futhi bomele igazi kanye nempindiselo njalo.\n\n6 Manje, ndodana yami ethandekayo, naphezu kobulukhuni babo, thina masisebenze ngokukhuthala; ngokuba uma siyeka ukusebenza, siyolethwa ekulahlweni ngecala; ngokuba sinomsebenzi okufanele siwenze ngesikhathi sisekulelidokodo lobumba, ukuze sisinqobe isitha sakho konke ukulunga, futhi siphumuze imiphefumulo yethu embusweni kaNkulunkulu.\n\n7 Manje sengibhala okuthile mayelana nezinhlupheko zalaba bantu. Ngokuba ngokolwazi engiluthole ku-Amoroni, bheka, amaLamani aneziboshwa eziningi, azithatha embhoshongweni kaSheriza; futhi kwakungamadoda, abesifazane, kanye nabantwana.\n\n8 Futhi abayeni kanye noyise balabo besifazane kanye nabantwana bababulala; futhi bondla abesifazane ngenyama yabayeni babo, kanye nabantwana ngenyama yoyise; futhi akukho manzi, ngaphandle kwamancane nje, ababanika wona.\n\n9 Futhi naphezu kwezingaka izinengiso zamaLamani, azizedluli ezabantu bethu eMoriyantumu. Ngokuba bheka, amaningi amadodakazi amaLamani bawathatha bawabopha; futhi emva kokubaphuca lokho okwakuthandeka kakhulu futhi kuyigugu ngaphezu kwezinto zonke, okungubumsulwa—\n\n10 Futhi emva kokuthi sebenze lento, bababulala ngendlela enonya kakhulu, bebazwisa ubuhlungu emizimbeni yabo beze befa; futhi emva kokuthi sebekwenzile lokhu, badla inyama yabo njengezilwane zasendle, ngenxa yobulukhuni bezinhliziyo zabo; futhi bakwenza lokhu njengophawu lokuba nesibindi.\n\n11 O ndodana yami ethandekayo, kungenzeka kanjani ukuthi abantu abanjengalaba, abangena mpucuko—\n\n12 (Futhi yiminyaka embalwa nje kuphela esidlulile, futhi babengabantu abaphucuzekile kanye nabathandekayo)\n\n13 Kepha O ndodana yami, kungenzeka kanjani ukuthi abantu abanjengalaba, abathokoza ezinengisweni kangaka—\n\n14 Singalindela kanjani ukuthi uNkulunkulu uzosimisa isandla sakhe ekusahluleleni na?\n\n15 Bheka, inhliziyo yami iyakhala ithi: Maye kulaba bantu. Woza ngokwahlulela, O Nkulunkulu, futhi ufihle izono zabo, nobubi babo, kanye nezinengiso phambi kobuso bakho!\n\n16 Futhi phezu kwalokho, ndodana yami, kukhona abafelokazi abaningi kanye namadodakazi abo abasele eSheriza; kanye naleyo ngxenye yokudla amaLamani angayithathanga, bheka, impi kaZenefi ithathiwe, futhi bashiywa ukuthi bazulazule baye noma kuphi lapho bengaya khona ukuyofuna ukudla; futhi abaningi abesifazane abadala bayaquleka endleleni bafe.\n\n17 Futhi ibutho enginalo libuthakathaka; futhi amabutho amaLamani aphakathi kweSheriza nami; futhi ngobuningi balabo ababalekele empini ka-Aroni babulawe yiwo ngesihluku esibi.\n\n18 O ukonakala kwabantu bami! Abanakuhleleka nasihawu. Bheka, ngingumuntu nje, futhi nginamandla omuntu nje, futhi ngeke ngisayiphoqelela imiyalelo yami.\n\n19 Futhi sebeqinile ebubini babo; futhi sebegcwele unya ngokufanayo, abashiyi lutho, omdala noma omncane; futhi bathokozela zonke izinto ngaphandle kwalokho okuhle; futhi ukuhlupheka kwabesifazane bethu kanye nezingane zethu kubo bonke ubuso balelizwe kwedlula izinto zonke; yebo, ulimi alunakukuchaza, futhi akunakubhalwa.\n\n20 Manje, ndodana yami, angisezukuhlala kulesimo esibi kangaka. Bheka, uyabazi ububi balaba bantu; uyazi ukuthi abanamigomo, futhi nemizwa seyithuntubezekile; futhi ububi babo sebedlula lobo bamaLamani.\n\n21 Bheka, ndodana yami, ngeke ngibakhulumele kuNkulunkulu hleze angishaye.\n\n22 Kepha bheka, ndodana yami, wena ngiyakukhulumela kuNkulunkulu, futhi ngethemba kuKristu ukuthi uyosindiswa; futhi ngiyakhuleka kuNkulunkulu ukuthi ayisindise impilo yakho, ukuze uzibonele ukubuyela kwabantu bakhe kuye, noma ukubhujiswa kwabo nya; ngokuba ngiyazi ukuthi kufanele babhubhe ngaphandle kokuthi baphenduke futhi babuyele kuye.\n\n23 Futhi uma bebhubha kuyokuba njengokwamaJarede, ngenxa yentando yezinhliziyo zabo, befuna igazi kanye nempindiselo.\n\n24 Futhi uma kungukuthi bayabhubha, siyazi ukuthi iningi labafowethu lembukele kumaLamani, futhi baningi abanye nabo abasazokwembukela kuwo; ngalokho-ke, bhala izinto ezithile ezimbalwa, uma kwenzeka usinda futhi mina ngifa futhi ngingabe ngisakubona; kepha ngiyethemba ukuthi ngisazokubona masinyane; ngokuba nginemibhalo engcwele engizoyiletha kuwe.\n\n25 Ndodana yami, thembeka kuKristu; futhi sengathi lezi zinto engizibhalile zingekukhathaze, ukuthi zikudonsele phansi ekufeni; kepha sengathi uKristu angakuphakamisa, futhi sengathi ukuhlupheka kwakhe kanye nokufa, nokukhombisa umzimba wakhe kobaba bethu, kanye nesihawu sakhe nokuba nenhliziyo ende kwakhe, nethemba lenkazimulo yakhe kanye nelokuphila okuphakade, kungahlala engqondweni yakho ingunaphakade.\n\n26 Futhi sengathi umusa kaNkulunkulu uBaba, isihlalo sakhe sobukhosi esiphezulu emazulwini, kanye neNkosi yethu uJesu Kristu, ohlezi ngakwesokunene samandla akhe, kuze kube zonke izinto ziba phansi kwakhe, ungaba nawe, futhi uhlale nawe ingunaphakade. Amen.\n\n", "moro 10": "[center][font_size=26]Isahluko 10[/font_size][/center]\n\n[i]Ubufakazi beNcwadi kaMormoni buza ngamandla kaMoya oyiNgcwele—Izipho zikaMoya zabelwa abathembekileyo—Izipho zomoya njalo zihambisana nokholo—Amazwi kaMoroni akhuluma esuka othulini—Wozani kuKristu, pheleliswani Kuye, futhi ningcwelise imiphefumulo yenu. Cishe ngonyaka weNkosi wama 421.[/i]\n\n1 Manje mina, Moroni, sengibhala okuthile njengoba ngibona kukuhle kimi; futhi ngibhalela abafowethu, amaLamani; futhi ngifuna ukuthi bazi ukuthi sekudlule iminyaka engaphezulu kwamakhulu amane namashumi amabili selokhu isibonakaliso sokuza kukaKristu sanikwa.\n\n2 Futhi sengiyayivala lemibhalo, emva kokuthi sengikhulume amazwi ambalwa ngendlela yokunikhuthaza.\n\n3 Bhekani, ngizonikhuthaza ukuthi ngesikhathi senizifunda lezi zinto, uma kungukuhlakanipha kuNkulunkulu ukuthi nizifunde, ukuthi nikhumbule ukuthi iNkosi ibe nesihawu esingakanani kubantwana babantu, kusukela ekudalweni kuka-Adamu kwehle kuze kube yisikhathi lapho niyozithola khona lezi zinto, futhi nizindle ngazo ezinhliziyweni zenu.\n\n4 Futhi ngesikhathi senizithola lezi zinto, ngizonikhuthaza ukuthi nibuze kuNkulunkulu, uBaba waPhakade, egameni likaKristu, ukuthi ngabe lezi zinto ziliqiniso na; futhi uma niyobuza ngeqiniso, nangenhloso okuyiyo, ninokholo kuKristu, uyolibonakalisa iqiniso lazo kini, ngamandla kaMoya oyiNgcwele.\n\n5 Futhi ngamandla kaMoya oyiNgcwele ningalazi iqiniso lazo zonke izinto.\n\n6 Futhi noma ngabe yini enhle ilungile futhi iyiqiniso; ngalokho-ke, akukho lutho oluhle oluphika uKristu, kepha kuyavuma ukuthi unguye.\n\n7 Futhi ningazi ukuthi unguye, ngamandla kaMoya oyiNgcwele; ngalokho-ke ngizonikhuthaza ukuthi ningawaphiki amandla kaNkulunkulu; ngokuba usebenza ngamandla, ngokokholo lwabantwana babantu, ngokufanayo namhlanje nakusasa, futhi zikhathi zonke.\n\n8 Futhi phezu kwalokho, ngizonikhuthaza, bafowethu, ukuthi ningaziphiki izipho zikaNkulunkulu, ngokuba ziningi; futhi zivela kuye kanye lowo Nkulunkulu. Futhi ziningi izindlela lezi zipho ezinikwa ngazo; kepha nguye kanye lowo Nkulunkulu osebenza yonke indawo ezintweni zonke; futhi zinikwa ngezibonakaliso zikaMoya kaNkulunkulu kubantu, ukuba bazuze.\n\n9 Ngokuba bhekani, komunye kunikwe ngoMoya kaNkulunkulu, ukuthi afundise izwi lokuhlakanipha;\n\n10 Futhi komunye, ukuthi afundise izwi lolwazi ngoMoya ofanayo;\n\n11 Futhi komunye, ukholo olukhulu kakhulu; futhi komunye, izipho zokuphilisa ngalowo Moya ofanayo;\n\n12 Futhi phezu kwalokho, komunye, ukuthi enze izimangaliso ezinkulu;\n\n13 Futhi phezu kwalokho, komunye, ukuthi aphrofethe mayelana nazo zonke izinto;\n\n14 Futhi phezu kwalokho, komunye, ukuthi abone izingelosi kanye nemimoya esebenzelayo;\n\n15 Futhi phezu kwalokho, komunye, zonke izinhlobo zezilimi;\n\n16 Futhi phezu kwalokho, komunye, ukuhunyushwa kwezilimi kanye nezinhlobonhlobo zezilimi.\n\n17 Futhi zonke lezi zipho ziza ngoMoya kaKristu; futhi ziza kuwo wonke umuntu ngamunye, njengoba ethanda.\n\n18 Futhi ngizonikhuthaza, bafowethu abathandekayo, ukuthi nikhumbule ukuthi zonke izipho ezihle zivela kuKristu.\n\n19 Futhi ngizonikhuthaza, bafowethu abathandekayo, ukuthi nikhumbule ukuthi uyefana izolo, namhlanje, naphakade, futhi nokuthi zonke lezi zipho esengikhulume ngazo, ezingezikamoya, aziyikuphela nanini, ngisho uma nje umhlaba usamile, kuphela ngokungakholwa kwabantwana babantu.\n\n20 Ngalokho-ke, kufanele kube khona ukholo; futhi uma kufanele kube khona ukholo kufanele futhi kube khona ithemba; futhi uma kufanele kube khona ithemba kufanele futhi kube khona isihe.\n\n21 Futhi ngaphandle kokuthi nibe nesihe aninakukwazi ukuthi nisindiswe embusweni kaNkulunkulu; futhi aninakukwazi ukuthi nisindiswe embusweni kaNkulunkulu uma ningenalo ukholo; futhi aninakukwazi uma ningenalo ithemba.\n\n22 Futhi uma ningenalo ithemba kufanele ukuthi niphele inhliziyo; futhi ukuphela inhliziyo kuza ngenxa yobubi.\n\n23 Futhi uKristu nempela wathi kobaba bethu: Uma ninokholo ningenza zonke izinto ezifanele kimi.\n\n24 Manje sengikhuluma kini nonke mikhawulo yomhlaba—ukuthi uma usuku lufika lapho amandla kanye nezipho zikaNkulunkulu ziyophela phakathi kwenu, kuyoba ngenxa yokungakholwa.\n\n25 Futhi maye kubantwana babantu uma kunjalo; ngokuba akuyikuba bikho namunye owenza okuhle phakathi kwenu, cha noyedwa. Ngokuba uma kungaba khona oyedwa phakathi kwenu owenza okuhle, uyosebenza ngamandla kanye nangezipho zikaNkulunkulu.\n\n26 Futhi maye kulabo abayosusa lezi zinto bese befa, ngokuba bafela ezonweni zabo, futhi abanakusindiswa embusweni kaNkulunkulu; futhi ngikhuluma lokhu njengokwamazwi kaKristu; futhi angiqambi manga.\n\n27 Futhi ngiyanikhuthaza ukuthi nizikhumbule lezi zinto; ngokuba isikhathi siyeza ngokushesha lapho niyokwazi ukuthi angiqambi manga, ngokuba niyongibona esihlalweni sikaNkulunkulu; futhi iNkosi uNkulunkulu iyothi kini: Ngabe angiwashongo yini amazwi ami kini, ayebhalwe yilendoda, njengalowo okhala ekwabafileyo, yebo, ngisho nanjengalowo okhuluma esothulini na?\n\n28 Ngisho lezi zinto ukuze ngigcwalise iziphrofetho. Futhi bhekani, ziyophuma emlonyeni kaNkulunkulu waphakade; futhi izwi lakhe liyohamba ngamandla izizukulwane ngezizukulwane.\n\n29 Futhi uNkulunkulu uyonikhombisa, ukuthi lokhu engikubhalile kuyiqiniso.\n\n30 Futhi phezu kwalokho ngizonikhuthaza ukuthi nize kuKristu, futhi nibambelele kuzo zonke izipho ezinhle, futhi ningasithinti isipho esibi, noma into engahlanzekile.\n\n31 Futhi vuka, usukume othulini, O Jerusalema; yebo, futhi gqoka izingubo zakho ezinhle, O Ndodakazi yase Siyoni; futhi uqinise izikhonkwane zakho futhi wandise imingcele yakho ingunaphakade, ukuze ungabe usaphanjaniswa nanini, ukuze izivumelwano zikaBaba waPhakade azenza kuwe, O ndlu ka-Israyeli, zigcwaliseke.\n\n32 Yebo, wozani kuKristu, futhi nipheleliswe kuye, futhi ningakuvumeli konke okungahambisani noNkulunkulu; futhi uma ningezuku kuvumela okungahambisani noNkulunkulu, futhi nithande uNkulunkulu ngamandla enu onke, ngengqondo kanye nangokuqina kwenu, uma kunjalo umusa wakhe unanele, ukuze ngomusa wakhe nipheleliswe kuKristu; futhi uma ngomusa kaNkulunkulu nipheleliswa kuKristu, ngeke nanini niwaphike amandla kaNkulunkulu.\n\n33 Futhi phezu kwalokho, uma ngomusa kaNkulunkulu niphelelisiwe kuKristu, futhi ningawaphiki amandla akhe, uma kunjalo seningcwelisiwe kuKristu ngomusa kaNkulunkulu, ngokuchitheka kwegazi likaKristu, okusesivumelwaneni sikaBaba kangangoba kuthethelelwa izono zenu, ukuze nibe ngcwele, ningabi nabala.\n\n34 Manje sengiyavalelisa kini nonke, salani kahle. Masinyane ngizohamba ngiyophumula eparadesi likaNkulunkulu, kuze kuthi umoya wami kanye nomzimba kuphinde kuhlangane futhi, futhi ngize ngikhishwe nginqobile emoyeni, ukuze ngihlangane nani phambi kwesihlalo esithokozisayo sika Jehova omkhulu, uMahluleli waPhakade wabaphilayo kanye nabafileyo. Amen.\n\nIsiphetho\n\n"}